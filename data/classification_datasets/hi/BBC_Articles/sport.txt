__________________________
उन्होंने कलाई की चोट के कारण प्रतियोगिता से अपना नाम वापस लिया है.29 जुलाई को ट्रेनिंग के दौरान नडाल को कलाई में चोट लग गई थी. इसी कारण वो टोरंटो और सिनसिनाटी की प्रतियोगिता में भी हिस्सा नहीं ले पाए थे.पहले नडाल को उम्मीद थी कि वे 25 अगस्त से पहले तक ठीक हो जाएँगे.अपने फ़ेसबुक पन्ने पर नडाल ने लिखा, "मैं काफ़ी दुख से ये घोषणा कर रहा हूँ कि मैं इस साल के यूएस ओपन में नहीं खेल पाऊँगा."पिछले साल यूएस ओपन के फ़ाइनल में नडाल ने नोवाक जोकोविच को हराकर ख़िताब जीता था.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप बीबीसी हिंदी से 

फ़ेसबुक और 

ट्विटर पर भी जुड़ सकते हैं.) 
__________________________
जाने-माने फ़ुटबॉल समीक्षक नोवी कपाड़िया इन मुक़ाबलों में सबसे रोमांचक स्पेन और हॉलैंड के बीच मैच मानते हैं.

गोल्डन बूट जीतने वाले महारथीनोवी मानते हैं कि ग्रुप-बी इस विश्व कप में अल्टीमेट ग्रुप ऑफ़ डेथ है. विश्व कप के इतिहास में ऐसा पहली बार हो रहा है जब 2010 की चैंपियन स्पेन और रनर अप यानी उपविजेता हॉलैंड एक ही ग्रुप में हैं.इसके अलावा चिली भी दक्षिण अमरीका की एक बेहद शानदार टीम है. उनके कोच अर्जेंटीना के सैंपोओली ने आक्रामक टीम बनाई है.ऑस्ट्रेलिया भले शक्तिशाली न हो, लेकिन कमज़ोर टीम भी नहीं मानी जाती. किसी भी टीम को टक्कर देने के अलावा किसी भी टीम के आगे बढ़ने में बाधा डाल सकती है.ग्रुप-बी की चारों टीमों को पता है कि जो भी टीम यहां से दूसरे नंबर पर रहेगी, उसका सामना अगले दौर में ग्रुप-ए में टॉप पर रहने वाली टीम से होगा.ये ग्रुप मेज़बान ब्राज़ील का ग्रुप है और क्रोएशिया पर उनकी जीत के बाद माना जा रहा है कि वही ग्रुप में टॉप पर हो सकती है. 16 टीमों का वह दौर अत्यन्त कठिन होगा. इसलिए ग्रुप-बी के तीनों मैच फाइनल की तरह होंगे.

विश्व कपः उदघाटन से पहले विरोध प्रदर्शनसभी टीमें तीनों मैच जीतने की कोशिश करेंगी. स्पेन पर निश्चित रूप से विश्व चैंपियन होने के कारण काफ़ी दबाव होगा.स्पेन और हॉलैंड के मैच से ही इस विश्व कप के भविष्य का भी अंदाज़ा हो जाएगा. अगर स्पेन ने खराब शुरुआत की और वो मैच हार गए तो फिर वो दूसरे नंबर पर रह सकते हैं.ऐसे में जो फुटबाल के पंडित सोच रहे हैं कि इस बार का फ़ाइनल स्पेन और ब्राज़ील के बीच होगा, तो वह मैच तो अगले दौर में ही अंतिम सोलह में हो जाएगा. उसमें कुछ भी उलटफेर हो सकता है. यहां तक कि ब्राज़ील भी बाहर हो सकता है. यह मुक़ाबला 28 जून को होगा.

वो आठ खिलाड़ी जिन पर रहेगी सबकी नज़रपूरे विश्व कप का भविष्य किस तरफ जाएगा? क्या यूरोप की कोई टीम पहली बार दक्षिण अमरीका में विश्व कप जीत पाएगी? यह सब उस दिन पर निर्भर करेगा.मैक्सिको और चिली में दिलचस्प मुक़ाबला हो सकता है क्योंकि दोनों टीमें जीतकर ग्रुप में दूसरे नंबर पर रहने की कोशिश करेंगी. ऑस्ट्रेलिया और चिली इस विश्व कप में अपनी छाप छोड़ने की कोशिश करेंगे.ऑस्ट्रेलिया ने एकदम नए चेहरों को मौक़ा दिया है, तो चिली तेज़-तर्रार फ़ुटबॉल के लिए मशहूर है. फ़ुटबॉल मनोरंजक होगी, लेकिन दिल थामकर देखने वाला मैच तो स्पेन और हॉलैंड के बीच ही होगा.(बीबीसी हिंदी मोबाइल ऐप के लिए 

यहां क्लिक करें. आप हमारे 

फ़ेसबुक और 

ट्विटर पर फ़ॉलो भी कर सकते हैं.)
__________________________
मुंबई पुलिस की क्राइम ब्रांच के संयुक्त आयुक्त हिमांशु रॉय ने मेयप्पन की गिरफ्तारी की पुष्टि करते हुए बताया कि उन्हें शनिवार को अदालत के सामने पेश किया जाएगा.हिमांशु रॉय ने मीडिया से बात करते हुए कहा, "गुरुनाथ को मुंबई समन किया गया था. वो शुक्रवार शाम मुंबई पहुंचे. हमने उनसे पूछताछ की और उनकी स्पॉट फिक्सिंग मामले में संलिप्तता है - इस निष्कर्ष पर हम पहुंचे हैं और हमने उन्हें गिरफ्तार कर लिया है."इससे पहले शुक्रवार शाम मेयप्पन मुंबई पहुंचे थे जहां क्राइम ब्रांच ने उनसे इस मामले में तीन घंटे तक पूछताछ की.वहीं स्‍पॉट फिक्सिंग के आरोप में गिरफ्तार बिन्दु दारा सिंह को अदालत ने 28 मई तक पुलिस हिरासत में भेज दिया है.सट्टेबाजी में गुरुनाथ का नाम अभिनेता बिंदु दारा सिंह ने लिया है. मुंबई पुलिस ने स्पॉट-फिक्सिंग मामले में पूछत्ताछ के लिए गुरुनाथ के पेश होने के लिए शुक्रवार शाम पांच बजे की समय-सीमा तय की थी.बताया जा रहा है कि उनके साथ मद्रास उच्च न्यायालय के जाने-माने वकील पीएस रमन भी मुंबई आए हैं.इससे पहले शुक्रवार को दिन में मुंबई पुलिस ने गुरुनाथ के उस अनुरोध को खारिज कर दिया जिसमें उन्होंने आईपीएल के फाइनल मैच के बाद सोमवार को पुलिस के समक्ष पेश होने की मांग की थी.गुरुवार को मुंबई अपराध शाखा का चार सदस्यीय एक दल मेयप्पन से पूछताछ करने उनके घर गया था लेकिन उनके मौजूद नहीं होने की स्थिति में उन्हें सुबह 11 बजे से शाम 5 बजे के बीच मुंबई में अपराध शाखा के सामने पेश होने के लिए समन देने देकर चला गया.मेयप्पन के घर में चूंकि कोई मौजूद नहीं था इसलिए समन की एक प्रति उनके घर पर चस्पा कर दी गई और एक प्रति चेन्नई सुपरकिंग्स के दफ्तर में दे दी गई थी.(बीबीसी हिन्दी के 

एंड्रॉएड ऐप के लिए क्लिक करें. आप हमारे 

फेसबुक पेज पर भी आकर अपनी राय रख सकते हैं और 

ट्विटर पर हमें फ़ॉलो भी कर सकते हैं.)
__________________________
इस सूची में पूर्व के नंबर एक टाइगर वुड्स को पीछे छोड़ते हुए बॉक्सर फ्लॉएड मेवेदर पहले नंबर पर पहुँच गए हैं. उन्होंने कुल आठ करोड़ 50 लाख डॉलर कमाए. घरेलू हिंसा के आरोप में वे तीन महीने जेल की सजा काट रहे हैं.भारतीय खिलाड़ियों की बात करें तो महेंद्र सिंह धोनी और सचिन तेंदुलकर क्रमश 31वें और 78वें पायदान पर हैं. फोर्ब्स की सूची में दूसरे नंबर पर हैं बॉक्सर मैनी पेक्कयूआओ (छह करोड़ 20 लाख डॉलर) जबकि गोल्फ खिलाड़ी टाइगर वु्ड्स पाँच करोड़ 94 लाख डॉलर की कमाई के साथ तीसरे स्थान पर रहे.2001 के बाद से ही टाइगर वुड्स ने फोर्ब्स सूची को टॉप किया है. लेकिन सेक्स स्कैंडल के बाद से उनके प्रायजकों में कमी आई है.केवल दो महिलाएँ शामिल टेनिस स्टार रॉजर फेडरर को कुल पांच करोड़ 27 लाख की आमदनी हुई और उन्हें पाँचवा नंबर मिला.डेविड बेकहम को आठवां स्थान मिला है. फुटबॉल खिलाड़ियों में वे सबसे ज्यादा कमाई ( चार करोड़ 60 लाख डॉलर) करने वाले खिलाड़ी हैं.ओलंपिक चैंपियन उसैन बोल्ट इस सूची में काफी नीचे हैं. दो करोड़ तीन लाख डॉलर की कमाई के साथ उन्हें 63वां स्थान मिला है.फोर्ब्स की सूची में केवल दो महिलाएँ हैं- रूस की टेनिस खिलाड़ी मरिया शरापोवा और चीन की टेनिस खिलाड़ी ली ना.शरापोवा ने पिछले एक साल में काफी ईनामी राशी जीती है और कई कंपनियों के विज्ञापन भी कर रही हैं.दो करोड़ 79 लाख डॉलर की कमाई के साथ उन्होंने 26वां नंबर हासिल किया है. जबकि ली ना एक करोड़ 84 लाख डॉलर के साथ 81वें नंबर पर रहीं.फोर्ब्स पत्रिका खिलाड़ियों की कुल आमदनी में उनका वेतन, बोनस, ईनामी राशी, समारोहों में जाने की फीस, विज्ञापन और लाइसेंस से होने वाली कमाई शामिल है. इसमें टेक्स या एजेंट की फीस नहीं काटी जाती.सबस ज्यादा कमाई करने वाले 100 खिलाड़ियों में से 30 फुटबॉल खिलाड़ी हैं.
__________________________
मैच का पहला दिन भारत के सलामी बल्लेबाज़ वीरेंदर सहवाग (117 रन) और चेतेश्वर पुजारा (98 रन पर नाबाद) और इंग्लैंड के ग्रैम स्वान (चार विकेट) के नाम रहा.मैच खत्म होते समय युवराज सिंह 24 रन बनाकर पुजारा का साथ दे रहे थे.इस बात से भारत की उम्मीदें ज़रूर बढ़ेंगी कि पहले दिन गिरने वाले सारे विकेट स्पिन गेंदबाज़ यानी स्वान को मिले. पहले ही दिन पिच स्पिन को मदद देती नज़र आई.भारतीय सलामी जोड़ी ने टीम को बढ़िया शुरुआत देते हुए लंच तक 120 रन बना लिए थे. दोनों गंभीर और सहवाग इस भागीदारी से काफी प्रसन्न दिखे क्योंकि दोनों का खराब फॉर्म चर्चा का विषय था.लेकिन लंच के कुछ ही देर बाद गौतम गंभीर 45 के स्कोर पर ग्रैम स्वान की गेंद पर बोल्ड हो गए. उस समय टीम का स्कोर 134 रन था.वीरेंदर सहवाग ने बढ़िया खेल दिखाते हुए शतक जड़ा. टिम ब्रेसनेन की गेंद पर चौका जड़ते हुए उन्होंने शतक पूरा किया. टेस्ट क्रिकेट में ये उनका 23 वां टेस्ट शतक था.117 गेंदों में 117 रन बना कर वो स्वान की गेंद पर क्लीन बोल्ड हो गए.सहवाग के बाद खेलने आए सचिन तेंदुलकर कुछ ख़ास नहीं कर पाए और केवल 13 के निजी स्कोर पर स्वान को अपना विकेट दे बैठे.इसके बाद 19 रन बना कर क्लीन बोल्ड होने वाले विराट कोहली स्वान का चौथा शिकार बने.लेकिन इसके बाद युवराज और पुजारा ने 40 रन की साझेदारी निभाई और दिन का खेल समाप्त होने तक पिच पर डटे रहे.अपनी पारी में पुजारा कहीं कहीं आक्रामक नज़र आए लेकिन कुल मिलाकर उन्होंने संयम की पारी खेली. उन्होंने अपने 98 रन 181 गेंदों पर बनाए.टेस्ट के पहले दिन भारत के कप्तान महेंद्र सिंह धोनी ने टॉस जीतकर पहले बल्लेबाज़ी करने का फ़ैसला किया था.भारत के लिए युवराज सिंह ने टीम में वापसी की हालांकि हरभजन सिंह को टीम में शामिल नहीं किया गया.भारत दो स्पिनर, आर अश्विन और प्रज्ञान ओझा के साथ मैदान पर उतरा है.अब दूसरे दिन सुबह उन पर निगाहें होंगी कि क्या वो दो रन बना कर अपना दूसरा टेस्ट शतक बना पाएंगे.
__________________________
32 वर्षीय स्विट्जरलैंड के फ़ेडरर ने मरे को 6-3, 6-4, 6-7(6-8), 6-3 से हराया. दोनों के बीच मुक़ाबला तीन घंटे 20 मिनट तक चला.फ़ेडरर अब सेमी-फाइनल में दुनिया के नंबर एक खिलाड़ी रफ़ाएल नडाल का सामना करेंगे.फ़ेडरर के पास मरे को सीधे सेटों में हराने का अच्छा अवसर था लेकिन तीसरे सेट में वो जीत की कगार पर जाकर टाई ब्रेकर में मरे से हार गए.

ऑस्ट्रेलिया: गर्मी से टेनिस प्लेयर भी हुईं बेहालपीठ की सर्जरी कराने के बाद मरे का यह दूसरा टूर्नामेंट था.पहले दोनों सेट में रोजर फ़ेडरर उसी अंदाज में दिखे जिसमें उन्होंने जो-विल्फ्रेड सोंगा को सोमवार को हराया था.पहले की तुलना में इस साल बड़े रैकेट से खेल रहे रोजर फ़ेडरर इस मुकाबले में मरे पर पूरी तरह हावी रहे. इस टूर्नामेंट में फ़ेडरर छह बार के ग्रैंड स्लैम चैंपियन स्टीफ़ेन एडबर्ग के देखरेख में खेल रहे हैं.मैच के शुरुआती 80 मिनट में दो सेट पूरे होने तक फ़ेडरर ने अपनी सर्विस के दौरान केवल एक बार ड्यूस होने दिया.मंगलवार को पिछले तीन बार के ऑस्ट्रेलियन ओपन टेनिस चैम्पियन सर्बिया के नोवाक जोकोविच भी ऑस्ट्रेलियन ओपन से बाहर हो गए थे. जोकोविच को इस टूर्नामेंट में दूसरी वरीयता प्राप्त थी.एक दूसरे क्वार्टर-फ़ाइनल मुक़ाबले में जोकोविच को स्विट्ज़रलैंड के स्टैनिसलास वावरिन्का ने हराया था.

चैम्पियन जोकोविच ऑस्ट्रेलियन ओपन से बाहरवहीं महिला वर्ग में ख़िताब की प्रबल दावेदार और तीसरी वरीयता प्राप्त रूस की मारिया शारापोवा को साल के इस पहले ग्रैंड स्लैम के चौथे दौर में शिकस्त का सामना करना पड़ा था.चार बार की ग्रैंड स्लैम चैंपियन शारापोवा को स्लोवाकिया की खिलाड़ी डोमिनिका सिबुलकोवा ने 3-6, 6-4 और 6-1 से हराकर टूर्नामेंट से बाहर कर दिया.इससे पहले महिला वर्ग में शीर्ष वरीयता प्राप्त अमरीका की सरीना विलियम्स को रविवार को चौथे दौर में उलटफेर का शिकार होना पड़ा था.उन्हें विश्व की पूर्व नंबर एक खिलाड़ी सर्बिया की अना इवानोविक ने हराया था.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
1. पहली बार भारत ने 4-0 से किसी टेस्ट श्रृंखला में जीत हासिल की है इससे पहले वो तीन बार टेस्ट श्रृंखलाओं में तीन मैच जीत चुके हैं.2. भारत ने फिरोज़शाह कोटला मैदान में खेले पिछले 10 मैचों में से नौ में जीत दर्ज की है, एक मैच ड्रॉ रहा.3. फिरोज़शाह कोटला मैदान में भारत कुल 12 टेस्ट जीत चुका है. भारत के ही स्टेडियम्स में भारत ने इससे ज़्यादा – 13 टेस्ट में जीत – सिर्फ चेन्नई के एमए चिदंबरम स्टेडियम में ही दर्ज की है.4. 1969-1970 में दक्षिण अफ्रीका से 0-4 से हारने के बाद ऑस्ट्रेलिया पहली बार किसी देश से फिर 0-4 से टेस्ट श्रृंखला में हारा.5. ऑस्ट्रेलिया भारत की ज़मीन पर लगातार सात टेस्ट मैच हार चुका है, किसी देश के खिलाफ ये उनका सबसे बुरा प्रदर्शन है.6. टेस्ट क्रिकेट के इतिहास में सिर्फ दूसरी बार ऐसा हुआ जब एक टीम ने चार या उससे ज़्यादा बार टॉस जीता और चार या उससे ज़्यादा मैच हारे.7. 1929 में पर्सी हॉर्नीब्रूक के बाद ग्लेन मैक्सवेल एक टेस्ट में बल्लेबाज़ी और गेंदबाज़ी दोनों की ओपनिंग करनेवाले पहले ऑस्ट्रेलियन बने.8. टेस्ट क्रिकेट के अपने पूरे इतिहास में ऑस्ट्रेलिया ने सिर्फ तीसरी बार रविवार को अपनी दूसरी इनिंग्स की शुरुआत दो स्पिनरों के साथ की.9. शिखर धवन अपने पहले ही टेस्ट मैच में सबसे तेज़ शतक बनाने वाले दुनिया के पहले बल्लेबाज़ बने.10. वर्ष 2001 में ऑस्ट्रेलिया के खिलाफ हरभजन सिंह के 32 विकेट लेने के बाद इस टेस्ट श्रृंखला में 29 विकेट लेनेवाले आर अश्विन का प्रदर्शन सबसे बेहतर रहा. टेस्ट मैचों में भारत से लिए सातंवा सबसे अच्छा प्रदर्शन है.
__________________________
इस मुक़ाबले में बैंगलोर के कप्तान विरोट कोहली ने टॉस जीतकर पहले फील्डिंग करने का फ़ैसला किया जिसके बाद मुंबई ने पहले बल्लेबाज़ी करते हुए निर्धारित 20 ओवर में पांच विकेट खोकर 187 रन बनाए.जबाव में बैंगलोर की टीम निर्धारित 20 ओवर में आठ विकेट खोकर 168 रन ही बना सकी.इससे पहले, मुंबई की ओर से कप्तान रोहित शर्मा ने केवल 35 गेंदों पर तीन चौके और चार छक्के लगाते हुए नाबाद 59 रनों की शानदार पारी खेली.उनका बख़ूबी साथ निभाते हुए कीरेन पोलार्ड ने रन आउट होने से पहले 31 गेंदों पर छह चौकों की मदद से 43 रन बनाए.इन दोनों बल्लेबाजों के बीच पांचवे विकेट के लिए महत्वपूर्ण 97 रनों की साझेदारी हुई.जब ये दोनों बल्लेबाज़ क्रीज़ पर थे, तब एक शर्मनाक घटना मैदान में घटी. दरअसल बैंगलोर के तेज़ गेंदबाज़ मिचेल स्टार्क जब कीरेन पोलार्ड को गेंद करने के लिए रनअप से दौड़े, तभी पोलार्ड क्रीज़ से हटकर स्क्वैयर लैग की तरफ़ जाने लगे, यानी वो गेंद नहीं खेलना चाहते थे.इसके बावजूद मिचेल स्टार्क ने गेंद उन्हीं की दिशा में कर दी जिसके बाद पोलार्ड ने मुड़कर मिचेल से कहा-सुनी तो की है, गुस्से में आकर अपना बल्ला भी उनकी तरफ़ फेंकने की कोशिश की.हालांकि बल्ला मिचेल स्टार्क तक नहीं पहुंचा. इसी दौरान बेंगलोर के कप्तान विराट कोहली भी विकेट की तरफ़ दौड़े. अंत में अम्पायर ने खिलाड़ियों को समझा-बुझाकर मामला शांत किया.वहीं इस मैच की कमेंट्री कर रहे खिलाड़ियों ने इस घटना की जमकर आलोचना की और इसे युवा खिलाड़ियों के लिए आदर्श स्थिति नहीं बताया.इसके अलावा, मुंबई इंडियंस के लिए सीएम गौतम ने भी 30 रनों की उपयोगी पारी खेली.बैंगलोर की ओर से मिचेल स्टार्क ने चार ओवर में केवल 29 रन दिए, हालांकि उन्हें कोई विकेट नहीं मिला. हालांकि अशोक डिंडा थोड़े महंगे साबित हुए और उन्होंने तीन ओवर में 38 रन दिए.उनके अलावा वरुण एरोन ने 41 रन देकर एक विकेट चटकाया.दूसरी तरफ़, बैंगलोर के बल्लेबाज़ मुंबई इंडियंस के गेंदबाज़ों का खुलकर सामना नहीं कर सके. उनकी ओर से क्रिस गेल ने 38, विराट कोहली ने 35 और पार्थिव पटेल ने 26 रन बनाए.युवराज सिंह केवल छह रन बनाकर रन आउट हुए. पिछले मैच में अपने दम पर बेंगलोर को मैच जिताने वाले एबी डिविलियर्स भी केवल नौ रन बनाकर चलते बने.मुंबई की ओर से हरभजन सिंह ने 22 रन देकर दो और लसिथ मलिंगा ने 33 रन देकर दो विकेट झटके. पोलार्ड ने भी दो विकेट अपने नाम किए.बुधवार को आईपीएल-7 में दो मुक़ाबले खेले जाएंगे जहां दिल्ली डेयरडेविल्स का सामना कोलकाता नाइट राइडर्स से और चेन्नई सुपर किंग्स का सामना किंग्स इलेवन पंजाब से होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ऑस्ट्रेलिया के कप्तान माइकल क्लार्क ने टॉस जीतकर पहले बल्लेबाज़ी करने का फ़ैसला किया.

चेन्नई टेस्ट का स्कोर देखिएये टेस्ट मैच दोनों कप्तानों के लिए काफ़ी अहम माना जा रहा है.घरेलू सिरीज़ में इंग्लैंड के हाथों हारने के बाद भारतीय कप्तान धोनी पर काफ़ी दबाव है.भारतीय टीम: महेंद्र सिंह धोनी (कप्तान), वीरेंदर सहवाग, मुरली विजय, चेतेश्वर पुजारा, सचिन तेंदुलकर, विराट कोहली, रवींद्र जडेजा, आर अश्विन, हरभजन सिंह, ईशांत शर्मा और भुवनेश्वर कुमार.ऑस्ट्रेलियाई टीम: माइकल क्लार्क, डेविड वॉर्नर, एड कोवन, फिलिप ह्यूज, शेन वॉटसन, मैथ्यू वेड, एम हेनरिक, पीटर सिडल, मिचेल स्टार्क, जेम्स पैटिन्सन और नाथन लियोन.
__________________________
आइए जानते हैं कि इस बारे में राजस्थान टीम से जुड़े लोगों का क्या कहना है.जिन घटनाओं को लेकर गिरफ़्तारियां हुई हैं उनसे मैं निराश हूं, तनाव में हूं और हां इस सबसे मुझे धक्का लगा है.राजस्थान रॉयल एक विशेष टीम है जिसमें हम हमेशा एक परिवार की तरह रहते हैं- इसलिए यह ख़ासतौर पर सदमा पहुंचाने वाली घटना है.भ्रष्टाचार और स्पॉट फ़िक्सिंग क्रिकेट के ऊपर छा गए हैं और मैं जानता हूं कि बीसीसीआई और राजस्थान रॉयल्स इस स्थिति को बिल्कुल बर्दाश्त नहीं करेंगे.राजस्थान रॉयल्स के मालिकों और प्रबंधन ने भ्रष्टाचार को न सहने की अपनी नीति के बारे में कई मौकों पर खुलकर बताया है.मुझे यकीन है कि वह इसके खिलाफ़ उठाए गए किसी भी कदम का समर्थन करेंगे.जहां तक मेरा सवाल है, एक कैप्टन और एक लीडर के रूप में मैं पूरा ध्यान इस पर दूंगा कि टीम अपनी असीम क्षमताओं का भरपूर इस्तेमाल करे और “राजस्थान रॉयल” के तरीके से खेलना जारी रखे.मैं उम्मीद करता हूं कि हमारे फ़ैन हमारा और ज़्यादा साथ देंगे जैसा कि मुश्किल समय में अक्सर होता है.और हम एक इकाई के रूप में ज़्यादा मजबूत होंगे.राहुल द्रविड़ सही कहते हैं कि राजस्थान रॉयल्स का माहौल ख़ास है.हम टीम भावना पर ज़ोर देते हैं, क्रिकेट पर ध्यान देते हैं, नए खिलाड़ियों को पहचानते हैं और युवा खिलाड़ियों को प्रोत्साहन देकर उन्हें आगे लाते हैं.हम अनुभवियों को सबसे ज़्यादा अनुभवियों से मुकाबला करने की चुनौती देते हैं- और इस तरीके में ख़तरे हैं.आज ऐसी घटनाएं सामने आई हैं जिससे हम सब स्तब्ध और निराश हैं.हम फ्रैंचाइज़ी, बीसीसीआई और अधिकारियों को हर संभव सहयोग देंगे ताकि वह हमारे खेल में फैल रही इस बीमारी को जड़ से खत्म कर पाएं.हालांकि इस शानदार टूर्नामेंट में प्रतियोगिता करने से टीम का ध्यान नहीं भटकने देंगे.हम कुछ “गंदी मछलियों” की वजह से तालाब रूपी खेल को बर्बाद नहीं होने दे सकते जिसे हम सब चाहते हैं.न ही हम उन मूल्यों को प्रभावित होने दे सकते हैं, जो राजस्थान रॉयल्स को बेहद प्यारे हैं.हम उस माहौल को भी नष्ट नहीं होने दे सकते जिसे नई ऊंचाइयों पर पहुंचाने के लिए हम सबने इतनी मेहनत की है.हम बीसीसीआई अध्यक्ष के दोपहर में जारी बयान का पूरी तरह समर्थन करते हैं.हम सभी को भ्रष्टाचार और मैच फ़िक्सिंग के प्रति नाकाबिले बर्दाश्त रवैया अपनाना होगा.हम सबसे कठोर कार्रवाई का समर्थन करते हैं.हम बीसीसीआई और अधिकारियों को पूरी तरह समर्थन दे रहे हैं और हम ऐसा करते रहेंगे.(बीबीसी हिन्दी के 

एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
दूसरी ओर मुंबई क्रिकेट एसोसिएशन के अधिकारी कह रहे हैं कि शाहरुख खान ने शराब पी रखी थी और उन्होंने नशे में सुरक्षा गार्डों को गालियां दीं.बहरहाल क्या सही था, क्या गलत ये तो जांच के बाद पता चलेगा. लेकिन एक बात तो सही है, शाहरुख खान ने भी स्वीकार किया है कि उन्होंने गालियां दीं.तो इसके लिए उन्हें माफी माँग लेनी चाहिए. एक सम्मानित नागरिक होने के नाते. लेकिन प्रेस कांफ्रेंस में उनका ये कहना कि उन्होंने जो भी किया, ठीक किया. ये ठीक नहीं है.दूसरे एक बात और, इस आईपीएल में अक्सर खिलाड़ी पर्दे के पीछे चले जाते हैं. कुछ समझ में नहीं आता कि टीम के मालिक, कोच, खिलाड़ी इन सबकी क्या सीमा है.यहां ये बताना जरूरी है कि फुटबॉल में इंग्लिश प्रीमयर लीग में किसी को पता नहीं होता कि किस टीम का मालिक कौन है. ये लोग कहते हैं कि उसी की तर्ज पर आईपीएल शुरू हुआ है तो उससे इन्हें सीख लेनी चाहिए.दरअसल इस खेल में ग्लैमर, क्रिकेट, कॉर्पोरेट और पैसे का जो संगम हुआ है, वो इसको गलत दिशा में ले जा रहा है.आईपीएल में अमरीकी नकल पर इन्होंने चीयरलीडर्स को बुलाना शुरू किया है. लेकिन अमरीका में इस तरह नहीं होता. वहां पूरी तरह से प्रशिक्षित चीयरलीडर्स होती हैं और सिर्फ लड़कियां ही नहीं बल्कि लड़के भी चीयरलीडर होते हैं.जबकि यहां तो लगता है कि लड़कियों को बुलाने का और डांस कराने का मतलब सिर्फ भीड़ को आकर्षित करना है.सबसे ज्यादा नुकसान आईपीएल का यही है कि इसने स्पोर्ट्स, ग्लैमर और बॉलीवुड को मिक्स करके और पैसे कमाने के चक्कर में खेल की मूल भावना को नष्ट कर दिया है.यहां तक कि खेल के दौरान खिलाड़ी अपनी चोट तक छिपा ले जाते हैं. और इसका असर कई बार राष्ट्रीय टीम पर भी दिखा है.ये ठीक है कि मनोरंजन के लिए आईपीएल क्रिकेट का एक बढ़िया तरीका है, लेकिन ये नहीं होना चाहिए कि इसमें जो हो रहा है, वही असली क्रिकेट मालूम पड़े. और असली क्रिकेट की ओर से लोगों का ध्यान ही चला जाए.जहां तक मुंबई क्रिकेट एसोसिएशन यानी एमीसीए का शाहरुख खान के ऊपर प्रतिबंध लगाने का सवाल है, तो ये काम तब होना चाहिए था जबकि वो दोषी ठहराए जाते.यदि वाकई वो दोषी हैं तो सजा मिलनी चाहिए. लेकिन तब तक एमसीए को इंतजार करना चाहिए था.लगता नहीं कि इस तरह का कोई दूसरा भी उदाहरण होगा कि किसी के मैदान में घुसने पर ही प्रतिबंध लगा हो, वो भी किसी सेलिब्रिटी पर. कम से कम भारत में तो ऐसा नहीं हुआ है.एक बात और, आईपीएल से पहले सेलिब्रिटीज इस तरह से मैच देखने भी नहीं आते थे. एक शालीन तरीके से आते थे और मैच देखकर चले जाते थे.आईपीएल में चूंकि इस तरह के लोग टीम के मालिक हैं और इस तरह का व्यवहार करते हैं जैसे इन्हीं की वजह से क्रिकेट जिंदा है, तो ये सब तो आईपीएल की वजह से ही हो रहा है.वैसे लगता नहीं कि ये प्रतिबंध ज्यादा समय तक रहेगा. रहना भी नहीं चाहिए. एक चीज और बीसीसीआई को भी फ्रेंचाइजी के नियम और उनकी सीमाएं तय करनी होंगी. ताकि आगे ऐसी कोई स्थिति न आने पाए.
__________________________
समाचार एजेंसी पीटीआई के अनुसार रवि शास्त्री को लगता है कि सचिन

 तेंदुलकर शायद अगले वर्ष इंग्लैंड से होने वाली टेस्ट श्रंखला में भाग ले सकते हैं.उन्होंने कहा, "जैसा की आप सब को लगता रहा है, सचिन अभी क्रिकेट को अलविदा नहीं कहेंगे और खेलते रहेंगे. आप सब उन्हें अगले वर्ष लॉर्ड्स के मैदान पर होने वाले टेस्ट मैच में खेलते देखेंगे".मुंबई शहर के बॉम्बे जिमखाना में दिलीप सरदेसाई मेमोरियल लेक्चर देते वक़्त 51 वर्षीय रवि शास्त्री ने सचिन के बारे में अपनी बेबाक 

राय रखी.पिछले कुछ महीनों में निरंतर कयास लगते रहे हैं कि 40 वर्ष के सचिन तेंदुलकर, जो अपने 200 वें टेस्ट मैच से मात्र दो टेस्ट दूर हैं, ये कीर्तिमान हासिल करते ही क्रिकेट से संन्यास ले सकतें हैं.हालांकि कुछ क्रिकेट समीक्षकों का मत है कि रवि शास्त्री सचिन तेंदुलकर के बेहद करीबी लोगों में से एक हैं और उनके इस तरह के बयान के पीछे कोई वजह या सच्चाई ज़रूर हो सकती है.इससे पहले भारतीय क्रिकेट बोर्ड ने वेस्टइंडीज़ के खिलाफ़ भारत में ही दो टेस्ट मैचों की श्रंखला आयोजित करने की घोषणा की थी.माना जा रहा था कि एकदिवसीय क्रिकेट से पहले ही संन्यास ले चुके 

सचिन तेंदुलकर 200 टेस्ट मैचों काकीर्तिमान पूरा करने के बाद शायद संन्यास लेंगे.वैसे इसी वर्ष के नवंबर महीने में भारतीय टीम का दक्षिण अफ़्रीकी दौरा पहले ही तय चुका था लेकिन वेस्टइंडीज़ के साथ श्रंखला के फ़ैसले के बाद हो सकता है उसे दिसंबर तक के लिए बढ़ाना पड़ जाए.रवि शास्त्री ने आगामी दौरों पर बात करते हुए इस बात के संकेत दिए कि हो सकता है दोनों दौरे ही संभव हों.उन्होंने कहा, "आपस में बातचीत की शायद थोड़ी कमी थी लेकिन दक्षिण अफ़्रीका में भारतीय टीम कुछ तो क्रिकेट खेलेगी ही".बहराल, जब भारत ने साल 2010-2011 में दक्षिण अफ्रीका का दौरा किया था तब सचिन तेंदुलकर ने अपने टेस्ट करियर का 50वां और 51वां शतक लगाया था.यही नहीं, सचिन ने अपना आखिरी शतक 2 जनवरी 2011 को दक्षिण अफ्रीका के खिलाफ केपटाउन में जमाया था और उसके बाद वह 21 टेस्ट मैच खेल चुके है लेकिन शतक नही जमा पाए है.(बीबीसी हिन्दी के एंड्रॉएड ऐप के लिए यहां

 क्लिककरें. आप हमें 

क्लिक करें फ़ेसबुक और 

क्लिक करेंट्विटर पर फ़ॉलो भी कर सकते हैं.) 
__________________________
हैदराबाद ने पहले बल्लेबाज़ी करते हुए 20 ओवरों में 178 रनों का अच्छा स्कोर खड़ा किया. मुंबई की हालत एक समय खराब लग रही थी लेकिन पोलार्ड के ताबड़तोड़ नाबाद 66 रनों की बदौलत मुंबई तीन गेंद रहते ही जीत गई. पोलार्ड ने आठ छक्के और दो चौके लगाए.पारी की शुरुआत 

हैदराबाद की ओर से पार्थिव पटेल और शिखर धवन ने की. पटेल 26 रन बनाकर मलिंगा का शिकार हुए. धवन ने अच्छी बल्लेबाज़ी की और 41 गेंदों में 59 रन बनाकर जॉनसन की गेंद पर आउट हुए. उनके जाने के बाद भी हनुमा विहारी और कैमरून वाइट ने अच्छी बल्लेबाज़ी का क्रम जारी रखा.विहारी 19वें ओवर में मलिंगा की गेंद पर 41 रनों पर आउट हुए तो वाइट 43 पर नाबाद रहे. 20 ओवरों में हैदराबाद ने तीन विकेट गंवाकर 178 रन खड़े कर दिए. मुंबई की पारी की शुरुआत ड्वेन स्मिथ और सचिन तेंदुलकर ने की. स्मिथ चौथे ही ओवर में 21 रन बनाकर ईशांत शर्मा का शिकार हुए. इसके बाद सचिन तेंदुलकर और दिनेश कार्तिक की साझेदारी जमती हुई नज़र आ रही थी कि सचिन रिटायर हर्ट हो गए.वे उस समय 31 गेदों में 38 रन बना चुके थे. इसके बाद मुंबई का प्रदर्शन थोड़ा लचर ही रहा. अंबाती रायडू केवल दो रन ही बना सके. हैदराबाद का स्कोर 14वें ओवर में तीन विकेट के नुकसान पर 99 था. हैदराबाद की ओर से डेल स्टेन बेहद कसी हुई गेंदबाज़ी कर रहे थे.लेकिन पोलार्ड ने आकर जैसे मैच का कायापलट ही कर दिया. मुश्किल लक्ष्य को उन्होंने देखते ही देखते एकदम आसान बना दिया. आख़िरी चार ओवरों में जीतने के लिए मुंबई को 62 रन चाहिए. ऐसे में पोलार्ड ने छक्कों की बरसात लगा दी. 17वें ओवर में परेरा की गेदों पर पोलार्ड ने 29 रन पीट डाले.बची कुछी कसर 

अमित मिश्रा के 18वें ओवर में पूरी हो गई. इस ओवर में मुंबई ने 21 रन बटोर लिए और मैच का रुख़ मोड़ दिया. मैच के आखिरी 21 गेंदों में मुंबई ने 67 रन जमा किए. मुंबई ने तीन विकेट गंवाकर और तीन गेंद रहते ही जीत हासिल कर ली.पोलार्ड ने 27 गेंदों में नाबाद 66 रन बनाए. रोहित शर्मा भी 15 गेंदों में 20 रन बनाकर नाबाद रहे. पोलार्ड ने मैच में कुल आठ छक्के लगाए.प्लेऑफ में जगह बनाने के लिए हैदराबाद को अब अगले दोनों मैच जीतने होंगे.(क्या आपने बीबीसी हिन्दी का नया एंड्रॉएड मोबाइल ऐप देखा ? डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
साथ ही सुपर आठ दौर का भी ये अंतिम मुकाबला होगा और उस लिहाज़ से धोनी की टीम के सामने एक निश्चित लक्ष्य रहेगा, कि मैच को जीतने के लिए किस तरह का समीकरण चाहिए.सुपर आठ के दूसरे ग्रुप से मेज़बान श्रीलंका और वेस्टइंडीज़ सोमवार को प्रतियोगिता के सेमीफ़ाइनल में अपनी जगह बना चुके हैं.भारत के ग्रुप में ऑस्ट्रेलिया सबसे मज़बूत जगह पर है और उसे सेमी फ़ाइनल से बाहर रखने के लिए पाकिस्तान को उसे बहुत बड़े फ़ासले से हारना होगा. अब सेमीफ़ाइनल में जगह बनाने की मुख्य लड़ाई है भारत और पाकिस्तान में.टीम इंडिया ने जिस तरह से पिछले मैच में पाकिस्तान को हराया था उसके बाद से हर सदस्य का आत्मविश्वास बढ़ा हुआ है. सोमवार को जब भारतीय टीम नेट्स पर थी, तब खिलाड़ियों ने जम कर फुटबॉल खेली, और वो भी करीब एक घंटे.हालांकि मैं थोडा हैरान ज़रूर था उन्हें बल्लेबाज़ी के नेट्स से नदारद देख कर, लेकिन सभी खिलाड़ियों ने जम कर व्यायाम किया और खुद को एन्जॉय किया. दक्षिण अफ़्रीका के खिलाफ भारत का रिकॉर्ड भी कोई बहुत खराब नहीं रहा है और जिस तरह से दक्षिण अफ़्रीका ने सुपर आठ में अपने दोनों मैच हारे हैं, उनपर उसका मनोवैज्ञानिक दबाव होना लाज़मी है.कप्तान महेंद्र सिंह धोनी का कहना है, "हमारी रणनीति काफी कुछ ऑस्ट्रेलिया और पाकिस्तान के मैच के परिणाम पर भी निर्भर करेगी."हालांकि जानकारों का ये भी कहना है कि दक्षिण अफ़्रीका के पास गंवाने के लिए बहुत कम शेष है और इस स्थिति में कोई भी टीम खुल कर खेलती है और अपनी छाप छोड़ने की कोशिश करती है.इस महत्वपूर्ण मैच के पहले बड़ा सवाल यही है कि कप्तान धोनी अंतिम ग्यारह में किन खिलाड़ियों को जगह देते हैं.पिछले मैच में सहवाग को खिलाने का फैसला बिलकुल सही साबित हुआ था क्योंकि गंभीर के पहले ओवर में आउट हो जाने के बाद सहवाग ने विराट कोहली के साथ पारी को संभाला था.दक्षिण अफ़्रीका के तेज़ गेंदबाजों मोर्केल और स्टेन की गेंदों का सामना करने के लिए सहवाग की निर्भीकता और अनुभव काम आ सकते हैं.ऑफ-स्पिनर हरभजन सिंह हालांकि पिछले मैच में टीम का हिस्सा नहीं बन सके थे, लेकिन दक्षिण अफ़्रीका के खिलाफ उन्हें टीम में शामिल करके भारतीय कप्तान दक्षिण अफ़्रीकी बल्लेबजों पर दबाव बना सकते हैं.दक्षिण अफ़्रीका के बल्लेबाज़ वैसे भी स्पिन के मुकाबले तेज़ गेंदबाजी में ज़्यादा सहज दिखते हैं. रहा सवाल बल्लेबाज़ी का तो धोनी को अपने नियमित सलामी बल्लेबाजों गंभीर और सहवाग से ही शुरुआत करानी होगी.हालांकि गंभीर फॉर्म से मीलों दूर हैं लेकिन वो किसी भी बड़े मैच में बड़ा स्कोर करने का माद्दा रखते हैं. बहुत कुछ इस पर भी निर्भर करेगा कि अब तक मैच विनर रहे कोहली विकेट पर कितनी देर रहते हैं.
__________________________
किंग्स इलेवन पंजाब के 134 रनों के जवाब में कोलकाता नाइट राइडर्स 20 ओवर में सात विकेट के नुकसान पर 132 रन ही बना पाई.पंजाब की जीत के सूत्रधार पीयूष चावला रहें जिन्होंने तीन विकेट लेकर मेजबान टीम का बल्लेबाजी क्रम ध्वस्त कर दिया.भार्गव भट्ट ने भी शानदार गेंदबाजी करते हुए पहले कप्तान गौतम गंभीर का विकेट झटक लिया और फिर क्रिज पर मजबूत दिख रहे मनोज तिवारी को पवैलियन वापस भेजा.बाद में बल्लेबाजी कर रही कोलकाता नाइट राइडर्स की शुरूआत अच्छी रही. कप्तान गौतम गंभीर ने 22 रन बनाए जिनके बाद देबब्रत दास पारी की आखिरी ओवर तक क्रीज पर डटे रहें. लेकिन उनके नाबाद 35 रन बेकार साबित हुए और कोलकाता दो रन से मैच हार गई.इससे पहले टॉस जीतकर पहले गेंदबाजी कर रहे कोलकाता नाइट राइडर्स के गेंदबाजों के आगे किंग्स इलेवन पंजाब संघर्ष करती दिखी.कोलकाता के गेंदबाज सुनील नारायण ने शानदार गेंदबाजी करते हुए पांच विकेट झटके.कप्तान गंभीर ने नारायण को शुरूआती ओवरों में ही मौका दिया जिसका फायदा कोलकाता को मिला और तीसरे ही ओवर में पांच रनों के निजी स्कोर पर एडम गिलक्रिस्ट की विदाई हो गई.पिछले मैच में अच्छी पारी खेल चुके शॉन मार्श इस मैच में केवल एक ही रन बना पाए और नारायण की गेंद पर बोल्ड आउट हो गए.वल्थाटी के बाद खेलने आए डेविड हसी के 32 रन के योगदान से पंजाब की पारी में थोड़ी मजबूती दिखी, हालांकि उनके आउट होने के बाद बाकि बल्लेबाज ज्यादा देर तक नही टिक पाए.
__________________________
ये लोग मानते हैं कि अगर पाकिस्तान क्रिकेट बोर्ड सही वक्त पर कदम उठा लेता तो ऐसी नौबत शायद नही आती.लंदन की एक अदालत नें पूर्व कप्तान सलमान बट को दो साल छह महीने जेल की सज़ा सुनाई है. तेज़ गेंदबाज़ मोहम्मद आसिफ़ को एक साल की कैद हुई है. वहीं मोहम्मद आमिर को छह महीने की सज़ा सुनाई गई हैपाकिस्तान क्रिकेट बोर्ड के पूर्व अध्यक्ष आरिफ़ अब्बासी का कहना है कि यह वाजिब फ़ैसला है.उन्होंने कहा, "यह अपराध और सज़ा का मामला है. इन्होंने कानून को धोखा दिया है जो कि एक गुनाह है. इस जुर्म कें बाद उन्हे पता होना चाहिए कि जेल की सज़ा होगी." वहीं पाकिस्तान के पूर्व कप्तान और ओपनर रमीज़ राजा नें कहा है कि पाकिस्तान क्रिकेट बोर्ड को काफ़ी पहले हरकत में आ जाना चाहिए था.राजा कहते हैं, "अगर में प्रशासन में होता तो सिर्फ शक की बुनियाद पर इन खिलाड़ियों को दरकिनार कर देता और फिर इसकी जांच करवाता."पाकिस्तान के पूर्व ओपनर कहते हैं कि कोई कदम उठाने में पीसीबी की देरी से पाकिस्तान क्रिकेट को नुकसान पंहुचा हैं.वो कहते हैं, "गलती वहीं से शुरु हुई जब पीसीबी ने कोई एक्शन नहीं लिया. उन्होंने पहले माना नहीं कि हालात खराब है, और फिर कोई कार्रवाई नहीं की और बाद में दूसरों को चैलेंज करना शुरु कर दिया. इससे हमारी समर्थता पर सवाल खड़े हो गए कि हम कोई कदम नहीं उठा सकते या ऐसा करना नहीं चाहते. आखिर में आईसीसी को एक्शन लेना पड़ा जिससे और भी हमारी क्रिकेट परेशानी में पड़ गई." खिलाड़ियों को अलग अलग सज़ा मिली है. अब्बासी मानते हैं कि मोहम्मद आमिर को कम सज़ा हुई क्योंकि उन्होंने अपना जुर्म कबूल लिया था जिससे अदालत का वक्त खराब नहीं हुआ. लेकिन वो ये भी मानते हैं कि यह सज़ा नाकाफ़ी है.उन्होंने कहा, "सज़ा और ज्यादा होना चाहिए था. हमारे क्रिकेट बोर्ड और दूसरे बोर्ड में ये फर्क है कि दूसरे बोर्ड तुरंत ऐसे खिलाड़ियों को चुनना छोड़ देते हैं या बहुत कड़ी सज़ा देते हैं.  हमारे यहां ये चीज़ गायब हैं. हमारे यहां चोरों को शरण मिलती है. टीम के ये तीन ऐसे खिलाड़ी जिसे अंग्रेज़ी में कहते हैं "टिप ऑफ़ आइसबर्ग' है."अब्बासी यह भी मानते हैं कि इस फ़ैसले भर से फिक्सिंग पर लगाम नहीं लगाया जा सकता. वो कहते हैं, "यह आगे भी जारी रहेगा, शायद थोड़ा बहुत कम हो जाए. यह एक ऐसी चीज़ है जिसे सिर्फ़ प्रशासकीय कदम से काबू में नहीं लाया जा सकता."
__________________________
मंगलवार को सिडनी में एक पत्रकार सम्मेलन में पॉंटिंग ने कहा कि वो कप्तानी के पद से इस्तीफ़ा दे रहे हैं लेकिन एक बल्लेबाज़ के तौर पर चयन किए जाने के लिए वो उपलब्ध रहेंगें.इस्तीफ़ा देने की वजह बयान करते हुए पॉंटिंग ने कहा कि मैनें फ़िलहाल टेस्ट और एकदिवसीय टीम के कप्तान के पद से इस्तीफ़ा देने का फ़ैसला किया है. इसका मुख्य कारण ये है कि ये सही समय है. मैं नए कप्तान को आने वाले मैचों के लिए तैयार होने का पूरा मौक़ा देना चाहता था.चैम्पियंस ट्रॉफ़ी और 2013-14 के एशेज़ के समय मेरे रहने की संभावना बहुत कम है इसलिए मैने सोचा कि इस्तीफ़ा देने की यही सही मौक़ा है.पॉंटिंग ने कहा कि मैने चयनकर्ताओं को संदेश दे दिया है कि वो टेस्ट और एकदिवसीय दोनों के लिए चयन किए जाने के लिए उपलब्ध रहेंगें. उन्होंने उम्मीद जताई कि उनका चयन हो जरूर होगा.विश्व कप के क्वार्टर फ़ाइनल में भारत के हाथों हार पिछले दो दशकों में विश्व कप में ऑस्ट्रेलिया का अब तक का सबसे ख़राब प्रदर्शन है. इससे पहले एशेज़ में भी ऑस्ट्रेलिया एक-तीन से श्रंखला हार गया था.इन हार से पॉंटिंग के नेतृत्व पर दबाव पड़ रहा था और ऑस्ट्रलिया क्रिकेट बोर्ड ने टीम की सभी पहलुओं की समीक्षा करने की घोषणा की थी.लेकिन पॉंटिंग ने ऐसी किसी भी अटकल को ख़ारिज कर दिया कि इस्तीफ़ा देने के लिए उनपर किसी तरह का दबाव था.उन्होंने कहा, मैं यहां बिल्कुल साफ़ कहना चाहता हूं कि मेरे उपर किसी का कोई दबाव नहीं था.ये फ़ैसला सिर्फ़ और सिर्फ़ मेरा है जिसे मैने अपने क़रीबी लोगों ख़ासकर अपने परिवार के सलाह से लिया है.पॉंटिंग के इस फ़ैसले से उनका नौ साल का करियर समाप्त होता है जिसमें वो ऑस्ट्रेलिया के सबसे सफल कप्तानों में से एक बन गए है.पॉंटिंग ने कुल 77 टेस्ट में कप्तानी की जिसमें 48 बार ऑस्ट्रेलिया विजयी रहा जिसमें दिसंबर 2005 और जनवरी 2008 के बीच लगातार 16 टेस्ट मैचों में उनकी जीत शामिल है.पॉंटिंग ने तीन बार विश्व कप जीता है जिसमें दो बार उनकी कप्तानी में ऑस्ट्रेलिया एक भी मैच नहीं हारा था. उन्होंने एक बार चैम्पियन्स ट्रॉफ़ी भी जीती है.एक बल्लेबाज़ के रुप में भी पॉंटिंग का प्रदर्शन बेहतरीन रहा है. 359 एकदिवसीय मैचों में उन्होंने 13288 रन बनाए हैं जबकि टेस्ट मैचों में उन्होंने  39 शतकों के साथ कुल 12363 रन बनाए हैं.आंकड़ों के हिसाब से देखा जाए तो एक बल्लेबाज़ के तौर पर पॉंटिंग सिर्फ़ भारतीय बल्लेबाज़ सचिन तेंडुलकर से पीछे हैं.
__________________________
सुपर स्पोर्ट्स पार्क में खेले गए इस मैच में दक्षिण अफ्रीका ने भारत को 302 रन का लक्ष्य दिया था लेकिन फिर बारिश शुरू हो गई और भारत एक भी गेंद नहीं खेल सका.इसके साथ ही दक्षिण अफ्रीका ने यह सीरीज़ 2-0 से जीत ली है.दक्षिण अफ्रीका ने टॉस जीतकर पहले बल्लेबाज़ी चुनी.कप्तान एबी डिविलियर्स ने 109 रन बनाए जबकि सलामी बल्लेबाज़ क्यू दे कॉक ने 101 रन बनाए. इन दोनों के रनों के योगदान से दक्षिण अफ्रीका आठ विकेट खोकर 302 रन के लक्ष्य पर पहुँच गया.इसी मैच में क्यू दे कॉक वन डे मैच में एक के बाद एक लगातार तीन शतक शतक लगाने वाले पांचवे बल्लेबाज़ बन गए. उन्हें प्लेयर ऑफ़ द 

सीरीज़ भी चुना गया. भारत की तरफ से इशांत शर्मा ने 40 रन देकर चार विकेट लिए.दक्षिण अफ्रीका शुरूआती दोनो 

मैच जीतकर पहले ही सिरीज़ अपने नाम कर चुका था. लगातार छह एकदिवसीय सिरीज़ अपने नाम कर दक्षिण अफ्रीका पहुंची भारतीय क्रिकेट टीम जोहनसबर्ग में खेले गए पहले मैच में 141 और डरबन में खेले गए दूसरे मैच में 134 रनों से हारी थी.दक्षिण अफ्रीका इससे पहले अपनी ही ज़मीन पर पाकिस्तान से एक-दिवसीय सिरीज़ 2-1 से हारा था.इसे देखते हुए उम्मीद की जा रही थी कि एकदिवसीय क्रिकेट रैंकिंग में नम्बर एक भारतीय टीम दक्षिण अफ्रीका को कड़ी टक्कर देगी, लेकिन टक्कर देना तो दूर भारतीय टीम उसके 

ख़िलाफ खडी भी नही हो सकी.इससे पहले भारतीय टीम अपने पहले अफ्रीका के दौरे में साल 1992-93 में जीत हासिल करने में कामयाब रही थी. तब जीत के लिए 215 रनों का लक्ष्य भारत ने सलामी बल्लेबाज़ वुरकेरी वेंकट रमन के 114 रनों की मदद से 4 विकेट खोकर हासिल किया था.इसके बावजूद भारत सात मैचों की उस सिरीज़ में 5-2 से हारा था. इसके बाद भारतीय टीम को साल 2006-07 में खेली गई एकदिवसीय सिरीज़ में सैंचुरीयन में 9 विकेट से करारी हार का सामना करना पडा. इसके अलावा साल 2010-11 में खेली गई सिरीज़ में भारत सैंचुरियन में डकवर्थ लुइस नियम के आधार पर 33 रनों से हारा. इसके बावजूद यह भारत का अपेक्षाकृत शानदार दौरा था जिसमें पांच मैचों की सिरीज़ में भारत 3-2 से हारा था.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
उन्होंने कहा कि राष्ट्रपति ट्रंप ने अपने आदेश ने उन्हें अनिश्चितता में डाल दिया है कि वह फिर से अमरीका लौट सकते हैं या नहीं.33 साल के फ़राह का जन्म सोमालिया में हुआ था, लेकिन वह पिछले छह सालों से अमरीका के ओरेगॉन राज्य में रह रहे थे. शुक्रवार को अमरीका में जारी किए गए आदेश के मुताबिक़ सोमाली नागरिक भी अमरीका नहीं आ सकते. फ़राह ने कहा, ''यह काफ़ी दुख पहुंचाने वाला है कि मुझे अपने बच्चों से कहना होगा कि मैं शायद घर वापस नहीं आ पाऊं.''ओलंपिक चैंपियन को 'लाइन में खड़ा किया'ट्रंप ने शुक्रवार को एक कार्यकारी आदेश पर हस्ताक्षर कर पूरे अमरीका में शरणार्थी कार्यक्रम को रद्द कर दिया था. इसके साथ ही 90 दिनों के लिए उन्होंने ईरान, इराक़, लीबिया, सोमालिया, सूडान, सीरिया और यमन के नागरिकों के अमरीका आने पर प्रतिबंध लगा दिया है. यह आदेश उन लोगों पर भी लागू होगा जिनके पास दोहरी नागरिकता है.फ़राह ने अपने फ़ेसबुक पन्ने पर लिखा, ''इस साल एक जनवरी को महारानी ने मुझे सम्मानित किया और 27 जनवरी को राष्ट्रपति ट्रंप ने मुझे एलियन बना दिया.''     फ़राह ने कहा, ''ट्रंप की नीति उपेक्षा और पूर्वाग्रह की है. उनकी नीति इस बात का उदाहरण है कि यदि आप संवेदनशीलता और समझ से मुंह मोड़ते हैं तो नफ़रत और अलगाव की ओर बढ़ते हैं.'' यह अभी साफ नहीं है कि आठ साल की उम्र में ब्रिटेन आने वाले फ़राह अमरीका लौट पाएंगे या नहीं. फ़राह के पास दोहरी नागरिकता नहीं है. वह समझने की कोशिश कर रहे हैं उनके साथ अमरीका क्या सुलूक करेगा. फ़राह इथोपिया के एक ट्रेनिंग कैंप में हैं. वह अगस्त में लंदन में होने वाली वर्ल्ड चैंपियनशिप की तैयारी कर रहे हैं. आने वाले हफ्तों में उनके अमरीका जाने की कोई योजना नहीं है. उन्होंने कहा, ''मैं ब्रिटिश नागरिक हूं और पिछले 6 सालों से ब्रिटेन में रह रहा हूं. कड़ी मेहनत करता हूं और समाज में मैंने अपना योगदान दिया है. मैं टैक्स भरता हूं और मैंने अपने चारों बच्चों को यहां साथ लाया था. वे अब इसे अपना घर मानते हैं. मैं और मेरी तरह और लोग कह रहे हैं कि हमारा अब वहां स्वागत नहीं होगा.''   (बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)
__________________________
चौथे दिन का खेल ख़त्म होने पर न्यूज़ीलैंड का स्कोर छह विकेट के नुक़सान पर 571 रन रहा.चौथे दिन के खेल की सबसे ख़ास बात रही मैकुलम और वाटलिंग की छठे विकेट के लिए विश्व रिकॉर्ड साझेदारी.इन दोनों ने छठे विकेट की साझेदारी में 352 रन जोड़े. उन्होंने श्रीलंका के माहेला जयवर्द्धने और प्रसन्ना जयवर्द्धने का रिकॉर्ड तोड़ा जिन्होंने 2009 में भारत के ख़िलाफ़ अहमदाबाद टेस्ट में 351 रन जोड़े थे.वाटलिंग चायकाल के बाद 124 रन बनाकर मोहम्मद शमी की गेंद पर पगबाधा क़रार दिए गए. मैकुलम फिर भी जमे रहे और वाटलिंग के आउट होने के बाद उनका साथ मैदान में उतरे जिम्मी नीषम. नीषम ने भी शानदार खेल का प्रदर्शन किया और अंत तक 67 रन बनाकर नाबाद रहे.

भारत-न्यूज़ीलैंड मैच का लाइव स्कोर देखने के लिेए यहाँ क्लिक करेंमैकुलम की यह करियर की सर्वश्रेष्ठ पारी है और वो तेज़ी से ट्रिपल सेंचुरी की ओर बढ़ रहे हैं. साथ ही वह एक ही सिरीज़ में दो दोहरे शतक ठोकने वाले न्यूज़ीलैंड के दूसरे बल्लेबाज़ बन गए हैं.पीठ, घुटने और कंधे की परेशानी से जूझ रहे मैकुलम ने लंच के बाद से सत्र में ज़हीर ख़ान की गेंद पर चौका मारकर अपना तीसरा दोहरा शतक पूरा किया.मैकुलम न्यूज़ीलैंड की तरफ़ से तीन दोहरे शतक बनाने वाले दूसरे बल्लेबाज़ हैं और हर बार उन्होंने भारत के ख़िलाफ़ यह कारनामा किया है.कीवी कप्तान ने साल 2010 में हैदराबाद टेस्ट में 225 रन बनाए थे जबकि मौजूदा सिरीज़ के पहले टेस्ट में उन्होंने 224 रन की पारी खेली थी.न्यूज़ीलैंड की ओर से तीन दोहरे शतक बनाने वाले दूसरे बल्लेबाज़ स्टीफ़न फ्लेमिंग हैं.मैकुलम और वाटलिंग की छठे विकेट के लिए 352 रन की साझेदारी भारत के ख़िलाफ़ किसी भी विकेट के लिए न्यूज़ीलैंड की तरफ़ से सबसे बड़ी साझेदारी है.अभी तक यह रिकॉर्ड रॉस टेलर और जेस राइडर के नाम था जिन्होंने साल 2009 में नेपियर टेस्ट में 271 रन की साझेदारी की थी.अमूमन आक्रामक बल्लेबाज़ी के लिए मशहूर मैकुलम वक़्त की नज़ाकत को देखते हुए संयम के साथ बल्लेबाज़ी कर रहे हैं.इससे पहले न्यूज़ीलैंड ने रविवार के स्कोर पाँच विकेट पर 252 रन से आगे खेलना शुरू किया. मैकुलम 114 और वाटलिंग 52 रन बनाकर क्रीज़ पर थे.न्यूज़ीलैंड ने पहला टेस्ट 40 रन से जीता था और भारत को सिरीज़ बराबर करने के लिए यह मैच जीतना ज़रूरी है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मेजबान टीम के लिए 24 साल के तेज़ गेंदबाज़ ट्रेंट बोल्ट ने अपने टेस्ट करियर का शानदार प्रदर्शन करते हुए पूरे मैच में 80 रन देकर कुल 10 विकेट लिए.न्यूज़ीलैंड ने अपनी पहली पारी में 441 रन बनाए थे जिसके जवाब में कैरेबियाई टीम पहली पारी में 193 रन पर ढ़ेर हो गई.फ़ॉलोऑन के बाद वेस्टइंडीज की दूसरी पारी में भी 175 रन ही बना सकी.वेस्ट इंडीज ने शुक्रवार को अपनी पहली पारी चार विकेट पर 158 रन से आगे बढ़ाई. मैच के तीसरे दिन कुल 16 विकेट गिरे.कैरेबियाई टीम के लिए मार्लन सैम्युअल्स ने पहली पारी में सर्वाधिक 60 रन बनाए जबकि दूसरी पारी में केरॉन पॉवेल ने सबसे ज़्यादा 36 रन बनाए.बोल्ट ने पहली पारी में 40 रन देकर छह विकेट लिए. इस दौरान उन्होंने 15 गेंदों में पाँच विकेट लेने का कारनामा भी किया.उन्होंने अपने इस शानदार प्रदर्शन को दूसरी पारी में भी जारी रखते हुए 40 रन देकर वेस्टइंडीज के चार बल्लेबाज़ों को पवेलियन की राह दिखाई.ब्रैंडन मैकुलम की कप्तानी में न्यूज़ीलैंड की 11 टेस्टों में यह पहली जीत है. मैकुलम को 11 महीने पहले रॉस टेलर की जगह कप्तान बनाया गया था.इससे पहले कीवी टीम ने मैकुलम की कप्तानी में दस टेस्टों में छह ड्रा खेले थे और चार मैचों में उसे हार का सामना करना पड़ा था.इस जीत के साथ न्यूज़ीलैंड ने तीन मैचों की इस सिरीज़ में 1-0 की बढ़त बना ली है.सिरीज़ का तीसरा और अंतिम टेस्ट 19 दिसंबर से हेमिल्टन के सेडन पार्क में शुरू होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
क्वालिफाइंग से मुख्य दौर में पहुंचे सोमदेव ने स्लोवाकिया के लुकास लैको को तीन घंटे 11 मिनट तक चले मैराथन मुक़ाबले में 4-6 6-1 6-2 4-6 6-4 से हराया.तीसरे सेट के बाद बारिश के कारण यह मैच चार घंटे तक रुका रहा.सोमदेव ने पहला सेट गंवाने के बाद शानदार वापसी करते हुए अगले दो सेट जीते. लेकिन फिर वह चौथा सेट हार गए.निर्णायक पांचवें सेट में एक वक़्त स्कोर 4-4 से बराबरी पर था लेकिन 28 साल के सोमदेव ने अगले गेम में लैको की सर्विस तोड़ी.फिर अपनी सर्विस बरक़रार रखते हुए अगले दौर का टिकट कटा लिया.सोमदेव का दूसरे दौर में 20वीं सीड इटली के आंद्रेस सेप्पी से मुक़ाबला होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
nan
__________________________
9.63 सेकेंड का समय ओलंपिक रिकार्ड रहा जबकि ये उनका दूसरा सबसे तेज़ समय था.बोल्ट के ट्रेनिंग साथी और ओलंपिक क्वालिफायर में बोल्ट को मात देने वाले जैमेका के ही योहान ब्लेक 9.75 सेकेंड के साथ दूसरे स्थान पर रहे और उन्हें रजत पदक मिला.2004 ओलंपिक में स्वर्ण पदक जीतने वाले अमरीका के जस्टिन गैटलिन 9.79 सेकेंड के साथ तीसरे स्थान पर रहे. जबकि 2007 के विश्व चैंपियन टाइसन गे सैकेंड के100वें हिस्से से पिछड़ते हुए 9.80 सेकेंड के साथ चौथे स्थान पर रहे.रेस जीतने के बाद बोल्ट ने कहा, “ट्रैक पर मैंने अपने आप से कहा कि लोग भले ही बात करें लेकिन मेरे लिए चैंपियनशिप का मतलब दौड़ है और मैंने ये कर दिखाया. ये शानदार है मुझे पता था कि ये दर्शकों को पसंद आएगा. जीत के बाद मैं लोगों का जोश महसूस कर सकता हूं और मैं बहुत खुश हूं.”2011 में गलत शुरुआत की वजह से विश्व चैंरियनशिप गवा चुके बोल्ट ने कहा कि शुरुआत को लेकर वो इस रेस में भी चिंतित थे. “मैं अपनी शुरुआत को लेकर थोड़ा चिंतित था, मेरे कोच ने मुझसे कहा शुरुआत के बारे में चिंता करना छोड़ो तुम्हारी रेस का सबसे खास हिस्सा उसका अंत होता है.”जब लंदन में बोल्ट 100 मीटर का इतिहास बना रहे थे तब ओलंपिक पार्क स्टेडियम में 80000 दर्शक अपनी सांसे रोके इस मौके के गवाह बन रहे थे.लंदन ओलंपिक में आने से पहले बोल्ट की फिटनेस पर सवाल उठ रहे थे और उन्होंने बीबीसी से खास बातचीत में कहा था कि वो केवल 95 फ़ीसदी ही फिट हैं.रेस से पहले 2008 बीजिंग के अपने खिताब को बचाने उतरे बोल्ट पर कोई दबाव नहीं दिखाई दिया. कैमरे पर उन्होंने अपने डीजे मिक्सिंग वाले अंदाज भी दिखाए.
__________________________
इंग्लैंड ने ऐशेज़ 3-0 से जीत ली है. ओवल में हुआ पाँचवाँ और आख़िरी टेस्ट ड्रॉ समाप्त हुआ.इंग्लैंड के एक पायदान ऊपर चढ़ने का नुक़सान भारत को उठाना पड़ा है. भारत इस रैंकिंग में एक स्थान नीचे गिरकर तीसरे नंबर पर पहुँच गया है. लेकिन सबसे ज़्यादा नुक़सान हुआ है ऑस्ट्रेलिया की टीम को, जो अगस्त 2011 के बाद पहली बार टेस्ट रैंकिंग में पाँचवें नंबर पर आ गई है.ऐशेज़ शुरू होने से पहले टेस्ट रैंकिंग में इंग्लैंड दक्षिण अफ़्रीका और भारत के बाद तीसरे नंबर पर था. लेकिन 3-0 से जीतने के बाद उसने भारत को नीचे धकेल दिया.रैंकिंग में दूसरा स्थान हासिल करने के लिए इंग्लैंड को ओवल टेस्ट में ड्रॉ या फिर जीत की आवश्यकता थी.हालाँकि भारत और इंग्लैंड दोनों के रेटिंग प्वाइंट्स 116 ही हैं, लेकिन दशमलव में अंकों के आकलन में इंग्लैंड को भारत पर बढ़त हासिल है.अगर ओवल टेस्ट में ऑस्ट्रेलिया को जीत हासिल हुई होती, तो भारत का दूसरा स्थान पक्का रहता, लेकिन ऑस्ट्रेलिया की रैंकिंग गिरनी तय थी.ऐशेज़ में मिली हार के कारण ऑस्ट्रेलिया ने रैंकिंग में चार प्वाइंट्स गँवाए हैं. अब वो पाकिस्तान के भी नीचे पाँचवें नंबर पर है. छठे नंबर पर वेस्टइंडीज़ की टीम है और ऑस्ट्रेलिया वेस्टइंडीज़ से मात्र दो अंक आगे है.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
दो फ़ोटोग्राफ़रों ने झाड़ियों में छुपकर क्रोएशिया के खिलाड़ियों की तस्वीर तब खींची जब वो बाहिया के एक पूल में बिना कपड़ों के खेल रहे थे.यह तसवीरें कई वेबसाइटों पर प्रकाशित की गईं.क्रोएशिया के कोच नाइके कोवैक का कहना था, "मैं उनपर इंटरव्यू देने का दबाव नहीं डाल सकता. आपको कैसा लगेगा जब कोई आपकी नंगी तसवीरें ले. खिलाड़ी मीडिया से बात नहीं करने के अपने फैसले पर अटल हैं. मैं नहीं जानता कि उनकी ख़ामोशी कल तक के लिए है या वर्ल्ड कप की समाप्ति तक."इधर क्रोएशिया के खिलाड़ी अपनी निर्वस्त्र तस्वीर लिए जाने की शिकायत कर रहे हैं, उधर कई फ़ुटबॉल के प्रशंसक अपनी इच्छा से कपड़े उतार दे रहे हैं.शनिवार को 

इंग्लैंड और इटली के बीच हुए मैच के दौरान पारा 28 डिग्री पर था और एक यूरोपीय प्रशंसक को इतनी गर्मी लग रही थी कि उसने अपने सारे कपडे उतार डाले.बस फिर क्या था, मिनटों में ही लोगों ने अपने स्मार्ट फोनों से उसकी तस्वीरें लेनी शुरू कर दी और देखते ही देखते ये तसवीरें वॉट्सऐप और ट्विटर पर वायरल हो गईं.लेकिन जब खेल ख़त्म हुआ तो लोगों ने पाया कि यह यूरोपीय प्रशंसक ऐसा करने वाला अकेला नहीं था. कई और लोगों ने भी अपने कपड़े उतार दिए थे.जापानी फूटबाल प्रशंसक बड़ी संख्या में आइवरी कोस्ट के ख़िलाफ़ जापान के मैच को देखने पर्नाम्बुको एरीना पहुंचे. इस वर्ल्ड कप में जापान का यह पहला मैच था.हालांकि जापान मैच एक के मुकाबले दो गोलों से हार गया था.लेकिन 

जापानी फ़ुटबॉल टीम के प्रशंसकों ने बाहर निकलने से पहले स्टेडियम के अपनी तरफ़ वाले हिस्से को साफ़ सुथरा कर दिया.जापानी प्रशंसक अपनी टीम का मनोबल ऊंचा करने के लिए जो नीले थैले लेकर आए थे, उन्ही बैगों में उन्होंने कूड़ा भरकर स्टेडियम को साफ़ भी कर दिया.ब्राज़ील के लोगों को अपने फुटबॉल के स्टार खिलाड़ी नेमार से इतना प्यार है की जो कुछ वो करते हैं वह बड़ी खबर बन जाती है.नेमार बार-बार अपनी हेयर स्टाइल बदलते रहते हैं और उनकी नई हेयर स्टाइल अपनाने के लिए ख़ास तौर पर युवाओं में होड़ लगी रहती है.मैक्सिको के साथ एक महत्वपूर्ण मैच से सिर्फ़ दो दिन पहले नेमार ने अभ्यास मैचों के बीच में ही वक़्त निकालकर हेयर स्टाइलिस्ट के पास जाकर अपने बालों को सुनहरा करवा लिया.नेमार इतने लोकप्रिय हैं कि उन्हीं के साथी डानी आल्वेस ने भी अपने बालों को सुनहरा करवा लिया. आल्वेस, नेमार के साथ बार्सलोना की तरफ़ से खेलते हैं.यह कहना मुश्किल है कि इन सबका मेक्सिको के साथ मैच पर क्या असर पड़ेगा मगर इतना तो तय है कि ब्राज़ील के इस सुपर स्टार की नई हेयर स्टाइल की नकल के लिए लोग लाइन लगा देंगे.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
गजनी, बॉडीगार्ड और ओम शांति ओम में यह सब अपने डोले-शोले दिखा चुके है. अब इसे नए ज़माने का चलन कहिए या स्वास्थय के प्रति बढती जागरूकता कि आज बहुत सारे युवा वास्तविक ज़िदंगी में कुछ-कुछ ऐसा ही दिखने चाहते हैं.जहाँ देखो यहाँ-वहाँ गली-मोहल्ले, व्यस्त सड़को के किनारे, मॉल,गॉव-कस्बों, शहरों में हैल्थ सेंटर से लेकर जिमनेज़ियम नज़र आते हैं. वहाँ युवा लड़के-लड़कियों के अलावा अधेड़ उम्र के लोग भी ट्रेड मिल पर दौड़ते दिख जाएंगे.जो मज़बूत लोहे का वेट नहीं उठा सकते, वो आराम से खड़े हो कर फिर फ़ोम के आरामदायक गद्दे जैसा अहसास देती मशीनों पर लेटकर भी वेट एक्सरसाइज़ कर सकते हैं.क्यों भारत डोपिंग के लिए बदनाम है?आम तौर पर जिमनेज़ियम एक ट्रेनर होता है जो बताता है कि किस तरह की कसरत की जाए, कैसे जल्दी से जल्दी आजकल के हीरो जैसा बना जाए.बस इस तरह की जगहों पर पैसा ज़रा ज़्यादा लगता है. जिनके पास अधिक पैसा नहीं है वो आज भी किसी पुराने ज़माने के वेटलिफ्टिंग सेंटर में जो सकते है, लेकिन वहाँ पसीना अधिक बहाना पड़ेगा. ऐसा नहीं है कि जिमनेज़ियम में सिर्फ कसरत करने से सिक्स पैक एब बन जाएंगे. आज कल कई जगहों पर सिक्स पैक एब बनाने के लिए सप्लीमेंट लेने की सलाह भी दी जाती है. ये सप्लीमेंट छोटे-बड़े पैकेट से लेकर पाँच-दस किलो के डिब्बों में तरह-तरह के नामों से आते है. पर ये सप्लीमेंट नुकसानदायक हो सकते हैं चाहे लो किसी की सलाह से लिए गए हों.अमरीका में स्पोर्टस मैडिसीन में डब्लयूएचओ( विश्व स्वास्थय संस्था) से फ़ैलोशिप कर चुके डॉक्टर जवाहर लाल जैन कहते हैं, "न्यूट्रिशन सपलीमैंट फिज़िशियन की निगरानी में ही लिया जाना चाहिए. न्यूट्रिशन सपलीमैंट लेना बुरा नहीं है, लेकिन सबसे बड़ी समस्या है कि न्यूट्रिशन सपलीमैंट की इंडस्ट्री नियामक नहीं है. बहुत सारी आयुर्वेदिक दवाइयां हैं लेकिन बिना सलाह से या फिर अपने मन से सपलीमैंट लेने से नुकसान भी हो सकता है."डॉक्टर जवाहर लाल जैन बताते हैं, "पिछले दिनों जितना भी शोध हुआ उसके आधार पर सरकार ने भारतीय खेल प्राधिकरण से भी कहा है कि वह अपने क्षेत्रिय ट्रेनिंग सैंटर में न्यूट्रीशन सप्लीमेंट की जगह सूखे मेवे जैसे काजू, बादाम, किशमिश दे."जैन चेतावनी देते हैं कि अगर सप्लीमेंट में क्षमता बढाने वाली दवाइंया मिली हों तो किसी भी खिलाड़ी का खेल जीवन डोप के आरोप में समाप्त हो सकता है. जैम कहते है "सप्लीमेंट के डिब्बो में कई बार स्टेरॉयड्स मिले हुए होते हैं. एथलीट ये बात समझते हैं कि एक चम्मच खाने से प्रदर्शन 10 गुना और 6 चम्मच खाने से 60 गुना बढ़ जाएगा." डाक्टर जवाहर लाल कहते हैं, "विदेश से आने वाले डिब्बों की जाँच से पता चलता है कि कई डिब्बों में नैंड्रोलोन नामक सॉल्ट मिला हुआ था. इसके अधिक सेवन से ख़ासकर पुरूषों के स्तन बहुत बढ जाते है, आवाज़ भारी हो जाती है, गुस्सा अधिक आता है, चिड़चिड़ापन बढ जाता है, हार्ट अटैक का खतरा बढ़ जाता है, लीवर कैंसर हो सकता है. महिलाओं के चेहरे पर बाल आ जाते है. कुछ एथलीट गंजे हो जाते है. बांझपन हो जाता है और कुछ को अन्य तरह की गंभीर बीमारिया घेर लेती है."ऐसा नहीं है कि सब लोग दवाइयों के सहारे ही सिक्स पैक एब बनाते हों. अगर दिनेश सिंह ओसवाल की बात की जाए तो वह कई बार बॉडी बिल्डिंग चैंपियनशिप के विजेता रह चुके है. वह कई बार मिस्टर इंडिया भी रह चुके है.उनका कहना है, "इसके लिए बड़ी मेहनत की ज़रूरत है. नियमित व्यायाम, अच्छी डाइट, न्यूट्रिशन भी ज़रूरी है. क्वालिफाइड ट्रेनर का होना आवश्यक है. अब तो कोचों के लिए सर्टिफिकेट कोर्स भी चलाए जा रहे हैं. अगर आप जिम में जाएँ तो सुनिश्चित करें कि डाइटिशियन,फिज़ियो और ट्रेनर प्रशिक्षित हों."तो शरीर की देखभाल करना या फिर कसरत करना बुरा नही है पर ज़रा सभंलकर.(सप्लीमेंट पर डॉक्टर जवाहर लाल की सलाह उनकी निजी राय है )(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और

 ट्विटर पर भी फ़ॉलो कर सकते हैं.)
__________________________
लेकिन सचिन के एक फ़ैन ऐसे भी हैं जिन्हें सचिन ख़ुद भीड़ में से मिलने के लिए बुलाते हैं, उन्हें अपने मैच के टिकट देते हैं. यहाँ तक कि जब भारत ने 2011 में वर्ल्ड कप जीता तो सचिन ने उन्हें बुलाया और वर्ल्ड कप थमा दिया. इनका नाम है सुधीर कुमार गौतम.

सचिन के इस सुपरफ़ैन को आपने भारत के तक़रीबन हर बड़े क्रिकेट मैच में स्टेडियम में या टीवी पर देखा होगा. बदन तिरंगे में रंगा हुआ, सीने पर तेंदुलकर और 10 लिखा रहता है.मैच चाहे मुंबई में हो या कोलकाता में, बिहार के रहने वाले सुधीर साइकिल पर सफ़र कर वहाँ पहुँच ही जाते हैं. पाकिस्तान और बांग्लादेश भी वे मैच देखने साइकिल पर जाते हैं. सचिन और भारतीय क्रिकेट के प्रति समर्पण ऐसा है कि उन्होंने कभी शादी न करने का फ़ैसला किया है.सचिन से पहली मुलाक़ात की तारीख़ और साल सुधीर को आज भी याद है.सुधीर बताते हैं, ''वो 28 अक्तूबर 2003 का दिन था. सचिन किसी पार्टी के लिए शाम को एक होटल में अपनी पत्नी के साथ आए थे. तब मैं साइकिल से मुंबई आया हुआ था. जैसे ही हल्ला हुआ कि सचिन आ गए हैं, मैने साइकिल वहीं पटकी और उनके पैरों में जा गिरा. तब उन्होंने मुझे घर पर आने का न्यौता दिया. दूसरी मुलाक़ात उनके घर पर ही हुई.'' लेकिन एक मुलाक़ात फिर सचिन के लिए जुनून में कैसे बदल गई?सुधीर बताते हैं, "शुरुआत 2002 में हुई. सचिन तो पहले से ही पसंद थे. सोचा था क्यों न उनसे मिला जाए. इसलिए साइकिल से मुंबई के लिए निकल गया. छह नवंबर 2003 को मैच था. सचिन तो चोट की वजह से नहीं खेल पाए लेकिन मैने मैच देखा. बस मेरे मन में बात बैठ गई कि अब जब भी मैच होगा मैं साइकिल से आउँगा, मैच देखूँगा, सचिन का ऑटोग्राफ़ लूँगा और फ़ोटो खिचवाऊँगा. तब मुझे नहीं पता था कि मैं इस क़दर क्रिकेट क्रेज़ी हो जाउँगा.''

सचिन के शतकों का ब्यौरासचिन के जन्मदिन के मौक़े पर वे कोलकाता में हैं और चाहते हैं कि सचिन शतक लगाकर इसका जश्न मनाए.सचिन से जुड़ा कौन सा पल उनके लिए सबसे यागदार है. सुधीर बड़े गर्व से बताते हैं, ''विश्व कप जीतना सचिन का सपना था. मैंने भी विश्व कप के मैच देखे. बांग्लादेश में हुए मैच देखने के लिए मैं साइकिल से जाता था. वापसी में गांगुली जी के घर पर साइकिल रख भारत के दूसरे शहरों में गया. फिर जब भारत वर्ल्ड कप जीत गया तो सचिन ने मुझे ड्रेसिंग रूम में बुलाया. इससे बड़ा सौभाग्य क्या होगा कि मैने विश्व कप उठाया और क्रिकेट के भगवान ने तालियाँ बजाईं.''ये सब तो ठीक है लेकिन आख़िर सुधीर काम क्या करते हैं और उनका ख़र्चा-पानी कैसे चलता है.सुधीर कहते हैं, ''मैच का टिकट तो सचिन की ओर से मिल जाता है. किसी भी शहर में रहने की कभी दिक़्क़ नहीं हुई. भारत हो, ढाका हो, लाहौर हो, हर जगह मुझे जानने वाले लोग हैं जो अपने यहाँ ठहराते हैं. पाकिस्तान साइकिल से गया तो पाकिस्तान के क्रिकेट चाचा के यहाँ रुकता था. खाना-पीना यही चाहने वालों के यहाँ हो जाता है. जिन महीनों में भारत के मैच नहीं होते तो मैं कोई न कोई काम करता रहता हूँ ताकि थोड़ा बहुत ख़र्चा पानी निकाल सकूँ. जब साइकिल से सफ़र करता हूँ तो रात को पुलिस स्टेशन में सोता हूँ, उन्हें बताकर कि मैं कौन हूँ.''सुधीर पहले नौकरी किया करते थे लेकिन सचिन और क्रिकेट के लिए दोनों नौकरियाँ छोड़ दी. वे बिहार में शिक्षक थे लेकिन पाकिस्तान जाकर मैच देखने के लिए जब छुट्टी नहीं मिली तो उन्होंने हमेशा के लिए नौकरी से छुट्टी कर ली.204 वनडे, 40 टेस्ट17 ट्वेन्टी-20 और 43 आईपीएल सुधीर देख चुके हैंसचिन के लिए नौकरी छोड़ीउनके इस जुनून के बारे में सुधीर के परिवार वाले क्या सोचते हैं? कुछ हिचकिचाते हुए वे कहते हैं, ''घर तो बहुत कम जाना होता है. वे लोग नाराज़ ही रहते हैं. शादी के बारे में तो मैं सोच भी नहीं सकता.''सुधीर कहते हैं कि सचिन का नाम जुड़ने के बाद से उन्हें एक ख़ास तरह की ज़िम्मेदारी का एहसास होता है. मसलन पहले सुधीर रेलवे में बिना टिकट भी सफ़र कर लिया करते थे लेकिन अब उन्हें लगता है कि उनके साथ सचिन का नाम जुड़ गया है और उन्हें ऐसा नहीं करना चाहिए. सचिन की आलोचना पर पहले वो लोगों से लड़ जाया करते थे पर अब वे नज़रअंदाज़ करना ही बेहतर समझते हैं.सुधीर की ज़िंदगी सचिन के इर्द गिर्द घूमती है. लेकिन सचिन जब क्रिकेट से पूरी तरह संन्यास ले लेगें तो सुधीर की ज़िंदगी का क्या मक़सद रह जाएगा.सुधीर दृढ़ आवाज़ में कहते हैं, ''इससे क्या फ़र्क पड़ता है. मैं हमेशा उनका समर्थन करता रहूँगा. आज मैं तेंदुलकर और 10 सीने पर और पीठ पर लिखकर आता हूँ, बाद में मिस यू तेंदुलकर लिखकर आऊँगा.''सुधीर के इस सचिन प्रेम का एक नियम है- वो सचिन से सिर्फ़ मैच के टिकट लेते हैं लेकिन कभी उनसे पैसे नहीं लेते.
__________________________
ग्रेग चैपल ने बाज़ार में आने वाली अपनी किताब 'फीयर्स फ़ोर्स' में इस बात का भी ज़िक्र किया है कि सचिन उस दौर में उनके पास मदद के लिए आए थे.पूर्व पाकिस्तानी गेंदबाज़ शोएब अख्तर के बाद ग्रेग चैपल ऐसे दूसरे मशहूर क्रिकेटर हैं जिन्होंने अपनी किताब में सचिन तेंदुलकर के बारे में कोई सनसनीखेज़ बात लिखी है.जाने माने अखबार 'हेराल्ड सन' में छपे इस किताब के अंशों से पता चलता है कि चैपल ने दिसंबर में भारत और ऑस्टेलिया के बीच खेली जाने वाली टेस्ट सिरीज़ से पहले सचिन को कमजो़र मानसिक शक्ति वाला बताकर नई बहस छेड़ दी है.गौ़रतलब है कि ग्रेग चैपल 2005 से 2007 तक भारतीय क्रिकेट टीम के कोच रहे थे और उनका कार्यकाल विवादों से घिरा रहा बताया जाता है.हाल ही में ऑस्ट्रेलिया में क्रिकेट के राष्ट्रीय चयनकर्ता के पद से हटाए गए चैपल ने अपनी किताब में लिखा है कि सचिन तेंदुलकर अपेक्षाओं के बोझ से प्रभावित हो गए थे.ग्रेग चैपल के मुताबिक़, "'टीम जब विदेश दौरे पर जाती थी तो सचिन हमेशा हेडफ़ोन लगाए रहते थे और अपने अगल-बगल देखते भी नहीं थे. इतनी अधिक अपेक्षाओं का बोझ डॉन ब्रैडमेन पर भी नहीं रहा होगा जितना सचिन 1989 से झेल रहे हैं."   सचिन के साथ हुई बातचीत को याद करते हुए ग्रेग चैपल ने लिखा है, "एक बार जब हम यात्रा कर रहे थे, तब मैंने उनसे पूछा था कि आपके तो ढेरों दोस्त होंगे. आपको सबके साथ तालमेल बनाए रखने में काफी दिक्कत होती होगी. उन्होंने मेरी आँख में देखते हुए कहा था कि मुझसे ज़्यादा भारत में आपके दोस्त होंगे."    ग्रेग चैपल की यह किताब एक ऐसे समय में आई है जबकि चंद महीने बाद ही भारतीय क्रिकेट टीम चार टेस्ट मैच खेलने के लिए ऑस्ट्रेलिया के दौरे पर रवाना होगी.
__________________________
बताया जा रहा है भारत-पाकिस्तान के बीच जारी तनाव के बाद खिलाड़ियों की सुरक्षा के चलते ये कदम लिया गया है.भारत-पाकिस्तान के बीच सीमा पर गोलीबारी की हालिया घटना के बाद दोनों देशों के बीच तनाव बढ़ गया है.हॉकी इंडिया के महासचिव नरेन्द्र बत्रा ने एक संवाददाता सम्मेलन बुलाकर इस बात की जानकारी दी है.साथ ही इस बात को भी दोहराया गया है कि वापस जाने वाले इन सभी खिलाड़ियों को कोई आर्थिक नुकसान नहीं होने देने की कोशिश भी की जा रही है.नरेन्द्र बत्रा ने कहा,"हमने पाकिस्तान के हॉकी संघ से भी बातचीत कर ली है और आम सहमति के बाद फ़ैसला लिया है सभी टीम प्रबंधनों के पास खिलाड़ी को रिलीज़ करने का अधिकार है उसका उपयोग किया जा सकता है. साथ ही अगर सभी नौ पाकिस्तानी खिलाड़ी वापस जाते हैं तो उन्हें 2013 के अनुबंध के अनुसार पूरा वेतन भी दिया जाएगा."गौरतलब है कि भारत में आईपीएल की तर्ज पर शुरु हुई हॉकी इंडिया लीग में पाकिस्तान के तीन खिलाड़ी शामिल तो हुए हैं लेकिन दिल्ली में सोमवार शाम हुए पहले ही मैच में मैदान में नहीं उतर पाए.'दिल्ली वेव राइडर्स' और 'पंजाब वॉरियर्स' के बीच खेले गए इस मुकाबले के दौरान हिंदू युवक सभा के दो समर्थकों ने पाकिस्तान विरोधी नारे लगाए और स्टेडियम में घुसने की कोशिश की.इससे एक दिन पहले मुंबई में शिव सेना के कार्यकर्ताओं ने भी पाकिस्तान के खिलाड़ियों का विरोध किया था.
__________________________
रविवार को ऑस्ट्रेलिया के चैनल 10 पर प्रसारित एक टीवी इंटरव्यू में थोर्पे ने अपने लैंगिक झुकाव की चर्चा की.उन्होंने ब्रितानी पत्रकार सर माइकल पार्किंसन से कहा, "मैंने इस बारे में लंबे समय तक सोचा है. मैं इतरलिंगी नहीं हूं." इस भावुक इंटरव्यू में थोर्प ने कहा कि वो बीते एक पखवाड़े में ही अपने दोस्तों से अपने लैंगिक झुकाव के बारे में बात करने में सहज हो पाए हैं.उन्होंने कहा, "मैं पिछले कुछ समय से अपनी लैंगिकता के बारे में बात करना चाहता था लेकिन नहीं कर पाया, मुझे लगता था कि मैं नहीं कर पाऊंगा."थोर्पे ने ओलंपिक खेलों में रिकॉर्ड नौ पदक जीते हैं. उनके नाम तैराकी के कई विश्व रिकॉर्ड हैं.साल 2006 में उन्होंने 24 साल की उम्र में तैराकी से संन्यास ले लिया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और

 ट्विटर पर भी फ़ॉलो कर सकते हैं.)
__________________________
समाचार चैनल सीएनएन को दिए एक साक्षात्कार में ब्लैटर ने कहा है कि है कि नस्ली भेदभाद के इन मामलों को  बीती पारी की तरह भूल जाना चाहिए. एक साक्षात्कार में उन्होंने कहा कि वो नहीं मानते कि फुटबॉल के खेल में नस्ली भेदभाव की कोई जगह है लेकिन कभी-कभी खेल के जोश में कुछ बातें कह दी जाती हैं.ब्लैटर का कहना है कि फ़ीफ़ा ने फुटबॉल के खेल से नस्ली भेदभाव को खत्म करने के लिए निर्णायक प्रयास किए हैं और ये प्रयास सफल रहे हैं.ब्लैटर के इस बयान पर अंतरराष्ट्रीय स्तर पर कड़ी प्रतिक्रियाएं आ रही हैं. हालांकि इस विवाद के बाद अब 75 वर्षीय ब्लैटर का कहना है कि उनके बयान को गलत समझा गया है.उन्होंने कहा, ''मैं पूरी तरह यह स्पष्ट करना चाहूंगा कि मैं नस्ली भेदभाव के खिलाफ़ लड़ाई के लिए प्रतिबद्ध हूं चाहे यह भेदभाव फुटबॉल के मैदान में हो या फिर समाज में. मेरे बयान को गलत समझा गया है और मैंने खिलाड़ियों से कहा था कि फुटबॉल के मैदान में अक्सर जंग लड़ी जाती है जिसके चलते इस तरह की गलतियां हो जाती हैं.'' उन्होंने कहा कि अगर ऐसा होता है तो मैच के अंत में आप अपने प्रतिद्वंद्वी से माफ़ी मांग लेते हैं और खेल के साथ यह अनबन भी खत्म हो जाती है.हालांकि ब्लैटर के इस कथन का कई खिलाड़ियों ने विरोध किया है. इंग्लैड और मैनचैस्टर युनाइटेड के साथ जुड़े रियो फरडिनांड ने कहा, ''मैं यह जानना चाहता हूं कि ब्लैटर का यह बयान क्या वाकई सच है और अगर यह सच है तो मैं इससे हतप्रभ हूं.''बीबीसी से बातचीत में खिलाड़ी गार्थ क्रूक्स ने कहा कि ज़ाहिर है कि ब्लैटर के साथ कभी नस्ली भेदभाव नहीं हुआ है और उनके इस बयान से मैं बेहद आश्चर्य चकित हूं.इससे पहले भी ब्लैटर अपने बयानों को लेकर विवादों में घिरे रहे हैं. साल 2004 में उन्होंने कहा था कि महिलाएं अपने खेल को लोकप्रिय बनाने के लिए ‘तंग-कपड़े’ पहन सकती हैं.2010 में उन्होंने कहा था कि 2022 में क़तर में होने वाले फुटबॉल विश्वकप के लिए जाने वाले समलैंगिक प्रशंसक सेक्स से दूर रहें क्योंकि क़तर में समलैंगिकता को क़ानूनी मान्यता प्राप्त नहीं.
__________________________
इस जीत के साथ ही भारत ने तीन वनडे मैचों की सिरीज़ में वापसी कर ली है. श्रीलंका की तरफ से एंजेलो मैथ्यूज ने शतक ज़रूर लगाया, लेकिन वे अपनी टीम को रनों के इस पहाड़ के पार नहीं पहुंचा सके.मैथ्यूज ने 132 गेंदों में 111 रनों की नाबाद पारी खेली. उन्होंने 9 चौके और 3 छक्के लगाए. अपनी शतकीय पारी के दौरान मैथ्यूज ने अंतरराष्ट्रीय वनडे क्रिकेट में 5 हज़ार रन भी पूरे कर लिए. मैथ्यूज के अलावा असेला गुणारत्ने ने 34, निरोशन डिक्वैला ने 22 और लाहिरू थिरिमाने ने 21 रनों का योगदान दिया.भारतीय गेंदबाज़ों ने धारदार गेंदबाजी करते हुए शुरुआत से ही श्रीलंकाई बल्लेबाज़ों को खुलकर रन नहीं बनाने दिए. युजवेंद्र चहल ने तीन विकेट झटके जबकि जसप्रीत बुमराह ने दो बल्लेबाजों को आउट किया. इसके अलावा वॉशिंगटन सुंदर, भुवनेश्वर कुमार और हार्दिक पंड्या ने 1-1 विकेट झटका.इससे पहले भारतीय बल्लेबाज़ों ने मोहाली में जमकर हाथ खोले और श्रीलंका के सामने 393 रनों का बड़ा लक्ष्य रख दिया.भारतीय कप्तान रोहित शर्मा ने शानदार दोहरा शतक जड़ा है. यह रोहित के वनडे करियर का तीसरा दोहरा शतक है. वे दुनिया में सबसे ज़्यादा दोहरे शतक लगाने वाले बल्लेबाज़ बन गए हैं.रोहित ने 151 गेदों में अपना तीसरा दोहरा शतक पूरा किया. वे 208 रन बनाकर नाबाद रहे. अपनी मैराथन पारी में उन्होंने 13 चौके और 12 गगनचुंबी छक्के लगाए.रोहित और धवन ने पहले विकेट के लिए 115 रनों की साझेदारी की. इस साल भरतीय सलामी बल्लेबाजों के बीच यह 9वीं शतकीय साझेदारी रही.  किसी भी अन्य टीम के ओपनर इस साल तीन से ज़्यादा शतकीय साझेदारियां नहीं निभा सके हैं.शिखर धवन ने 68 रनों की खूबसूरत पारी खेली. उनके आउट होने के बाद श्रेयर अय्यर बल्लेबाज़ी के लिए उतरे.अपना दूसरा अंतरराष्ट्रीय वनडे मैच खेल रहे अय्यर ने भी तेज़ी से रन बनाए और 70 गेंदो में 88 रनों की आकर्षक पारी खेली. इस दौरान उन्होंने 9 चौके और 2 छक्के भी लगाए.रोहित और अय्यर ने दूसरे विकेट के लिए 213 रनों की साझेदारी निभाई.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
पिछले साल इंग्लैंड ने अपने घर में भारतीय टीम को लगातार चार टेस्ट मैच हराया था.आईसीसी की मौजूदा रैंकिग में भी इंग्लैंड दूसरे नंबर पर है जबकि भारत पांचवे स्थान पर है.अगर भारत इंग्लैंड को अपनी पिचों पर 4-0 से हराती है तो कप्तान महेंदर सिंह धोनी की टीम विश्व रैंकिंग में काफी सुधार कर सकती है. लेकिन भारतीय टीम के लिए रास्ता आसान नहीं है.इंग्लैंड की टीम भी फॉर्म में है और उसके पास अच्छे स्पिनर भी है.तो क्या धोनी की टीम इंग्लैंड में मिली हार का बदला ले पाएगी?क्या सचिन, सहवाग और ज़हीर जैसे खिलाड़ी एलिएस्टर कुक, केविन पीटरसन औऱ ग्रेम स्वान की टीम पर भारी पड़ेंगे?वरिष्ठ खेल पत्रकार प्रदीप मैगज़ीन का मानना है कि इंग्लैंड में खेलना औऱ भारतीय पिच पर खेलना दो अलग बात है. वो कहते है, "पारंपरिक तौर पर इंग्लैंड ने कभी भी भारत में अच्छा प्रदर्शन नहीं किया है. उनकी मज़बूत टीमें भी यहां हारी हैं. इस बार भी टर्निग पिचों पर भारतीय टीम को हराना उनके लिए आसान नहीं होगा."पूर्व अंतरराष्ट्रीय क्रिकेटर विजय दहिया भी मानते हैं कि फिरकी गेंदबाज़ सिरीज़ में अहम भूमिका निभाएंगे.बीबीसी से बातचीत में उन्होंने कहा, "मुझे लगता है कि स्पिनर पर बहुत दारोमदार रहेगा. धोनी भी बार-बार कहते आए हैं कि पिच स्पिन को मदद देने वाली होनी चाहिए और इसमें कोई गलत भी नहीं है." भारतीय टीम में जिस जगह पर सबसे ज्यादा चयनकर्ताओं को दिमाग लगाना होगा वो है छठे नंबर पर कौन बल्लेबाज़ी करेगा.विजय दहिया कहते हैं, "6 नंबर पर बड़ा सवाल है क्योंकि यहां बहुत से दावेदार है. मुझे लगता है कि इस नंबर पर चेतेश्वर पुजारा शानदार खिलाड़ी हैं लेकिन उसे राहुल द्रविड़ से तुलना करने की गलती न करे. नंबर 6 पर हेल्थी कंपटीशन है क्योंकि युवराज सिंह ने घरेलू क्रिकेट में दोहरा सैकड़ा लगाया है, रैना उस नंबर पर खेलते हैं और पुजारा तो हैं ही. "वहीं प्रदीप मैगजीन का मानना है कि इस नंबर पर युवराज सिंह को मौका देना ठीक रहेगा.सिरीज़ का पहला टेस्ट मैच 15 नवंबर से अहमदाबाद में खेला जाएगा.
__________________________
आईपीएल के छठें संस्करण में जो चार टीमें सबसे ऊपर रही हैं वो हैं 

चेन्नई सुपरकिंग्स, 

मुंबई इंडियंस, राजस्थान रॉयल्स और सनराइज़र्स हैदराबाद.मंगलवार का प्लेऑफ़ जीतने वाली टीम सीधे फ़ाइनल में प्रवेश करेगी जबकि हारने वाली टीम की भिड़ंत दिल्ली में खेले जाने वाले एलिमिनेटर राउंड के विजेता से होगी.एलिमिनेटर राउंड में राजस्थान रॉयल्स और सनराइज़र्स के बीच मैच होगा. 24 मई को दूसरा क्वालिफ़ायर कोलकाता में खेला जाएगा जबकि फाइनल मैच कोलकाता में ही 26 मई को होगा.चेन्नई सुपर किंग्स और मुंबई इंडियंस टूर्नामेंट के सबसे बड़े दावेदार हैं. दोनो ही टीमों के पास विश्वास की कोई कमी नहीं है और उन्होंने 11-11 मैच जीते हैं.इन दोनो ही टीमों का रन-रेट भी काफ़ी अच्छा रहा है और इन दोनों ही में मैच-विजेता खिलाड़ी हैं. पूर्व टेस्ट खिलाड़ी मनिंदर सिंह दोनो ही टीमों को बराबर आंकते हैं, हालाँकि वो याद दिलाते हैं कि मुंबई की टीम ने टूर्नामेंट में बाद के मैचों में बेहतर प्रदर्शन किया है.मनिंदर सिंह कहते हैं, “दिल्ली की पिच बैटिंग के लिए अच्छी नहीं रही है. मुझे लगता है कि मैच में गेंदबाज़ों का बड़ा रोल होने वाला है. जिस टीम के गेंदबाज़ अच्छा प्रदर्शन करेंगे, वो टीम बेहतर खेलेगी.”चेन्नई सुपर किंग्स में पाँच-छह ऐसे खिलाड़ी हैं जो अगले महीने होने वाली आईसीसी चैंपिंयंस ट्रॉफ़ी में खेलेंगे.खुद कप्तान धोनी मैच का नक्शा बदल सकते हैं. जिस तरह उन्होंने कुछ मैचों में आखिर तक खेलकर अपनी टीम को जिताया है, उनकी बहुत तारीफ़ हुई है.मुंबई इंडियंस के लिए अच्छी बात ये कि सचिन तेंदुलकर अब पूरी तरह फ़िट हैं. मुंबई के लिए पोलार्ड ने महत्वपूर्ण भूमिका निभाई है. कप्तान रोहित शर्मा खुद बहुत अच्छी फ़ॉर्म में हैं. लसित मलिंगा, हरभजन सिंह जैसे गेंदबाज़ मुंबई की गेंदबाज़ी को नई धार देते हैं.

सनराइज़र्स हैदराबाद और राजस्थान रॉयल्स के बीच एलिमिनेटर राउंड बुधवार को खेला जाएगा.मनिंदर सिंह के मुताबिक उन्हें सनराइज़र्स की स्थिति बेहतर दिख रही है क्योंकि “दिल्ली की पिच ठीक उसी तरह ही धीमी है जैसी सनराइज़र्स हैदराबाद के घर के मैदान में थी.”मनिंदर कहते हैं कि शिखर धवन की बढ़िया बल्लेबाज़ी और पार्थिव पटेल के फॉर्म में लौटने के बाद सनराइज़र्स की स्थिति मज़बूत दिखती है.मनिंदर तो यहाँ तक कहते हैं कि अगर सनराइज़र्स टूर्नामेंट जीत भी जाते हैं तो उन्हें हैरानी नहीं होगी.लेकिन क्या स्पॉट फ़िक्सिंग के आरोपों के बाद राजस्थान रॉयल्स के खेल पर असर होगा?मनिंदर इस पर बहुत कुछ नहीं बोलते लेकिन उनके मुताबिक राजस्थान टीम का संतुलन उनके लिए समस्या का विषय है और “जब भी वो अपने घर के मैदान से बाहर गए हैं, उन्हें परेशानी हुई है क्योंकि धीमी पिचों पर खेलने से उन्हें नुकसान हुआ है.”(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पुरूष वर्ग में भारत के अलावा चीन, आयरलैंड, बांग्लादेश, ओमान और फिजी शामिल हैं जबकि महिला वर्ग में मेजबान भारत के साथ साथ जापान, रूस, मलेशिया, कजाकिस्तान और फिजी की टीम भाग ले रही हैं.ये टूर्नामेंट अगले साल होने वाले विश्व कप हॉकी टूर्नामेंट में भाग लेने के लिए क्वॉलिफाइंग प्रक्रिया का महत्वपूर्ण हिस्सा है. भारत के अलावा ये टूर्नामेंट ब्राजील, फ्रांस और रूस में भी हो रहा है.भारतीय पुरूष टीम के कप्तान सरदार सिंह का कहना है कि हाल में हुई हॉकी लीग में दुनिया के बेहतरीन खिलाड़ियों के साथ खेल कर भारतीय खिलाड़ियों का आत्मविश्वास बढ़ा है.उन्होंने बीबीसी से कहा, “सभी भारतीय खिलाड़ियों ने जिस तरह से हॉकी इंडिया लीग में खेला, अगर वो वैसा ही इस लीग में खेलेंगे तो मुझे उम्मीद है कि हम अच्छे स्कोर से जीतेंगे.”सरदार सिंह का कहना है कि बेशक इस टूर्नामेंट के दौरान दबाव तो रहेगा और किसी भी टीम को हल्के में नहीं लिया जा सकता है, लेकिन उनकी तैयारी पूरी है.भारतीय महिला टीम की कप्तान रितु रानी भी कहती हैं कि वो इस टूर्नाटमेंट के लिए पूरी तरह से तैयार हैं. उनका कहना है कि जापान की टीम से मुकाबला कड़ा रहेगा.उन्होंने कहा, “जापान रैंक में हमसे ऊपर है, लेकिन अगर हम लोग अच्छा प्रदर्शन करेंगे, तो अच्छा नतीजा दे पाएंगे. बाकी मैच की परिस्थितियों पर निर्भर करेगा.”भारत सिर्फ एक बार 1975 में अजित पाल सिंह की कप्तानी में विश्व चैंपियन बना था.
__________________________
भारत ने आठ विकेट के नुकसान पर निर्धारित 50 ओवरों में 221 रन बनाए जिसके जबाव में इंग्लैंड ने सात विकेट के नुकसान पर 49.1 ओवर में 222 रन बनाकर सेमी फ़ाइनल में प्रवेश किया.भारत की शुरुआत बेहद ख़राब रही. भारत के चार विकेट मात्र 24 रन के स्कोर पर ही गिर गए. भारत की ओर से विजय जोल ने 48 और दीपक हु्ड्डा ने 68 रन बनाए. सातवें नंबर पर बल्लेबाज़ी करने आए सरफ़राज़ ख़ान 52 रन बनाकर नाबाद रहे.भारत ने अंतिम दस ओवरों सरफ़राज़ की शानदार बल्लेबाज़ी की बदौलत 74 रन बनाए. उन्होंने पारी की अंतिम दो गेंदों पर कवर ड्राइव खेलते हुए लगादार दो चौके लगाए.इंग्लैंड की टीम अच्छी शुरुआत के बाद लड़खड़ा गई और तीन विकेट मात्र 41 रन के स्कोर पर ही गिर गए. एक समय भारत मज़बूत स्थिति में दिख रहा था लेकिन डकेट और क्लॉर्क की शानदार पारियों की बदौलत इंग्लैंड मैच में वापसी की. बीएम डकेट ने 61 और क्लॉर्क ने 42 रन बनाए.इंग्लैंड के छह विकेट 148 रनों पर ही गिर गए थे लेकिन सातवें विकेट के लिए 51 रनों आठवें विकेट के लिए नाबाद 23 रनों की साझेदारी ने भारत को मैच से बाहर कर दिया.भारतीय स्पिनर कुलदीप यादव ने तीन विकेट झटके जबकि इग्लैंड के तेज़ गेंदबाज़ एमडी फ़िशर भारतीय बल्लेबाज़ों पर हावी रहे. फिशर ने शुरुआत में ही भारत को तीन झटके दिए.भारत अंडर 19 क्रिकेट विश्व कप का मौज़ूदा चैंपियन है. अपने सभी लीग मैचों में जीत के साथ भारतीय टीम पूरे जोश में दिख रही थी लेकिन इंग्लैंड से हार के साथ ही भारतीय अंडर 19 क्रिकेट टीम का शानदार स़फर यहीं ख़त्म हो गया है.भारत ने अपने पहले लीग में मैच में पाकिस्तान को 40 रनों से हराया था. शारजाह में हुए एक अन्य लीग मैच में भारत ने पपुआ न्यूगिनी को रिकॉर्ड 245 रनों से हराया था.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
ये बात अलग है कि 

सुशील कुमार और योगेश्वर दत्त जैसे भारत के स्टार पहलवान चोटिल होने की वजह से इस चैंपियनशिप में हिस्सा नहीं ले रहे हैं.वैसे ख़ुद सुशील कुमार का कहना है कि अगर टीम के डॉक्टरों ने अनुमति दे दी तो वो दो-दो हाथ कर सकते है.सुशील कुमार ने पिछले साल लंदन 

ओलंपिक में रजत पदक जीता था. उनके साथी 

योगेश्वर दत्त ने भी वहां कांस्य पदक जीता था. अब दोनों ही चोटिल है और उसके बाद से उन्होंने किसी टूर्नामेंट में हिस्सा नही लिया है.ऐसा नही है कि इस बार भारतीय दल में एक भी ऐसा 

पहलवान नहीं है जिससे पदक की उम्मीद हो. इस दल में वैसे तो कुल मिलाकर भारत के 22 महिला और पुरूष पहलवान ताल ठोकने के लिए तैयार हैं.तीन साल पहले का वो पल कुश्ती प्रेमियों को अब भी कल की बात लगता है जब सितंबर 2010 में दिल्ली के इंदिरा गांधी अंतराष्ट्रीय हवाई अड्डे पर हज़ारों खेल प्रेमी ढोल-नगाडों के साथ जमा थे. आसमान में अभी भोर का तारा नही चमका था, लेकिन सुशील कुमार तो अब तक भारतीय कुश्ती जगत के ध्रुव तारे बन चुके थे.उन्होंने मॉस्को में विश्व कुश्ती चैंपियनशिप में 66 किलो भार वज़न में मेज़बान देश के ही एलन गोगायेव को हराकर स्वर्ण पदक जीता था. सुशील कुमार के गांव बापलौढा से आए हुए हुजूम में बच्चे, बूढों के अलावा आसपास के क्षेत्रों के आम लोगो के अलावा स्थानीय विधायक और दिल्ली देहात के लगभग सभी जाने-पहचाने अखाड़ों के पहलवान अपने-अपने गुरू-ख़लीफाओं के साथ जमा थे. उनके हाथ में विश्व विजयी पहलवान सुशील कुमार के फोटो वाले बडे-बडे बैनर लहरा रहे थे.जैसे ही सुशील कुमार गले में स्वर्ण पदक पहने एयरपोर्ट से बाहर निकले भीड़ ने उन्हे अपने कंधों पर बैठा लिया और ढोल-नगाड़ों की तेज़ आवाज़ में उनके और भारत माता की जय-जयकार होने लगी. हम भी उनकी एक झलक पाने को लपके लेकिन भारी भीड़ ने पीछे धकेल दिया.यह था सुशील कुमार के विश्व चैंपियन बनने का जादू जिसने दिखाया था कि भारत में सिर्फ क्रिकेटर को ही कंधों पर नही बिठाया जाता, बल्कि हर उस खिलाड़ी का सम्मान किया जाता है जिसे कामयाबी मिलती है.द्रोणाचार्य पुरस्कार से सम्मानित कोच यशवीर सिंह का कहना है कि सबसे ज़्यादा उम्मीद फ्रीस्टाइल वर्ग में 55 किलो भार वर्ग में अमित कुमार, 60 किलो भार वर्ग में बजरंग और 74 किलो भार वर्ग में उतरने वाले नरसिंह पंचम यादव से है.महिला वर्ग में भारत का दारोमदार गीता और अनुभवी गीतिका जाखड़ पर रहेगा.वैसे भारतीय महिलाओं ने कनाडा में हुई पिछली विश्व कुश्ती चैंपियनशिप में दो कांस्य पदक जीते थे. यह कामयाबी गीता फोगाट और बबीता कुमारी ने दिलाई थी. इनके अलावा अलका तोमर भी भारत को कांस्य पदक दिला चुकी है.अलका तोमर भारत की पहली महिला पहलवान हैं जिन्होंने साल 2006 में चीन के ग्वांग्ज़ू शहर में विश्व कुश्ती चैंपियनशिप में कांस्य पदक जीता. विश्व कुश्ती चैंपियनशिप में सुशील कुमार के अलावा भारत के केवल दो पहलवान ही पदक जीत सके है.भारत को सबसे पहली कामयाबी उदय चंद ने साल 1961 में जापान के योकोहामा में कांस्य पदक जीतकर दिलाई.उनके अलावा बिशम्बर सिंह ने साल 1967 में दिल्ली में हुई विश्व कुश्ती चैंपियनशिप मे रजत पदक जीता. ये कामयाबी साबित करती है कि कुश्ती में सफलता भारत को बहुत पहले से मिलती रही है लेकिन उसमें निरंतरता का अभाव रहा है.अब 

कुश्ती ओलंपिक में भी बनी रहेगी लेकिन भारतीय खेल प्रेमियों को इंतज़ार है कि सुशील कुमार और योगेश्वर दत्त की कमी कौन पूरी करेगा.इस लिहाज से विश्व कुश्ती चैंपियनशिप का महत्व बढ़ जाता है. भारतीय खेमे का हौसला बढ़ाने के लिए सुशील कुमार और योगेश्वर दत्त भी हंगरी में ही मौजूद है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पाकिस्तान के सामने जीत के लिए 327 रनों का विशाल लक्ष्य था जो उसने केवल एक गेंद बाकी रहते हासिल कर लिया.एक समय 225 रनों पर पांच विकेट खोने वाली पाकिस्तान टीम पर हार का ख़तरा मंडरा रहा था और तब तक 41.2 ओवर हो चुके थे.ऐसे में मोर्चा संभाला शाहिद अफ़रीदी ने और उन्होंने केवल 25 गेंदों पर दो चौके और सात छक्के लगाते हुए मैच का रुख़ पाकिस्तान की तरफ़ मोड़ दिया.अफ़रीदी का बख़ूबी साथ दिया फ़वाद आलम ने जिन्होंने 74 रन बनाए.यह पाकिस्तान के क्रिकेट इतिहास में पहला अवसर है जब उसने एक दिवसीय क्रिकेट में इतना बड़ा लक्ष्य हासिल किया.वैसे पाकिस्तान की जीत में उसके सलामी बल्लेबाज़ अहमद शहज़ाद की भी अहम भूमिका रही जिन्होंने 103 रनों की ज़ोरदार शतकीय पारी खेली.इससे पहले बांग्लादेश ने टॉस जीतकर पहले बल्लेबाज़ी करते हुए निर्धारित 50 ओवर में तीन विकेट खोकर 326 रन बनाए.बांग्लादेश के सलामी बल्लेबाज़ अनामुल हक़ ने पूरे सौ रनों की शतकीय पारी खेली.उनके अलावा इमरुल कैयस ने 59, मोमिनुल हक़ ने 51 और मुश्फिकुर रहीम ने नाबाद 51 रन बनाए.पाकिस्तान की जीत के साथ ही अब एशिया कप क्रिकेट टूर्नामेंट का फ़ाइनल मुक़ाबला भी तय हो गया है जो आठ तारीख़ को श्रीलंका और पाकिस्तान के बीच खेला जाएगा.वहीं बुधवार को भारत और अफ़ग़ानिस्तान के बीच होने वाला मुक़ाबला महज़ औपचारिक बनकर रह गया है.बांग्लादेश पर जीत हासिल करने के बाद एशिया कप क्रिकेट टूर्नामेंट की अंक तालिका में अब पाकिस्तान और श्रीलंका के 13-13 अंक हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
फ़िलहाल ताज़ा विवाद जाने-माने ट्रैप निशानेबाज़ रोंजन सोढ़ी और महिला डिस्कस थ्रोअर 

कृष्णा पुनिया के बीच राजीव गांधी खेल रत्न पुरस्कार को लेकर है.दिल्ली में हुए 2010 के राष्ट्रमंडल खेलों में स्वर्ण पदक जीतकर रातों रात स्टार बनने वाली डिस्कस थ्रोअर कृष्णा पुनिया ऐसा कारनामा करने वाली भारत की पहली महिला खिलाड़ी बनीं. अब कामयाबी तो कामयाबी है भले ही उनके आलोचक यह कहें कि उस स्पर्धा में दुनिया की दूसरी शीर्ष महिला डिस्कस थ्रोअरों ने हिस्सा नहीं लिया था, तो दूसरी तरफ़ 

रोंजन सोढी ने भी दो रजत पदक जीते हैं.अगर सफलता के पैमाने की बात करें तो इसके अलावा कृष्णा पुनिया के पास एशियाई खेलों के दो कांस्य पदक भी हैं तो रोंजन सोढ़ी पिछले एशियाई खेलों में निशानेबाज़ी की स्पर्धा में स्वर्ण पदक जीतने वाले इकलौते निशानेबाज़ हैं. इसके अलावा उन्होंने एक कांस्य पदक भी जीता था. डबल ट्रैप शूटिंग में वह दो बार विश्व कप विजेता तो बने ही साथ ही उनका बचाव करते हुए वह विश्व चैंपियन भी बने.कृष्णा पुनिया के कोच पति द्रोणाचार्य सम्मान पा चुके वीरेंद्र पुनिया का कहना है कि कृष्णा पुनिया के नाम पर अवॉर्ड समिति की सहमति पहले ही बन चुकी थी. लेकिन जैसे ही महिला निशानेबाज़ और ख़ुद राजीव गांधी खेल रत्न पुरस्कार से सम्मानित हो चुकी महिला निशानेबाज़ अंजलि आर.भागवत पुरस्कार समिति की सदस्य बनीं तभी से कृष्णा पुनिया के नाम की जगह 

रोंजन सोढ़ी का नाम चलने लगा और कृष्णा का नाम पुरस्कार सूची से काट दिया गया.कृष्णा पुनिया ने कहा कि अगर उनके साथ ऐसा व्यवहार किया जा रहा है तो उनके खेल में आने का क्या फ़ायदा और ऐसे ही हालात रहे तो वह एथलेटिक्स को अलविदा भी कह सकती हैं.इस पर प्रतिक्रिया देते हुए वीरेंद्र पुनिया ने कहा कि वह खेल-मंत्री से मिलने की कोशिश कर रहे हैं और कृष्णा खेलना जारी रखेंगी.वीरेंद्र पुनिया के अनुसार अगर कृष्णा का नाम पहले प्रस्तावित नहीं होता तो उन्हें इतना दुख नहीं होता.राजीव गांधी खेल रत्न पुरस्कार की शुरूआत साल 1991-92 से हुई और पहली बार इसे पाने का श्रेय शतंरज खिलाड़ी विश्वनाथन आनंद और बिलियर्डस खिलाड़ी गीत सेठी को मिला.उसके बाद सिडनी ओंलपिक की कांस्य पदक विजेता महिला भारोत्तोलक कर्णम मल्लेश्वरी और क्रिकेट में सचिन तेंदुलकर और महेंद्र सिंह धोनी के अलावा टेनिस में लिएंडर पेस और बैडमिंटन में सायना नेहवाल और पुलेला गोपीचंद को भी मिल चुका है.उन सबके अलावा और भी बहुत से खिलाड़ी इसे हासिल कर चुके है.इसी बीच कई बार ऐसे खिलाड़ियों के नाम भी सामने आए जो चौंकाने वाले रहे.साल 2001 में निशानेबाज़ी में अचानक से अभिनव बिंद्रा का नाम राजीव गांधी पुरस्कार के लिए प्रस्तावित हुआ और उन्हें मिला भी लेकिन तब तक उन्होंने कोई बहुत बड़ी उप्लब्धि हासिल की हो ऐसा भी नहीं था.इसके बाद अगले ही साल 2002 में महिला एथलीट के.एम. बीनामोल का नाम राजीव गांधी खेल रत्न पुरस्कार के लिए चुना गया लेकिन तब महिला निशानेबाज़ अजंलि भागवत का नाम भी साथ में विवाद के रूप में जुड़ गया.इस मामले ने इतना तूल पकड़ा कि आख़िरकार बीनामोल और अंजलि को संयुक्त रूप से सम्मानित किया गया.इसके बाद कुछ वर्ष शांति से बीते लेकिन साल 2009 में महिला मुक्केबाज़ और तब तक पांच बार विश्व चैंपियन बनने का गौरव हासिल कर चुकी एमसी मैरीकॉम का नाम इस सर्वोच्च पुरस्कार के लिए चुना गया, लेकिन 2008 के बीजिंग ओलंपिक के कांस्य पदक विजेता पहलवान सुशील कुमार और मुक्केबाज़ विजेंद्र सिंह ने विरोध की आवाज़ उठाई और आख़िरकार तीनों खिलाड़ियो को राजीव गांधी खेल रत्न पुरस्कार दिया गया.इसके बाद विरोध का बिगुल बजाया गगन नारंग ने कि उन्हें इस पुरस्कार के लिए नज़रअंदाज़ किया जा रहा है, तब उन्होंने भी निशानेबाज़ी छोड़ने की बात कही थी.उन्हें आश्वस्त किया गया कि अगली बारी आपकी है और गगन नारंग को साल 2011 में यह पुरस्कार मिला.वैसे अगर उपलब्धियों की बात की जाए तो निशानेबाज़ शमरेश जंग ने साल 2006 के मेलबर्न राष्ट्रमंडल खेलों में पांच स्वर्ण एक रजत और एक कांस्य पदक के अलावा 2002 के राष्ट्रमंडल खेलों में भी दो स्वर्ण और तीन रजत पदक जीते हैं.उनके अलावा समरेश जंग मेलबर्न राष्ट्रमंडल खेलों के सर्वश्रेष्ठ एथलीट भी धोषित किए गए थे. उनके अलावा एक और निशानेबाज़ जसपाल राणा ने 2006 के दोहा एशियाई खेलों में तीन स्वर्ण पदक जीतकर तहलका मचा दिया था जिनमें दो स्वर्ण पदक तो व्यक्तिगत थे.जसपाल राणा और शमरेश जंग ने शायद ही कभी इन पुरस्कारों को लेकर अपनी आवाज़ उठाई हो लेकिन अब तो ऐसा लगता है जैसे इन्हें पाने के लिए शोर मचाना भी ज़रूरी है, वर्ना जिसे यह मिले उसके लिए पुरस्कार और जिसे नहीं मिले उसका तिरस्कार जैसा क्यों लगता है खिलाड़ियो को आजकल?(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
पुरुषों के डबल्स मुक़ाबले में जहाँ भारत के लिएंडर पेस और राडेक स्टेपानेक की जोड़ी ने क्वार्टर फ़ाइनल में जगह बना ली, वहीँ भारत की सानिया मिर्ज़ा और चीन की जी जेंग ने भी महिलाओं के डबल्स मुक़ाबले में क्वार्टर फ़ाइनल में जगह बना ली.लिएंडर पेस और स्टेपानेक की जोड़ी को तीसरे दौर में जीत हासिल करने के लिए दो घंटे और 12 मिनट तक मुक़ाबला करना पड़ा.आख़िरकार पेस और स्टेपानेक ने फ़्रांसीसी जोड़ी माइकल लोड्रा और निकोलस माहूत को तीन सेटों के मैच में 7-5, 4-6 और 6-3 से मात दी. पहला सेट 7-5 से जीतने के बाद पेस और स्टेपानेक को दूसरे सेट में हार का सामना करना पड़ा. 14वीं वरीयता प्राप्त लोड्रा और माहूत की जोड़ी ने दोनों को अच्छी टक्कर दी और दूसरा सेट 6-4 से जीतकर मैच में वापसी की.लेकिन अनुभवी पेस और स्टेपानेक ने तीसरे और निर्णायक सेट में संयम से खेलते हुए जीत हासिल कर ली. तीसरे सेट का स्कोर रहा 6-3.दूसरी ओर महिलाओं के डबल्स मुक़ाबले में भारत की सानिया मिर्ज़ा और चीन की जी जेंग के सामने थीं छठी वरीयता प्राप्त जर्मनी की एना लेना ग्रोएनफेल्ड और चेक गणराज्य की क्वेटा पेश्के की जोड़ी. ॉलेकिन 10वीं वरीयता प्राप्त सानिया और जी जेंग की जोड़ी ने दोनों को संभलने तक का मौक़ा नहीं दिया.इस एकतरफ़ा मुक़ाबले में सानिया और जी जेंग ने सीधे सेटों में जीत हासिल की. उन्होंने 6-2 और 6-3 से जीत हासिल करते हुए क्वार्टर फ़ाइनल में जगह बनाई.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
आईसीसी ने कहा है कि उसे जूडिशियल कमिश्नर गॉर्डन लुइस का आदेश मिल गया है.गॉर्डन लुइस ने फ़ैसला दिया था कि एंडरसन और जडेजा 'कोड ऑफ़ कंडक्ट' के उल्लंघन के दोषी नहीं हैं. ये मामला दोनों खिलाड़ियों के बीच 'ट्रेंट ब्रिज' में भारत-इंग्लैंड के बीच पहले टेस्ट में हुई झड़प का था.मंगलवार को जारी बयान में आईसीसी ने कहा है, "आईसीसी के मुख्य कार्यकारी डेविड रिचर्डसन के पास ये फ़ैसला करने के लिए सात दिन यानी 10 अगस्त तक का वक़्त है कि वो जूडिशियल कमिश्नर के फ़ैसले के ख़िलाफ़ अपील करें या नहीं."इससे पहले मैच रेफ़री डेविड बून ने जडेजा के बर्ताव को खेल की भावना के अनुरूप नहीं पाया था और उनकी आधी मैच फ़ीस काटने का आदेश दिया था. जिसके ख़िलाफ जडेजा ने अपील की थी.(बीबीसी हिंदी का ऐंड्रॉयड मोबाइल ऐप 

यहां डाउनलोड करें. आप बीबीसी हिंदी से 

फ़ेसबुक और 

ट्विटर पर भी जुड़ सकते हैं.)
__________________________
पूर्व और वर्तमान क्रिकेटरों, क्रिकेट लेखकों और टिप्पणीकारों की एक उच्चस्तरीय निर्णायक समिति ने ईएसपीएन-क्रिकइंफ़ो की 20वीं वर्षगांठ के मौक़े पर पिछले 20 साल के दौरान सर्वश्रेष्ठ खिलाड़ी का चयन किया.यह पुरस्कार वर्ष 1993 से 2013 तक बीस साल के दौरान इस पीढ़ी के महानतम क्रिकेट खिलाड़ियों के लिए था और इस पुरस्कार के लिए सचिन तेंदुलकर का मुकाबला ऑस्ट्रेलिया के लेग स्पिनर शेन वॉर्न और दक्षिण अफ्रीका के ऑलराउंडर जैक्स कैलिस से था.पाकिस्तान के ऑलराउंडर शाहिद अफरीदी को वेस्टइंडीज के खिलाफ 12 रन देकर सात विकेट लेने के शानदार प्रदर्शन के लिए 'वनडे बॉलिंग अवॉर्ड' दिया गया. इस मैच में शाहिद अफरीदी ने शानदार बल्लेबाजी भी की थी. इससे पहले वर्ष 2009 में भी शाहिद अफरीदी को बेहतरीन वनडे बॉलर का पुरस्कार दिया गया था.बल्लेबाजी से जुड़े दो पुरस्कार हासिल करने में भारतीय खिलाड़ियों ने बाज़ी मारी. पिछले साल मोहाली में शिखर धवन ने ऑस्ट्रेलिया के ख़िलाफ़ 187 रन की शानदार पारी खेली थी जिसके लिए उन्हें टेस्ट बैटिंग अवॉर्ड दिया गया.रोहित शर्मा को बेंगलूर में ऑस्ट्रेलिया के खिलाफ वनडे में दोहरा शतक बनाने के लिए पुरस्कार दिया गया. भारत के मोहम्मद शामी को साल के सर्वश्रेष्ठ नवोदित खिलाड़ी का पुरस्कार दिया गया.ईएसपीएन-क्रिकइंफो अवॉर्ड का यह सातवां साल है.इस मौक़े पर सचिनतेंदुलकर ने कहा कि अंतरराष्ट्रीय क्रिकेट परिषद (आईसीसी) को ज़्यादा से ज़्यादा टेस्ट मैच का आयोजन करना चाहिए तभी टेस्ट क्रिकेट का भविष्य उज्ज्वल हो सकेगा.उन्होंने कहा, "मुझे पूरा यक़ीन है कि टेस्ट क्रिकेट का दारोमदार अच्छे खिलाड़ियों के हाथों में है और खिलाड़ी आश्चर्यजनक ढंग से खेल रहे हैं.दुनिया भर में ज़्यादातर टेस्ट मैचों में नतीजे आते हैं और बेहद कम मैच ड्रॉ होते हैं."हालांकि उनका कहना था कि किसी भी खिलाड़ी को टेस्ट मैच खेलने के लिए बाध्य नहीं किया जा सकता है क्योंकि टेस्ट मैच के लिए किसी खिलाड़ी का मानसिक और तकनीकी रूप से तैयार रहना ज़रूरी है.उनका कहना था कि सीमित ओवर वाले क्रिकेट के प्रभाव से ही हाल के दिनों में इस खेल का विकास हुआ है और ट्वेंटी-20 क्रिकेट टेस्ट क्रिकेट का पूरक बन गया है.उनके मुताबिक़ क्रिकेट से नए खिलाड़ियों को जोड़ने के लिए ट्वेंटी-20 एक बेहतरीन ज़रिया है क्योंकि इसके बाद ही ये खिलाड़ी एकदिवसीय क्रिकेट और टेस्ट क्रिकेट के लिए तैयार हो सकते हैं.मास्टर बलास्टर तेंदुलकर ने अंतरराष्ट्रीय क्रिकेट से पिछले साल 16 नवंबर को सन्यास ले लिया था.मुंबई के घरेलू मैदान में उन्होंने अपने करियर का 200वां टेस्ट खेलने के साथ क्रिकेट से सन्यास लिया. हाल ही में उन्हें भारत रत्न से भी नवाज़ा गया और वह यह सम्मान पाने वाले पहले खिलाड़ी है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
द्रविड़ अपने काम के प्रति अनुशासन के लिए जाने जाते हैं और उनका नेट्स पर अभ्यास करना आश्चर्यजनक नहीं था. उम्मीद है कि टीम के दूसरे युवा बल्लेबाज़ भी राहुल से कुछ सीख लें.वैसे राहुल की प्रैक्टिस देखने एक और शख़्स पहुँचे– पूर्व कप्तान सौरव गांगुली. थोड़ी ही देर में खेल शुरु होने वाला था इसलिए शायद दोनों में कुछ बात नहीं हुई.   गुरुवार को सिडनी क्रिकेट ग्राउंड गुलाबी रंग में नहा गया. दरअसल ग्लेन मैकग्रॉ की दिवंगत पत्नी जेन मैकग्रॉ की याद में मैदान पर जेन मैकग्रॉ फ़ाउंडेशन ने चंदा इकट्ठा करने का कार्यक्रम आयोजित किया था.जेन मैकग्रॉ की मौत स्तन कैंसर से हो गई थी. इस बीमारी के बारे में जागरूकता बढ़ाने और नर्सों को ट्रेनिंग देने में जेन मैकग्रॉ फ़ाउंडेशन ऑस्ट्रेलिया में तेज़ी से काम कर रहा है. इस कार्यक्रम के तहत सिडनी क्रिकेट ग्राउंड पर लोगों को गुलाबी रंग के कपड़े पहन कर आने को कहा गया था. स्टेडियम में लड़के-लड़कियाँ गुलाबी रुमाल भी बाँट रहे थे. स्टेडियम में हज़ारों लोगों ने कुछ न कुछ गुलाबी ज़रूर पहना था और पूरा स्टैंड गुलाबी रंग में नहा रहा था. ऑस्ट्रेलिया की प्रधानमंत्री जूलिया गिलार्ड भी गुलाबी कपड़े पहन कर मैदान पर आईं और स्टेडियम में जगह-जगह लोगों से मुलाक़ात की.बाद में हाई टी के दौरान प्रधानमंत्री गिलार्ड ने एक ‘केक सजाओ’ प्रतियोगिता में भी भाग लिया. लेकिन इसमें उन्हें कोई पुरस्कार नहीं मिला. पहला प्राइज़ मिला ग्लेन मैकग्रॉ और उनकी बेटी हॉली मैकग्रॉ की टीम को.   ऑस्ट्रेलिया के कप्तान माइकल क्लार्क को टीम में 'पप' या 'पपी'  के नाम से पुकारा जाता है.ये नाम तब पड़ा था जब 2004 में क्लार्क ऑस्ट्रेलिया के टीम में आए थे और टीम में सबसे कम उम्र के खिलाड़ी थे.सिडनी में जब क्लार्क ने तिहरा शतक लगाया तो संवाददाता सम्मेलन में उनसे पूछा गया कि क्या वो अब अपना उपनाम बदलना चाहेंगे?क्लार्क ने पास में बैठे माइकल हसी से पूछा कि वो क्या नाम रखना चाहेंगे तो हसी ने तपाक से जवाब दिया 'डॉग' यानी कुत्ता.हालांकि क्लार्क ने इसे हँसी में ही लिया औऱ कहा कि उन्हें इस नाम से कोई आपत्ति नहीं है क्योंकि लोग उन्हें इससे भी बुरे नाम से पुकार चुके हैं.
__________________________
इस बार कम से कम दो हाई प्रोफाइल टीम- कोलकाता नाइट राइडर्स और पुणे वारियर्स इंडिया- की टीम में चीयरलीडर्स डांस तो कर रही हैं लेकिन मिनी स्कर्ट, शरीर से चिपके कपड़े और मेज पर नहीं, बल्कि नृत्यकला का प्रदर्शन करते हुए भारतीय अंदाज में साड़ी पहनकर.भारत के विभिन्न शहरों के नाम और शहर की हजारों करोड़ रूपए की आईपीएल की अधिकांश टीमों के लिए तंग कपड़े पहने, शरीर के रंग से मिलते कपड़े का चुनाव किया गया था. ट्वेंटी 20 की परिकल्पना करने वाले और तीन बार आईपीएल के प्रमुख रहे ललित मोदी, जिन्हें भाई-भतीजावाद के आरोप में बाहर किया गया था, की तरह अश्लील दिखने वाले उस पोशाक को भी पांचवे आईपीएल से बाहर कर दिया गया.कोलकाता नाइट राइडर्स, केकेआर के सीईओ वेंकी मैसूर के प्रतिनिधि के रूप में हैनमर एमएसएल कम्युनिकेशन के एक वरिष्ठ पदाधिकारी ने कहा, “यह ललित मोदी के निष्कासन के बाद आईपीएल को अनाकर्षक बनाने की तैयारी है. अब प्राथमिकता क्रिकेट है. हालांकि यह भी सही है कि चीयरलीडर्स का नाम लेकर नैतिक पहरेदारी शुरू हो जाती है, क्योंकि वह सबसे आसान निशाना है.”इस बार केकेआर की टीम, जिसके मालिक अभिनेता शाहरूख खान और जूही चावला हैं,के चीयरलीडर्स की पोशाक चमकीला जामुनी रंग की है जो स्थानीय ढ़ोलक की थाप पर डांस करती हैं.कहा जाता है कि इसके पीछे सन 2000 में रिलीज हुई फिल्म फिर भी दिल है हिन्दुस्तानी का दर्शन है जिसमें केकेआर के दोनों मालिक लीड रोल में हैं और जूही चावला बंगाली बाला के किरदार में हैं.मजेदार बात यह है कि पहली बार केकेआर टीम में चीयरलीडर्स के रूप में सिर्फ बंगाली बालाओं को रखा गया है.एक पदाधिकारी ने कहा, “ चूँकि शाहरूख खान को अब पश्चिम बंगाल का ब्रांड एंबसेडर नियुक्त कर दिया गया है, इसलिए परपंरागत वेशभूषा और स्थानीय चीयरलीडर्स को रखकर बंगाली लोगों के साथ भावनात्मक रिश्ता भी कायम करने की कोशिश की जा रही है.”हालांकि सभी लोग केकेआर के इस तर्क से संतुष्ट नहीं हैं. स्टेंडर्ड चार्टेड बैंक में काम करने वाले शिखरेन्दु दत्त को चीयरलीडर्स कहीं से भी बंगाली नहीं लगते.उनका कहना है, “ वे उस तरह से न तो साड़ी पहनती है जिस तरह से बंगाली महिलाएं पहनती हैं, न वैसा डांस करती हैं जैसे बंगाली महिलाएं डांस करती हैं और न ही वे बंगाली गीत की तरह गाना गाती हैं, सिर्फ टीम का गान बंगाली है. अधिक से अधिक आप यह कह सकते हैं कि वे साड़ी पहनी चीयरलीडर्स हैं.”आईपीएल की परिकल्पना में भारत के सभी लोकप्रिय बातों को समाहित करना था- धमाकेदार क्रिकेट, फिल्मी सितारे, संगीत और प्राइम टाइम टेलीविजन तमाशा. खूबसूरत हसीनाओं के कम कपड़े ने बॉलीवुड फिल्म की कमी को पूरी कर दी थी.बिडबंना यह है कि चीयरलीडर्स का विरोध सबसे पहले एक खिलाड़ी ने ही किया था. पहला आईपीएल खेल रहे पाकिस्तानी क्रिकेटर शाहिद अफरीदी ने उसे बल्लेवाजों के लिए “विघ्न पैदा करनेवाली” कहा था. कम से कम एक अखबार ने खराब दौर से गुजर रहे इस क्रिकेटर को गेंद पर नजर रखने की सलाह तक दे दी थी और कहा था कि उसे चीयरलीडर्स को नहीं देखना चाहिए.बाद में कई अन्य क्रिकेटरों ने भी विभिन्न कारणों से चीयरलीडर्स का विरोध किया था.महाराष्ट्र में दक्षिणपंथी हिन्दू राजनीतिक पार्टी शिव सेना के प्रमुख बाल ठाकरे ने भी चीयरलीडर्स का यह कहते हुए विरोध किया था कि वे दर्शकों को “बहकाने” के लिए लाई गई हैं.महाराष्ट्र की दो टीमें मुंबई इंडियंस और पुणे वारिर्यस इंडिया आईपीएल में भाग ले रही है. भारतीय जनता पार्टी के नेता और पूर्व केन्द्रीय मंत्री शत्रुघ्न सिन्हा ने उसे क्रिकेट के नाम पर “भद्दा मजाक” की संज्ञा दी थी, जबकि सामाजिक कार्यकर्ता स्वामी अग्निवेश ने चीयरलीडर्स को “अश्लीलता की परकाष्ठा” कहा था.ओडिशा में एक छोटे राजनीतिक पार्टी कलिंगा सेना ने धमकी दी थी कि अगर वहां चीयरलीडर्स को आने दिया गया तो आईपीएल के खेल में अवरोध पैदा करेगें. दो “काली चमड़ी” वाली चीयरलीडर्स उस समय काफी चर्चा में रही थी जब उसने कहा था कि रंग के कारण उसके साथ भेदभाव बरता जा रहा है, जबकि एक ने क्रिकेटर के इश्कबाजी की बात ब्लॉग पर लिख दी थी, परिणामस्वरुप दक्षिण अफ्रिका की उस लड़की को काम से हाथ धोना पड़ा था.सन् 2010 में तत्कालीन आईपीएल के प्रमुख ललित मोदी से जब बीबीसी ने भारतीय बालाओं की जगह हॉलीवुड मार्का लड़कियों को लाए जाने की बाबत पूछा था तो मोदी ने इससे इंकार किया था. उन्होंने कहा था कि हिन्दुस्तान में दुनिया की बेहतरीन हसीनाएं मौजूद हैं. मोदी ने कहा था, “आईपीएल में बड़ी संख्या में दर्शक के रूप में भारतीय महिलाएं शामिल हो रही हैं.”चीयरलीडर्स के रूप में भारतीय महिलाएं ललित मोदी के निकलने के बाद ही आ पाईं.आईपीएल के टीम के रूप में पुणे वारियर्स इंडिया के शामिल होने के बाद परंपरागत भारतीय नृत्यांगना के वेशभूषा में 2011 में चीयरलीडर्स के रूप में उसे शामिल किया गया.पिछले साल पुणे वारियर्स इंडिया के सलाहकार के रूप में काम कर चुकी तनुश्री शंकर का कहना है, “ मैंने सोचा कि चीयरलीडर्स के पुराने ढ़र्रे से अलग हटने का यह बेहतरीन अवसर है. शास्त्रीय और लोक परंपरा के मिलाकर भारतीयता की छवि बनाई जा सकती है, जिसमें मोहकता और ऐन्द्रियकता का समिश्रण भी हो.” हालांकि कुछ प्रशंसकों को इसमें आकर्षण की कमी दिखती है.राजस्थान रॉयल के सीईओ रघु अय्यर का कहना है कि चीयरलीडर्स आईपीएल की महत्वपूर्ण अंग बनी रहेंगी. अय्यर कहते हैं, “पार्टनर और प्रायोजक के लिए यह राजस्व कमाने का बहुत ही उपयोगी जरिया है.”पिछले दो दशक से, जब से भारतीय अर्थव्यवस्था को खोला गया है, भारत में दुनिया के सबसे प्रमुख ब्रांडो का भारतीयकरण कर लिया गया है. पिजा से लेकर संगीत और फैशन टेलीविजन के कार्यक्रम से लेकर ऑटोमॉबाइल इंजीनियरिंग तक, सब में भारतीयता का तड़का लगाकर इसे आत्मसात कर लिया गया है. सभी संकेतों को समझा जाय तो चीयरलीडर्स का भी भारतीयकरण हो ही जाएगा.
__________________________
लाइव स्कोरकार्ड देखने के लिए यहां क्लिक करेंदोनों देशों ने खिताबी मुक़ाबले के लिए टीम में कोई बदलाव नहीं किया है. अगर भारत इस फ़ाइनल मुक़ाबले को जीतने में कामयाब रहा तो पहली बार महिला विश्व कप भारत के नाम होगा. इंग्लैंड लॉरेन विनफ़ील्ड, टैमी बोउमोंट, सेरा टेलर (विकेट कीपर), हीदर नाइट (कैप्टन), नैटली स्काइवर, फरान विल्सन, कैथरीन ब्रंट, जेनी गन, एनी शर्बसोले, लाउरा मार्श और अलेक्स हार्टली. भारत पूनम रावत, स्मृति मनधाना, मिताली राज (कैप्टन), हरमनप्रीत कौर, दीप्ति शर्मा, वेद कृष्णमूर्ति, शिखा पांडे, सुषमा वर्मा (विकेट कीपर), झुलन गोस्वामी, राजेश्वरी गायकवाड़ और पूनम. (बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)
__________________________
पर जब रेफ़री उसकी इस 'करुण वेदना' से टस से मस नहीं होता तो वह खिलाड़ी यूं उठ खड़ा होता है मानो उसे कुछ हुआ ही न हो.ऐसा लगता है मानो वह किसी फ़िल्म का ऑडिशन दे रहा हो और उसे गोली लग गई हो.

(पढ़िए : फ़ीफ़ा टिकट मामले में गिरफ़्तारी)मौजूदा विश्व कप में खेल रहे ऐसे ही पांच 'ड्रामेबाज़' खिलाड़ियों के बारे में हमें बताया ब्राज़ील में मौजूद पत्रकार शोभन सक्सेना ने.नीदरलैंड्स के इस खिलाड़ी को लोग 'डाइविंग' स्पेशलिस्ट मानते हैं.उन्हें कोई ज़रा सा भी हाथ या पैर लगा दे तो वह गिर जाते हैं और हमेशा पेनल्टी एरिया में गिरने की कोशिश करते हैं ताकि उन्हें पेनल्टी मिल जाए.उन्होंने 2014 के विश्व कप नॉक आउट दौर में मैक्सिको के ख़िलाफ़ वे पेनल्टी एरिया में गिर गए थे, जिस पर उन्हें पेनल्टी भी मिली थी. हालाँकि मैक्सिको के खिलाड़ियों का आरोप था कि उन्होंने डाइव लगाई थी.जर्मनी के ये खिलाड़ी भी ज़रा सा हाथ लगने पर ज़मीन पर लोट जाते हैं और इनकी कोशिश पेनल्टी एरिया से बाहर या अंदर गिरने की रहती है.उनकी कोशिश रहती है कि पेनल्टी या फ़्री किक तो मिल ही जाए.16 जून को हुआ जर्मनी-पुर्तगाल का मुक़ाबला जिसमें मुलर ने 3 गोल मारे.उनकी पुर्तगाल के खिलाड़ी पेपे से हलकी सी टक्कर हुई पर उन्होंने उस टक्कर को ऐसा दर्शाया मानो उन्हें बहुत ज़ोर से चोट लगी हो और रेफ़री से गुहार लगाने लगे.ब्राज़ील के इस खिलाड़ी को विश्व कप के पहले ही मैच में क्रोएशिया के ख़िलाफ़ मैच में टक्कर लगी और वह गिर पड़े. जिस वजह से ब्राज़ील को पेनल्टी मिल गई.

('जुनिगा के ख़िलाफ़ नहीं होगी कार्रवाई')हालांकि बाद में रेफ़री के इस फ़ैसले पर ख़ासा बवाल मचा और फ़्रेड को नाटकबाज़ भी करार दिया गया.ब्राज़ील के कोच ने भी माना कि इससे उनकी टीम की प्रतिष्ठा को धक्का पहुंचा.पुर्तगाल के खिलाडी रोनाल्डो अपने बेहतरीन खेल के साथ-साथ मैदान में 'ऐक्टिंग' के लिए भी विख्यात हैं.ज़रा सा धक्का लगने पर गिरना, चोट लगने का बहाना करना, ज़मीन पर लोटना ताकि कम से कम एक फ़्री किक तो मिल ही जाए.16 जून को जर्मनी के साथ हुए मुकाबले में आखिरी के कुछ समय में रोनाल्डो गिरे और उन्हें फ़्री किक भी मिली.अर्जेंटीना के ये खिलाड़ी अपने कौशल के लिए तो मशहूर हैं ही लेकिन गाहे-बगाहे मैदान में गिर पड़ने के लिए भी ख़ासे लोकप्रिय हैं.किसी तरह बस वह गिर जाएं और उनकी टीम को पेनल्टी मिल जाए.25 जून को हुए मुकाबले में अर्जेंटीना के डी मारिया नाइजीरिया के पेनल्टी एरिया में जाकर गिरे पर रेफ़री ने उन्हें कोई भाव नहीं दिया.फ़िलहाल उनकी जांघ में चोट लगी है जिसके चलते वह नीदरलैंड्स के विरुद्ध सेमीफ़ाइनल में नहीं खेल सके थे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
उन्होंने कमाई में सचिन तेंदुलकर, रेसर फ़र्नांडो अलोंसो, टेनिस स्टार नोवाक जोकोविच और रफाएल नडाल, धावक उसैन बोल्ट और फ़ुटबॉलर काका को भी पीछे छोड़ दिया है. अगर विज्ञापन से कमाई की बात करें तो धोनी की कमाई फ़ुटबॉलर मेसी और रोनाल्डो से भी ज़्यादा है.अपने कमाल के खेल के लिए दुनियाभर में मशहूर मेसी और रोनाल्डो की पिछले साल विज्ञापन से कमाई जहां 21 मिलियन डॉलर रही वहीं धोनी ने विभिन्न उत्पादों के विज्ञापन कर 28 मिलियन डॉलर कमाए.1. टाइगर वुड्स(गॉल्फ)- $78.1 मिलियन2. रॉजर फ़ेडरर (टेनिस)- $71.5 मिलियन3. कोबे ब्रायंट (बास्केटबॉल)- $61.9 मिलियन16. महेंद्र सिंह धोनी (क्रिकेट)- $31.5 मिलियन19. फ़र्नांडो अलोंसो (रेसिंग)- $30.0 मिलियन28. नोवाक जोकोविच (टेनिस)- $26.9 मिलियन30. रफ़ाएल नडाल (टेनिस)- $26.4 मिलियन40. उसैन बोल्ट (धावक)- $24.2 मिलियन51. सचिन तेंदुलकर (क्रिकेट)- $22.0 मिलियन79. काका (फ़ुटबॉल)- $19.3 मिलियनपत्रिका के मुताबिक पिछले साल धोनी की कमाई तीन करोड़ 15 लाख अमरीकी डॉलर रही. और तो और 100 खिलाड़ियों की इस सूची में सिर्फ़ दो ही क्रिकेटर हैं और ये दोनों भारत के हैं. धोनी 16वें स्थान पर हैं, तो सचिन तेंदुलकर 51वें स्थान परइस सूची में गोल्फ खिलाड़ी टाइगर वुड्स पहले स्थान पर हैं. जबकि स्विट्ज़रलैंड के रोजर फ़ेडरर दूसरे नंबर पर हैं.फोर्ब्स पत्रिका का कहना है कि 31 वर्षीय धोनी सबसे धनी खिलाड़ियों की सूची में इस वर्ष 15 पायदान ऊपर चढ़ गए हैं.साल 2012 में उन्हें 31वें स्थान पर रखा गया था.प्रभावशाली कारोबारी पत्रिका फोर्ब्स के आकलन के मुताबिक 

धोनी ने पिछले साल पुरस्कारों और विज्ञापनों से तीन करोड़ 15 लाख डॉलर की कमाई की है.फोर्ब्स की सूची में पहले स्थान पर रहनेवाले 37 वर्षीय 

टाइगर वुड्स की कमाई पिछले साल सात करोड़ 81 लाख डॉलर थी जबकि इस सूची में दूसरा स्थान हासिल करने वाले टेनिस खिलाड़ी रॉजर फ़ेडरर की कमाई सात करोड़ 15 लाख डॉलर थी.अमरीकी पेशेवर बास्केटबॉल खिलाड़ी कोबे ब्रायंट छह करोड़ 19 लाख डॉलर की कमाई के साथ इस सूची में तीसरे स्थान पर रहे.साल 2012 में फेडरर इस सूची में पहले स्थान पर थे.इस साल के सौ सबसे ताकतवर खिलाड़ियों की फोर्ब्स की सूची में केवल तीन महिलाएं हैं जिनमें 22वें स्थान पर हैं टेनिस खिलाड़ी मारिया शारापोवा. पिछले साल पुरस्कार राशि और विज्ञापनों से उनकी कुल कमाई रही है दो करोड़ 90 लाख डॉलर.इस सूची में टेनिस खिलाड़ी सरीना विलियम्स 68वें स्थान पर हैं जिनकी कमाई है दो करोड़ पांच लाख डॉलर जबकि चीन की टेनिस खिलाड़ी ला नीना का स्थान 85वां है और उनकी कुल कमाई रही है एक करोड़ 82 लाख डॉलर.(बीबीसी हिन्दी के 

एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
सचिन तेंदुलकर और विनोद कांबली को उससे पहले कोई नहीं जानता था. लेकिन 24 फरवरी 1988 को शारदाश्रम विद्या मंदिर की तरफ से खेलते हुए 14 साल के सचिन तेंदुलकर और विनोद कांबली ने 664 रनों की साझेदारी की और कुछ साल बाद दोनों खिलाड़ी भारतीय टीम में भी आ गए.लेकिन उस रिकॉर्ड मैच का स्कोर कार्ड अब मौजूद नहीं, मुंबई स्कूल स्पोर्ट्स एसोसिएशन यानी एमएसएसए ने वो स्कोरकार्ड '15 साल पहले' ही जला दिया था.संघ के क्रिकेट सचिव एचएस भोर से जब बीबीसी ने बात की तो उन्होंने माना कि स्कोर कार्ड अब मौजूद नहीं है.उन्होंने कहा, "उस कागज़ के स्कोरकार्ड को दीमक खा गया था और उसमें छेद-छेद हो गया था. इसलिए करीब 15 साल पहले ही उसे जला दिया गया, आज मुझसे मत पूछिए क्यों. सिर्फ उसी कागज़ को नहीं बल्की दूसरे कागज़ भी जो खराब हो गए थे उन्हें भी जला दिया गया."भोर या संघ का कोई दूसरा सदस्य इसकी जिम्मेदारी नहीं लेना चाहता है. संघ के महासचिव सेबेस्टियन फर्नांडीज़ ने भी कहा कि उन्हें इस बारे में कुछ नहीं पता है.लेकिन भोर मानते हैं कि चूक तो हो ही गई और उस रिकॉर्ड को बचा के रखना चाहिए था.वो कहते हैं, "ज़रूर बचाना चाहिए था. रिकॉर्ड तो रिकॉर्ड होता है. तब इल्केट्रॉनिक मीडिया भी नहीं था. न हो कंप्यूटर में वो रिकॉर्ड बचा के रखा गया."भोर कहते हैं कि अब तो कंप्यूटर आ गया, अब जो रिकॉर्ड बनते हैं वो सीधे कंप्यूटर में जाते हैं इसलिए अब रिकॉर्ड को कई खतरा नहीं है.ऑस्ट्रेलिया और इंग्लैंड जैसे देश अपने खिलाड़ियों की स्मृतियां संजो कर रखते हैं. ऑस्ट्रेलिया में तो डॉन ब्रैडमैन का मशहूर म्यूज़ियम है जहां उनसे जुड़ी हर छोटी-बड़ी चीजें मिल जाती है.कई खेलप्रेमी 

सचिन तेंदुलकर को भी भारत का ब्रैडमैन मानते हैं. लेकिन आज वो ही स्कोरकार्ड मौजूद नहीं है जिसने सचिन को रातों-रात सितारा बना दिया था.मुंबई स्कूल क्रिकेट की प्रमुख चैंपियनशिप हैरिस शील्ड में शारदाश्रम ने वो मैच सेंट जेवियर्स के खिलाफ खेला था.उस मैच में सचिन तेंदुलकर ने नाबाद 326 रन बनाए थे जबकि 

कांबली ने 349 रन बनाए थे और वो भी आउट नहीं हुए थे.साझेदारी के उस रिकॉर्ड को 2006 में हैदराबाद के मोहम्मद शाहबाज़ टुम्बी और उनके सहपाठी मनोज कुमार ने रन 721 रनों की साझेदारी के साथ तोड़ा था.
__________________________
इंग्लैंड के खिलाफ रविवार को हुए मैच में भज्जी ने टीम में अपने चयन को आखिरकार दुरुस्त ठहराया और अपने चार ओवर में सिर्फ़ 12 रन देकर चार अहम विकेट गिराए.इसी के साथ भज्जी ने टी- 20 अंतरराष्ट्रीय क्रिकेट में सबसे बेहतरीन गेंदबाजी करने का रिकॉर्ड भी बना डाला है.हालांकि भारतीय कप्तान महेंद्र सिंह धोनी ने मैच के बाद हुई प्रेस वार्ता में भज्जी की सनसनीखेज़ गेंदबाजी को एक तरह से बचाते हुए ये कहा कि उन्होंने इससे पहले अपने करियर में भज्जी को और भी बेहतर गेंदबाजी करते हुए देखा है.लेकिन साफ़ है कि धोनी अगले चरण में होने वाले कुछ अहम मैचों के पहले बिना वजह की उम्मीदों का पुल नहीं बनाना चाहते.हालांकि धोनी ने कहा कि भज्जी ने बहुत चतुराई से बेहतरीन गेंदबाजी का प्रदर्शन किया है.मैच के बाद क्रिकेट क्रिकइन्फो से हुई बातचीत में हरभजन ने कहा, "मैं ऑफ द मैच का ये पुरस्कार मेरी मां को समर्पित है. मैच की दूसरी ही गेंद पर विकेट मिलने से मेरा आत्मविश्वास बढ़ गया था और पिछला एक साल मेरे लिए ख़ासा मुश्किल भरा रहा है."बहरहाल कोलंबो के प्रेमदासा स्टेडियम में टीम इंडिया को रविवार के दिन ज़बरदस्त समर्थन प्राप्त रहा. हालांकि इंग्लैंड की टीम के तमाम समर्थक 'बार्मी आर्मी' के झंडों और बैनरों के साथ मौजूद थे.लेकिन जब से भज्जी ने मैदान में अपनी फिरकी का जादू बिखेरना शुरू किया तब से उनकी हर गेंद पर दर्शक लगभग खड़े होते हो जाते थे और बिगुल बजाने लगते थे. हरभजन सिंह ने शायद अपने करियर की एक बेहतरीन गेंदबाजी का प्रदर्शन दिखाया और इंग्लैंड के बल्लेबाजों की स्पिन खेलने की कमजोरी पर ज़बरदस्त हमला किया.भज्जी का बखूबी साथ निभाया स्पिनर पियूष चावला ने.दूसरे छोर से गेंदबाजी करते हुए पियूष ने भी दो विकेट झटके और इंग्लैंड के बल्लेबाजों के सामने अपना विकेट गिफ्ट में दे देने के अलावा कोई दूसरा चारा भी नहीं छोड़ा.अब जबकि भारत सुपर आठ में पहुँच गया है, तब टीम के मनोबल के लिए इस तरह से इंग्लैंड को रौंद के अंतिम आठ में जगह बनाने से बेहतर कोई नतीजा नहीं हो सकता था.हालांकि कप्तान धोनी के सामने अब कई विकल्प बन कर उभर आए हैं लेकिन भज्जी ख़ासतौर से जिस फॉर्म में लगे, उसे देखते हुए अभी प्रतियोगिता में उनसे और कई कारनामों की उम्मीद बाँधी जा सकती है.
__________________________
लंदन ओलंपिक खेलों में कांस्य पदक जीतने वाली मेरीकॉम ने सात महीने पहले ही अपने तीसरे बेटे को जन्म दिया है.तो एक बार फिर मां बनने के बाद क्या मेरीकॉम ओलंपिक जैसे बड़े मुकाबले के लिए खुद को तैयार कर पाएंगी?अगर मेरीकॉम की माने तो उन्होंने अभी से अपनी कमर कस ली है. वो मानती हैं कि मातृत्व का मतलब ये बिलकुल नहीं हैं कि अपने लक्ष्य से नज़रें फेर ली जांए.बीबीसी से हुई एक बातचीत के दौरान मेरीकॉम ने बताया कि कैसे अपने तीसरे बेटे के जन्म के एक महीने बाद ही उन्होंने अभ्यास शुरु कर दिया था.मेरीकॉम कहती हैं, ''रियो ओलंपिक्स को लेकर मेरे इरादे मज़बूत हैं. मैं अगले ओलंपिक्स में हिस्सा लेना चाहती हूं. मैंने अपनी ट्रेनिंग शुरु भी कर दी है. क्रिसमस और नए साल के उत्सव के बाद मैं अपनी ट्रेनिंग को और कड़ा करने वाली हूं.''लेकिन क्या मां बनने के बाद कुछ बदला नहीं है मेरीकॉम के लिए?बीबीसी के इस सवाल के जवाब में वो कहती हैं, ''मां बनने के बाद मेरे शरीर में जो भी बदलाव आए हैं उनसे लड़ना मेरे लिए कोई बड़ी बात नहीं है. मैं अपने शरीर को जानती हूं और ये भी जानती हूं कि किस तरह कि कसरत मेरे लिए अच्छी है.''इतना ही नहीं मेरीकॉम तो ये भी कहती हैं कि एक मां होने के बाद भी अगर वो पांच बार विश्व चैपियन बन सकती हैं और ओलंपिक पदक जीत सकती हैं तो बाकि लड़कियां ऐसा क्यों नहीं कर सकती.वो कहती हैं, ''लोगों को लगता है कि मां बनने के बाद एक खिलाड़ी विश्व चैंपियन नहीं बन सकती. लेकिन अगर हमारे अंदर जीत की भूख है तो कुछ भी हासिल करना असंभव नहीं है. हां मैं एक मां हूं लेकिन इससे मैं मेहनत करना तो नहीं छोड़ सकती. सपने देखना तो नहीं छोड़ सकती. जीतना तो नहीं छोड़ सकती.''मेरीकॉम ये भी मानती हैं कि जीत के लिए बड़े त्याग करने पड़ते हैं और इसमें आपके परिवार की भी अहम भूमिका होती है.वो कहती हैं, ''मेरे परिवार ने हमेशा मेरा साथ दिया है और मेरे इरादे भी बुलंद हैं. और इसी वजह से मां बनने के बाद भी मैं विश्व चैंपियन बन पाई.''हाल ही में मेरीकॉम ने अपनी आत्मकथा 'अनब्रेकेबल' रिलीज़ की है. मेरीकॉम चाहती हैं कि उनकी जीवनी से नौजवान लड़कियां प्रेरणा लें.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
पिछले महीने आईओसी की विशेष रूप से बुलाई गई आम सभा की बैठक में आइओए ने प्रस्ताव दिया था कि आरोपित अधिकारियों को संगठन के चुनाव से प्रतिबंधित कर दिया जाए.इस प्रस्ताव के अनुसार, यह प्रतिबंध केवल उन्हीं अधिकारियों पर लागू होगा जो दोषी पाए गए हैं और जिन्हें दो वर्ष से अधिक जेल की सजा हुई है.लेकिन, आगामी 125वें ओलंपिक खेलों को लेकर गत बुधवार को हुई एक्जीक्युटिव बोर्ड की बैठक में आइओसी दागी अधिकारियों पर पूरी तरह रोक लगाए जाने की अपनी अवस्थिति पर कायम रहा.समाचार एजेंसी पीटीआई के अनुसार, आईओसी ने कहा है, "चुनाव से पहले आइओए उसकी सभी मांगों को पूरी तरह स्वीकार करे."आइओसी ने अपनी वेबसाइट पर जारी एक बयान में कहा है, 2012 में आइओए के निलंबन के समय से ही वह मामले का समाधान खोजने की कोशिश कर रहा है कि राष्ट्रीय ओलंपिक समिति में स्वच्छ प्रशासन की स्थितियां कैसे सुधरें.बयान में कहा गया है कि आइओसी ने आइओए को एक समाधान सुझाया था और गत 25 अगस्त को हुई आइओए की आम सभा में अपने प्रेक्षक भी भेजे थे.एक्जीक्युटिव बोर्ड को प्रेक्षकों ने बताया कि आइओसी के सुझाए अधिकांश संशोधनों को आइओए ने अपने संविधान में स्वीकार कर लिया लेकिन एक विशेष धारा को स्वीकार नहीं किया गया.यह धारा सदस्यों की योग्यता से संबंधित है और राष्ट्रीय ओलंपिक समिति में स्वस्छ प्रशासन का केंद्रीय तत्व है. इस धारा को पूरी तरह स्वीकार किए जाने के बाद ही चुनाव में आइओए के प्रवेश का रास्ता खुल सकता है.गौरतलब है कि 2010 के राष्ट्रमण्डल खेलों में भ्रष्टाचार के आरोपों से घिरे ललित भनोट को आइओए का महासचिव चुने जाने के बाद पिछले साल दिसंबर में आईओसी ने भारत को निलंबित कर दिया था.आइओसी ने आइओए को अपने संविधान में संशोधन कर आपराधिक और भ्रष्टाचार के मामलों का सामना कर रहे अधिकारियों को संघ से दूर रखने को कहा था.इस बीच भारत के शीर्ष एथलीटों ने आइओए को भ्रष्टाचार मुक्त किए जाने के लिए दबाव बढ़ा दिया है.बीजिंग ओलंपिक में एकमात्र स्वर्ण पदक विजेता रहे अभिनव बिंद्रा ने आइओए को साफ सुथरा बनाए जाने पर खुलकर अपनी बात रखी है.रॉयटर के साथ एक साक्षात्कार में बिंद्रा ने कहा कि, काफी हद तक आईओए ने भारत को असफल बना डाला है.बिंद्रा के अलावा, बीजिंग ओलंपिक में कांस्य पदक प्राप्त सुशील कुमार और टेनिस स्टार महेश भूपति भी भारतीय ओलंपिक संघ को भ्रष्टाचार मुक्त बनाए जाने के बारे में खुल कर सामने आ गए हैं.
__________________________
दूसरे सेमीफाइनल में गुरुवार को कार्डिफ में भारत का सामना श्रीलंका से होना है.इंग्लैंड के खिलाड़ियों ने प्रभावशाली गेंदबाजी और उम्दा क्षेत्ररक्षण के दम पर दक्षिण अफ्रीका को खेल के हर क्षेत्र में पीछे छोड़ दिया.टॉस जीतने के बादइंग्लैंड ने मेहमान टीम को पहले 39 ओवरों में महज़ 175 रनों पर ढेर किया और फिर जोनाथन ट्रॉट और जोए रूट की उम्दा बल्लेबाजी की बदौलत ये लक्ष्य सिर्फ तीन विकेट के नुकसान पर 38वें ओवर में ही हासिल कर लिया.जोनाथन ट्रॉट ने नाबाद 82 और जोए रूट ने 48 रन बनाए.ट्रॉट ने अपनी पारी के दौरान 84 गेंदों पर 11 चौके लगाए जबकि रूट ने 71 गेंदों का सामना करते हुए सात चौके लगाए.इससे पहले, जेम्स ट्रेडवेल, स्टुअर्ट ब्रॉड और जेम्स एंडरसन की धारदार गेंदबाजी के दम पर इंग्लैंड ने एक समय 80 रन के कुल योग पर ही दक्षिण अफ्रीका के आठ विकेट झटक लिए थे.लेकिन इसके बाद डेविड मिलर के नाबाद 56 और क्लीनवेल्ट की 43 रनों की पारी ने नौवें विकेट के लिए 95 रन जोड़कर टीम को मुश्किल से निकाल लिया और इस तरह मेहमान टीम 175 रन बनाने में सफल रही.दक्षिण अफ्रीका के चार प्रमुख बल्लेबाजों सहित कुल सात बल्लेबाज दहाई का आंकड़ा भी नहीं छू सके और सम्मिलित रूप से मात्र आठ रनों का योगदान दे सके.इंग्लैंड की ओर से ब्रॉड और ट्रेडवेल ने तीन-तीन विकेट चटकाए जबकि एंडरसन को दो विकेट और फिन एक विकेट मिला.(बीबीसी हिन्दी के 

एंड्रॉएड ऐप के लिए आप यहाँ क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
पांचवे और अंतिम लीग मुक़ाबले में बेल्जियम ने भारत को 3-0 से हरा दिया.ये पहली बार है, जब ओलंपिक मुकबालों में बेलजियम भारत को हराने में क़ामयाब रहा है.अब भारत 12वें और आखिरी स्थान पर आने से बचने के लिए दक्षिण अफ्रीका से भिड़ेगा.बेलजियम की ओर से जेरोम डेकॉइज़र ने 15वें मिनट में पहला गोल किया. ग़ॉतिए बोकॉर्ड में 46वें मिनट में गोल कर, बेलजियम की बढ़त को 2-0 कर दिया और बून ने 67वें मिनट में गोल कर बैलजियम की जीत पक्की कर दी.ओलंपिक में भारत की टीम ही इकलौती टीम है जिसके पास एक भी अंक नहीं है.पहले मुकाबलें में भारत को नीदरलैंड के हाथों 3-2 से हार झेलनी पड़ी, न्यूज़ीलैंड के हाथों 3-1 हार मिली, जर्मनी के हाथों 5-2 की हार मिली जबकि दक्षिण कोरिया से 4-1 की हार झेलनी पड़ी.इस तरह भारतीय हॉकी टीम पांच मुकाबलों में केवल 6 गोल कर पाई जबकि भारत के खिलाफ 18 गोल हुए.बीजिंग ओलंपिक के लिए क्वालिफाई करने से चूक गई भारतीय हॉकी टीम लंदन ओलंपिक में आठ साल के बाद पहुंची थी.
__________________________
युवराज सिंह ने कैंसर के प्रति लोगों में जागरूकता फैलाने के लिए ‘यू वी कैन’ नाम की संस्था बनाई हैं.ये संस्था लोगों को कैंसर की जांच करवाने के लिए प्रेरित करेगी और जांच सुविधाएं उपलब्ध कराएगी.इस संस्था को ‘यू वी कैन’ नाम दिए जाने के पीछे की सोच पर युवराज सिंह ने कहा, “ये नाम हमने बहुत सोच समझकर रखा है. इफ यूवी कैन, यू कैन, यानी अगर युवी कर सकते हैं तो आप भी कर सकते हैं.”इस मौके पर युवराज सिंह ने बताया कि उनकी संस्था का मकसद लोगों को जांच के लिए प्रेरित करना है ताकि कैंसर को पहले स्तर पर ही पहचाना जा सके.क्रिकेट मैंदान पर वापसी के सवाल पर युवराज कहते हैं, “मैं कई बार कह चुका हूं कि मेरी कोशिश टी-20 क्रिकेट विश्व कप तक वापसी करने की है. अभी मुझे प्रेक्टिस करते हुए एक महीना ही हुआ है और मेरे पास दो महीने का समय बाकी है.”युवराज ने इस मौके पर कहा,“अच्छा हुआ मेरे कैंसर का पता विश्व कप के बाद चला वर्ना मैं विश्व कप ना खेल पाता.”युवराज ने स्वीकार किया कि उनकी वापसी आसान नहीं होगी क्योंकि उन्हें लगभग अपनी हर मांसपेशी को दोबारा मज़बूत करना पड़ रहा है.युवराज सिंह को इस साल अर्जुन अवार्ड के लिए नामांकित किया गया है.अर्जुन अवार्ड का नामांकन मिलने पर युवराज सिंह ने कहा, “अर्जुन अवार्ड के लिए नामांकित होना गर्व की बात है. ये मेरा दूसरा नामांकन हैं इससे पहले भी मुझे नामांकित किया गया था, उम्मीद करता हूं कि मैं अबकी बार भाग्याशाली रहूं.”इस मौके पर एक पत्रकार ने युवराज से शादी के बारे में भी सवाल कर डाला जिसके जवाब में उन्होंने ने कहा, “शादी कब होगी इसके बारे में तो मेरी मां ही बता सकती है. जहां तक दूसरे कैंसरे पीडितों को प्रेरित करने की बात है, मैं ये कह सकता हूं कि जो इंसान, लड़का या लड़की कैंसर को हरा सकता हैं वो जरूर एक अच्छा जीवनसाथी साबित होगा.”इस मौके पर युवराज सिंह ने बच्चों के साथ क्रिकेट भी खेला और अपने चाहनेवालों के साथ खूब फोटो खिंचवाए.
__________________________
विदेश में हारने के बहाने थे. लेकिन अब अपनी मुंहमांगी पिचों पर भी लगातार हार के बाद उनके पत्ते खुलने लगे हैं. उनके कैरियर को करीब से देखने वालों की नजर में धोनी के लिए बतौर कप्तान ही नहीं बल्कि टीम के सदस्य के रूप में भी ये सबसे मुश्किल घड़ी है.भारतीय खेल प्राधिकरण के क्रिकेट कोच एमपी सिंह ने बीबीसी से कहा, "यकीनी तौर पर यह धोनी के लिए सबसे बुरा समय है. मेरी नजर में उन्हें अपने बेसिक पर फिर से काम करना होगा. टीम में बने रहने के लिए रन बनाना जरुरी है."एमपी सिंह 2001 से धोनी के खेल को निखारने में मदद करते आए हैं. आज भी धोनी जब भी जरुरत महसूस करते हैं तो वह दिल्ली के नेशनल स्टेडियम में एमपी 'सर' से सलाह और अपने खेल में सुधार के लिए आते हैं.धोनी की कप्तानी में टीम पिछले 16 टेस्ट मैचों में से 9 हार चुकी है. वैसे टीम ने दस मैच हारे हैं लेकिन एक में धोनी पर लगे प्रतिबंध के कारण सहवाग ने कप्तानी की थी. इस बीच टीम ने वेस्टइंडीज और न्यूजीलैंड के खिलाफ घर पर दो-दो टेस्ट मैच जीते हैं.मुंबई और कोलकाता में हार के बाद उनकी रणनीति बनाने की क्षमता भी सवालों के घेरे में आ गई है.चेन्नई रणजी टीम के कोच वी बी चंद्रशेखर ने धोनी के भविष्य के बारे में पूछे जाने पर कहा, " यहां से उनके लिए राह आसान नहीं. टेस्ट कैरियर को लंबा करने लिए धोनी को असाधारण प्रयास करने होंगे. देखना रोचक होगा कि उनका टेस्ट कैरियर कितना लंबा और चलता है."चंद्रशेखर उस चयन समिति में थे जिसने धोनी को भारतीय टीम के लिए चुना था. इसके अलावा वह आईपीएल टीम चेन्नई सुपर किंग्स में भी धोनी के साथ काम कर चुके हैं.चयन समिति के पूर्व प्रमुख श्रीकांत ने तो टीवी पर ही कह दिया है कि सीरीज में हार के बाद धोनी को कप्तानी से हटा देना कोई गलत नहीं होगा. श्रीकांत के रहते ही धोनी टेस्ट टीम के कप्तान बने थे.धोनी का रिकार्ड लगातार सिर्फ कप्तानी में ही नहीं बल्कि बल्लेबाजी में भी लड़खड़ा चुका है. हर सिरीज के साथ उनके खुद के प्रदर्शन में गिरावट आ रही है.जनवरी 2011 से उनकी बल्लेबाजी पर निगाह डालने से साफ है कि वह समय दूर नहीं है जब कप्तानी के खराब रिकार्ड के साथ उनके टीम में ही बने रहने पर सवाल उठने लगेंगे.जनवरी 2011 से धोनी ने कोलकाता तक 19 टेस्ट मैच खेल चुके हैं. इनमें 33 पारियों में वह 14 बार 20 रन से उपर नहीं गए. इसके अलावा वह कोलकाता की दूसरी पारी की तरह पांच बार जीरो पर आउट भी हुए हैं.यकीनन इस दौरान नवबंर 2011 में कोलकाता में ही वेस्टइंडीज के खिलाफ 144 रन की पारी खेली लेकिन जिस समय वह बल्लेबाजी के लिए आए, स्कोर बोर्ड पर टीम के 396 रन थे. इन दो सालों में यही उनका एकमात्र शतक है.एम पी सिंह ने कहा. " उन्हें अपनी तकनीक सुधारनी होगी. वह बाटम हैंड के साथ पुश कर रहे हैं. जबकि ऐसी पिचों पर आपको हल्के हाथों के साथ खेलना चाहिए. वह काफी गलतियां कर रहे हैं. धोनी गेंद की लाइन में आकर नहीं खेल रहे हैं. वह लाइन मिस कर रहे हैं. इस कारण उसके एज निकल रहे हैं. मेरा मानना है कि घरेलू क्रिकेट में खेलना उनके लिए ज्यादा मददगार साबित हो सकता है. "इस सत्र में टीम इंडिया के सभी स्टार खिलाड़ी रणजी के कुछ मैच खेले. सचिन तेंदुलकर तो मुंबई के लिए शतक बना कर यह सीरीज खेलने आए. जहीर खान. युवराज, हरभजन,अश्विन, विराट कोहली, वीरेंद्र सहवाग सभी ने रणजी मैच खेले. लेकिन धोनी की झारखंड टीम ने उनसे गुजारिश की थी जिसे भारतीय कप्तान ने ठुकरा दिया. भारतीय टीम में आने के बाद से अब तक धोनी ने साल 2006 से अब तक झारखंड के लिए सिर्फ एक ही मैच खेला है.चयनकर्ताओं के सामने सवाल है कि क्या धोनी को इतनी लगातार विफलताओं के बाद भी क्रिकेट के तीनों फ़ॉर्म में कप्तान बनाए रखना चाहिए या फिर धोनी के लिए घरेलू क्रिकेट ज्यादा खेलने का वक्त आ गया है?
__________________________
रविवार को होने वाले फ़ाइनल में भारत का मुक़ाबला श्रीलंका से होगा.विराट कोहली के अर्धशतक की मदद से भारत ने पाँच गेंद रहते ही चार विकेट खोकर आवश्यक रन बना लिए. कोहली को मैन ऑफ़ द मैच भी चुना गया.दक्षिण अफ़्रीका ने पहले खेलते हुए बीस ओवरों में चार विकेट खोकर 172 रन बनाए थे.भारत की तरफ़ से सबसे अधिक नाबाद 72 रन विराट कोहली ने बनाए.सुरेश रैना ने मात्र दस गेंदों पर तेज़ गति से 21 रन बनाए.रोहित शर्मा ने 24, अजिंक्य रहाणे 32 रन, युवराज सिंह ने 18 और सुरेश रैना ने 21 रन की पारी खेली.रविवार को होने वाले फ़ाइनल में भारत का मुक़ाबला श्रीलंका से होगा.दक्षिण अफ़्रीका की गेंदबाजी ख़ास प्रभावी नहीं रही.दक्षिण अफ़्रीका के लिए बिवरैन हेनड्रिक्स ने दो विकेट लिए. वेन पॉर्नेल और इमरान ताहिर ने एक-एक विकेट लिया.श्रीलंका ने पहले सेमी फ़ाइनल में वेस्टइंडीज को हराकर फ़ाइनल में जगह बनाई थी.दक्षिण अफ़्रीका की तरफ से सर्वाधिक 58 रन कप्तान डू प्लेसी ने बनाए. जेपी ड्यूमिनी ने 45, डीए मिलर ने 23 और हाशिम अमला ने 22 रन बनाए.भारत की तरफ़ से आर अश्विन ने तीन विकेट और भुवनेश्वर कुमार ने एक विकेट लिया.दक्षिण अफ़्रीका के बड़े स्कोर को देखते हुए मैच के रोमांचक होने की उम्मीद थी लेकिन भारतीय बल्लेबाजों ने दक्षिण अफ़्रीकी गेंदबाजों को हावी होने का कोई मौका नहीं दिया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
एफ़आईएच ने दोनों हॉकी संगठनों के बीच अंतरिम 'कामचलाऊ रिश्ते' को ठुकरा दिया है.अंतरराष्ट्रीय हॉकी फ़ेडरेशन ने कहा है कि वो अस्थायी व्यवस्था से काफ़ी निराश है.एफ़आईएच ने चेतावनी दी है कि अगर जल्द ही समस्या का निदान नहीं निकाल लिया जाता, तो भारत से चैम्पियंस ट्रॉफ़ी पुरुष हॉकी प्रतियोगिता और ओलंपिक के लिए क्वालिफ़ाइंग मुक़ाबलों की मेज़बानी छीनी जा सकती है.एफ़आईएच ने यह भी स्पष्ट किया है कि वो भारत में हॉकी के लिए सिर्फ़ हॉकी इंडिया को मान्यता देती है.एफ़आईएच ने एक बयान में कहा है- एफ़आईएच हाल ही में हॉकी इंडिया और भारतीय हॉकी फ़ेडरेशन के बीच हुए समझौते चिंता व्यक्त करती है, क्योंकि उससे इस बाबत कोई सलाह नहीं ली गई. एक देश में हॉकी की एक ही गवर्निंग बॉडी हो सकती है. एफ़आईएच सिर्फ़ हॉकी इंडिया को मान्यता देती है.वर्ष 2008 में केपीएस गिल की अगुआई वाली भारतीय हॉकी फ़ेडरेशन को भंग कर दिया गया था. वर्ष 2009 में हॉकी इंडिया का गठन किया गया था. हॉकी इंडिया को एफ़आईएच की मान्यता मिली हुई है.लेकिन पिछले साल दिल्ली हाई कोर्ट ने भारतीय हॉकी फ़ेडरेशन को बहाल कर दिया था.
__________________________
सहारा इंडिया परिवार वर्ष 2001 से लगातार टीम इंडिया का आधिकारिक प्रायोजक रहा है.ये ख़बर आईपीएल ऑक्शन से कुछ ही देर पहले ही आई है जिसमें लगभग 140 राष्ट्रीय-अंतरराष्ट्रीय खिलाड़ियों की बोली लगने वाली थी.सहारा इंडिया ने बीसीसीआई से अनुरोध किया कि आईपीएल टीम पुणे वॉरियर्स को किसी और को दे दिया जाए. सहारा ने वर्ष 2010 में पुणे वॉरियर्स की फ्रेंजाइजी 1702 करोड़ रूपए में खरीदी थी.लेकिन सबसे बड़ा फ़ैसला भारतीय क्रिकेट टीम के प्रायोजक से हटना है. सहारा इंडिया परिवार वर्ष 2001 से लगातार टीम इंडिया का आधिकारिक प्रायोजक रहा है.जवाब में बीसीसीआई ने भी एक विज्ञपति में कहा, ''हमें पता चला है कि सहारा ने एक बयान में भारतीय क्रिकेट और आईपीएल से हटने की इच्छा जताई है. हम सहारा से इस मामले पर बातचीत करेंगे और उनका मत जानेंगे. पिछले दिनों सहारा चाहती थी कि हम उनके लिए नियमों में परिवर्तन करे, लेकिन ये संभव नहीं है.''बीसीसीआई की ओर से जारी बयान में कहा गया, ''सहारा चाहे तो बोली लगने की प्रक्रिया के बाद खिलाड़ी बदल सकता है. छह फरवरी को ट्रेडिंग विंडो फिर खुलेगी तब सहारा को एक और मौका मिलेगा.''वर्ष 2010 में सहारा इंडिया परिवार ने आख़िरी बार तीन साल के लिए 400 करोड़ रूपए की बोली लगाकर क्रिकेट टीम की स्पॉन्सरशिप ली थी.सहारा के इस कदम को बीसीसीआई के लिए आर्थिक झटका माना जा रहा है.सहारा की ओर से जारी बयान में कहा गया है, 'हम बीसीसीआई के अधीन आने वाले सभी तरह के क्रिकेट से हट रहे हैं.'सहारा इंडिया ने एक बयान में कहा, ''प्रायोजक के रूप में 11 वर्ष की यात्रा के बाद हम निश्चित तौर पर कह सकते हैं कि क्रिकेट काफी धनाड्य हो गया है. कई धनी लोग मज़बूत इच्छा के साथ क्रिकेट का समर्थन का हौसला बढ़ाने के लिए मौजूद हैं. इसलिए हम पूरी मानसिक शांति के साथ भारी मन से बीसीसीआई के अंतर्गत आने वाले क्रिकेट से हट रहे हैं.''बयान के मुताबिक, ''इस प्रायोजन को शुरू करना हमारा भावनात्मक फैसला था, लेकिन हमारी भावनाओं को कभी नहीं सराहा गया और कई मौकों पर हमारे निवेदन पर कोई विचार नहीं किया गया.''सहारा ने रिश्‍ता टूटने के लिए बीसीसीआई को ज़िम्‍मेदार ठहराया है. सहारा का कहना है कि 2008 में उन्होंने आईपीएल में प्रवेश किया था लेकिन उन्हें सिर्फ़ एक छोटे से तकनीकी आधार पर अयोग्य करार दिया गया.सहारा परिवार के मुखिया सुब्रतो राय ने कहा, ''हमने कहा था कि अगर एक या दो टीम कमज़ोर रहा तो टूर्नामेंट पर इसका बुरा असर पड़ेगा, टीमों में बराबरी होनी चाहिए. नए टीमों को कुछ तो फ़ायदा देना चाहिए, कम से कम अधिक विदेशी खिलाड़ी खिलाने का ही अधिकार दे देना चाहिए. लेकिन हमारी सुनी नहीं गई. मै किसी को दोश नहीं देना चाहता.''उन्होंने आगे कहा, ''मै खिलाड़ियों को लेकर चिंतित हूँ और चाहता हूँ कि हमारे आईपीएल से जाने के बाद भी हमारे खिलाड़ी खेलें इसलिए हमने अनुरोध किया है कि खिलाड़ियों को किसी और इच्छुक कोर्पोरेट को दे दिया जाए.''पिछले साल आईपीएल के लिए टीम की ख़रीददारी के दौरान 94 मैच और 10 टीमों के हिसाब से पैसा लिया गया, लेकिन सिर्फ 74 मैच खेले गए, जिससे सहारा को नुकसान हुआ. बोर्ड ने नुकसान हुए पैसों को वापस नहीं किया.दक्षिण अफ्रीका में विश्व कप आयोजन के दौरान खिलाड़ियों के शर्ट पर सहारा का लोगो नहीं इस्तेमाल किया गया, क्योंकि ये दक्षिण अफ्रीका की सहारा एयरलाइन्स से सहारा का लोगो से मिलता जुलता था.इस हिसाब से सहारा को दो मैच के लिए फीस नहीं देनी थी, लेकिन इस सबके बावजूद सहारा ने दोनों मैचों के लिए खिलाड़ियों को पूरी रकम अदा की.सहारा ने वर्ल्‍ड कप की जीत में हीरो रहे युवराज सिंह के प्रति सहानुभूति नहीं दिखाने के लिए बीसीसीआई की आलोचना की है.युवराज सिंह के मामले पर सहारा का कहना था, 'युवराज का अभी इलाज चल रहा है. हमने बीसीसीआई से अनुरोध किया था कि हम युवराज की जगह पर सौरव गांगुली को पुणे टीम में रखना चाहते हैं लेकिन बोर्ड ने नियमों का हवाला करते हुए ऐसा करने से मना कर दिया. हमें ऐसा लग रहा है कि हमारे साथ धोखा हुआ है, इसलिए हमने बोर्ड से रिश्‍ता तोड़ने का फैसला किया.'कंपनी का कहना कि वो बीसीसीआई से कोई टकराव नहीं मोल लेना चाहती है, इसलिए वह बोर्ड से रिश्‍ते ख़त्‍म कर रही है.सहारा की प्रेस विज्ञप्ति में कहा गया है कि अब वो देश में खेलों को बढ़ावा देने के लिए 20 केंद्रों की स्थापना करेगी.सहारा के मुताबिक कंपनी हर साल दस करोड़ रुपए ऐसे खेलों और खिलाड़ियों को बढ़ावा देने में लगाएगी जो पीछे छूट गए हैं.
__________________________
निराश भारतीय हॉकी टीम के खिलाड़ियों ने इस पुरस्कार राशि को लेने से मना कर दिया है.मंगलवार को हॉकी खिलाड़ियों के स्वागत समारोह में खेल मंत्री अजय माकन ने विजेता टीम के हर खिलाड़ियों को 25-25 हज़ार रुपए देने की घोषणा की थी.लेकिन इतनी कम पुरस्कार राशि दिए जाने की घोषणा से निराश खिलाड़ियों ने धनराशि लेने से इनकार कर दिया है.भारतीय हॉकी टीम के कप्तान राजपाल सिंह ने समाचार चैनलों से बातचीत में इस पर निराशा जताई कि खेल मंत्री ने इतनी कम पुरस्कार राशि की घोषणा की.राजपाल सिंह ने कहा कि चिर प्रतिद्वंद्वी पाकिस्तान को हराकर एशियन चैम्पियंस ट्रॉफ़ी जीतने के बावजूद उनकी टीम को अच्छे से पुरस्कृत नहीं किया गया.उन्होंने खेल मंत्री अजय माकन के राष्ट्रीय खेल को नया जीवन देने के दावे पर निराशा जताई.राजपाल सिंह ने कहा, "खेल मंत्री हमारी उम्मीदों पर खरा नहीं उतरे हैं. पुरस्कार राशि बेहतर होनी चाहिए ताकि न सिर्फ़ मौजूदा खिलाड़ियों बल्कि आने वाली पीढ़ी भी हॉकी के प्रति आकर्षित रहे."भारत ने चीन में आयोजित एशियन चैम्पियंस ट्रॉफ़ी के फ़ाइनल में पाकिस्तान को हराया था. परिणाम पेनल्टी शूट आउट में निकला था और भारत 4-2 से विजयी रहा था.
__________________________
आईएफएबी ने इस नई सुविधा के लिए दो प्रणालियों को हरी झंडी दिखाई है जिसमें से एक कैमरों के और दूसरा गेंद में लगे सेंसर के आधार पर काम करते हैं.दरअसल ये वो तकनीक है जिसके जरिए फुटबॉल के मैदान पर खड़े रेफरी अनिश्चितता की स्थिति में उच्च तकनीक की मदद से ये पता लगा पाएंगे कि शॉट मारे जाने पर बॉल गोल लाइन के पार गई या नहीं.विश्व फुटबॉल के प्रमुख सेप ब्लैटर ने कहा कि उन्हे इस तकनीक का प्रयोग फुटबॉल में किए जाने का विचार 2010 विश्व कप के दौरान आया जब इंग्लैंड के एक महत्वपूर्ण गोल को गलत घोषित कर दिया गया था.अंतरराष्ट्रीय फुटबॉल एसोसिएशन बोर्ड वर्ष 2012-2013 में होने वाले प्रीमियर लीग मैचों में 'गोल-लाइन टेक्नोलॉजी' की शुरुआत कर सकता है.गोल-लाइन के लिए जरूरी ‘हॉक आई’ और ‘गोल रेफ’ तकनीक को सबसे पहले दिसंबर महीने में होने वाले फीफा विश्व कप में लागू किया जाएगा. इसमें सफल होने के बाद इसे 2013 के कन्फेडेरेशन्स कप और 2014 फीफा विश्व कप में भी लागू किया जा सकता है.प्रीमियर लीग ने अपने एक बयान में कहा है, ''अंतरराष्ट्रीय फुटबॉल एसोसिएशन बोर्ड लंबे समय से इस गोल-लाइन टेक्नोलॉजी की वकालत करता आया है और हम चाहते हैं कि ये नियम जल्द से जल्द लागू हो.''लीग ने आगे कहा, ''हम अंतरराष्ट्रीय फुटबॉल एसोसिएशन बोर्ड के फैसले का स्वागत करते हैं और निकट भविष्य में हॉक-आई और गोल-रेफ तकनीक के प्रदाताओं से गोल-लाइन टेक्नोलॉजी जल्द से जल्द लागू करने के संबंध में बातचीत करेंगे.''हालांकि फुटबॉल एसोसिएशन के महासचिव एलेक्स हॉर्न ने ये भी कहा कि ये तकनीक कब तक लागू करना है इस संबंध में आखिरी फैसला प्रीमियर लीग करेगा और हो सकता है कि इसे लागू करते-करते दिसंबर तक का समय लग जाए.वैसे फुटबॉल एसोसिएशन की प्राथमिकता जापान में होने वाला फीफा क्लब वर्ल्ड कप है.एलेक्स हॉर्न का कहना था, ''प्रीमियर लीग को इस संबंध में दोनों सेवा देने वाली कंपनियों और क्लबों से बातचीत करनी होगी. जहां तक मैं समझता हूं, इन क्लबोंका रवैया काफी सहयोगी है. सैद्धांतिक रुप से जब तक सभी क्लबें इसके लिए राजी होंगी हम क्रमवार तरीके से इसे लागू कर पाएंगे. ये 2013 -14 के सत्र के शुरु होने से पहले ही हो जाएगा.''ये पूरी प्रक्रिया एक फुटबॉल मैच के दौरान किसी असामान्य स्थिति में टेक्नोलॉजी के जरिए रेफरी की मदद करेगा.हालांकि हर स्टेडियम में लगाए जाने के बाद इन नई प्रणालियों की जांच जरूरी होगा, और हर तकनीक को एक साल का लाईसेंस दिया जाएगा.फीफा ने मई महीने में साउथ एम्पटन के सेंट-मेरी स्टेडियम में हॉक-आई की जांच में मदद करने के लिए फुटबॉल एसोसिएशन का धन्यवाद किया है.गोल-लाइन टेक्नोलॉजी की शुरुआत करने की ज़रुरत तब काफी प्रबल हो गई थी जब यूरो 2012 में मैच के दौरान यूक्रेन को इक्वेलाइज़र दागने का मौका नहीं दिया गया था.इस घटना ने फीफा के अध्यक्ष सेप्प ब्लैटर पर इस टेक्नोलॉजी को लागू करवाने के लिए प्रेरित किया.इस प्रणाली के तहत हर गोल-लाइन के पीछे अलग से एक अधिकारी को खड़ा किया जाएगा ताकि वो बढ़िया से खेल के दौरान अपनी नज़रें जमा कर रख सकते है.
__________________________
उनकी कप्तानी में भारत को मिली ये 91वीं जीत थी.महेंद्र सिंह धोनी: 162 मैच, 91 जीतमोहम्मद अज़हरुद्दीन: 174 मैच, 90 जीतसौरभ गांगुली: 147 मैच, 76 जीतराहुल द्रविड़: 79 मैच, 42 जीतकपिल देव: 74 मैच, 39 जीतहालाँकि अंतरराष्ट्रीय स्तर पर अपनी कप्तानी में सबसे ज़्यादा जीत दिलाने का रिकॉर्ड ऑस्ट्रेलिया के रिकी पोंटिंग के नाम है, जिन्होंने 165 मैचों में ऑस्ट्रेलिया को जीत दिलाई थी.हालाँकि माना ये जा रहा है कि धोनी अपनी कप्तानी में 100 मैच जिताने वाले भारत के पहले कप्तान भी बन सकते हैं.अभी तक 246 वनडे मैचों में धोनी ने 53.27 की औसत से 8098 रन बनाए हैं.इंग्लैंड के ख़िलाफ़ भी धोनी भारत के सफलतम कप्तान हैं. अभी तक भारत ने उनकी कप्तानी में इंग्लैंड के ख़िलाफ़ 25 वनडे मैच खेले हैं, जिनमें से 17 भारत जीता है, पाँच में इंग्लैंड विजयी रहा है, दो मैच टाई रहे हैं और एक मैच नहीं हो पाया.इंग्लैंड के ख़िलाफ़ तीसरे वनडे मैच के दौरान धोनी ने एक और रिकॉर्ड अपने नाम किया था, अब वे अंतरराष्ट्रीय मैचों में सबसे ज़्यादा स्टम्पिंग करने वाले विकेटकीपर बन गए हैं. उन्होंने अभी तक 131 स्टम्पिंग किए हैं. पहले ये रिकॉर्ड श्रीलंका के कुमार संगकारा के नाम था, जिनके खाते में 129 स्टम्पिंग हैं.(बीबीसी हिन्दी के क्लिक करें एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
गुरुवार को एशिया कप टूर्नामेंट खत्म होने के बाद शाहिद अफरीदी बांग्लादेश से लौट रहे थे.अफरीदी के भाई ने पाकिस्तानी मीडिया को बताया कि प्रशंसकों की भीड़ खिलाड़ी का ऑटोग्राफ लेने की कोशिश कर रहे थे जिस दौरान हुई धक्का मुक्की में अफरीदी की बेटी गिर गई.इसी के बाद गुस्साए शाहिद अफरीदी ने प्रशंसकों पर थप्पड़ और घूंसों से प्रहार शुरू कर दिया. टेलीविजन चैनलों में चल रहे वीडियों में गुलाबी टी-शर्ट पहने दिख रहे अफरीदी ने एक प्रशंसक को लात भी मारने की कोशिश की. अफरीदी के भाई मुश्ताक ने बीच बचाव कर स्थिती को नियंत्रित किया.हालांकि बाद में अफरीदी ने माना कि उन्होंने हवाई अड्डे पर जो किया वो सही नहीं था, लेकिन उन्होंने ये भी कहा कि बेटी को धक्का लगना उनसे सहा नहीं गया.पीटीआई के अनुसार पाकिस्तानी टीवी चैनल डॉन न्यूज में अफरीदी ने कहा, “मुझे पता है कि मैने जो किया वो गलत था. मुझे संयम बरतना चाहिए था. लेकिन जब बेटी को धक्का लगा तो मै इसे सह नही पाया.”अफरीदी के भाई ने कहा कि इस झगड़े में शामिल व्यक्ति अफरीदी का प्रशंसक नहीं था.
__________________________
एक में राहुल द्रविड़ की कप्तानी वाले राजस्थान रॉयल्स ने जीत हासिल की, तो दूसरे मैच में रॉयल चैलेंजर्स बंगलौर ने अपना दम दिखाया.रॉयल चैलेंजर्स बंगलौर और पुणे वॉरियर्स इंडिया का मैच इतना रोमांचक रहा कि मैच का फैसला आखिरी गेंद पर हुआ. इस मैच में आतिशी पारियाँ देखने को मिलीं.पहले जहाँ पुणे की ओर से रॉबिन उथप्पा और जेसी राइडर ने बल्ले से बेजोड़ प्रदर्शन किया, तो बंगलौर की ओर से क्रिस गेल, डी वेलियर्स और सौरभ तिवारी ने मोर्चा संभाला.पुणे ने पहले बल्लेबाज़ी करते हुए 20 ओवरों में छह विकेट पर 182 रन बनाए. उथप्पा ने सर्वाधिक 69 रन बनाए, जबकि जेसी राइडर और सैमुएल्स ने 34-34 रन बनाए.जवाब में रॉयल चैलेंजर्स ने कोई अच्छी शुरुआत नहीं की. लेकिन क्रिस गेल एक छोर से जमे रहे. राहुल शर्मा के एक ओवर में पाँच छक्के लगाकर गेल ने मैच का रुख पलट दिया.हालाँकि 81 रन बनाकर गेल के आउट होने के बाद मैच एक बार फिर पुणे की ओर मुड़ता नजर आ रहा था, लेकिन डी वेलियर्स और सौरभ तिवारी ने अपनी टीम को जीत दिला दी.आखिरी ओवर में बंगलौर को जीत के लिए 21 रन चाहिए थे, लेकिन पहले डी वेलियर्स ने दो छक्के लगाए और फिर आखिरी गेंद पर सौरभ तिवारी ने छक्का लगाकर अपनी टीम को छह विकेट से जीत दिला दी. सौरभ तिवारी ने 36 और डी वेलियर्स ने 33 रन बनाए.इससे पहले एक अन्य मैच में राजस्थान रॉयल्स ने डेक्कन चार्जर्स को पाँच विकेट से हरा दिया. इस मैच में भी खूब रन बने, लेकिन आखिरकार जीत मिली राजस्थान को.डेक्कन चार्जर्स ने पहले बल्लेबाजी करते हुए 20 ओवरों में दो विकेट पर 196 रन बनाए. लेकिन इतना रन बनाकर भी वे मैच नहीं जीत पाए.डेक्कन की ओर से जेपी ड्यूमिनी ने सर्वाधिक 58 रन बनाए. शिखर धवन ने 52 रन बनाए. कप्तान संगकारा ने 44 रन बनाए जबकि डेनियल क्रिस्टियन 29 रन बनाकर नाबाद रहे.इतने बड़े स्कोर का पीछा करते हुए राजस्थान ने शानदार शुरुआत की. कप्तान राहुल द्रविड़ और अजिंक्य रहाणे ने एक बार फिर अपनी टीम के लिए अच्छी पारियाँ खेलीं.राहुल द्रविड़ के 42 रन बनाकर आउट होने के बाद राजस्थान की टीम थोड़े दबाव में आई और आवश्यक रन गति भी तेज हुई. रहाणे भी 44 रन बनाकर आउट हो गए.लेकिन इसके बाद ब्रैड हॉज ने मोर्चा संभाला और 21 गेंद पर 48 रन बनाकर अपनी टीम को जीत दिला दी.
__________________________
भारत ने न्यूज़ीलैंड के तीन विकेट 30 रन पर चटका दिए थे लेकिन केन विलियम्सन और कप्तान ब्रैंडन मैकुलम ने फिर 221 रन की साझेदारी कर अपनी टीम को संकट से उबार लिया.दिन का खेल समाप्त होने तक न्यूज़ीलैंड ने चार विकेट पर 329 रन बना लिए.विलियम्सन 113 रन बनाकर आउट हुए जबकि मैकुलम 143 रन बनाकर क्रीज पर डटे हुए हैं. मैकुलम के साथ कोरी एंडरसन 42 रन बनाकर खेल रहे हैं.मैकुलम ने 

रवीन्द्र जडेजा की गेंद पर छक्का मारकर अपना आठवां और भारत के ख़िलाफ़ तीसरा शतक पूरा किया.न्यूज़ीलैंड के कप्तान मैकुलम अपनी 210 गेंदों की पारी में 18 चौके और दो छक्के लगा चुके हैं.दूसरे छोर पर 23 साल के विलियम्सन जब 32 रन पर खेल रहे थे तो मोहम्मद शमी की गेंद पर मुरली विजय ने पहली स्लिप में उनका कैच टपका दिया.विलियम्सन ने इस जीवनदान का पूरा फ़ायदा उठाते हुए अपना पांचवां टेस्ट शतक पूरा किया. वह चौथे विकेट के रूप में 251 रन के टीम स्कोर पर आउट हुए. वह ज़हीर की गेंद पर विकेट के पीछे लपके गए.इससे पहले भारतीय कप्तान महेन्द्र सिंह धोनी ने इस दौरे पर लगातार छठी बार टॉस जीतकर पहले गेंदबाज़ी का फ़ैसला किया और न्यूज़ीलैंड को पहले बल्लेबाज़ी के लिए आमंत्रित किया.मोहम्मद शमी, ज़हीर ख़ान और ईशांत शर्मा की पेस तिकड़ी ने पिच पर मौजूद ग्रीन टॉप और आसमान में छाए बादलों का पूरा फ़ायदा उठाते हुए न्यूज़ीलैंड के बल्लेबाज़ों की कड़ी परीक्षा ली.ईशांत ने ओपनर हामिश रदरफोर्ड को गली में अजिंक्या रहाणे के हाथों कैच कराया. रदरफोर्ड केवल छह रन ही बना सके.इसके कुछ देर बाद ज़हीर ने दूसरे ओपनर पीटर फल्टन को पगबाधा कर दिया. फल्टन ने 35 गेंदों में दो चौकों की मदद से 13 रन बनाए.कीवी टीम अभी इन झटकों से उबर भी नहीं पाई थी कि ईशांत ने रोस टेलर (तीन) के मिड ऑफ़ में रवीन्द्र जडेजा के हाथों कैच करा दिया.लेकिन लंच के बाद भारतीय गेंदबाज़ अपनी लाइन और लेंथ पर नियंत्रण नहीं रख पाए जिसका फ़ायदा उठाते हुए विलियम्सन और मैकुलम ने अपनी टीम को शुरुआती संकट से उबार लिया.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
ये दावा 'ब्लेड रनर' के नाम से मशहूर पिस्टोरियस के ख़िलाफ़ दक्षिण अफ्रीका की एक अदालत में चल रहे हत्या के मुक़दमे की सुनवाई के दौरान किया गया.पिस्टोरियस ने बंदूक का लाइसेंस हासिल करने के लिए भरे गए फॉर्म में लिखा था कि अगर किसी को जान का ख़तरा है तो वह बंदूक़ का इस्तेमाल कर सकता है.इस नई जानकारी के सामने आने के बाद पिस्टोरियस की मुश्किलें बढ़ सकती हैं.उन पर अपनी प्रेमिका रीवा स्टीनकैंप की हत्या का आरोप है लेकिन पिस्टोरियस का कहना है कि उन्होंने रीवा को ग़लती से घुसपैठिया समझ लिया था.अभियोजन पक्ष का कहना है कि उन्होंने जानबूझकर पिछले साल वेलेंटाइन डे को उनके घर पर हुई एक बहस के बाद रीवा को गोली मारी थी.शॉन पैट्रिक रेंस बंदूकों के विशेषज्ञ हैं और एक आपसी दोस्त के माध्यम से साल 2012 में पिस्टोरियस से मिले थे.मुक़दमे के 11वें दिन रेंस ने अदालत को बताया कि पिस्टोरियस ने उनसे एक स्मिथ एंड वेसन 500 बंदूक ख़रीदी थी. उसके बाद उन्होंने छह और बंदूकों का ऑर्डर दिया था.रीवा की हत्या के एक महीने बाद इस ऑर्डर को रद्द कर दिया गया था.रेंस के मुताबिक़ पिस्टोरियस से उन्होंने एक फॉर्म भरवाया था, जो बंदूक ख़रीदने के लिए ज़रूरी होता है. उससे यह तय होता है कि बंदूक के ख़रीदार को उसके इस्तेमाल औऱ क़ानून की पूरी जानकारी होती है. पिस्टोरियस को इस फॉर्म में सबसे ज़्यादा नंबर उस सवाल पर मिले थे जो क़ानूनी तौर पर घुसपैठियों को गोली मारने से संबंधी नियमों के बारे में थे.एक सवाल था: "आपके और चोरों के बीच कोई सुरक्षा गेट नहीं है. वे हथियारों से लैस हैं और आपकी ओर बढ़ रहे हैं. आपको अपने जीवन के लिए ख़तरा महसूस हो रहा है तो क्या आप अपनी बंदूक़ से गोलीबारी करेंगे?"पिस्टोरियस ने जवाब में कहा, "हां".अगला सवाल था कि निजी इस्तेमाल के लिए बंदूक के उपयोग की क़ानूनी ज़रूरतों को स्पष्ट करें. इसके जवाब में पिस्टोरियस ने कहा: "हमला आप के ख़िलाफ़ होना चाहिए, यह अवैध होना चाहिए, यह लोगों के ख़िलाफ़ होना चाहिए."लक्ष्य की पहचान करने के महत्व पर किए गए अंतिम सवाल पर पिस्टोरियस का जवाब था: "हमेशा अपने लक्ष्य और उसकी मंशा को जानिए."सुनवाई अब मंगलवार तक स्थगित कर दी गई है. सुनवाई में 100 से अधिक गवाहों को बुलाए जाने की उम्मीद है.तीन सप्ताह में सुनवाई पूरे होने की संभावना थी लेकिन अब लगता है और वक़्त लगेगा.अभियोजन पक्ष अदालत में यह साबित करने की कोशिश कर रहा है कि 29 वर्षीय मॉडल, रियलिटी टीवी स्टार और क़ानून स्नातक रीवा स्टीनकैंप की पिस्टोरियस ने जानबूझकर गोली मार कर हत्या की थी.पिस्टोरियस अगर दोषी पाए गए तो उन्हें आजीवन कारावास की सजा मुमकिन है.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और

 ट्विटर पर फ़ॉलो भी कर सकते हैं.)
__________________________
कोलकाता के ईडन गार्डेन मैदान पर पहले बल्लेबाज़ी करते हुए राजस्थान रॉयल्स ने मुंबई के सामने जीत के लिए 166 रनों का लक्ष्य रखा, जिससे मुंबई इंडियंस ने आखिरी ओवर में चार विकेट रहते हासिल कर लिया.टॉस जीतने के बाद पहले बल्लेबाजी करते हुए राजस्थान रॉयल ने कप्तान राहुल द्रविड़ के 43 रनों की बदौलत निर्धारित 20 ओवरों में 6 विकेट पर 165 रन बनाए.मुंबई इंडियंस की ओर से स्पिन गेंदबाज हरभजन सिंह ने 23 रन देकर तीन विकेट और केरोन पोलार्ड ने छह रन देकर दो विकेट लिए.इस जीत के साथ ही अब मुंबई इंडियन्स 26 मई को इसी मैदान पर होने वाले आईपीएल के मौजूदा सत्र के फाइनल मुकाबले में चेन्नई सुपर किंग्स का सामना करेगी.हालांकि ये स्कोर काफी चुनौतीपूर्ण था लेकिन मुंबई इंडियन्स ने शुरू से ही अच्छी शुरुआत की और तेज़ी से रन बनाए. लेकिन बाद में उसके बल्लेबाज़ जल्दी जल्दी आउट होने लगे.मुंबई इंडियन्स की ओर से ड्वेन स्मिथ और आदित्य तारे ने बहुत अच्छी शुरुआत की. स्मिथ ने 44 गेंदों में 62 रन बनाए जबकि आदित्य तारे ने 35 रनों का योगदान किया.मुंबई इंडियन्स की ओर से शानदार गेंदबाज़ी करने वाले हरभजन सिंह को मैन ऑफ़ द मैच चुना गया.
__________________________
इंग्लैंड के चर्चित क्लब मैनचेस्टर यूनाइटेड ने रियाल मैड्रिड  का ये ऑफ़र स्वीकार कर लिया है.मैनचेस्टर यूनाइटेड की वेबसाइट पर जारी एक बयान में कहा गया है-  मैनचेस्टर यूनाइटेड ने रियाल मैड्रिड को ये अनुमति दे दी है कि वह क्रिस्टियानो  रोनाल्डो से बात करे.बयान में यह भी कहा गया है कि ऐसा रोनाल्डो के अनुरोध पर किया  गया है. रोनाल्डो ने क्लब छोड़ने की इच्छा जताई थी.पिछले वर्ष भी रियाल मैड्रिड ने रोनाल्डो को अपने क्लब में लाने  की जी-तोड़ कोशिश की थी. लेकिन मैनचेस्टर यूनाइटेड ने उनका प्रस्ताव ठुकरा दिया था.अब मैनचेस्टर यूनाइटेड ने यह प्रस्ताव स्वीकार कर लिया है. क्लब  का कहना है कि 24 वर्षीय रोनाल्डो के लिए कोई शर्त नहीं रखी गई है और उसे उम्मीद है  कि 30 जून तक ये मामला निपट जाएगा.कोशिशमैड्रिड से बीबीसी संवाददाता स्टीव किंगस्टोन का कहना है कि  रियाल ने अभी रोनाल्डो को ख़रीदने के लिए कोई समझौता होने या मैनचेस्टर यूनाइटेड से  आठ करोड़ पाउंड की क़ीमत पर सहमति के बारे में कोई पुष्टि नहीं की है.गुरुवार को स्पेन में छुट्टी है और इस बारे में गुरुवार को कोई  घोषणा होने की कम ही उम्मीद है.माना जा रहा है कि रोनाल्डो के ट्रांसफ़र से मिलने वाली राशि  क्लब के मैनेजर सर एलेक्स फ़र्ग्यूसन को दी जाएगी ताकि वे क्लब में नए खिलाड़ियों  को लाने में इसका इस्तेमाल कर सके.इसी सप्ताह रियाल मैड्रिड ने ब्राज़ील के चर्चित खिलाड़ी काका  को भी अपने क्लब के लिए साइन किया है. काका इससे पहले इटली के एसी मिलान की ओर से  खेलते थे.माना जा रहा है कि रियाल ने काका को पाँच करोड़ 60 लाख पाउंड  में ख़रीदा है. इससे पहले रिकॉर्ड क़ीमत में बिकने का रिकॉर्ड फ़्रांस के ज़िनेदिन  ज़िदान के नाम था.वर्ष 2001 में रियाल मैड्रिड ने ज़िदान को चार करोड़ 56 लाख  पाउंड देकर अपने क्लब के लिए साइन किया था.अगर रियाल मैड्रिड रोनाल्डो को साइन कर लेता है तो इस साल  चैम्पियंस लीग का फ़ाइनल मैच मैनचेस्टर यूनाइटेड की ओर से उनका आख़िरी मैच होगा.फ़ाइनल मैच में मैनचेस्टर यूनाइटेड की टीम स्पेन के ही एक अन्य  क्लब बार्सिलोना से 2-0 से हार गई थी. रोनाल्डो ने मैनचेस्टर यूनाइटेड 292 मैच खेले हैं और 118 गोल मारे हैं.
__________________________
लेकिन गांगुली बंगाल में प्रथम श्रेणी का क्रिकेट खेलते रहते थे ताकि वो इंडियन प्रीमियर लीग (आईपीएल) में बेहतर प्रदर्शन कर सके.लेकिन पिछले साल की हार के बाद उन्होंने आईपीएल को भी अलविदा कहने का फैसला लिया है. दादा का कहना है, “आईपीएल-6 के खत्म होते-होते मैं 41 साल का हो जाऊंगा और इस फॉर्मेट में खेलने के लिए काफी दमखम चाहिए होता है जो अब मेरे शरीर के लिए काफी दिक्कत पैदा कर सकता है."बाएं हाथ के खिलाड़ी गांगुली का कहना है कि उन्होंने पिछले सीज़न के दौरान ही ये बातें पुणे वॉरियर्स के अधिकारियों को स्पष्ट कर दी थी.दादा कहते हैं, “आईपीएल में एक कप्तान को बहुत सी जिम्मेदारियां निभानी होती है. आप कई सवालों के लिए जवाबदेह होते हैं. ये ज्यादा अच्छा है कि आप देश के लिए कप्तानी करें. कम से कम यहां आपसे फोन करके कोई ये नहीं पूछता कि गलती क्यों हुई?”पूर्व कप्तान का कहना है, “पांच सीजन तक आईपीएल खेलना मेरे लिए काफी अच्छा रहा. इसने मुझे अंतरराष्ट्रीय क्रिकेट छोड़ने के बाद भी अव्वल श्रेणी का मौका दिया. लेकिन मैं हमेशा के लिए मैं नहीं खेल सकता, और मैंने फ्रैंचाइजी मालिक से साफ कर दिया है कि आईपीएल-6 के लिए मेरा चयन ना करें.”गांगुली से जब ये पूछा गया कि कोच बनना उनके एजेंडे में है या नहीं तो उन्होंने कहा कि कोच बनने के लिए अभी लंबा समय बचा हुआ है.उन्होंने कहा, “अगर कोई मुझे कोई बतौर खिलाड़ी भी संपर्क करता है तो मैं साफ मना कर दूंगा. अगर मैं पूणे के लिए नहीं खेल रहा हूं तो मैं बंगाल के लिए भी नहीं खेलूंगा. हर सीजन में प्रथम श्रेणी क्रिकेट खेलना संभव नहीं है. खासतौर पर तब जब आपको पता है कि आप भारत के लिए नहीं खेलने जा रहे हैं. मैं बंगाल के लिए खेलता रहा क्योंकि मुझे आईपीएल में प्रदर्शन करना था.”बंगाल क्रिकेट के भविष्य के बारे में गांगुली का कहना था कि बंगाल क्रिकेट अच्छे हाथों में है. वे उन्हें शुभकामनाएं देते हैं.1990 में बंगाल के लिए इडेन गार्डेन मैदान से करियर शुरू करने वाले गांगुली पिछले साल दिसंबर में इस मैदान में आखिरी बार रणजी मैच में खेले थे.गांगुली की कप्तानी में एक समय भारत ने 49 टेस्ट मैचों में 21 टेस्ट मैच अपने नाम किए थे, जिससे वे अंतरराष्ट्रीय टेस्ट क्रिकेट के सफलतम कप्तान बने थे.गांगुली ने 113 टेस्ट मैचों में 7,212 रन बनाए, जबकि 311 एक दिवसीय मैचों में उन्होंने 11,363 रन जोड़े. गांगुली के नाम 254 प्रथम श्रेणी के मैच हैं.गांगुली ने अपना आख़िरी अंतरराष्ट्रीय मैच नागपुर टेस्ट में खेला. ये मैच नवंबर, 2008 में ऑस्ट्रेलिया के ख़िलाफ़ खेला गया था.टीम इंडिया में गांगुली का नाम चार सर्वश्रेष्ठ बल्लेबाज में लिया जाता है, जिनमें सचिन तेंदुलकर, राहुल द्रविड़ और वीवीएस लक्ष्मण के नाम शामिल हैं.
__________________________
जर्मनी में खेली जा रही इस प्रतियोगिता के क्वार्टर फ़ाइनल में भारत ने स्पेन को 4-2 से मात दी. हाफ़ टाइम तक दोनों टीमें 2-2 से बराबर थी.क्या हॉकी का जादूगर बन पाएगा भारत रत्नभारतीय टीम के कोच नील हॉगुड ने लड़कियों के खेल की जम कर तारीफ़ की और कहा कि उन्होंने मैच के दौरान अपना दमख़म दिखा दिया है.स्पेन ने पहले हाफ़ के सातवें मिनट में ही गोल करके भारत पर बढ़त हासिल कर ली थी. लेकिन 10वें मिनट में भारत ने मोनिका के गोल की मदद से स्कोर बराबर कर दिया.मैच के 30वें मिनट में स्पेन ने गोल करके स्कोर 2-1 कर दिया. लेकिन हाफ़ टाइम के ठीक पहले नवनीत कौर ने गोल करके एक बार फिर स्कोर बराबर कर दिया.दूसरे हाफ़ में भारतीय लड़कियों ने बेहतर प्रदर्शन किया. 41वें मिनट में पेनल्टी कॉर्नर पर वंदना कटारिया ने गोल करके भारत को 3-2 से बढ़त दिला दी. सात मिनट बाद रानी ने गोल करके स्कोर 4-2 कर दिया.बाद में भारत ने अच्छा रक्षात्मक खेल भी दिखाया और स्पेन को गोल नहीं करने दिया. रानी ने कहा कि ये भारतीय हॉकी के लिए बड़ा दिन है.दूसरी ओर भारतीय टीम की कप्तान और गोलकीपर सुशीला चानू पुखरंबम ने कहा कि अब लड़कियाँ फ़ाइनल में जगह बनाना चाहती हैं.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
पैसों के लिहाज से संपन्न माने जाने वाला 

आईपीएल साल 2008 से ही ऐसे कारणों से सुर्खियों में रहा जिनका क्रिकेट के खेल से दूर-दूर का कोई रिश्ता न था.पेश है आईपीएल के पहले संस्करण से छठे संस्करण तक उठे 

विवादों का विस्तार से ब्यौरा.मुंबई इंडियन्स की टीम के लिए अस्थाई तौर पर 

कप्तानी कर रहे ऑफ स्पिनर हरभजन सिंह मोहाली में एक मैच हारने के बाद कुछ इस कदर नाराज हो गए कि ख़बरों के अनुसार उन्होंने किंग्स-11 पंजाब के एस श्रीसंत को थप्पड़ जड़ दिया.लोगों ने टीवी पर श्रीसंत को सिसकियां लेते हुए देखा और जांच के बाद बीसीसीआई ने हरभजन पर 11 मैचों में खेलने से रोक लगा दी.फिलहाल चल रहे छठे संस्करण में श्रीसंत ने इस मुद्दे को दोबारा उठाया है.आम चुनाव की वजह से आईपीएल का दूसरा संस्करण भारत से दक्षिण अफ्रीका शिफ्ट कर दिया गया. इतना ही नहीं विदेशी मुद्रा के लेन-देन से जुड़े नियमों को तोड़ने के आरोप भी दूसरे आईपीएल में लगाए गए. प्रवर्तन निदेशालय ने एक साल बाद आईपीएल कमिश्नर ललित मोदी के खिलाफ ‘रेड कॉर्नर’ नोटिस जारी कर दिया.किंग्स-11 के मालिकों में से एक मोहित बर्मन की दक्षिण अफ्रीका में सुरक्षा कर्मियों ने पिटाई कर दी. उन पर एक महिला दर्शक के साथ बदतमीजी करने का आरोप लगाया गया था. वह महिला दक्षिण अफ्रीका के एक प्रभावशाली कारोबारी घराने से ताल्लुक रखती थी.एक से ज्यादा कप्तान रखने के शाहरुख खान और कोच जॉन बुकनन के फैसले ने कोलकाता नाइट राइडर्स (केकेआर) की टीम में दरार डाल दी. ‘फेक आईपीआई प्लेयर’ नाम से एक अनजाने से ब्लॉगर ने माहौल में गड़बड़ी फैला दी. बाद में उसने अपनी पहचान जाहिर करते हुए बताया कि उसके ब्लॉग की हर बात पूरी तरह से काल्पनिक थी.भारतीय क्रिकेट नियंत्रण बोर्ड यानी बीसीसीआई ने ललित मोदी को पैसे के दुरुपयोग के आरोपों के मद्देनजर निलंबित कर दिया.भारत सरकार के विदेश राज्य मंत्री शशि थरूर को भी आईपीएल टीम ‘कोच्ची टस्कर’ की फ्रैंचाइजी विवाद में नाम आने पर पद से इस्तीफा देना पड़ा. इस सौदे में उनकी तत्कालीन महिला मित्र सुनंदा पुष्कर का नाम भी उछला था.टूर्नामेंट की शुरुआत से पहले ही आईपीएल गवर्निंग काउसिंल ने मनीष पांडेय पर चार मैचों के लिए प्रतिबंध लगा दिया. उन पर आईपीएल फ्रैंचाइजी टीमों के साथ गुपचुप तरीके से किए गए सौदों में शामिल होने का आरोप था.चौथे संस्करण के पूरा हो जाने के बाद कोच्ची टस्कर की टीम को आईपीएल से बाहर कर दिया गया क्योंकि वे फ्रैंचाइजी शुल्क नहीं चुका पाए थे. उनकी टीम में मालिकों की हिस्सेदारी के तौर तरीकों को लेकर भी खामियां पाई गई थीं.नीलामी के तयशुदा कार्यक्रम से ठीक पहले पुणे वारियर्स की टीम ने आईपीएल से अपने कदम वापस खींच लेने की धमकी दे डाली क्योंकि बीसीसीआई ने एक अतिरिक्त विदेशी खिलाड़ी रखने की पुणे वारियर्स की मांग को तवज्जो नहीं दी थी. आईपीएल में पहले से खेल रही टीमों को चार खिलाड़ियों को नीलामी में भाग लेने से रोकने के अधिकार पर पुणे वारियर्स ने एतराज जताया था और खुली नीलामी की मांग की थी. बीसीसीआई ने इस मांग को भी खारिज कर दिया था.आईपीएल के दौरान ही रॉयल चैलेंजर्स बंगलौर की तरफ से खेल रहे क्रिकेटर ल्यूक पोमर्शबाख को पुलिस ने एक आप्रवासी भारतीय महिला जोहाल हमीद के साथ बदसलूकी करने और उनके ब्वॉय फ्रेंड की पिटाई करने के आरोपों में गिरफ्तार कर लिया. हालांकि बाद में इस मामले को अदालत के बाहर सुलझा लिया गया था.डेक्कन चार्जर की तरफ से मध्यम गति के तेज गेंदबाज टीपी सुधीन्द्र पर एक स्टिंग ऑपरेशन में मैचों की स्पॉट फिक्सिंग के लिए पकड़े जाने के बाद आजीवन प्रतिबंध लगा दिया गया. यूपी के खिलाड़ी शलभ श्रीवास्तव पर मैच फिक्सिंग के आरोपों में पांच साल का प्रतिबंध लगा दिया गया. इसी सिलसिले में मोहनीश मिश्र, अमित यादव और अभिनव बाली पर भी एक साल का प्रतिबंध लगाया गया.पुणे वारियर के खिलाड़ी राहुल शर्मा और वायने पार्नेल मुंबई में आयोजित एक रेव पार्टी में शामिल होने के दौरान पकड़े गए. डेक्कन चार्जेर्स को भी बीसीसीआई को फ्रैंचाइजी फी न भर पाने के लिए आईपीएल से बाहर कर दिया गया.दिल्ली पुलिस की विशेष पुलिस शाखा ने तेज गति के गेंदबाज एस श्रीसंत, घरेलू खिलाड़ी अजीत चांडिला और अकिंत चव्हाण को क्रिकेट मैचों की स्पॉट फिक्सिंग में कथित तौर पर शामिल होने के आरोपों में गिरफ्तार कर लिया. इन पर आईपीएल के मौजूदा सत्र में राजस्थान रॉयल्स के तीन मैचों की स्पॉट फिक्सिंग का आरोप लगाया गया है. इन तीनों को पुलिस हिरासत में दिल्ली लाया गया है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर 

फ़ॉलो भी कर सकते हैं.)
__________________________
रविवार को खेले गए फ़ाइनल मुक़ाबले में शीर्ष वरीयता हासिल नडाल ने दूसरी वरीयता हासिल सर्बिया के नोवाक जोकोविच को 3-6, 7-5, 6-2, 6-4 से हरा कर लगातार पांचवीं बार और कुल मिलाकर नौवीं बार ख़िताब अपने नाम किया.इसके साथ ही जोकोविच का फ्रेंच ओपन पहली बार जीतने का सपना, सपना ही रह गया.वैसे इस फाइनल मुक़ाबले में जोकोविच ने पहले सेट में शानदार शुरुआत करते हुए नडाल पर दबाव बनाया, जब उन्होंने 6-3 से पहला सेट जीता, तो लगा कि जैसे इस बार फ्रेंच ओपन को नया चैंपियन मिलने वाला है, लेकिन इसके बाद नडाल ने दिखाया कि आख़िरकार क्यों फ्रेंच ओपन उन्हें इतना रास आता है.हालांकि नडाल ने दूसरा सेट बेहद संघर्ष के बाद 7-5 से अपने नाम किया, लेकिन इसके बाद उन्होंने मुड़ कर नहीं देखा.तीसरे सेट में तो उन्होंने जोकोविच को जैसे बेबस ही कर दिया और जब 6-2 से ये सेट जीता तभी लगने लगा था कि ये मुक़ाबला पांच सेट तक नहीं चलेगा.नडाल ने बेस लाइन के अलावा नेट पर भी शानदार खेल दिखाया और चौथा सेट 6-4 से अपने नाम करते हुए लगातार पांचवीं बार फ्रेंच ओपन अपने नाम किया.नौ बार फ्रेंच ओपन अपने नाम करने वाले नडाल दुनिया के पहले खिलाड़ी हैं.फ्रेंच ओपन में नडाल के दबदबे का अंदाज़ा इसी से लगाया जा सकता है कि वो यहां पर केवल एक बार हारे हैं और 66 बार जीते हैं.नडाल ने 2005 में पहली बार फ्रेंच ओपन अपने नाम किया था. उसके बाद 2006, 2007 और 2008 में भी ख़िताब जीता जबकि 2009 में भी चौथे दौर में हार कर बाहर हुए.फ्रेंच ओपन में यही उनकी इकलौती हार रही और उसके बाद से एक बार फिर उनकी जीत का सिलसिला जारी रहा.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
दक्षिण अफ़्रीका की ख़राब शुरूआत हुई. दोनों सलामी बल्लेबाज़ हाशिम आमला और कॉलिन इंग्रम जल्द ही पैवेलियन लौट गए.तीसरे ही ओवर में इंग्रम छह रन के निजी स्कोर पर भुवनेशर कुमार की गेंद पर रैना के हाथों लपक लिए गए. उस वक़्त दक्षिण अफ़्रीक़ा का स्कोर केवल 13 रन था. थोड़ी देर बाद आमला भी 22 के निजी स्कोर पर उमेश यादव की गेंद पर धोनी के हाथों कैच आउट हुए.

मैच का स्कोर देखने के लिए क्लिक करेंहालांकि रॉबिन पीटरसन और एबी डीविलियर्स ने मिलकर पारी को संभाला और तीसरे विकेट के लिए 124 रन जोड़े. पीटरसन ने 68 और डीविलियर्स ने 70 रन बनाए.लेकिन फिर दक्षिण अफ्रीका का मिडिल ऑर्डर चरमरा गया. मात्र छह रन में उसके तीन विकेट आउट हो गए.पीटरसन को रवींद्र जडेजा की गेंद पर धोनी ने रन आउट किया जिस वक्त कुल स्कोर 155 रन था.फिर जीपी डुमिनी 14 रन के निजी स्कोर पर जडेजा की गेंद पर एलबीडबल्यू हो गए. उस वक्त कुल स्कोर 182 था.और फिर 184 के कुल स्कोर पर उमेश यादव की गेंद पर जडेजा ने एबी डिविलियर्स का कैच लपक उन्हें पवैलियन लौटा दिया. अगले ही ओवर में इशांत शर्मा की गेंद पर डेविड मिलर रन आउट हो गए.इससे पहले दक्षिण अफ़्रीका ने टॉस जीतकर भारत को बल्लेबाज़ी की दावत दी.पहले बल्लेबाज़ी करते हुए 

भारत ने निर्धारित 50 ओवरों में सात विकेट के नुक़सान पर 331 रन बनाए.मैच जीतने के लिए दक्षिण अफ़्रीक़ा के सामने 332 रनों की भारी चुनौती है. जो कि इस मैदान पर एक मुश्किल लक्ष्य है क्योंकि इस मैदान पर अब तक बाद में बल्लेबाज़ी कर जीतने वाली किसी टीम ने सबसे अधिक 258 रन बनाए हैं जब 2001 में ऑस्ट्रेलिया ने पाकिस्तान को सात विकेट से हराया था.इससे पहले दक्षिण अफ़्रीक़ा ने टॉस जीतकर भारत को पहले बल्लेबाज़ी करने की दावत दी. भारत की ओर से शिखर धवन और रोहित शर्मा ने पारी की शुरूआत की.दोनों ने पहले विकेट के लिए 127 रनों की साझेदारी की. उनकी शानदार साझेदारी तब टूटी जब रोहित शर्मा 65 रन के निजी स्कोर पर मैक्लारेन की गेंद पर पीटरसन के ज़रिए लपक लिए गए.उसके बाद विराट कोहली मैदान में उतरे. लेकिन वो कुछ ख़ास नही कर सके और 31 रन बनाकर आउट हो गए.शिखर धवन डटकर बल्लेबाज़ी करते रहे और केवल 81 गेंदों पर अपना शतक पूरा किया. लेकिन धवन 114 के निजी स्कोर पर जेपी डुमिनि की गेंद पर कैच आउट हो गए.उसके बाद कार्तिक 14, रैना नौ और धोनी 27 रन बनाकर आउट हो गए.लेकिन आख़िर में रवींद्र जडेजा ने कुछ अच्छे शॉट्स लगाए और नाबाद 47 रन बनाए. उनकी ही बदौलत भारत ने आसानी से तीन सौ का आंकड़ा पार किया और आख़िर में दक्षिण अफ़्रीक़ा के सामने 332 रनों का विशाल लक्ष्य रखा.दक्षिण अफ़्रीक़ा की ओर से सबसे सफल गेंदबाज़ रहे मैक्लारेन जिन्होंने तीन विकेट लिए जबकि सोत्सोबे ने दो विकेट लिए.(बीबीसी हिन्दी के एंड्रॉएड ऐप के लिए 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
मैरीकॉम मई में वर्ल्ड चैंपिनशिप के क्वार्टर फाइनल में ब्रिटेन की इस चर्चित बॉक्सर से हार चुकी हैं.इस लिहाज से यह मुकाबला मैरीकॉम के लिए हिसाब बराबर करने का मौका भी होगा. लेकिन अगर दोनों बॉक्सरों का आकलन किया जाए तो यह मैच काफी रोचक रहेगा.पहली बार 13 साल की उम्र में रिंग में उतरी करीब साढ़े पांच फुट लंबी निकोला का सामना होगा कद में उनसे छोटी मैरीकॉम से और इसके लिए मैरीकॉम को अपनी रणनीति बदलनी पड़ सकती है.मैरीकॉम ने पिछले दो मुकाबलों में अपने स्ट्रेट पंच से काफी प्वांइट हासिल किए हैं.वैसे दोनों की उम्र 29 साल है. निकोला पांच बार की वर्ल्ड चैंपियन मैरीकॉम को एक बेहतरीन बॉक्सर आंकती हैं.अगले मुकाबले के बारे में पूछे जाने पर वर्ल्ड चैंपियनशिप में तीन बार की रजत पदक विजेता निकोला ने कहा, “पांच बार की विश्व विजेता बनने के लिए आपमें कुछ अलग ही प्रतिभा होनी चाहिए. लेकिन मेरी लंबाई और पहुंच मेरे लिए मददगार होगी. मैं अपना पूरा अनुभव उनके खिलाफ इस्तेमाल करुंगी. मुझे पूरा भरोसा है कि मैरी जो कुछ भी रिंग पर आजमाएँगी, मैं उसका तोड़ निकाल लूंगी.”निकोला बुल्गारिया की स्तोयका पेट्रोवा को 16-7 से हरा कर सेमीफाइनल में पहुंची हैं.निकोला की इस ओलंपिक तक की यात्रा काफी रोचक है.2001 में 18 साल की उम्र में निकोला इंग्लैंड का प्रतिनिधित्व करने वाली पहली महिला बनी थीं. आयरलैंड की बॉक्सर के खिलाफ निकोला की वह बाउट इतिहास का हिस्सा है.2003 में वह पहली बार इंग्लिश एमेच्यर चैंपियन बनीं और इस पर उनका लगातार तीन बार कब्जा रहा.लेकिन निकोला को सबसे बड़ी पहचान 2007 में मिली जब उन्होंने इंग्लैंड के लिए बॉक्सिंग में कोई मेडल जीतने वाली पहली महिला होने को गौरव हासिल किया. इस साल यूरोपीयन चैंपियनशिप में उनके गले में 54 किलोग्राम भार वर्ग का सिल्वर मेडल था.2009 उनके कैरियर का सबसे बुरा दौर था. पीठ की चोट के कारण वह काफी महीने खेल से बाहर रहीं. लेकिन ठीक अगले साल ब्रिटेन की पहली एमेच्यर चैंपियनशिप जीत कर वापसी की.2011 की यूरोपीय यूनियन एमेच्यर चैंपियनशिप भी उनके नाम है.दरअसल ओलंपिक में महिला मुक्केबाज़ी पहली बार शामिल की गई है मगर ये मुक़ाबला तीन ही वर्गों में हो रहा है.ओलंपिक में महिलाओं को 51, 60 और 75 किलोग्राम वर्ग में स्वर्ण के लिए भिड़ना है.इससे पहले तक मैरीकॉम 48 किलोग्राम वर्ग में विश्व चैंपियन रही हैं इसलिए उन्हें ओलंपिक के लिए इस वर्ग में आना पड़ा है. वहीं निकोला 54 किलोग्राम वर्ग से नीचे उतरकर 51 किलो वर्ग में आई हैं.
__________________________
भारतीय पारी के 44वें ओवर में जब भारतीय टीम जीत से महज 8 रन दूर थी, तभी श्रीलंकाई दर्शकों ने गुस्से में मैदान पर बोतलें व कागजों में आग लगाकर फेंकना शुरु कर दिया. इस वजह से मैच 35 मिनट तक रुका रहा. बुमराह-रोहित के प्रदर्शन से तीसरा वनडे भी जीता भारतइस घटना ने 21 साल पहले भारत और श्रीलंका के बीच हुए मैच की यादें ताज़ा कर दीं. क्या हुआ था उस मुकाबले में डालते हैं एक नज़र...तारीख: 13 मार्च 1996, जगह: कोलकाता का ईडन गार्डन मैदान, मैच: विश्व कप सेमीफाइनलकरो या मरो के इस मुकाबले में भारतीय कप्तान मोहम्मद अज़हरुद्दीन ने टॉस जीता और पहले गेंदबाजी करने का फैसला किया था. श्रीलंका ने अरविंद डिसिल्वा (66) और रोशन महानामा (58) के अर्धशतकों की मदद से 251/8  रनों का स्कोर खड़ा किया.भारत के मजबूत बैटिंग ऑडर को देखते हुए मैदान में मौजूद 1 लाख दर्शक आश्वस्त थे कि जीत भारतीय टीम के हिस्से ही जाएगी.सचिन तेंदुलकर और नवजोत सिंह सिद्धू की ओपनिंग जोड़ी मैदान में उतरी. अभी भारतीय पारी में 8 रन ही जुड़े थे कि सिद्धू चंमिडा वास के शिकार बन गए. सचिन तेंदुलकर ने संजय मांजरेकर के साथ पारी को संभालना शुरू किया. धीरे-धीरे लगने लगा की टीम इंडिया की पारी अब ट्रैक पर आ रही है, तभी 98 रनों के कुल योग पर तेंदुलकर(65) को जयसूर्या ने आउट कर दिया.मैदान में सन्नाटा सा छा गया था. यह सन्नाटा भारतीय पारी में भी घुस गया, टीम इंडिया की पारी ताश के पत्तों की तरह बिखरने लगी.कप्तान अज़हरुद्दीन और अजय जडेजा तो खाता तक नहीं खोल सके. मांजरेकर 25 रन बनाकर आउट हुए. 34वें ओवर की पहली गेंद पर मुथैया मुरलीधरन ने जैसे ही आशीष कपूर को शून्य पर पवेलियन भेजा. भारतीय दर्शकों का गुस्सा सातवें आसमान पर पहुंच गया.उस समय भारत का स्कोर 120/8 रन था. जीत भारत से 132 रन दूर थी जबकि उसके हाथ में सिर्फ 2 विकेट बचे थे. दर्शक समझ चुके थे अब यहां से भारत की हार लगभग तय है.दर्शकों ने मैदान पर बोतलें फेंकना शुरू कर दिया. बोतलों के साथ-साथ वे पत्थर भी फेंकने लगे. स्टेडियम के कुछ हिस्सों में आग भी लगा दी गई. खिलाड़ियों की सुरक्षा को देखते हुए उन्हें ड्रेसिंग रूम में लौटना पड़ा. 10 रन बनाकर खेल रहे विनोद कांबली मैदान से लौटते वक्त रोने लगे. मैच रैफरी क्लाइव लॉयड काफी देर तक दर्शकों के हुड़दंग के खत्म होने का इंतजार करते रहे. पुलिस भी दर्शकों को शांत कराने की कोशिशें करती रही. लेकिन जब लॉयड को लगा कि इन हालात में मैच पूरा नहीं हो सकता तो उन्होंने अंततः श्रीलंका को मैच का विजेता घोषित कर दिया. यह दिन भारतीय क्रिकेट के इतिहास में एक काले दिन के रूप में जाना गया. मैदान में मौजूद सुरक्षा इंतजामों के साथ-साथ पिच के ज्यादा टर्न पर भी सवाल खड़े किए गए. सवालों के कटघरे में भारतीय कप्तान अज़हरुद्दीन भी आए. मैच जीतकर फाइनल में पहुंचने वाली श्रीलंकाई टीम के लिए यह विश्वकप ऐतिहासिक साबित हुआ. फाइनल मैच में ऑस्ट्रेलिया को हराकर श्रीलंका विश्व विजेता बनने में कामयाब रहा.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
पाँच एकदिवसीय अंतराष्ट्रीय क्रिकेट मैचों की सिरीज़ के शुरूआती दो मैच गंवाने के बाद ऑकलैंड में खेला गया तीसरा मैच भारत जीतते-जीतते रह गया.आख़िरी गेंद पर भारत को जीत के लिए दो रन बनाने थे लेकिन केवल एक रन बन सका औरमैच टाईपर समाप्त हुआ.अब भारत और न्यूज़ीलैंड हैमिल्टन में चौथे एकदिवसीय मैच के दौरान मंगलवार को आमने-सामने होंगे.एक बार फिर वही सवाल भारतीय क्रिकेट टीम के सामने है कि क्या भारत इस साल विदेशी दौरे पर अपनी पहली जीत दर्ज कर पाएगा? भारत ने पिछले मैच में जीत के लिए कड़ा संघर्ष किया लेकिन वहां वह हार भी सकता था.आख़िरी ओवर में जीत के लिए 19 रन बनाना कोई आसान काम नही है. न्यूज़ीलैंड के कप्तान ब्रैंडन मैकुलम ने कोरी एंडरसन को गेंद थमाई जो कोई जाने-पहचाने गेंदबाज़ नही है. दो वाइड गेंद करना इस बात का संकेत देता है.एंडरसन ने अभी तक केवल 12 एकदिवसीय मैच खेले हैं और उनकी पहचान एक

 तेज़-तर्रार बल्लेबाज़ के रूप में अधिक है, इसके बावजूद रवींद्र जाडेजा से उनकी नाबाद 66 रनों की साहसी पारी का श्रेय छीना नही जा सकता.रविंद्र जाडेजा का यह पिछली 10 पारियों में लगाया गया एकमात्र अर्धशतक है. इस दौरान उन्होने 13 विकेट ज़रूर लिए है.दूसरी तरफ़ आर अश्विन ने भी पिछले मैच में अपने एकदिवसीय क्रिकेट करियर का पहला अर्धशतक जमाते हुए 65 रन बनाए. गेंदबाज़ी में उन्होने पिछले 10 मैचो में 10 विकेट लिए है. दक्षिण अफ्रीका में खेले गए तीन और न्यूज़ीलैंड में भी अभी तक खेले गए तीन मैचों में अश्विन के हाथ केवल 2 विकेट लगे है.इसके बावजूद कप्तान धोनी का भरोसा उन पर बरक़रार है और वह नियमित गेंदबाज़ के तौर पर टीम में मौजूद है. तेज़ गेंदबाज़ी में ईशांत शर्मा गए तो वरूण एरॉन आए लेकिन हाल वही ढाक के तीन पात रहा.भारतीय गेंदबाज़ी का 

ऑकलैंड में यह हाल था कि एक समय न्यूज़ीलैंड का स्कोर 2 विकेट खोकर 189 रन था यानी भारत एक-एक विकेट के लिए तरस रहा था.ऑकलैंड में न्यूज़ीलैंड की फ़िल्डिंग बेहद कमज़ोर थी, उनके क्षेत्ररक्षकों ने एक के बाद एक कई कैच छोड़े, अन्यथा सिरीज़ का फ़ैसला ऑकलैंड में ही हो गया होता.भारत अब बाकी बचे दोनो मैच जीतकर 

सिरीज़ को केवल बराबरी पर समाप्त करा सकता है जीत नहीं सकता. इस दौरे पर भारतीय टीम के प्रदर्शन को देखते हुए ऐसा कहना मुश्किल ही है कि भारत सिरीज़ बचा पाएगा.सलामी जोडी शिखर धवन और रोहित शर्मा ने कुछ अच्छी शुरूआत दी तो मिडिल आर्डर ढह गया.चौथे एकदिवसीय मैच से पहले आर अश्विन ने कहा है कि भारत से बाहर के विकेट पर किस तरह की गेंदबाज़ी की जाए इसे सीखना ज़रूरी है. अब अगर हर विदेशी दौरा सिर्फ सीखने के लिए होगा तब तो भारतीय टीम जीतने से रही.वैसे न्यूज़ीलैंड दौरे पर पहली बार भारतीय सलामी जोड़ी ने कुछ खुलकर हाथ दिखाए जिसका असर अन्य बल्लेबाज़ों पर भी पडा और न्यूज़ीलैंड के गेंदबाज़ दबाव में आए.अब हैमिल्टन में भारतीय टीम हार से बचे तो बात बने वर्ना विदेशी ज़मीन पर साल की पहली सिरीज़ गवांने का ख़तरा तो सिर पर मंडरा ही रहा है.सुरेश रैना कप्तान महेंद्र सिंह धोनी से अभयदान पाकर भी कुछ ख़ास नही कर पा रहे है. पिछली 15 पारियों में उनका उच्चतम स्कोर 39 रन है. एक बल्लेबाज़ के तौर पर रैना की मौजूदगी कई सवाल पैदा कर रही है. कप्तान धोनी और उनकी टीम विश्व कप की चिंता छोड़े उसमें अभी वक़्त है, लेकिन उससे पहले न्यूज़ीलैंड में जारी अग्निपरीक्षा से तो पार पाएं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं)
__________________________


सुशील कुमार फाइनल में मिली हार से निराश हैं. उन्होंने बीबीसी संवाददाता पंकज प्रियदर्शी से बातचीत करते हुए कहा, "मैं थोड़ा निराश तो हूँ क्योंकि सारे देश को स्वर्ण पदक की उम्मीद थी. लेकिन मैने रजत जीता है और इसकी ख़ुशी भी कम नहीं है. इस जीत का श्रेय मेरे माता पिता, कोच सतपाल (जो सुशील के ससुर भी हैं) और पत्नी को जाता है."तबीयत ख़राब होने के बारे में पूछे जाने पर उन्होंने कहा, '' खेल में ये सब होता रहता है. मैंने अपनी तरह से पूरा प्रयास किया था कि में पदक जीतूं.''रविवार को हुए 

फाइनल मुक़ाबले में अपने जापानी प्रतिदंव्दी से हारना पड़ा.उन्हें 

66 किलोग्राम फ्री स्टाईल मुकाबले में जापान के योनेमित्सू तातसुहीरो ने हरा दिया.

सुशील के रजत पदक की राह को जानने के लिए क्लिक करें

फाइनल मैच के बाद सुशील की जीत का बेसब्री से इंतज़ार कर रहे प्रशंसकों में सन्नाटा सा पसर गया जबकि दूसरे पक्ष के लोग वहां खुशी मनाते दिखे. सुशील चुपचाप मंच से उतर कर चले गए लेकिन भारतीय कुश्ती संघ के महासचिव और टीम लीडर राज सिंह ने कहा कि सुशील कुमार को मैच से पहल डिहाइड्रेशन हो गया था इसलिए वो स्वर्ण पदक जीत नहीं पाए.राज सिंह के अनुसार सुशील की तबीयत ख़राब हो गई थी.उधर सुशील के घर बापरोला में लोग पटाखे फोड़ रहे हैं और खुशियां मना रहे हैं. सुशील के पिता दीवान सिंह ने कहा कि उनके जैसा भाग्यशाली पिता कोई नहीं हो सकता. सुशील ने हालांकि दूसरे राउंड में मुकाबला करने की कोशिश की लेकिन तब तक शायद देर हो चुकी थी.फाइनल की राहहालांकि सेमीफाइनल के मैच में सुशील का प्रदर्शन बेहतरीन था और वो अपने प्रतिद्वंद्वी पर हावी थे. सेमी फाइनल के मैच के बाद का दृश्य बताते हुए स्टेडियम में मौजूद बीबीसी संवाददाता पंकज प्रियदर्शी ने कहा था सुशील की जीत के बाद स्टेडियम का माहौल देखने वाला था. सुशील रिंग से उतरकर सीधे अपने गुरु और ससुर सतपाल सिंह के पास पहुंचे. फाइनल में पहुंचने के बाद मीडिया से बात करते हुए सुशील ने कहा कि वो इस जीत के लिए अपने मां-बाप और अपने गुरुओं का शुक्रिया अदा करते हैं.फाइनल में स्थान और रजत पदक तय होने के बाद सुशील कुमार अपनी आँख में आ रहे आंसुओं को रोक नहीं पाए.ये मैच सुशील जीत गए थे.पहले दो जीते गए मैचों के बाद बयान देते हुए उनके 

गुरु सतपाल का कहना था कि आने वाले भारतीय पहलवानों के लिए वो एक शानदार मिसाल होंगे.सतपाल ने साल 1982 के दिल्ली एशियाड में स्वर्ण पदक जीता था और उसके पहले 1974 के तेहरान एशियाड में कांस्य पदक जीता था.महज़ 14 साल की उम्र में कुश्ती शुरू करने वाले ने बीजिंग ओलंपिक में कांस्य पदक हासिल किया था. रविवार को उन्होंने अपने पहले ही मैच में बीजिंग ओलंपिक के स्वर्ण पदक विजेता तुर्की के रमजान शाहीन को पछाड़ा था.दूसरे मैच में उन्होंने उज्बेकिस्तान के इख्तियोर नवरुज़ोव को पटखनी दी. रजत पदक को सुनिश्चित करने के लिए ओलंपिक के उद्घाटन में भारत का झंडा ले कर चलने वाले पहलवान सुशील कुमार ने कज़ाकिस्तान ए तानातारोव को धूल चटाई.सुशील ने बताया कि ओलंपिक के लिए उन्होंने जबरदस्त ट्रेनिंग की है.गुरू सतपाल ही सुशील की ट्रेनिंग का पूरा कार्यक्रम तैयार करते हैं. ट्रेनिंग को कई सत्र में बांटा गया था.सुशील ने ओलंपिक के पहले कहा था कि उनपर कोई दबाव नहीं है. क्योंकि दबाव में रह कर वे अच्छा नहीं कर पाएंगे. लेकिन उनकी कोशिश अपना सौ फीसदी प्रदर्शन करने की रहेगी.सुशील को हर मुकाबले के पहले उनके कोच ट्रेनिंग में बताते हैं कि प्रतिद्वंद्वी पहलवान के खिलाफ कैसी तैयारी करनी है. उन्हें उनके वीडियो दिखा कर उनकी कमजोरियों और मजबूती के बारे में बता कर रणनीति तैयार करते हैं.
__________________________
जमैका के ओलंपिक ट्रायल के दौरान उन्हें योहान ब्लेक ने पीछे छोड़ दिया. योहान ब्लेक ने 100 मीटर की दौड़ सिर्फ 9.75 सेकेंड में पूरी की.जबकि मौजूदा ओलंपिक चैम्पियन ने ये दौड़ 9.86 सेकेंड में पूरी की. पूर्व विश्व रिकॉर्डधारी असफा पॉवेल ने 9.88 सेकेंड का समय लिया और तीसरे नंबर पर रहे.हालाँकि इस ट्रायल के बाद ब्लेक, बोल्ट और पॉवेल तीनों अपने देश की ओर से ओलंपिक के लिए क्वालिफाई कर गए हैं, लेकिन स्वर्ण पदक जीतने की बोल्ट की उम्मीदों को झटका जरूर लगा है.हालाँकि अभी भी 100 मीटर दौड़ में विश्व रिकॉर्ड उसैन बोल्ट के ही नाम है, जब उन्होंने सिर्फ 9.58 सेकेंड में ये दौड़ जीती थी. रिकॉर्ड में दूसरे नंबर पर 9.69 सेकेंड के साथ अमरीका के टाइसन गे हैं जबकि तीसरे नंबर पर असफा पॉवेल हैं, जिनके नाम 9.72 सेकेंड में ये दौड़ पूरा करने का रिकॉर्ड है.अब योहान ब्लेक रिकॉर्ड के मामले में चौथे नंबर पर आ गए हैं. इस ट्रायल से पहले 100 मीटर की दौड़ में उनका रिकॉर्ड 9.82 सेकेंड का था, जो उन्होंने तोड़ दिया.जीत के बाद ब्लेक ने कहा, "मुझ पर कोई दबाव नहीं था. सब चीजें अच्छी थी. मैं भाग्यशाली हूँ. मैं अब जमैका का नेशनल चैम्पियन हूँ और ओलंपिक में इसी रूप में जाऊँगा."बोल्ट ने बीजिंग ओलंपिक में 100 मीटर, 200 मीटर और 4 गुणा 100 मीटर की रेस जीती थी.
__________________________
वैसे जिस तरह का फ़ैसला बीसीसीआई के अधिकारियों ने किया उसका अनुमान काफी हद तक सबको था. आख़िरकार शाम होते-होते बीसीसीआई ने अपने निर्णय में पूर्व टेस्ट तेज़ गेंदबाज़ एस श्रीसंत और स्पिनर अंकित चव्हाण पर आजीवन प्रतिबंध लगा दिया.

क्रिकेट और फिक्सिंगइसके साथ ही राजस्थान रॉयल्स के अमित सिंह को पांच साल और सिद्धार्थ त्रिवेदी को एक साल के लिए निलंबित किया गया है. युवा स्पिनर हरमीत सिंह को सबूतों के अभाव में छोड़ दिया गया.बीसीसीआई के इस फैसले पर जाने-माने खेल पत्रकार और क्रिकेट समीक्षक प्रदीप मैगज़ीन कहते हैं, "किसी भी खिलाड़ी पर अगर मैच फिक्सिंग के आरोप के आधार पर प्रतिबंध लगाया जाए तो दुख तो होता है, लेकिन अभी इस मामले में पुलिस की जांच चल रही है, बोर्ड के एक बड़े अधिकारी के रिश्तेदार जो ख़ुद आईपीएल में एक फ्रैंचाइज़ी के अधिकारी है और एक फ्रैंचाइज़ी के मालिक के खिलाफ़ भी केस चल रहे हैं. ऐसे में अगर सिर्फ खिलाड़ियों के ख़िलाफ कार्रवाई हो तो ऐसा लगता है कि बोर्ड अपने आप को बचाने के लिए झुंझलाहट और जल्दबाजी में कदम उठा रहा है."दूसरी तरफ एक अन्य खेल समीक्षक विजय लोकपल्ली कहते हैं, "इन खिलाड़ियों के ख़िलाफ सख्त कार्रवाई होगी ऐसा अंदेशा तो पहले से ही था. पहले भी क्रिकेट मैच फिक्सिंग जैसे मामलों से उबरकर सामने आया है. आईपीएल में जो कुछ भी हुआ वह बड़े पैमाने पर हुआ. इसमें कई खिलाड़ी शामिल थे. बीसीसीआई ने जो कदम उठाए वे सही थे और इस खेल के लिए ज़रूरी भी थे."बीसीसीआई ने यह कदम सिर्फ खिलाड़ियों के खिलाफ़ ही क्यों उठाया? राजस्थान रॉयल्स के मालिक राज कुंद्रा और चेन्नई सुपर किंग्स से जुडे गुरुनाथ मय्यपन कैसे अभी तक कार्रवाई से बचे हुए हैं?इस सवाल पर विजय लोकपल्ली कहते हैं, "यह तो एक पुलिस केस है. इनके ख़िलाफ पुलिस जांच चल रही है. पुलिस ने ख़िलाड़ियों के फोन कॉल्स की जांच की और उनसे गहन पूछताछ भी की.''उन्होंने कहा, ''रवि सवानी जाने-माने जांचकर्ता है. इससे पहले भी मैच फिक्सिंग के मामलों की उन्होंने जांच की है. बीसीसीआई ने अपने तौर पर जो जांच की थी उसके आधार पर उसने निर्णय लिया है. अब रही बात फ्रैंचाइज़ी के मालिकों की, तो इस मामले में सब कुछ पुलिस जांच पर निर्भर करेगा, कि वह कितनी अच्छी तरह अपने काम को अंज़ाम देती है."दूसरी तरफ प्रदीप मैगज़ीन कहते हैं, "अगर खिलाड़ी इसमें शामिल हैं तो उन्हें ज़रूर सज़ा मिलनी चाहिए, लेकिन क्या पुलिस ने जो सबूत टीम मालिकों के ख़िलाफ़ इक्कठे किए, क्या बोर्ड ने वो सबूत उनसे लिए. उनके लिए इंतज़ार किया जा सकता है, लेकिन खिलाड़ियों के लिए नहीं. दरअसल यह जल्दबाज़ी इसलिए दिखाई जा रही है क्योंकि यही मुद्दा उनकी तरफ भी आ रहा है.''उन्होंने कहा, ''सब लोग बस इस बात में उलझ जाएं कि देखों कितना अच्छा किया, खिलाड़ियों को सज़ा दे दी और सबका ध्यान उनसे हट जाए. एक तरफ यह साफ-सुथरा आईपीएल चलाने की बात करते है लेकिन अगर ऐसे ही चलता रहा तो सफाई कहां से होगी, क्योंकि खिलाड़ी भी तो उन्हीं अधिकारियों के प्रभाव में आएंगे जैसा अधिकारी चलाना चाहेंगे."

फिक्सिंग मामले में नौ पर आरोप तयवहीं बीसीसीआई द्वारा इन दिनों दक्षिण अफ्रीका पर बनाए जा रहे दबाव को लेकर प्रदीप मैगज़ीन कहते हैं, "मुझे समझ में नहीं आता कि क्यों उसे भारत का दौरा छोटा रखने के लिए मजबूर किया जा रहा है. आखिरकार क्यों सचिन के 200वें मैच का इतना ज़िक्र हो रहा है. इससे अधिक महत्वपूर्ण था कि भारत दक्षिण अफ्रीका से कहता कि आप एक बड़ी सिरीज़ रखिए क्योंकि उसमें दिलचस्पी अधिक थी.''उन्होंने कहा, ''अब इसमें किसकी दिलचस्पी होगी कि वेस्टइंडीज जैसी कमज़ोर टीम भारत आकर खेले. अगर सचिन दक्षिण अफ्रीका में अपना 200वां मैच खेलते तो अच्छा होता. बीसीसीआई दक्षिण अफ्रीका के बोर्ड को समझाना चाहता है कि हारून लोगार्ट को आपने अपना मुख्य कार्यकारी क्यों बनाया, अब हम आपको बताएंगे कि कैसे यह दौरा आपके अनुसार होगा जो सरासर गलत है इससे उसकी अपनी छवि खराब हुई है."(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
आईपीएल के दूसरे मैच में मुंबई इंडियन्स ने डेल्ही डेयरडेविल्स को 44 रनों से मात दी.चैलेंजर्स ने मंगलवार का मैच जीतने के साथ ही पिछले मैच में हैदराबाद से सुपरओवर में मिली हार का हिसाब चुकता कर लिया.बैंगलोर की ओर से विराट कोहली ने नाबाद 93 रनों की कप्तानी पारी खेलते हुए अपनी टीम को जीत दिलाने में अहम भूमिका निभाई.कोहली ने 47 गेंदों का सामना करते हुए 11 चौके और चार छक्के जड़े.वहीं बंगलौर के क्रिस गेल इस मैच में कुछ खास कमाल नहीं दिखा सके और 13 रन बनाकर आउट हो गए. चैलेंजर्स की ओर से मंयक अग्रवाल ने 20 गेंदों का सामना करते हुए 23 रन बनाए. उन्होंने अपनी पारी में तीन चौके और दो छक्के जड़े.कोहली और अब्राहम डिविलियर्स ने तीसरे विकेट के लिए अहम 49 रन जोड़े. 96 रनों के कुल योग पर डिविलियर्स 15 के निजी स्कोर पर कैमरन व्हाइट की गेंद पर हुनमा विहारी को कैच थमा बैठे.इससे पहले, टॉस जीतकर पहले बल्लेबाजी करने उतरी हैदराबाद की टीम ने निर्धारित ओवरों में छह विकेट खोकर 161 रन बनाए.हैदराबाद की ओर से कैमरन व्हाइट ने सबसे ज्यादा 52 रन बनाए, जबकि परेरा ने 40 रन बनाए.व्हाइट ने 34 गेंदों का सामना करते हुए तीन चौके और तीन छक्के जड़े, वहीं परेरा ने 24 गेंदों का सामना करते हुए चार छक्के और एक चौका जड़ा.बंगलौर ने अब तक खेले तीन मैचों में दो में जीत दर्ज की है, वहीं एक में उसे हार का सामना करना पड़ा है. जबकि हैदराबाद की टूर्नामेंट में पहली हार है.वहीं आईपीएल के दूसरे मैच में दिनेश कार्तिक और रोहित शर्मा के तूफानी अर्द्धशतकों से मुंबई इंडियन्स ने दिल्ली डेयरडेविल्स को 44 रन से हराकर लगातार दूसरी जीत दर्ज की.दिल्ली की टीम की यह लगातार तीसरी हार है. मुंबई ने कार्तिक के 86 और रोहित के नाबाद 74 रन की मदद से से पांच विकेट पर 209 रन बनाए जिसके जवाब में दिल्ली की टीम नौ विकेट पर 165 रन ही बना सकी.कार्तिक और रोहित ने तीसरे विकेट के लिए 132 रन की साझेदारी भी की. डेयरडेविल्स की ओर से डेविड वार्नर ने 61 जबकि मनप्रीत जुनेजा ने 49 रन बनाए, लेकिन इन दोनों के अलावा कोई और बल्लेबाज टिककर नहीं खेल पाया. इन दोनों ने तीसरे विकेट के लिए 82 रन की साझेदारी भी.मुंबई की ओर से प्रज्ञान ओझा, कीरोन पोलार्ड और मिशेल जानसन ने दो-दो विकेट चटकाए. लसिथ मलिंगा और हरभजन सिंह ने किफायती गेंदबाजी की और चार ओवरों में 20 और 25 रन देकर एक-एक विकेट हासिल किया.मुंबई की तीन मैचों में यह दूसरी जीत है जबकि दिल्ली को अपने तीनों मैचों में हार का सामना करना पड़ा है.
__________________________
क्रिकेट भले ही भारत का सबसे लोकप्रिय खेल हो लेकिन भारतीय बाज़ार अब दुनिया के चर्चित फुटबॉल क्लबों को भी लुभा रहे हैं. दुनिया के सबसे मशहूर फ़ुटबॉल क्लबों में से एक, मैनचेस्टर यूनाइटेड ने अब भारत में कैफ़े खोलने का एलान किया है. सबसे पहला कैफ़े मुंबई में खोला जाएगा.इससे पहले पिछले महीने ही मुंबई से सटे पुणे में लिवरपुल फुटबॉल क्लब की मदद से एक फ़ुटबॉल क्लब खोला गया है..हालांकि इंग्लिश प्रीमियर लीग और यूईएफए लीग चैंपियंस पर कब्ज़ा करने वाली मैनचेस्टर यूनाइटेड ने इससे पहले भारत की तरफ़ का  रुख़ कभी नहीं किया है लेकिन भारत में विदेशी फुटबॉल की टीमों में इसे सबसे ज्यादा पसंद किया जाता है.साथ ही पिछले कुछ सालों में इस क्लब ने भारत के साथ अच्छे रिश्ते भी कायम किए हैं.भारत की सबसे बड़ी टेलकॉम कंपनियों में से एक भारती एयरटेल पहली ऐसी कंपनी है जिसने ओल्ड ट्रैफ़र्ड से स्पांसरशिप के लिए सौदा किया हुआ है..अब मैनचेस्टर यूनाइटेड क्लब के व्यावसायिक धड़े, मैनचेस्टर यूनाइटेड फुड एंड बेवेरेज ने भारत के कई बड़े शहरों में कैफे बार खोलने का फ़ैसला किया है और इस सिलसिले में भारत के सबसे व्यस्त और कभी न सोने वाले शहर मुंबई को चुना है..इन कैफे बारों में वीडियो स्क्रीन लगी होगी जिसमें दुनिया भर के फुटबॉल क्लबों के अलग अलग मैचों के अलावा टीमों के बारे में विस्तार से जानकारी और खिलाड़ियों के कपड़ों की नीलामी भी दिखाई जा सकेगी..वैसे तो भारत में लोगों पर क्रिकेट का ही बुखार रहता है लेकिन दुनिया के कुछ मशहूर फुटबॉल खिलाड़ियों जैसे क्रिस्टियानो रोनाल्डो और डेविड बेखम भी किसी स्थानीय क्रिकेटर से ज्यादा मशहूर हैं.फुटबॉल के विश्व कप मैचों के दौरान भारत में टीवी पर भारी संख्या में इसे देखा जाता है और लगभग पांच करोड़ लोग दुनिया की मशहूर फुटबॉल टीमों की भिडंत टीवी पर देखते हैं.यही वज़ह है कि ये फुटबॉल क्लब अब भारत में व्यवसाय के नए अवसर तलाश रहे हैं..हांलाकि भारत की राष्ट्रीय टीम के अंग्रेज़ कोच बॉब हट्न ने बयान दिया है कि इन क्लबों का ध्यान भारत में फुटबॉल के विकास पर कम और अपने व्यवसायिक अवसरों को भुनाने पर ज्यादा है. दुनिया के सबसे मशहूर फ़ुटबॉल क्लबों में से एक, मैनचेस्टर यूनाइटेड ने अब भारत में कैफ़े खोलने का एलान किया है. सबसे पहला कैफ़े मुंबई में खोला जाएगा.इससे पहले पिछले महीने ही मुंबई से सटे पुणे में लिवरपुल फुटबॉल क्लब की मदद से एक फ़ुटबॉल क्लब खोला गया है..हालांकि इंग्लिश प्रीमियर लीग और यूईएफए लीग चैंपियंस पर कब्ज़ा करने वाली मैनचेस्टर यूनाइटेड ने इससे पहले भारत की तरफ़ का  रुख़ कभी नहीं किया है लेकिन भारत में विदेशी फुटबॉल की टीमों में इसे सबसे ज्यादा पसंद किया जाता है.साथ ही पिछले कुछ सालों में इस क्लब ने भारत के साथ अच्छे रिश्ते भी कायम किए हैं.भारत की सबसे बड़ी टेलकॉम कंपनियों में से एक भारती एयरटेल पहली ऐसी कंपनी है जिसने ओल्ड ट्रैफ़र्ड से स्पांसरशिप के लिए सौदा किया हुआ है..अब मैनचेस्टर यूनाइटेड क्लब के व्यावसायिक धड़े, मैनचेस्टर यूनाइटेड फुड एंड बेवेरेज ने भारत के कई बड़े शहरों में कैफे बार खोलने का फ़ैसला किया है और इस सिलसिले में भारत के सबसे व्यस्त और कभी न सोने वाले शहर मुंबई को चुना है..इन कैफे बारों में वीडियो स्क्रीन लगी होगी जिसमें दुनिया भर के फुटबॉल क्लबों के अलग अलग मैचों के अलावा टीमों के बारे में विस्तार से जानकारी और खिलाड़ियों के कपड़ों की नीलामी भी दिखाई जा सकेगी..वैसे तो भारत में लोगों पर क्रिकेट का ही बुखार रहता है लेकिन दुनिया के कुछ मशहूर फुटबॉल खिलाड़ियों जैसे क्रिस्टियानो रोनाल्डो और डेविड बेखम भी किसी स्थानीय क्रिकेटर से ज्यादा मशहूर हैं.फुटबॉल के विश्व कप मैचों के दौरान भारत में टीवी पर भारी संख्या में इसे देखा जाता है और लगभग पांच करोड़ लोग दुनिया की मशहूर फुटबॉल टीमों की भिडंत टीवी पर देखते हैं.यही वज़ह है कि ये फुटबॉल क्लब अब भारत में व्यवसाय के नए अवसर तलाश रहे हैं..हांलाकि भारत की राष्ट्रीय टीम के अंग्रेज़ कोच बॉब हट्न ने बयान दिया है कि इन क्लबों का ध्यान भारत में फुटबॉल के विकास पर कम और अपने व्यवसायिक अवसरों को भुनाने पर ज्यादा है. 
__________________________
अंतरराष्ट्रीय क्रिकेट परिषद (आईसीसी) ने मंगलवार को विश्व कप के कार्यक्रम की घोषणा की. इसके मुताबिक़ टीम इंडिया अपना पहला मुक़ाबला 15 फरवरी को एडिलेड में पाकिस्तान के साथ खेलेगी.भारत ने साल 2011 में 

फ़ाइनल में श्रीलंका को हराकर 28 साल बाद विश्वकप ख़िताब जीता था.पूल-बी में भारत और पाकिस्तान के अलावा दक्षिण अफ्रीका, वेस्टइंडीज, जिम्बाब्वे, आयरलैंड और एक क्वालिफायर को रखा गया है.पूल-ए में मेजबानों ऑस्ट्रेलिया और न्यूजीलैंड के साथ इंग्लैंड, श्रीलंका, बांग्लादेश और दो क्वालिफायर टीमें होंगी.टूर्नामेंट का पहला मैच 14 फरवरी को न्यूजीलैंड और श्रीलंका के बीच क्राइस्टचर्च में खेला जाएगा जबकि इसी दिन शाम को चार बार के चैंपियन ऑस्ट्रेलिया का मुक़ाबला मेलबर्न में इंग्लैंड से होगा.विश्व कप का फ़ाइनल 29 मार्च को मेलबर्न क्रिकेट ग्राउंड पर खेला जाएगा.भारत 22 फरवरी को मेलबर्न में दक्षिण अफ्रीका से, 28 फरवरी को पर्थ में क्वालिफायर से, छह मार्च को पर्थ में ही वेस्टइंडीज से और दस मार्च को हेमिल्टन में आयरलैंड से खेलेगा.टीम इंडिया अपना अंतिम ग्रुप मैच 14 मार्च को ऑकलैंड में जिम्बाब्वे के ख़िलाफ खेलेगी.भारतीय कप्तान महेन्द्र सिंह धोनी ने कहा कि उन्हें इस टूर्नामेंट का बेसब्री से इंतजार है. उन्होंने कहा, “ऐसा लगता है कि 2011 में आईसीसी विश्व कप जीतना जैसे कल की ही बात है.”धोनी ने कहा, “विश्व कप किसी भी क्रिकेटर के लिए अहम टूर्नामेंट होता है क्योंकि ये चार साल में एक बार होता है. हम 2011 में इसे जीतने में सफल रहे थे और अब हमारी कोशिश इसे अपने पास बरकरार रखने की होगी.”पाकिस्तान से - 15 फरवरी (एडिलेड)दक्षिण अफ्रीका से- 22 फरवरी (मेलबर्न)क्वालिफायर से- 28 फरवरी (पर्थ)वेस्टइंडीज से- छह मार्च (पर्थ)आयरलैंड से- 10 मार्च (हेमिल्टन)जिम्बाब्वे से- 14 मार्च (ऑकलैंड)उन्होंने कहा, “मुझे इस टूर्नामेंट का बेसब्री से इंतजार है और पूरी उम्मीद है कि हम अच्छा प्रदर्शन करेंगे. हाल में आईसीसी चैंपियंस ट्राफी में जीत से टीम का आत्मविश्वास बढ़ा है और मुझे आशा है कि ये अनुभव विश्व कप की तैयारियों में हमारे काम आएगा.”44 दिन तक चलने वाले विश्व कप में कुल 49 मैच 14 स्थलों पर खेले जाएंगे. ऑस्ट्रेलिया में 26 मैच एडिलेड, ब्रिसबेन, कैनबरा, होबार्ट, मेलबर्न, पर्थ और सिडनी में खेले जाएंगे.न्यूजीलैंड को 23 मैचों की मेजबानी मिली है जो ऑकलैंड, क्राइस्टचर्च, डुनेडिन, हेमिल्टन, नेपियर, नेल्सन और वेलिंगटन में आयोजित होंगे.31 दिसंबर 2012 की आईसीसी वनडे रैंकिंग के आधार पर 14 टीमों को दो ग्रुपों में बांटा गया है. इनमें आईसीसी के दस पूर्ण सदस्य और चार क्वालिफायर शामिल हैं.हर पूल से शीर्ष चार टीमें क्वार्टरफ़ाइनल में पहुंचेंगी. हर नॉकआउट मैच के लिए एक रिज़र्व डे रखा गया है.ऑस्ट्रेलिया और न्यूजीलैंड को 1992 के बाद पहली बार विश्व कप की मेजबानी मिली है. टूर्नामेंट के कार्यक्रम की वेलिंगटन और मेलबर्न में एक साथ घोषणा की गई.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
उन्होंने ये भी कहा है कि उनका प्रदर्शन कड़ी मेहनत का नतीजा है.सोलह वर्षीय शिवेन का ये बयान तब आया है जब अमरीका के एक अग्रणी कोच ने उनके प्रदर्शन पर सवाल उठाए हैं.वैसे शिवेन के खिलाफ ड्रग्स लेने का कोई सुबूत नहीं मिला है और पदक जीतने वाले सभी खिलाड़ियों का डोपिंग टेस्ट किया जाता है.सोमवार को हुई स्पर्धा में शिवेन ने अपना ही व्यक्तिगत रिकॉर्ड तोड़ते हुए पहले के मुकाबले पांच सेकंड कम समय लेकर 400 मीटर तैराकी में स्वर्ण पदक अपने नाम किया था.इतना ही नहीं, आखिरी 50 मीटर की दूरी उन्होंने जिस गति से तैरकर पार की, वो पुरुषों की स्पर्धा में अमरीकी स्टार रियान से कहीं अधिक थी.शिवेन के गजब के प्रदर्शन से कमेंटेटर भी दंग रह गए थे और उन्होंने तभी कह दिया था कि इस तैराक के प्रदर्शन पर सवाल उठेंगे.'वर्ल्ड स्विमिंग कोचेस एसोसिएशन' के कार्यकारी निदेशक जॉन लियोनार्ड का कहना है कि शिवेन का प्रदर्शन 'अविश्वसनीय' और 'परेशान करने वाला' है.लेकिन अंतरराष्ट्रीय ओलंपिक समिति के मेडिकल कमीशन के अध्यक्ष अर्ने जुंगक्विस्ट ने इन अटकलों को 'दुखद' बताया है.उनका कहना है, ''किसी खिलाड़ी के असाधारण प्रदर्शन को देखने के फौरन बाद ही उस पर संदेह जताना मेरे हिसाब से खेलों के आकर्षण के खिलाफ है.''संदेहों के बारे में पूछे जाने पर शिवेन ने संवाददाताओं से कहा, ''ये मेरी कड़ी मेहनत और प्रशिक्षण का परिणाम है, मैं कभी किसी प्रतिबंधित दवा का सेवन नहीं करूंगी.''वहीं चीन की शिन्हुआ समाचार एजेंसी के मुताबिक, चीन की तैराकी टीम के दलनायक शू छी का कहना है कि शिवेन से इसी प्रदर्शन की उम्मीद थी.वे कहते हैं, ''रियान से शिवेन के प्रदर्शन की तुलना करने का कोई औचित्य नहीं है.''शू छी का कहना है, ''शिवेन 300 मीटर के बाद पिछड़ गई थीं और दौड़ जीतने के लिए उन्हें बेहतरीन प्रदर्शन की जरूरत थी, लेकिन रियान ने तो पहले ही बढ़त बना ली थी और उन्हें ज्यादा मेहनत की जरूरत नहीं थी.''ओलंपिक में यदि कोई खिलाड़ी बेहद असाधारण प्रदर्शन करता है और उन पर ड्रग्स लेने का संदेह जताया जाए तो संबंधित खिलाड़ी के अतिरिक्त परीक्षण भी किए जा सकते हैं.
__________________________
बुधवार को अर्जेंटीना ने नाइजीरिया को 3-2 से हरा दिया लेकिन फिर भी मैच के दौरान अर्जेंटीना के कोच अलेजांद्रो सबेला अपने खिलाड़ियों को सीख देने में कोई कसर नहीं छोड़ रहे थे. ब्रेक के समय वह लावेज़ी को एक कोने में ले जाकर कुछ समझाने लगे.साफ़ दिख रहा था कि लावेज़ी कोच की बातों से ज़्यादा ख़ुश नहीं हैं.और शायद यही वजह है कि बातचीत के दौरान लावेज़ी पानी पी रहे थे और उन्होंने कोच पर पानी फेंक दिया.पानी कोच सबेला की आंखों में चला गया, कोच समझ ही नहीं पा रहे थे कि क्या किया जाए. ज़ाहिर है वह अपने ही खिलाड़ी के ख़िलाफ़ रेड कार्ड की मांग तो कर नहीं सकते थे.ब्राज़ील की लुईज़ा नौ साल की एक बच्ची है जो अपने देश के फ़ुटबॉल खिलाड़ियों से मिलना चाहती है. लेकिन वह साओ पाओलो में रहती हैं जहां से उसके लिए टेरेसोपोलिस जाना मुश्किल है जहां ब्राज़ील की टीम ठहरी हुई है.इस वजह से लुईज़ा ने एक डायरी लिखनी शुरू कर दी जिसमें ब्राज़ील के सभी खिलाड़ियों के लिए संदेश है.वह खिलाड़ियों को हर दिन एक नए नाम से संबोधित करती हैं. लुईज़ा को उम्मीद है कि एक दिन वह ये तमाम ख़त ब्राज़ील के खिलाड़ियों को ख़ुद दे सकेगी. लेकिन अगर वह ऐसा नहीं कर सकेगी तो भी फिर वह एक ब्लॉग शुरू करेगी. लेकिन इस ख़बर के बाद कुछ पत्रकारों ने लुईज़ा की मदद करने की बात कही है.इस बारे में अफ़वाह बहुत तेज़ है कि फ़ीफ़ा ब्राज़ील और कैमरून के बीच मैच के दौरान ब्राज़ील के खिलाड़ी नेमार के अंडरवियर दिखने की जांच कर रही है.किसी ख़ास ब्रांड की अंडरवियर को दिखाकर नेमार ने कहीं विश्वकप के दौरान मार्केंटिंग नियमों का उल्लंघन तो नहीं किया है?कहा जा रहा है कि नेमार ने दूसरे ब्रांड का अंडरवियर दिखाया जो कि टीम की आधिकारिक स्पॉन्सर कंपनी का नहीं था.विश्व कप नियमों के अनुसार कोई भी खिलाड़ी कोई भी धार्मिक या राजनीतिक संदेश नहीं दे सकते और न ही वे कोई प्रचार कर सकते हैं.फ़ीफ़ा के नियमों वाले दस्तावेज़ सिर्फ़ खिलाड़ियों और फ़ुटबॉल संघों के पास हैं, इसलिए ये कहना बहुत मुश्किल है कि नेमार ने फ़ीफ़ा के नियमों को तोड़ा है या नहीं.कुछ दिनों पहले ये ख़बर आई थी कि 13 जुलाई को होने वाले फ़ाइनल मुक़ाबले के बाद विश्वकप विजेता को ब्राज़ील की सुपरमॉडल गिज़ेल बंडचेन ट्रॉफ़ी देंगी, लेकिन अब कहा जा रहा है कि गिज़ेल ने इस दावत को ठुकरा दिया है.ब्राज़ील की राष्ट्रपति डिल्मा रूसेफ़ ने भी इस तरह के निमंत्रण को अस्वीकार कर दिया था और ओपनिंग सेरेमनी के दौरान भी राष्ट्रपति डिल्मा लो प्रोफ़ाइल बनाए हुए थीं.लगता है कि गिज़ेल अपने राष्ट्रपति को ही फ़ॉलो कर रही हैं. अब इस बारे में लोग क़यास लगा रहे हैं कि विश्व कप विजेता को ट्रॉफ़ी कौन देगा? कोई पूर्व राष्ट्रपति लूला की वकालत कर रहा है तो कोई ब्राज़ील के पूर्व खिलाड़ी पेले का नाम ले रहा है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
चेन्नई सुपर किंग्स के विवादों में पड़ने के बाद भी टीम के प्रशंसकों ने उम्मीद नहीं छोड़ी थी लेकिन मुंबई से अपनी टीम को हारते देखकर उनकी भावनाएं दुख और आश्चर्य में बदल गई.तकनीक की बात करें, चाहे फॉर्म या ताकत की, चेन्नई की टीम कागज़ पर किसी भी टीम से भारी नज़र आती है, ये मानना है उन सभी फैन्स का जो इकट्ठा हुए थे चेन्नई के वेलाचेरी मॉल में बड़ी स्क्रीन पर मैच देखने के लिए.क्रिकेट के इन्हीं शौकीनों में से एक है प्रभु दामोदरन, जो पेशे से एक कपड़ा व्यवसायी है और क्रिकेट के दीवानों के प्रतीक के रूप में सटीक फिट होते हैं.बंगलौर, कोच्चि, हैदराबाद और चेन्नई में जो भी अच्छे मैच हुए उसे दामोदरन देखने ज़रूर गए. पैसा और समय कभी उनके और आईपीएल के बीच नहीं आया. दीवानगी इतनी की वो रुकते भी उसी होटल में थे जहां खिलाड़ी रुकते थे.दामोदरन कहते हैं कि उनके लिए आईपीएल के खिलाड़ियों के साथ एक ही होटल में रूकना इतना आसान है तो बुकीज़ के लिए और भी आसान रहा होगा.दामोदरन की ही तरह मॉल में मौजूद दूसरे प्रशंसक चेन्नई की हार तय होने के साथ ही स्तब्ध रह गए. युवा सॉफ्टवेयर इंजीनियर श्रावण्य सारथी ने कहा, “अकेले धोनी क्या कर लेंगे जब बाकी सारे बल्लेबाज़ जल्दबाज़ी में आउट हो जाएंगे तो.”मज़बूत बल्लेबाज़ी क्रम के साथ मैदान पर उतरी चेन्नई सुपर किंग्स के लिए 149 रनों का लक्ष्य बहुत कठिन नहीं था.लेकिन जाहिर तौर पर फाइनल के प्रेशर से ज़्यादा खिलाड़ियों पर स्पॉट फिक्सिंग की खबरों का दबाव ज्यादा दिखा. अविश्वास के इस माहौल में चेन्नई सुपर किंग्स टीम के मालिक जेल में हैं और खिलाड़ियों का भविष्य अधर में है. इन सभी दबावों के साथ खेल रहे चेन्नई को हारना ही था.लेकिन कई ऐसे फैन्स भी है जो टीम को अपना समर्थन दे रहे हैं. दसवीं क्लास की पार्वती ने कहा, “संकट की इस घड़ी में टीम का हम पूरा समर्थन करते है.”रविवार को भी पूरे दिन टेलीविज़न पर स्पॉट फिक्सिंग के बारे में जानकारियाँ सामने आती रहीं और अफ़वाहों के भी बाज़ार को ज़ोर मिलता रहा.चेन्नई के फाइनल हारने के बाद भी टीम के बड़े अधिकारी गुरूनाथ मेयप्पन के घर में छापे जारी रहे.दामोदरन कहते है, “इन सभी बदलावों के बीच मेरे जैसे कई क्रिकेट प्रेमियों के मन में शक पैदा होता है कि आख़िरी मैच भी फिक्स था.” क्रिकेट प्रेमियों के मन में पैदा हुआ यही अविश्वास उन्हें ठगा सा महसूस करा रहा है.वहीं कॉलेज के छात्र सरथ एम ने कहा, “चेन्नई सुपर किंग्स के प्रशंसक होने के नाते टीम के फाइनल हारने पर मुझे बड़ी निराशा हुई है, लेकिन मुंबई को उसकी सफलता का श्रेय दिया जाना चाहिए, क्योंकि वो अच्छा खेले. चेन्नई की बल्लेबाज़ी ही उसके हार की वजह बना और शुरुआती विकेटों के गिरने के बाद खेल में उनकी वापसी की संभावनाएं भी खत्म हो गई.”क्रिकेट के मैदान ही नहीं बाहर भी चेन्नई पर काफी दबाव रहा. बॉलीवुड, बुकीज़ और सट्टेबाज़ी के आपसी संबंधों में टीम का नाम भी उछाला जाता रहा है.इन सभी गतिविधियों से आईपीएल में खेलने वाले या देखने वालों की रुचि कम जरूर हुई लेकिन खत्म नहीं.कुछ समाचार पत्रों और पत्रिकाओं में सट्टेबाज़ी को वैध बनाने से संबंधित लेख भी छपे, जिनमें वजहें बताई गई कि खेल से अंडरवर्ल्ड के रिश्ते खत्म किए जाने के लिए ये कितना जरूरी है.आसानी से पैसे कमाने के लालच, हनी ट्रैप और खिलाड़ियों की बदलती लाइफस्टाइल क्रिकेट के जेंटलमैन स्पोर्ट होने की इमेज को भी धक्का पहुंचा है.चेन्नई मे मौजूद वरिष्ठ पत्रकार के.वी. लक्ष्मणा से बीबीसी संवाददाता तुषार बनर्जी की बातचीत पर आधारित(बीबीसी हिन्दी के एंड्रॉएड ऐप के लिए 

यहां क्लिक क

रें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
चौथे दिन स्टंप के समय इंग्लैंड ने अपनी दूसरी पारी में तीन विकेट खोकर 161 रन बना लिए थे.जोनाथन ट्रॉट 66 औऱ इयान बेल 24 रन बनाकर खेल रहे थे.पहली पारी के आधार पर इंग्लैंड के पास चार रनों की मामूली बढ़त है, यानि अब इंग्लैंड के पास 165 रन हैं और उनके सात बल्लेबाज़ शेष हैं.इंग्लैंड की दूसरी पारी में कप्तान एलिस्टर कुक केवल 13 और केविन पीटरसन छह रन बना सके.निक कांप्टन ने 34 रन बनाए.प्रज्ञान ओझा, आर अश्विन और रवींद्र जदेजा एक-एक विकेट मिला. इससे पहले भारत ने अपनी पारी तब समाप्त घोषित कर दी जब उसका स्कोर नौ विकेट पर 326 रन था औऱ वो पहली पारी के आधार पर इंग्लैंड से चार रन पीछे था.इंग्लैंड के तेज गेंदबाज एंडरसन ने 81 रन देकर चार विकेट औऱ स्पिनर ग्रेम स्वान ने 76 रन देकर तीन विकेट हासिल किए.सोमवार मैच का आखिरी दिन है.
__________________________
इस मैच में ऑस्ट्रेलिया के कप्तान जॉर्ज बेली ने टॉस जीतकर पहले क्षेत्ररक्षण का फ़ैसला किया है.दोनों टीमें सिरीज़ में 2-2 से बराबरी पर हैं और सिरीज़ का फ़ैसला इसी मैच से होगा.भारत ने इस मैच के लिए अंतिम एकादश में एक बदलाव करते हुए लेग स्पिनर अमित मिश्रा की जगह तेज गेंदबाज़ आर विनय कुमार को शामिल किया है.रांची और कटक में दो मैच बारिश के कारण रद्द रहे थे.

स्कोरकार्डः मैच का ताज़ा हाल जानने के लिए यहां क्लिक कीजिएभारतीय टीमः महेन्द्र सिंह धोनी (कप्तान), रोहित शर्मा, शिखर धवन, सुरेश रैना, विराट कोहली, युवराज सिंह, रवीन्द्र जडेजा, रविचंद्रन अश्विन, भुवनेश्वर कुमार, आर विनय कुमार और मोहम्मद शमी.ऑस्ट्रेलियाई टीमः जॉर्ज बेली (कप्तान), एरोन फिंच, फिलिप ह्यूज, शेन वाटसन, एडम वोग्स, ग्लैन मैक्सवैल, ब्रैड हैडिन, जेम्स फॉकनर, नाथन कॉल्टर नील, क्लांएट मैकाय और जेवियर डोहर्ती.
__________________________
भारत के 384 रन के लक्ष्य के जवाब में ऑस्ट्रेलिया की टीम 326 रन पर ऑल आउट हो गई और इस तरह भारत ये मैच 57 रनों से जीत गया. इस तरह सात मैचों की ये श्रृंखला में भारतीय टीम ने ऑस्ट्रेलिया पर 3-2 से विजय हासिल की.अंतिम मैच में भारत की तरफ़ से आतिशी पारी खेलने वाले रोहित शर्मा ने छक्कों-चौकों की बौछार कर ने केवल 209 रन का व्यक्तिगत स्कोर बनाया, ऑस्ट्रेलिया के सामने 384 रन का लक्ष्य रखने में भी अहम योगदान किया.भारतीय पारी में लगातार अच्छा प्रदर्शन कर रहे शिखर धवन ने आज फिर 60 रन का योगदान दिया, वहीं कप्तान महेंद्र सिंह धोनी ने भी 62 रन की अच्छी पारी खेली.रोहित शर्मा को उनके शानदार प्रदर्शन के लिए मैन ऑफ़ द मैच चुना गया. उन्होंने 158 गेंदों पर 16 छक्कों और 12 चौकों की मदद से 209 रन बनाए.सिरीज़ में सबसे ज़्यादा रन बनाने के लिए उन्हें मैन ऑफ़ द सिरीज़ भी चुना गया.इस तरह एकदिवसीय मैचों में दोहरा शतक जमाने वाले वो तीसरे बल्लेबाज़ बन गए हैं. इससे पहले भारत के ही वीरेंद्र सहवाग ने 219 रन और सचिन तेंदुलकर ने नाबाद 200 रन बनाए थे.इसके अलावा रोहित शर्मा ने 16 छक्के लगाकर एकदिवसीय मैच की एक पारी में किसी भी बल्लेबाज़ द्वारा लगाए गए सबसे ज़्यादा छक्कों का रिकॉर्ड भी अपने नाम कर लिया.रोहित ने अपना शतक 114 गेंदो पर चार चौकों और छह छक्कों की मदद से पूरा किया.शतक पूरा होते ही वो बेहद आक्रमक हो गए. बाक़ी के 109 रन उन्होंने सिर्फ़ 44 गेंदों पर 10 छक्कों और आठ चौकों की मदद से बना डाले.भारत की 384 रन की विशाल चुनौती के सामने ऑस्ट्रेलिया की टीम शुरुआत से ही दबाव में नज़र आई. मात्र सात रन के स्कोर पर उनका पहला विकेट फिंच के रूप में गिरा.उसके बाद ह्यूजेज़ और हैडिन ने ऑस्ट्रेलियाई पारी को संभालने की कोशिश की और टीम का स्कोर 64 तक ले गए जब ह्यूजेज़ 23 रन के निजी स्कोर पर अश्विन की स्पिन का शिकार हो गए.उसके बाद तीसरा विकेट (कप्तान बेली) के रूप में 70 और हैडिन के रूप में 74 रन पर जल्दी-जल्दी गिर गया.ऑस्ट्रेलियाई पारी इस समय तक काफी दबाव में दिख रही थी, लेकिन मैक्सवेल और फॉकरन ने पारी को संभालने की भरपूर कोशिश की. मैक्सवेल 60 रन बनाकर जब पैविलियन लौटे तो ऑस्ट्रेलिया का स्कोर छह विकेट पर 138 रन था.उसके बाद फॉकनर और मैक्सवेल ने ऑस्ट्रेलियाई पारी में जान डालने की कोशिश की. दोनों की समझदारी भरी पारी से टीम का स्कोर 205 रन तक जा पहुंचा जब वॉटसन 49 रन के निजी स्कोर पर जडेजा के शिकार बने.ऑस्ट्रेलिया को मैच में लगातार बनाए रखने में सबसे फॉकनर का अहम योगदान रहा. उन्होंने आतिशी शतकीय पारी खेलते हुए न केवल अपना शतक पूरा किया बल्कि आखिरी समय तक मैच में रोमांच बनाए रखा.भारत की ओर से मोहम्मद शमी और रवींद्र जडेजा ने अच्छी गेंदबाज़ी का प्रदर्शन किया. दोनों खिलाड़ियों ने 3-3 विकेट चटकाए. आर अश्विन को दो और विनय कुमार को एक विकेट मिला.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बीबीसी से ख़ास बातचीत में अपूर्वी ने मेडल जीतने पर ख़ुशी ज़ाहिर की और कहा कि उनकी अगली मंज़िल विश्व चैंपियनशिप जीतना और ओलंपिक कोटा पाना है.जब कॉमनवेल्थ गेम्स के क्वालिफ़ाइंग राउंड में आपने गेम्स रिकॉर्ड बनाया, तो एहसास था कि एक नया रिकॉर्ड बन रहा है?उस वक्त मेरे दिमाग़ में कुछ नहीं था क्योंकि मेरा पूरा ध्यान मेरी तकनीक पर था. मेरा बस यही मक़सद था कि अपना सामान्य गेम खेलूं. बाद में जब मैंने स्क्रीन पर देखा, तो बहुत ख़ुशी हुई.जब गोल्ड मेडल मिला, तब कैसा लगा?उस वक्त तो मुझे महसूस नहीं हुआ लेकिन थोड़ी देर बाद जब मुझे इसका एहसास हुआ, तो बहुत ज़्यादा ख़ुशी हुई. मैं चाहती थी कि मेरे करियर में एक कॉमनवेल्थ मेडल शामिल हो और ये तो गोल्ड मेडल है, इसलिए मैं बहुत ख़ुश हूं.भारत से क्या सपना लेकर चली थीं?भारत से पक्का इरादा करके चली थी कि यहां मुझे अच्छा प्रदर्शन करना ही है क्योंकि बात सिर्फ़ मेरी नहीं बल्कि पूरे भारत की है. मैं चाहती थी कि मैं भी देश का नाम ऊंचा करूं. तो उसी पर ध्यान रखा. मेरा यही मक़सद था कि पहले क्वालिफ़िकेशन राउंड अच्छे से खेल लूं, फिर फ़ाइनल को देखूंगी और फिर मेडल.एक निशानेबाज़ के लिए फ़ोकस और पक्का इरादा कितना महत्व रखते हैं?बहुत ज़्यादा....नर्वस तो सभी एथलीट होते हैं लेकिन प्रतियोगिता के समय संयमित रहना और फ़ोकस करना बहुत ज़रूरी होता है. थोड़ा सा भी ध्यान इधर-उधर होने से शॉट कहीं का कहीं चला जाता है. निशानेबाज़ी में स्कोरिंग दशमलव में होती है इसलिए फ़ोकस बहुत अहम है.अगली मंज़िल क्या है?सितंबर में मैं विश्व चैंपियनशिप में हिस्सा ले रही हूं. उसके बाद फिर एशियन गेम्स हैं. विश्व चैंपियनशिप से ओलंपिक कोटा तय होता है इसलिए फिर से प्रैक्टिस में जुट जाऊँगी. उम्मीद करती हूं कि मैं विश्व चैंपियन बनूं और ओलंपिक कोटा मिल सके.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मुंबई के वानखेडे स्टेडियम में वेस्टइंडीज के ख़िलाफ़ दूसरे टेस्ट के दूसरे दिन सचिन सुबह से ही रंग में थे. आते ही उन्होंने जल्दी-जल्दी दो चौके लगाए.फिर टीनो बेस्ट की गेंद पर बाउंड्री लगाकर 92 गेंदों पर अपनी 68वीं हाफ सेंचुरी पूरी कर ली. जैसे ही वह इस खास पड़ाव तक पहुंचे, स्टेडियम में बैठी पत्नी अंजलि ने राहत की सांस ली.अंजलि ने आंखें बंद की. सिर झुकाया. सीने पर हाथ रखा. फिर सचिनकी ओर देखकर हाथ हिलाया.पहली बार स्टेडियम में मैच देख रही उनकी मां के चेहरे पर भी राहत साफ झलक रही थी.वहीं दोस्तों के साथ बैठे बेटे अर्जुन और बेटी सारा के चेहरे भी खिल गए. अर्जुन बॉल ब्वॉय की भूमिका में थे.पूरा तेंदुलकरपरिवार पहली बार एक साथ वानखेडे पर बैठकर सचिन का मैच देख रहा है.वानखेडे में बॉलीवुड ही नहीं राजनीति जगत की हस्तियां बड़ी संख्या में उमड़ी हुई हैं.इसमें कांग्रेस नेता राहुल गांधी से लेकर महाराष्ट्र के मुख्यमंत्री अशोक चव्हाण तक शामिल थे.आमिर ख़ान को अपनी आने वाली फ़िल्म धूम-3 के एक कार्यक्रम में हिस्सा लेने जाना था. लेकिन उन्होंने इसे टाल दिया.सचिन की हॉफ सेंचुरी पूरी होते ही वह खुशी के मारे खड़े हो गए और देर तक ताली बजाते रहे.आमिर अब बड़ी स्क्रीन पर सचिन तेंदुलकर की भूमिका निभाना चाहते हैं.(बीबीसी हिन्दी के एंड्रॉएड ऐप के लिए 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
विकास गौड़ा ने चक्का फेंक प्रतियोगिता में स्वर्ण पदक जीता. दिल्ली राष्ट्रमंडल खेल में स्वर्ण पदक जीतने वाले पहलवान योगेश्वर दत्त ने ग्लासगो में भी स्वर्ण पदक जीत लिया. उन्होंने 65 किलो फ़्रीस्टाइल वर्ग में कनाडा के अपने प्रतिद्वन्द्वी जेवोन बैलफ़ोर को 10-0 से हराया.योगेश्वर से पहले पहलवान बबीता कुमारी ने राष्ट्रमंडल खेलों में भारतीय पहलवानों का स्वर्णिम प्रदर्शन जारी रखा. बबीता ने 55 किलो फ़्रीस्टाइल कुश्ती में कनाडा की ब्रिटनी लैवरडोर को 9-2 से हराया. बबीता ने दिल्ली में 2010 में हुए राष्ट्रमंडल खेलों में रजत पदक जीता था. उस समय वह 51 किलोग्राम वर्ग में थीं.भारत के स्टार पहलवान सुशील कुमार ने उम्मीदों के अनुरूप प्रदर्शन किया और 74 किलोग्राम फ़्रीस्टाइल वर्ग में पाकिस्तानी पहलवान क़मर अब्बास को 6-2 से हरा कर स्वर्ण जीता.कुश्ती में भारत के स्वर्ण पदकों का सिलसिला अमित कुमार ने शुरू किया. उन्होंने 57 किलोग्राम फ्री स्टाइल कुश्ती में नाइजीरिया के एबिकवेमिनोमो वेल्सन को हराकर ये पदक जीता.महिलाओं की 48 किलोग्राम फ़्रीस्टाइल स्पर्द्धा में भारत की विनेश फोगट ने इंग्लैंड की याना रैट्टिगन को हराकर स्वर्ण जीता.भारत की राही सरनोबत ने महिलाओं की 25 मीटर पिस्टल शूटिंग प्रतियोगिता में स्वर्ण पदक जीता. इस प्रतियोगिता में भारत की ही अनीसा सैयद को रजत पदक मिला.भारत के सतीश शिवलिंगम ने पुरुषों की 77 किलो भारोत्तोलन प्रतियोगिता में स्वर्ण पदक जीता जबकि भारत के ही रवि कटुलु के हाथ रजत पदक लगा.महिलाओं की 10 मीटर एयर राइफ़ल शूटिंग में अपूर्वी चंदेला ने राष्ट्रमंडल खेलों के तीसरे दिन स्वर्ण पदक जीता.पुरुषों की 10 मीटर एयर राइफ़ल शूटिंग प्रतियोगिता में अभिनव बिंद्रा ने स्वर्ण पदक पर क़ब्ज़ा जमाया.पुरुषों की 56 किलो भारोत्तोलन प्रतियोगिता में सुखन डे ने भारत को स्वर्ण पदक दिलवाया.महिलाओं की भारोत्तोलन प्रतियोगिता के 48 किलो वर्ग में भारत की संजीता चानू खुमुकचाम ने स्वर्ण पदक जीता.पुरुषों की 50 मीटर पिस्टल शूटिंग प्रतियोगिता में भारत के जीतू राय ने जहां स्वर्ण पदक जीता वहीं गुरपाल सिंह को रजत पदक मिला.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
सिरीज़ जीतने के लिए भारत को ना केवल नागपुर का मैच जीतना होगा बल्कि इसके बाद शनिवार को बंगलौर में होने वाला सातवां और आखिरी एकदिवसीय मैच भी जीतना होगा.सात एकदिवसीय मैचों की श्रृंखला में ऑस्ट्रेलिया पहले ही 2-1 की बढ़त बनाए हुए है. नागपुर में मौसम साफ़ रहने की उम्मीद है.इससे पहले रांची और कटक वनडे बारिश के चलते रद्द हो गए थे.रांची में तो कम से कम ऑस्ट्रेलिया को बल्लेबाज़ी करने का अवसर मिला था लेकिन कटक में तो एक भी गेंद नहीं की जा सकी थी. इस श्रृंखला के शुरू होने से पहले ऑस्ट्रेलियाई टीम को अनुभवहीन माना जा रहा था.यहाँ तक कि ऑस्ट्रेलिया के पूर्व कप्तान इयन चैपल ने कहा कि सिर्फ पैसे के लिए ये सिरीज़ खेली जा रही है. अगर ऑस्ट्रेलिया सिरीज़ हारा तो इंग्लैंड के ख़िलाफ होने वाली आगामी एशेज़ श्रृंखला से पहले ऑस्ट्रेलियाई टीम के मनोबल पर नकारात्मक असर पड़ेगा.हालंकि भारत में ऑस्ट्रेलियाई टीम छुपी रूस्तम साबित हुई है. इस ऑस्ट्रेलियाई टीम के हौसले कितने बुलंद हैं इस बात का अंदाज़ा इसी से लगाया जा सकता है कि उनके स्पिनर ज़ेवियर डोहर्टी का कहना है कि उनकी टीम नागपुर में ही मैच जीतकर श्रृंखला अपने नाम करना चाहेगी.वहीं भारत के कप्तान महेंद्र सिंह धोनी सोच रहे होंगे कि किन गेंदबाज़ोंको लेकर नागपुर में उतरें. नागपुर का विकेट बल्लेबाज़ों के लिए जाना जाता है. ऑस्ट्रेलियाई टीम के शुरुआती बल्लेबाज़ों की बात छोड़िए उनके आलराउंडर तक भारतीय गेंदबाज़ों के लिए हव्वा साबित हो रहे हैं.लेकिन यह भी ध्यान रखना होगा कि यह वही ऑस्ट्रेलियाई टीम है जो इसी साल भारत में बुरी तरह टेस्ट श्रृंखला हार चुकी है.वहीं मौजूदा भारतीय गेंदबाज़ी का यह आलम है कि रविंद्र जडेजा को छोड़कर कप्तान धोनी किसी दूसरे गेंदबाज़ से पूरे दस ओवर भी नहीं करवा पा रहे हैं, तो ऐसे में क्या भुवनेश्वर कुमार की टीम में वापसी हो पाएगी?और क्या गेंदबाज़ी में अपने तरकश के सभी तीर इस्तेमाल करने के बावजूद ऑस्ट्रेलियाई बल्लेबाज़ों के निशाने पर रहे स्पिनर आर अश्विन टीम में बने रहेंगे? शायद वो अब भी कप्तान धोनी के लिए ब्रहमास्त्र हैं. ये भी देखना होगा कि नागपुर में ‘जीतो या श्रृंखला हारो’ वाले मैच में अमित मिश्रा को मौक़ा मिल पाता है या नहीं. निश्चित रूप से दबाव टीम इंडिया और ख़ासकर उसके गेंदबाज़ों पर होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और ट्विटर पर भी फ़ॉलो कर सकते हैं.)
__________________________
असाधारण बात ये होगी कि अगर यहाँ के नागरिक शहर के दो बड़े फ़ुटबॉल क्लब यानी मोहन बगान और ईस्ट बंगाल के समर्थक न हों.

(एक शहर जो फुटबॉल के लिए मचलता है...)इस शहर को भारत में फुटबॉल का मक्का कहा जाता है. यहाँ मोहन बगान, ईस्ट बंगाल और मोहम्मडन स्पोर्टिंग जैसे फुटबॉल क्लब्स भी मौजूद हैं.ये शहर जानता है कि फुटबॉल को किस तरह से जिया जाता है और इसने भारत को कई फुटबॉल सितारे भी दिए हैं. कुछ सितारे विदेशी मूल के भी हैं.इन्हीं में से एक जमशेद नासिरी भी हैं. वे ईरानी हैं और भारत पढ़ने आए थे लेकिन आज उन्हें देश के क्लब फुटबॉल के बड़े नामों में शुमार किया जाता है.भारत में खेलने वाले दूसरे विदेशी खिलाड़ियों के उलट नासिरी ने यहाँ एक तरह से अपना स्थायी ठिकाना बना लिया है.54 साल की उम्र में वे इन दिनों खिलाड़ियों की नई नस्ल को 

कोचिंग देने में मसरूफ़ हैं. इन्हीं में से उनका बेटा कियान भी है.13 साल का ये लड़का अपने पिता की तरह ही एक महान स्ट्राइकर बनना चाहता है. हालांकि यहाँ एक फर्क है.जमशेद नासिरी के उलट कियान भारत की राष्ट्रीय टीम के लिए खेलना चाहते हैं. उनकी चाहत लुभावनी सी लगती है क्योंकि वह आसानी से ईरान की टीम में जगह बना सकते हैं.हाल ही में फीफा वर्ल्ड कप के दौरान अर्जेंटीना के खिलाफ ईरान के 

जबरदस्त प्रदर्शन को लोग लंबे अरसे तक याद रखेंगे.इसलिए समझदारी तो यही कहती है कि कियान अगर अपने मुल्क के लिए खेले तो उनका भविष्य अधिक बेहतर रहेगा.लेकिन मालूम पड़ता है कि इस बाप बेटे की जोड़ी को भारत से प्यार हो गया है.जमशेद ने जब भारत में रहने और कोलकाता के क्लबों के लिए खेलने का फैसला किया था तब वे ईरानी टीम में नियमित तौर पर शामिल होने ही वाले थे.ये पूछे जाने पर कि कियान भारत के लिए खेलेगा या फिर ईरान के लिए, जमशेद कहते हैं, "कियान एक भारतीय नागरिक है, इसलिए उसे भारत के लिए खेलना ही होगा."कियान खुद भी भारत के लिए खेल कर फीफा रैंकिंग में देश की स्थिति सुधारना चाहते हैं.स्कूल के दिनों में उनके 

शुरुआती प्रदर्शनों में उनके पिता के खेल का अक्स देखा जा सकता है. पाँच बरस की उम्र में ही उन्होंने पिता की कोचिंग में खेलना शुरू कर दिया था.अंडर-14 वर्ग की राष्ट्रीय स्तर की फुटबॉल प्रतिस्पर्द्धा में कियान ईस्ट बंगाल के लिए खेले. टीम की कप्तानी कर रहे कियान ने छह मैचों में चार गोल दागे थे.मेसी के मुरीद कियान अर्जेंटीना के खिलाड़ियों की तकनीक पर नज़र रखते हैं और अभ्यास के दौरान अपने प्रदर्शन में सुधार की कोशिश करते हैं.जमशेद नासिरी को उम्मीद है कि कियान को 2017 के अंडर-17 फुटबॉल वर्ल्ड कप में भारत की ओर से खेलने का मौका मिल जाएगा.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
हिंदुस्तान टाइम्स व्याख्यान में शामिल होने के लिए भारत आए इमरान खान ने भारत और पाकिस्तान के क्रिकेट संबंधों पर खुल कर बातचीत की.उन्होंने स्वीकार किया कि हिंदुस्तान और पाकिस्तान के बीच होने वाली क्रिकेट सिरीज़ से ज़्यादा कोई सिरीज़ पूरी दुनिया में नही देखी जाती.इमरान खान ने कहा," हिंदुस्तान और पाकिस्तान की क्रिकेट सिरीज़ में इतनी ज़्यादा दिलचस्पी होने से इसमें पैसा भी सबसे ज़्यादा हैं. भारतीय क्रिकेट बोर्ड के पास तो पैसे की कोई कमी नही हैं लेकिन पाकिस्तान बोर्ड को इस समय पैसे की सख्त ज़रूरत हैं. पाकिस्तान में पिछले छह-सात साल के कोई टीम खेलने नही आई हैं. अगर हिंदुस्तान और पाकिस्तान आपस में खेलते हैं तो उससे जो पैसा आएगा उससे दोनो देशों की क्रिकेट में और बेहतरी हो सकती है. "इमरान खान ने कहा कि पाकिस्तान को इससे बहुत फायदा हो सकता है क्योंकि इससे पाकिस्तान में क्रिकेट की बुनियादी सुविधाएं, स्टेडियम सभी चीज़ों में बढ़ोत्तरी हो सकती है, इसलिए वो हिंदुस्तान और पाकिस्तान सिरीज़ को फिर से शुरु कराए जाने के समर्थक हैं. इमरान खान ने इसके अलावा राजनीति से जुड़े सवालो के जवाब भी अपने ही अंदाज़ में दिए लेकिन जिस ईमानदारी से उन्होने भारत-पाकिस्तान क्रिकेट रिश्तो की गर्मी को महसूस किया और पाकिस्तान क्रिकेट को इन दिनों हो रहे नुकसान की बात को बिना किसी लाग-लपेट के स्वीकार किया उससे साबित हो गया कि भले ही इमरान खान राजनीति की नई पिच पर इन दिनों खेल रहे है लेकिन क्रिकेट को लेकर उनका दिल आज भी पहले जैसा ही धडकता हैं.1970 से 1990 के दशक में दुनिया के सबसे बेहतरीन आलराउंडर में से एक रहे इमरान खान ने 88 टेस्ट मैचों में 6 शतको की मदद से 3807 रन बनाए और 362 विकेट लिए.इसके अलावा उन्होने 175 एकदिवसीय मैचों में एक शतक की मदद से 3709 रन बनाए और 182 विकेट भी लिए. इतना ही नही उनकी कप्तानी में पाकिस्तान ने 1992 में आयोजित विश्व कप क्रिकेट टूर्नामेंट भी जीता.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस लीग में ना सिर्फ भारतीय हॉकी खिलाड़ी होगें बल्कि विश्व के सभी बेहतरीन खिलाड़ी हिस्सा लेगें.हॉकी लीग में पांच टीमें हिस्सा ले रही हैं, डेल्ही वेवराइडर्स, पंजाब वारियर्स,रांची राइनोज़, उत्तर प्रदेश विज़ार्ड, और मुंबई मैजिशियन्स.इस लीग का पहला मुकाबला 14 जनवरी यानी सोमवार को दिल्ली के मेजर ध्यानचंद स्टेडियम में दिल्ली वेवराइडर्स और पंजाब वारियर्स के बीच खेला जाएगा.जानकार मानते हैं कि इस तरह के आयोजन से भारतीय हॉकी के स्तर को उपर उठाने में मदद मिलेगी.भारत ने हॉकी में आठ बार स्वर्ण पदक जीता है और विश्लेषक नई हॉकी लीग को देश में इस खेल को पुनर्जीवित करने का अवसर मान रहे हैं.हालांकि क्लबों में बांटकर लीग के तर्ज पर हॉकी प्रतियोगिता इससे पहले 2005 में भी शुरु की गई थी जिसे प्रीमियर हॉकी लीग का नाम दिया गया था.लेकिन 2008 में भारतीय हॉकी संघ के आंतरिक विवाद और हॉकी में प्रायोजकों की कम रूचि की वजह से इसे बंद कर दिया गया था.गौलतलब है कि भारतीय टीम बीजिंग ओलंपिक के लिए क्वालिफाई नहीं कर पाई थी जबकि लंदन ओलंपिक में भारतीय टीम को एक भी जीत नसीब नहीं हुई थी.हॉकी इंडिया लीग में हिस्सा लेने आए विश्व के नम्बर एक खिलाड़ी जेमी ड्वायर कहते हैं कि ये लीग भारतीय युवा खिलाड़ियों को विश्व के बेहतरीन खिलाड़ियों के साथ खेलने और उनके गुर सीखने का मौका देगा.आस्ट्रेलियाई जेमी ड्वायर कहते हैं, “ भारतीय युवाओं के लिए ये एक बड़ा मौका है कि वो विश्व के सबसे बेहतरीन खिलाड़ियों के कुछ सीखें.”पांच बार विश्व के सर्वश्रेष्ठ खिलाड़ी रह चुके जेमी पंजाब वारियर्स के कप्तान हैं.जेमी कहते हैं कि विभिन्न देशों के खिलाडियों के साथ मिलकर खेलना एक नई चुनौती होगा.जनवरी की 14 तारीख से शुरु हुई ये लीग 10 फरवरी तक चलेगी और 10 फरवरी को रांची में इसका फाइनल मुकाबला खेला जाएगा और कुल 33 मैच खेले जाएंगे.जानकारों का मानना है कि लगातार होने वाले मुकाबलों के लिए अपने आप को फिट रख पाना खिलाड़ियों के लिए बड़ी चुनौती होगा और जिस टीम के खिलाड़ी अपने- आप को फिट रख पाऐंगे वो ही जीतने की बेहतर स्थिती में होंगे.
__________________________
मीरपुर के शेरे बंगला नेशनल स्टेडियम में सोमवार को श्रीलंका के ख़िलाफ़ खेले गए इस मैच में भारत को पांच रन से हार का सामना करना पड़ा.श्रीलंका ने पहले बल्लेबाज़ी करते हुए छह विकेट पर 153 रन बनाए जिसके जवाब में भारतीय टीम 20 ओवर में 148 रन पर सिमट गई.भारतीय टीम के सलामी बल्लेबाज़ सस्ते में आउट हो गए. शिखर धवन ने दो रन और रोहित शर्मा ने चार रन बनाए. इसके बाद भी टीम इंडिया ने नियमित अंतराल पर विकेट गंवाए.टीम इंडिया ने अपने दो विकेट 19 रन तक गंवा दिए थे लेकिन सुरेश रैना और युवराज सिंह फिर टीम के स्कोर को 54 रन तक ले गए.तीसरे नंबर पर बल्लेबाज़ी करने उतरे रैना ने 31 गेंदों में पाँच चौकों की मदद से 41 रन बनाए. उन्हें अजंता मेंडिस की गेंद पर रंगना हेरात ने कैच किया.अजिंक्य रहाणे खाता खोले बिना आउट हुए जबकि विराट कोहली ने नौ गेंदों में एक चौके और एक छक्के की मदद से 17 रन बनाए.युवराज 28 गेंदों में दो चौकों और दो छक्कों के सहारे 33 रन बनाकर छठे विकेट के रूप में आउट हुए.

टी-20 की झलकियांरवीन्द्र जड़ेजा ने 12 और स्टुअर्ट बिन्नी ने 14 रन बनाए. रविचंद्रन अश्विन ने 12 गेंदों में दो चौकों और एक छ्क्के के सहारे टीम को जीत के क़रीब पहुँचाया.लेकिन लसित मलिंगा ने अंतिम ओवर में तीन विकेट चटकाकर भारत की उम्मीदों पर पानी फेर दिया.श्रीलंका की तरफ़ मलिंगा ने अपने कोटे के ओवरों में 30 रन देकर चार विकेट लिए. नुवान कुलशेखरा ने दो, सचित्र सेनानायके, मेंडिस और हेरात ने एक-एक विकेट लिया.इससे पहले भारत ने टॉस जीतकर श्रीलंका को पहले बल्लेबाज़ी के लिए आमंत्रित किया. श्रीलंका की तरफ से माहेला जयवर्द्धने ने 30 और दिनेश चांडीमल ने 29 रन बनाए.ओपनर कुशाल परेरा ने 21, कुलशेखरा ने नाबाद 21 और तिसारा परेरा ने नाबाद 18 रन बनाए.भारत की तरफ से ऑफ स्पिनर रविचंद्रन अश्विन ने चार ओवर में 22 रन देकर तीन विकेट लिए.टीम इंडिया अपना अगला अभ्यास मैच बुधवार को इंग्लैंड के साथ खेलेगी जबकि ट्वेंटी-20 विश्व कप में उसका पहला मुक़ाबला 21 मार्च को पाकिस्तान के साथ होगा.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इन विकलांग खिलाड़ियों के मैनेजर और कोच ने बीबीसी को बताया कि डोपिंग परीक्षण में उन्हें प्रदर्शन बेहतर करने वाली प्रतिबंध दवाएं लेने का दोषी पाया गया है.पोलियो ग्रस्त शरत कुमार के कोच के अनुसार ऊंची कूंद में उनकी पहली रैंकिंग है. डोपिंग में पकड़े गए अन्य गोला फेंक खिलाड़ी दृष्टिहीन हितेश सचदेव हैं. डोपिंग में पॉजिटिव पाए जाने के बाद दोनों खिलाड़ियों को पैरालंपिक के लिए तैयारी कर रहे खिलाड़ियों की सूची से हटा दिया गया है.उनके कोच मोहम्मद निजामुद्दीन ने बीबीसी की तमिल सेवा को बताया, “ये बड़े दुख की बात है और भारत की पैरालंपिक टीम के लिए बड़ा झटका है क्योंकि ऊंची कूद में शरत कुमार का स्वर्ण पदक पक्का माना जा रहा था.”इन दोनों खिलाड़ियों को राष्ट्रीय एंटी डोपिंग एजेंसी (नाडा) की ओर से कराए गए परीक्षणों में पॉजिटिव पाया गया.भारतीय पैरालंपिक टीम के कोच और मैनेजर के अनुसार सरकार और ओलंपिक समिति इस बारे में बहुत गंभीर है कि लंदन खेलों को ध्यान में रखकर राष्ट्रीय खेल प्रशिक्षण शिविरों में हिस्सा ले रहे खिलाडियों का परीक्षण होना चाहिए कि कहीं वे कोई प्रतिबंधित दवाएं तो नहीं ले रहे हैं.शरत कुमार के ए और बी, दोनों नमूनों में स्टैनोजोलोल मिला जबकि हितेश सचदेव के ए नमूने में नैंड्रोनोल पाया गया है. नाडा ने हितेश को बी नमूने के परीक्षण के लिए बुलाया है.निजामुद्दीन ने बताया, “अगर लंदन पैरालंपिक के बाद ये खिलाड़ी डोपिंग के दोषी पाए जाते तो ये राष्ट्रीय शर्म होती.”उन्होंने इन आरोपों से इनकार किया कि अधिकारी और कोचों की ओर से पूरी निगरानी नहीं बरती जाती है जिसके चलते खिलाड़ी प्रतिबंधित दवाएं ले रहे हैं.पोलियो ग्रस्त ऊंची कूद के खिलाड़ी शरत कुमार का छह महीने पहले दिल्ली के एक नामी अस्पताल में बड़ा ऑपरेशन हुआ था और कोच का कहना है कि बार बार आग्रह किए जाने के बावजूद अस्पताल ने ये जानकारी नहीं दी है कि इस दौरान उन्हें कौन कौन सी दवाएं दी गईं.कोच के मुताबिक, “हमें ये संदेह है कि वो दवाओं के शिकार बने हैं.”उन्होंने कहा कि अस्पताल की रिपोर्ट के बाद बहुत से शक दूर हो सकते हैं.हालांकि गोला फेंक खिलाड़ी हितेश को डेंगू बुखार होने पर उनका इलाज करने वाले डॉक्टर ने कोच को बताया कि उन्हें नैंड्रोलोन दवा दी गई.डॉक्टर के मुताबिक हितेश बहुत कमजोर थे इसलिए उन्हें ये दवा दी गई और डॉक्टर को उनके खिलाड़ी होने के बारे में कोई जानकारी नहीं थी.निजामुद्दीन के अनुसार हितेश के डॉक्टर नाडा के सामने भी ये बयान देने को तैयार हैं.खेलों से पहले भारतीय पैरालंपिक टीम को लगे इस झटके के बादवजूद पांच भारतीय खिलाड़ी लंदन पैरालंपिक में हिस्सा लेंगे.पांच दौड़ स्पर्धाओं के अलावा भारतीय खिलाड़ी पावर लिफ्टिंग, फेंसिंग और तैराकी की स्पर्धाओं में उतरेंगे.लंदन पैरालंपिक के लिए क्वॉलिफाई करने वाले खिलाड़ियों के डोपिंग टेस्ट के नतीजे ओलंपिक समिति और सरकार के पास पहुंचने के बाद आधिकारिक तौर पर जल्द भारतीय पैरालंपिक टीम की घोषणा होने की उम्मीद है.किसी भारतीय महिला पैरालंपिक खिलाड़ी ने लंदन खेलों के लिए क्वॉलिफाई नहीं किया है.
__________________________
एक तो बैडमिंटन के जानकारों से लेकर आइकन खिलाड़ियों जैसे ज्वाला गुट्टा, पी कश्यप, अश्विनी पोनप्पा तक को इसके बारे में कोई पुख्ता जानकारी नहीं है.दूसरे बैडमिंटन के अंतरराष्ट्रीय खिलाड़ियों की इसमें कोई दिलचस्पी ही नज़र नहीं आ रही है और कई टॉप स्टार्स ने अब तक इसमें खेलने के लिए हामी नहीं भरी है.इस लीग का आयोजन इसी साल 20 जनवरी से 11 फरवरी तक होना था लेकिन भारतीय बैडमिंटन संघ की यह योजना कामयाब नही हो सकी.इसके बाद इस लीग के 24 जून से शुरू करने की घोषणा की गई लेकिन तब भी बात सिर्फ घोषणा तक ही रह गई.अब कहा जा रहा है कि आईबीएल यानी इंडियन बैडमिंटन लीग 14 से 31 अगस्त तक आयोजित की जाएगी.आईपीएल की तर्ज पर प्रस्तावित इस लीग में हैदराबाद हॉटशाट्स, कर्नाटक किंग्स, लखनऊ वॉरियर्स, मुम्बई मास्टर्स, पुणे विजेता और राजधानी स्मैशर्स जैसी टीमें होंगी.आईबीएल को विश्व में सबसे ज़्यादा पुरस्कार राशि वाला बैडमिंटन टूर्नामेंट माना जा रहा है.यह लीग भारत के छह शहरो मे आयोजित की जाएगी. हैदराबाद, बेंगलूर, लखनऊ, मुम्बई, पुणे और दिल्ली इन शहरो में शामिल है.भारत की स्टार बैडमिंटन खिलाड़ी 

साइना नेहवाल, अश्विनी पोनप्पा, पी कश्यप, 

ज्वाला गुट्टा, पीवी सिंधू आइकन खिलाड़ी होंगे जबकि एक विदेशी खिलाड़ी छठा आइकन खिलाड़ी होगा.इन आइकन खिलाड़ियों का बेस प्राइस 50,000 डॉलर होगा, जिसके लिए फ्रेंचाइजी ड्रॉ में से बोली लगाएंगी. प्रत्येक फ्रेंचाइजी 11 खिलाड़ी रख सकते है, जिसमें चार विदेशी और एक अंडर-19 खिलाडी होगा.छह टीमें 66 स्थानों के लिए 150 से ज़्यादा बैडमिंटन खिलाड़ियों की बोली लगाएंगी. खिलाड़ियो की नीलामी 19 जुलाई को होगी. आइकन खिलाड़ी को टीम के सर्वाधिक बोली लगे खिलाड़ी से 10 प्रतिशत ज़्यादा राशि मिलेगी.इस लीग में हॉन्गकॉन्ग, जापान, दक्षिण कोरिया, मलेशिया और चीन के साथ-साथ अन्य देशो को खिलाड़ी भाग लेंगे.अब ये बात अलग है कि पिछले दिनों समाचार आया कि आईबीएल में दुनिया के चोटी के खिलाडी भाग नहीं लेंगे.इस मसले को लेकर बीजिंग ओलम्पिक में क्वॉर्टर फाइनल में पहुंचने वाले भारत के पी कश्यप का कहना है, "भले ही कुछ टॉप चीनी खिलाडी इस लीग में नहीं आए लेकिन शीर्ष 7 खिलाडियों में अपनी जगह बनाने वाले खिला़ड़ी तो आएंगे ही और उससे लीग का आकर्षण बढ़ेगा."वैसे कश्यप पहली बार भारतीय खिलाड़ियों को मिलने वाली इतनी बड़ी धनराशि को लेकर खासे उत्साहित है तो थोडी चिंता उन्हे इसकी कामयाबी को लेकर भी है.टीम में आइकन खिलाड़ी होने के नाते बाकी खिलाड़ियों के चयन में अपनी भूमिका को लेकर पी कश्यप उनका कहना है, "अभी तो स्थिति स्पष्ट नहीं है. जब सभी विदेशी खिलाड़ियों की स्थिति साफ हो जाएगी तभी कुछ कह सकूंगा."आईबीएल अगर इस बार अपनी तयशुदा तिथि को शुरू होती है तो इससे भारतीय खिलाड़ियो को तो यकीनन लाभ होगा, ऐसा मानना है साइना नेहवाल, ज्वाला गुट्टा और अश्विनी पोनप्पा का.खबर ये भी है कि एक फ्रेंचाइजी दुनिया के सबसे बेहतरीन क्रिकेट खिलाड़ी सचिन तेंदुलकर भी ले सकते है.अब लाख टके का सवाल यह है कि आइकन खिलाड़ियों के साथ-साथ बैडमिंटन के जानकारो के पास भी अभी तक आईबीएल को लेकर कोई पुख्ता जानकारी नही है जो शायद टॉप विदेशी खिलाड़ियो के दूर रहने का कारण हो सकती है.इसके अलावा लगातार बदलती आयोजन तिथियों से शायद फ्रेंचाइजी के मालिकों के मन में भी कुछ संदेह हो. ऐसे में आईबीएल क्रिकेट की इंडियन प्रीमियर लीग और हॉकी की इंडियन हॉकी लीग की तरह कामयाब होगी या नही.और इसकी पहली कोशिश क्या रंग लाती है इसके लिए कम से कम 19 जुलाई तक इंतज़ार करना होगा. इसके बाद ही पता चलेगा कि दुनिया के कितने खिलाड़ी इसमे भाग ले रहे है और फ्रेंचाइजियों में कितना दम है.अगर बार-बार तिथियाँ बदलती रही तो आईबीएल की साख पर शुरू होने से पहले संदेह तो रहेगा ही. उम्मीद की जानी चाहिए कि भारत में क्रिकेट और हॉकी के बाद अब बैडमिंटन की दुनिया भी गुलज़ार होगी.(

बीबीसी हिन्दी के 

एंड्रॉएड ऐप के लिए आप 

यहां क्लिक कर सकतें हैं. आप हमें 

फ़ेसबुक और 

ट्विटर पर 

फ़ॉलो भी कर सकते हैं.)
__________________________
इससे पहले भारत ने मेज़बान बांग्लादेश को छह विकेट से हराया था. दूसरी तरफ श्रीलंका ने एशिया कप के पहले ही मैच में पाकिस्तान के ख़िलाफ़ 12 रनों से रोमांचक जीत हासिल की थी.भारत एशिया कप क्रिकेट टूर्नामेंट पांच बार अपने नाम कर चुका है जबकि श्रीलंका ने भी चार बार इसे जीतकर अपनी ताक़त का एहसास कराया है.एक ओर जहां भारतीय क्रिकेट टीम ने बांग्लादेश को हराकर इस साल अपनी पहली जीत हासिल की है, वहीं श्रीलंका पिछले 16 मुक़ाबलों में 11 जीत चुका है और उसे केवल 4 मैचों में हार का सामना करना पडा है.वैसे भारत और श्रीलंका के बीच खेले गए पिछले कुछ मुक़ाबलों में भारत का पलड़ा भारी रहा है.इससे पहले भारत और श्रीलंका वेस्टइंडीज़ में खेली गई त्रिकोणीय एकदिवसीय सिरीज़ में आमने-सामने हुए थे. वहां फ़ाइनल में भारत ने श्रीलंका को केवल दो गेंद शेष रहते एक विकेट से हराया था.

पढें: एशिया कप में दम दिखाएगी कप्तान कोहली की टीम?फ़ाइनल से पहले भारत और श्रीलंका ने दो मैच आपस में खेले और दोनों टीमें एक-एक मैच जीतने में कामयाब रहीं.आँकड़ों से परे अगर भारत-श्रीलंका मुक़ाबले को देखा जाए तो एशिया कप में बांग्लादेश जैसी टीम के ख़िलाफ़ भारतीय गेंदबाज़ी एक बार फिर कमज़ोर दिखाई दी.तेज़ गेंदबाज़ों में केवल मोहम्मद शामी ने अपने प्रदर्शन में निरंतरता दिखाई है. भुवनेश्वर कुमार और वरूण ऐरोन विकेट लेने के लिए तरसते रहे.स्पिन में लेफ्ट आर्म स्पिनर रवींद्र जडेजा किफ़ायती ज़रूर साबित हुए लेकिन उन्हें एक भी विकेट नहीं मिला. विदेशी ज़मीन पर रविचंद्रन अश्विन भी अभी तक बहुत कामयाब साबित नहीं हुए हैं.बांग्लादेश के ख़िलाफ़ उन्होंने दस ओवर में 50 रन देकर केवल एक विकेट हासिल किया.अगर भारतीय गेंदबाज़ी के सामने बांग्लादेश निर्धारित 50 ओवर में 7 विकेट खोकर 279 रन बनाने में कामयाब रहा तो इससे अंदाज़ा लगाया जा सकता है कि इस गेंदबाज़ी में दम नहीं है.

पढें: धोनी एशिया कप की टीम से बाहरदूसरी तरफ श्रीलंकाई गेंदबाज़ों ने पाकिस्तान से तब मैच जीता जब पाकिस्तान एक निश्चित जीत की तरफ बढ़ता दिखाई दे रहा था.लसित मलिंगा ने अपने दूसरे स्पेल में अपनी नपी-तुली यॉर्कर के साथ पाकिस्तान के पांच विकेट झटककर लगभग अपने ही दम पर श्रीलंका को मैच जितवा दिया. एकदिवसीय क्रिकेट में भारत का कोई गेंदबाज़ लंबे समय से ऐसा करिश्मा नहीं कर सका है.बल्लेबाज़ी में भी भारतीय टीम इन दिनों केवल दो-तीन खिलाड़ियों पर निर्भर है. विराट कोहली ने लगातार शानदार बल्लेबाज़ी की है और भारत की जीत में अहम भूमिका निभाई है.अजिंक्य रहाणे भारतीय बल्लेबाज़ी में भरोसे का नया नाम है. सबसे अधिक चिंता का कारण सलामी जोड़ी शिखर धवन और रोहित शर्मा का आउट आफ़ फ़ॉर्म होना है.बांग्लादेशी तेज़ गेंदबाज़ों के सामने दोनों काफी परेशानी में दिखाई दिए. दिनेश कार्तिक लंबे समय बाद टीम में लौटे है तो अंबाती रायडू के पास केवल सात एकदिवसीय मैचों का अनुभव है.इन दिनों भारत का मध्यम क्रम भी लगातार नाकाम रहा है. ऐसे में हर मैच में विराट पर निर्भर रहना भारत को भारी पड़ सकता है.वैसे विराट अभी तक 131 एकदिवसीय अंतराष्ट्रीय क्रिकेट मैचों में 19 शतक बना चुके है और इनमें से 12 बार भारत उनकी शतकीय पारी की मदद से लक्ष्य का पीछा करते हुए जीता.मलिंगा के ख़िलाफ कई बार बेहद आक्रामक बल्लेबाज़ी करते हुए विराट भारत को जीत दिला चुके है और उनका यह अनुभव एक बार फिर भारत के काम आएगा.दूसरी तरफ़ श्रीलंका के विकेट कीपर बल्लेबाज़ कुमार संगकारा, सलामी बल्लेबाज़ लाहिरू तिरिमाने, महेला जयवर्धने और कप्तान एंजलो मैथ्यूज़ का फॉर्म में होना भारत के लिए ख़तरनाक हो सकता है.ऐसे में भारत और श्रीलंका के बीच हमेशा की तरह एक रोमांचक मैच की उम्मीद तो की जा सकती है लेकिन पलड़ा श्रीलंका का भारी रहने की उम्मीद है, इसका एक कारण श्रीलंकाई गेंदबाज़ी का अनुभवी होना भी है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
अकेले हीथ्रो हवाई अड्डे पर एक लाख 16 हज़ार यात्री आने वाले हैं. इस हवाई अड्डे ने 31 काउंटर का एक नया अस्थाई गेम्स टर्मिनल खोला है.उधर गैटविक हवाई अड्डे पर 70 हज़ार यात्री आने की उम्मीद है जिनमें दो सौ चीनी एथलीट भी शामिल होंगे.कनाडा, पोलैंड और ऑस्ट्रिया के खिलाड़ी सबसे पहले अपने वतन लौटे हैं.गैटविक हवाई अड्डे की एक प्रवक्ता ने कहा, “हमारे पास 18 चीनी भाषा बोलने वाले स्वयंसेवी हैं जो चीनी एथलीटों की सहायता करेंगे. सोमवार को खेलों से संबंधित 223 फ़्लाइटें गैटविक से उड़ेंगी.”उधर हीथ्रो की एक प्रवक्ता ने बताया कि उनके एयरपोर्ट से सबसे पहले पोलैंड और ऑस्ट्रिया के एथलीट लौटे हैं.हीथ्रो पर बनाया अस्थाई टर्मिनल लंदन ओलंपिक के लिए एयरपोर्ट के दो करोड़ पाउंड के निवेश का हिस्सा है.31 काउंटरों के अलावा हीथ्रो पर सात सुरक्षा जांच की जगहें बनाई गई हैं ताकि बड़ी संख्या में लंदन से बाहर उड़ रहे यात्रियों की सहायता की जा सके.इस टर्मिनल को तीन दिन में बंद कर दिया जाएगा और तब ये एक बार फिर से कर्मचारियों की कार पार्किंग बन जाएगी.हीथ्रो एयरपोर्ट का कहना है कि लंबी फ़्लाइट पर जाने वाले साधारण यात्रियों को आम दिनों की तरह तीन घंटे पहले हवाई अड्डे पर चेक-इन करना होगा.हीथ्रो एयरपोर्ट में ओलंपिक योजना के प्रमुख निक कोल ने कहा, “हमारा अनुमान है कि हिथ्रो से एक लाख 20 हज़ार लोग अपने घरों को रवाना होंगे. ये एक आम दिन की तुलना में 30 प्रतिशत अधिक व्यस्त दिन होगा. ये बहुत ही चुनौती भरा काम है. ”
__________________________
मंगलवार को कोलकाता के साल्टलेक स्टेडियम में इसका विधिवत 

उद्धाटन समारोह आयोजित होगा. इसके अगले दिन बुधवार को कोलकाता के ही ईडन गार्डन में गत चैंम्पियन कोलकाता नाइटराईडर्स और दिल्ली डेयरडेविल्स के बीच उद्धाटन मुक़ाबला खेला जाएगा. आईपीएल का 

फाइनल 26 मई को होगा.इस बार आईपीएल में नौ टीमें भाग ले रही हैं. इनमें पहले संस्करण की विजेता 

राजस्थान रॉयल्स, पिछली चैंम्पियन कोलकाता नाइटराईडर्स, आईपीएल के दूसरे संस्करण की विजेता डेक्कन चार्जर्स, तीसरे और चौथे संस्करण की विजेता चेन्नई सुपर किंग्स, मुंबई इंडियंस, रॉयल चैलेंजर्स बेंगलौर, पुणे वारियर्स, किंग्स इलेवन पंजाब और 

हैदराबाद सनराइजर्स शामिल हैं.(क्या आपने बीबीसी हिन्दी का नया एंड्रॉएड मोबाइल ऐप देखा ? 

डाउनलोड करने के लिए यहां क्लिक करें)इस बार आईपीएल में तीन नए कप्तान देखने को मिलेंगे. मुंबई इंडियंस की कमान ऑस्ट्रेलिया के पूर्व कप्तान 

रिकी पॉटिंग, रॉयल चैलेंजर्स बेंगलौर की कमान विराट कोहली और पुणे वारियर्स की कमान श्रीलंका के एंजलो मैथ्यूज़ संभालेंगे.आईपीएल में कुल मिलाकर 76 मैच खेले जाएंगे. ये मैच छत्तीसगढ़ इंटरनेशनल क्रिकेट स्टेडियम, रायपुर, ईडन गार्डन कोलकाता, फिरोज़शाह कोटला मैदान दिल्ली, एचपीसीए स्टेडियम धर्मशाला, जेएससीए इंटरनैशनल क्रिकेट स्टेडियम रांची, एम चिन्नास्वामी स्टेडियम बेंगलौर, पीसीए स्टेडियम मोहाली, राजीव गांधी क्रिकेट स्टेडियम हैदराबाद, एसएमएस स्टेडियम जयपुर, सुब्रत राय सहारा स्टेडियम पुणे और वानखेडे स्टेडियम मुंबई में खेले जाएंगे.आईपीएल के 72 मैचो के बाद यह तय होगा कि कौन सी चार टीमें अंकों के आधार पर प्ले ऑफ में पहुँचने में कामयाब होती है.वैसे इस बार का आईपीएल शुरू होने से पहले ही तब विवाद में आ गया जब तमिलनाडु की मुख्यमंत्री जे जयललिता ने प्रधानमंत्री मनमोहन सिंह को चिट्ठी लिखकर मांग की कि 

श्रीलंका का कोई भी खिलाड़ी या टीम से जुड़ा अधिकारी चेन्नई में होने वाले मैच में शामिल नही होगा.जयललिता की इस मांग को आईपीएल की गवर्निंग कांउसिल ने मान भी लिया. यानि अब श्रीलंका के खिलाडियों का जलवा चेन्नई में देखने को नहीं मिलेगा.इस बार आईपीएल के शुरू होने से पहले ही कुछ टीमों को तब बडा झटका लगा जब उनके महत्वपूर्ण खिलाडी घायल या चोटिल हो गए.कुल मिलाकर 76 मैच खेले जाएंगे  चार टीमें अंकों के आधार पर प्ले ऑफ में पहुँचेगीं. सबसे बडा झटका दिल्ली डेयरडेविल्स को लगा क्योंकि उसके लिए खेलने वाले न्यूज़ीलैंड के आक्रामक खब्बू बल्लेबाज़ 

जेसी राइडर न्यूज़ीलैंड में ही बार के बाहर हुए झगडे में घायल होकर कोमा में चले गए. हॉलाकि अब उनकी हालत में सुधार है लेकिन उनका आईपीएल में खेलना मुश्किल है.कोलकाता नाइटराइडर्स के कप्तान गौत्तम गंभीर को भी पिछले दिनों पीलिया हो गया था. उनके कोच संजय भारद्वाज के अनुसार वो अब बेहतर है लेकिन यह तो समय ही बताएगा कि वह शुरूआती मैच से ही खेलते है या फिर बाद के मैचों से.इसी तरह ऑस्ट्रेलिया के खिलाफ अपने पहले ही टेस्ट मैच में शतक बनाने वाले शिखर धवन भी उंगली में चोट के कारण शायद हैदराबाद सनराइजर्स के लिए शुरू के कुछ मैच ना खेल पाए.दिल्ली डेयरडेविल्स के लिए इंग्लैंड के केविन पीटरसन और पूणे वारियर्स के लिए ऑस्ट्रेलिया के कप्तान 

माइकल क्लार्क भी नही खेल पाएंगे.पीठ और हैमस्ट्रिंग की चोट से जूझ रहे क्लार्क अब आंत्रशोथ का भी शिकार हो गए हैं और आठ सप्ताह तक क्रिकेट नही खेल सकते.वैसे आईपीएल में इस बार 88 विदेशी खिलाडी भाग ले रहे है. इनमें सबसे ज़्यादा 34 ऑस्ट्रेलिया के है.अब जबकि आईपीएल के रंगारंग उद्धाटन समारोह में बहुत समय नहीं बचा है तो इसकी आयोजन समिति को सबसे बड़ा झटका तब लगा जब दुनिया की मशहूर पॉप सिंगर जेनिफर लोपेज की बेशुमार मांगो के सामने उन्होंने भी घुटने टेक दिए.अब रंगारंग समारोह में समां बांधने की ज़िम्मेदारी कोलकाता नाइट राइडर्स के मालिक और बालीवुड के किंग 

शाहरुख ख़ान पर आ गई है, जिनका साथ देंगी कैटरीना कैफ और दीपिका पादुकोण.अब देखना है कि आईपीएल का रंगारंग समारोह और उसके बाद मैचो का जादू क्रिकेट प्रेमियो के कितना सिर चढकर बोलता है.
__________________________
इससे पहले भारतीय टीम की दूसरी पारी 342 रन पर सिमटी. भारत को इंग्लैंड की पहली पारी के आधार पर 318 रन की बढ़त हासिल हुई है. इंग्लैंड को जीत के लिए 319 रन बनाने हैं.भारत के लिए सबसे अधिक, 95 रन मुरली विजय ने जोड़े. उन्हें जेम्स एंडरसन ने आउट किया. रविंद्र जडेजा की पारी 68 रनों की थी. उन्होंने भुवनेश्वर कुमार के साथ मिलकर आठवें विकेट के लिए 99 रन जोड़े.इंग्लैंड की टीम से बल्लेबाज़ सैम रॉबसन, गैरी बैलेंस, ईयान बैल और कप्तान एलिस्टर कुक पवेलियन लौट चुके हैं. रॉबसन ने सात, बैलेंस ने 27, बेल ने एक और कुक ने 22 रन बनाए.फिलहाल जो रूट 14 और मोइन अली 15 रन बनाकर मैदान पर मौजूद हैं. सलामी बल्लेबाज़ सैम रॉबसन को रविंद्र जडेजा ने आउट किया और गैरी बैलेंस को मोहम्मद समी ने पवेलियन भेजा.लॉर्ड्स पर इंग्लैंड की टीम ने अब तक सबसे बड़ा लक्ष्य दस साल पहले 2004 में न्यूज़ीलैंड के खिलाफ हासिल किया था. तब इंग्लैंड ने तीन विकेट पर 282 रन हासिल किए थे.भारतीय टीम भी लॉर्ड्स के मैदान पर 28 साल से टेस्ट मैच में जीत का इंतज़ार कर रही है. आखिरी बार जून 1986 में भारत ने कपिल देव की कप्तानी में इंग्लैंड को पांच विकेट से हराया था. भारत ने तब तीन टेस्ट मैचों की सीरीज़ 2-0 से जीती थी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
1920 के दशक में फ़ीफ़ा के अध्यक्ष जूल्स रिमे और फ़्रांस के फ़ुटबॉल प्रशासकों ने दुनिया की बेहतरीन फ़ुटबॉल टीम तय करने के लिए प्रतियोगिता कराने का विचार किया. 1929 में फ़ीफ़ा ने एक प्रस्ताव पारित करके विश्व कप फ़ुटबॉल आयोजित कराने का फ़ैसला किया.1930 में शुरू हुई ये प्रतियोगिता हर चार साल पर आयोजित होती है. दूसरे विश्व युद्ध के कारण 1942 और 1946 में विश्व कप फ़ुटबॉल का आयोजन नहीं हुआ था.विश्व कप फ़ुटबॉल तो चार साल के अंतराल पर होता है, लेकिन इस बीच क्वालीफ़ाइंग राउंड चलते रहते हैं. 1998 के विश्व कप से इस प्रतियोगिता में 32 टीमें शामिल होने लगी हैं.दुनिया की बेहतरीन फ़ुटबॉल टीम मानी जाने वाली ब्राज़ील की टीम ने अब तक सबसे ज़्यादा पाँच बार विश्व कप का ख़िताब जीता है. इटली ने चार और जर्मनी ने तीन बार ख़िताब पर क़ब्ज़ा किया है.1930 से हुई विश्व कप प्रतियोगिताओं की विजेता सिर्फ़ सात टीमें ही बन पाई हैं. फिर भी विश्व कप ने कई उतार-चढ़ाव देखे हैं. 1950 में अमरीका ने इंग्लैंड को हरा दिया था जबकि 1966 में इटली को उत्तर कोरिया के हाथों पिटना पड़ा था.1980 के दशक में कैमरून का उदभव और 1990 में अपने ख़िताब की रक्षा करने उतरी अर्जेंटीना की टीम का अपने पहले ही मैच में हार जाना- ऐसी कई उठा-पटक की घटनाएँ विश्व कप के इतिहास ने अपने आप में समेटा हुआ है.आइए नज़र डालें विश्व कप फ़ुटबॉल के इतिहास पर.1930 में जब पहला विश्व कप आयोजित करने का फ़ैसला हुआ, तब उरुग्वे को विश्व कप की मेज़बानी का मौक़ा मिला. उरुग्वे की टीम उस समय ओलंपिक चैम्पियन थी.यह पहला विश्व कप था, जिसमें देशों को बिना क्वालीफ़ाइंग राउंड खेले ही शामिल होने का न्यौता मिला.लेकिन कई देशों ने आने-जाने में आने वाले भारी-भरकम ख़र्च को देखते हुए अपने को इस प्रतियोगिता से दूर रखा.फिर भी इस प्रतियोगिता में 13 देशों ने हिस्सा लिया, लेकिन यूरोप के सिर्फ़ चार देश ही प्रतियोगिता में खेलने आए. ये देश थे- फ़्रांस, बेल्जियम, यूगोस्लाविया और रोमानिया.इन 13 टीमों को चार अलग-अलग ग्रुपों में रखा गया. विश्व कप का पहला मैच 13 जुलाई, 1930 को फ़्रांस और मैक्सिको के बीच खेला गया.इस मैच को देखने के लिए कुछ हज़ार दर्शक ही मौजूद थे. जीत मिली फ़्रांस को, जिसने मैक्सिको को 4-1 से मात दी, लेकिन आख़िरकार युगोस्लाविया के अलावा कोई भी यूरोपीय टीम दूसरे चरण में नहीं पहुँच पाई.सेमी फ़ाइनल में उरुग्वे का मुक़ाबला यूगोस्लाविया से और अर्जेंटीना का मुक़ाबला अमरीका से हुआ.इस प्रतियोगिता में सेमी फ़ाइनल के पहले तक शानदार प्रदर्शन करने वाली यूगोस्लाविया की टीम सेमी फ़ाइनल में मेज़बान उरुग्वे से 1-6 से हार गई.जबकि अर्जेंटीना ने अमरीका को इतने ही अंतर से पीटा. 30 जुलाई को पहले विश्व कप का फ़ाइनल उरुग्वे और अर्जेंटीना के बीच खेला गया.मैच रोमांचक था और दोनों टीमों के बीच संघर्ष देखते ही बन रहा था. पहले फ़ाइनल को क़रीब 93 हज़ार लोगों ने देखा. हाफ़ टाइम तक अर्जेंटीना की टीम 2-1 से आगे थी.लेकिन दूसरे हाफ़ में एक के बाद एक तीन गोल करके उरुग्वे ने 4-2 से जीत हासिल की और पहले विश्व कप का ख़िताब जीतने में कामयाबी पाई.1934 में फ़ुटबॉल विश्व कप की मेज़बानी मिली इटली को. मेज़बानी की दौड़ में इटली और स्वीडन ही शामिल थे और मौक़ा मिला इटली को.लेकिन फ़ीफ़ा के इस फ़ैसले पर आश्चर्य भी व्यक्त किया गया क्योंकि उस समय इटली की बागडोर थी मुसोलिनी के हाथों में.यहाँ तक कहा गया कि मुसोलिनी ने विश्व कप को अपने प्रचार-प्रसार के लिए इस्तेमाल किया. आरोप तो यहाँ तक लगाए जाते हैं कि इटली के मैचों में रेफ़री तक मुसोलिनी के कहने पर नियुक्त हुए.कहा तो यहाँ तक जाता है कि स्वीडन के जिस रेफ़री ने सेमी फ़ाइनल और फ़ाइनल मैच कराया था, उसने पहले मुसोलिनी से मुलाक़ात की थी. कुछ रेफ़री ने तो इटली के पक्ष में इतने फ़ैसले दिए कि बाद में उनके देशों ने उन्हें हटा दिया.विवादों की छाया में हुए इस विश्व कप में ऐसा पहली बार हुआ कि पिछली चैम्पियन टीम ने प्रतियोगिता में हिस्सा नहीं लिया.उरुग्वे ने यह कहते हुए इटली आने से इनकार कर दिया कि पिछले विश्व कप में कम ही यूरोपीय देशों ने हिस्सा लिया था.यह पहला विश्व कप था, जिसमें टीमों को हिस्सा लेने के लिए क्वालीफ़ाइंग राउंड खेलना पड़ा. मेज़बान इटली भी इसमें शामिल था.कुल मिलाकर 16 टीमें इस प्रतियोगिता में खेलीं. इस विश्व कप में पहले राउंड से नॉक आउट स्टेज तक यूरोप की आठ टीमें पहुँचीं. ये टीमें थीं- ऑस्ट्रिया, चेकोस्लोवाकिया, जर्मनी, हंगरी, इटली, स्पेन, स्वीडन और स्विट्ज़रलैंड.क्वार्टर फ़ाइनल में पहली बार ऐसा हुआ जब मैच दोबारा खेला गया. इटली और स्पेन के बीच मैच अतिरिक्त समय तक खिंचा, लेकिन स्कोर रहा 1-1. मैच दोबारा खेला गया और इटली ने स्पेन को 1-0 से हरा दिया.सेमी फ़ाइनल में मेज़बान इटली ने ऑस्ट्रिया को 1-0 से हराकर फ़ाइनल में जगह बनाई. जबकि दूसरे सेमी फ़ाइनल में चेकोस्लोवाकिया ने जर्मनी को 3-1 से हराया.फ़ाइनल में 70 मिनट तक चेकोस्लोवाकिया की टीम 1-0 से आगे थी. लेकिन मैच ख़त्म होने से पहले किसी तरह इटली की टीम एक गोल करने में सफल रही.मैच 1-1 से बराबर हो गया. इसके बाद फ़ाइनल अतिरिक्त समय में गया, जहाँ इटली की टीम ने गोल करके ख़िताब पर क़ब्ज़ा कर लिया.1938 की विश्व कप की मेज़बानी मिली फ़्रांस को. यह लगातार दूसरी बार था, जब विश्व कप की मेज़बानी किसी यूरोपीय देश को मिली.लेकिन फ़ीफ़ा के इस फ़ैसले से दक्षिणी अमरीकी देश काफ़ी नाराज़ हुए. उनकी मांग थी कि विश्व कप की मेज़बानी बारी-बारी से यूरोप और दक्षिणी अमरीकी देशों को मिले.इस फ़ैसले के विरोध में अर्जेंटीना और उरुग्वे ने प्रतियोगिता में हिस्सा नहीं लिया.दूसरे विश्व युद्ध की छाया में इस बार का विश्व कप हो रहा था. स्पेन में गृह युद्ध चल रहा था. इटली ने इथियोपिया पर आक्रमण कर दिया था और जर्मनी ने ऑस्ट्रिया को अपने में मिला लिया था.माना जाता है कि जिस तरह 1934 के विश्व कप का इस्तेमाल मुसोलिनी ने अपने प्रचार-प्रसार के लिए किया, उसी तरह हिटलर ने 1938 के विश्व कप का इस्तेमाल किया.यह पहला मौक़ा था, जब मेज़बान देश और पिछली विजेता टीम को विश्व कप में सीधे प्रवेश मिला. इस बार विश्व कप में 15 टीमों ने हिस्सा लिया.पहले दौर के पाँच मैचों का फ़ैसला अतिरिक्त समय में हुआ जबकि दो मैच दोबारा खेले गए. इस प्रतियोगिता में ब्राज़ील के लियोनिडस का खेल देखने लायक़ था. 'द ब्लैक डायमंड' के रूप में मशहूर लियोनिडस ने कई बेहतरीन गोल दाग़े.लेकिन सेमी फ़ाइनल में उन्हें आराम देने का टीम प्रबंधन का फ़ैसला आत्मघाती साबित हुआ. लियोनिडस की अनुपस्थिति में ब्राज़ील की टीम सेमी फ़ाइनल में इटली से हार गई. जबकि दूसरे सेमी फ़ाइनल में हंगरी ने स्वीडन को 5-1 से पीटा.तीसरे स्थान के लिए हुए मैच में लियोनिडस की ब्राज़ील की ओर से वापसी हुई और ब्राज़ील की शानदार जीत भी हुई. ब्राज़ील को तीसरे स्थान से ही संतोष करना पड़ा.फ़ाइनल में इटली का सामना था हंगरी से. जिसके खिलाड़ी कमोबेश उनकी तरह की फ़ुटबॉल खेलते थे. पेरिस में हुए इस मैच में इटली ने पहले बढ़त हासिल की लेकिन जल्द ही हंगरी ने स्कोर बराबर कर दिया.इटली ने जल्द ही एक बार फिर बढ़त हासिल कर ली. पहले हाफ़ की समाप्ति पर इटली की टीम 3-1 से आगे थी. आख़िरकार इटली ने 4-2 से जीत हासिल कर लगातार दूसरी बार विश्व कप जीतने वाली पहली टीम बनने का गौरव हासिल किया.इस विश्व कप के 15 महीने के अंदर दूसरा विश्व युद्ध शुरू हो गया और 12 साल तक यह प्रतियोगिता आयोजित नहीं हो पाई.दूसरे विश्व युद्ध के कारण 12 साल बाद फ़ीफ़ा ने विश्व कप आयोजित कराने का फ़ैसला किया. हालाँकि यूरोपीय देश अभी भी विश्व युद्ध के प्रभाव से जूझ रहे थे.फ़ीफ़ा ने इस बार दक्षिणी अमरीकी देश को मेज़बानी देने का फ़ैसला किया और वह सौभाग्यशाली देश था ब्राज़ील.इस बार प्रतियोगिता के स्वरूप में थोड़ा बदलाव किया गया. पहले राउंड में टीमों को चार ग्रुप में रखा गया और ग्रुप के विजेताओं को फ़ाइनल ग्रुप में खेलने का मौक़ा मिला.फ़ाइनल ग्रुप में खेलने वाली टीमों में शीर्ष टीम को ख़िताब दिया गया. इस आधार पर यह पहला और एकमात्र विश्व कप था, जिसमें फ़ाइनल मैच नहीं खेला गया. बल्कि अंक के आधार पर टीम को विजेता घोषित किया गया.इस विश्व कप में ट्रॉफ़ी को नाम दिया गया ज़ूल्स रिमे कप. ज़ूल्स रिमे विश्व कप के संस्थापक थे और उस समय फ़ीफ़ा के अध्यक्ष थे. इस वर्ष पहली बार विश्व कप में शामिल हुई इंग्लैंड की टीम. लेकिन अर्जेंटीना ने ब्राज़ील से मतभेद के कारण विश्व कप से नाम वापस ले लिया.विश्व युद्ध का प्रभाव ये था कि फ़ीफ़ा ने जर्मनी को निकाल दिया जबकि ऑस्ट्रिया, इक्वेडोर और बेल्जियम की टीम भी विश्व कप में खेलने नहीं आईं.कई टीमों की अनुपस्थिति में भारत की टीम भी पहली बार विश्व कप के लिए क्वालीफ़ाई कर गई, लेकिन नंगे पाँव होने के कारण फ़ीफ़ा ने भारतीय टीम को खेलने नहीं दिया.पहली बार विश्व कप में खेल रही इंग्लैंड की टीम को ख़िताब का प्रबल दावेदार माना जा रहा था, लेकिन ऐसा हुआ नहीं. पहले तो टीम को उस समय करारा झटका लगा, जब अमरीका ने इंग्लैंड को 1-0 से हरा दिया.इसे विश्व कप के सबसे बड़े उलटफेर में से एक माना जाता है. इंग्लैंड की टीम स्पेन से भी 1-0 से हारकर पहले दौर से ही बाहर हो गई. फ़ाइनल राउंड में उसे जाने का मौक़ा तक नहीं मिला.ग्रुप स्टेज से फ़ाइनल राउंड में पहुँचने वाली चार टीमें थीं- ब्राज़ील, स्पेन, स्वीडन और उरुग्वे. इस प्रतियोगिता में सबसे शानदार प्रदर्शन कर रही थी मेज़बान ब्राज़ील की टीम.फ़ाइनल राउंड की भी ब्राज़ील ने इसी अंदाज़ में शुरुआत की. उसने स्वीडन को 7-1 और स्पेन को 6-1 से मात दी. निर्णायक मैच के पहले ब्राज़ील की टीम फ़ाइनल ग्रुप में शीर्ष पर थी. ब्राज़ील और उरुग्वे के बीच निर्णायक मैच देखने के लिए लाखों की संख्या में दर्शक जुटे.ख़िताब की दावेदार मानी जा रही थी ब्राज़ील की टीम, लेकिन हुआ उल्टा. उरुग्वे ने ब्राज़ील को 2-1 से हराकर दूसरी बार विश्व कप के ख़िताब़ पर क़ब्ज़ा कर लिया.1954 का विश्व कप स्विट्ज़रलैंड में आयोजित हुआ. इस साल फ़ीफ़ा के गठन की 50वीं सालगिरह थी और उस समय फ़ीफ़ा का मुख्यालय ज्यूरिख में ही था.एक बार फिर विश्व कप के स्वरूप को पहले जैसा ही कर दिया गया. इस प्रतियोगिता में वरीयता पद्धति को भी महत्व दिया गया. ये तय किया गया कि रैंकिंग में चार शीर्ष टीमें एक-दूसरे से पहले दौर में नहीं खेलेंगी.अर्जेंटीना ने इस विश्व कप का भी बहिष्कार किया, लेकिन पश्चिम जर्मनी की टीम ने इस प्रतियोगिता में हिस्सा लिया. पहली बार उरुग्वे ने भी यूरोप में आकर विश्व कप में शामिल होने का फ़ैसला किया.इस विश्व कप में हंगरी को ख़िताब का प्रबल दावेदार माना जा रहा था. हंगरी की टीम 1952 की ओलंपिक चैम्पियन थी और अभी भी मैदान पर उनका कोई सानी नहीं था. उनके खिलाड़ी जिस शैली से फ़ुटबॉल खेलते थे, उसे मात देना मुश्किल समझा जा रहा था, लेकिन सबसे शानदार शुरुआत की पश्चिम जर्मनी ने.पश्चिम जर्मनी ने तुर्की को 4-1 से हराकर ज़बरदस्त शुरुआत की. लेकिन हंगरी की टीम भी कहाँ पीछे थी. ग्रुप मैच में उसने जर्मनी को 8-3 से हराकर जैसे प्रतियोगिता में अपने वर्चस्व का डंका पीट दिया. लेकिन आगे चलकर पश्चिमी जर्मनी की टीम ही उसके लिए काल साबित हुई.क्वार्टर फ़ाइनल में उरुग्वे ने इंग्लैंड को 4-2 से मात दी, तो हंगरी ने ब्राज़ील को इसी अंतर से पीटा. सेमी फ़ाइनल मैच सबसे यादगार साबित हुआ जब मुक़ाबला उरुग्वे और हंगरी के बीच हुआ.आख़िरकार अतिरिक्त समय में हंगरी ने उरुग्वे को हराकर फ़ाइनल में जगह बनाई. पश्चिमी जर्मनी की टीम सही समय पर ज़बरदस्त फ़ॉर्म में आई.उसने सेमी फ़ाइनल में पड़ोसी ऑस्ट्रिया की टीम को 6-1 से पीटकर फ़ाइनल में प्रवेश किया.फ़ाइनल मैच बड़ा नाटकीय साबित हुआ. एक समय हंगरी की टीम 2-0 से आगे चल रही थी.लेकिन जर्मनी ने शानदार वापसी करते हुए पहले तो गोल उतारा और फिर बढ़त भी हासिल कर ली. इसी के साथ हंगरी के ख़िताब जीतने का सपना चकनाचूर हो गया.1958 के विश्व कप की मेज़बानी मिली स्वीडन को. पहली बार इस विश्व कप में सोवियत संघ ने हिस्सा लिया और पहली बार ही ग्रेट ब्रिटेन के सभी देशों- इंग्लैंड, स्कॉटलैंड, वेल्स और उत्तरी आयरलैंड, ने हिस्सा लिया.इस बार प्रतियोगिता के स्वरूप में फिर थोड़ा बदलाव हुआ. 16 टीमों ने विश्व कप के लिए क्वालीफ़ाई किया.लेकिन इस बार ये तय किया गया कि सभी टीमें अपने ग्रुप में कम से कम एक बार सभी टीमों से खेलेंगी.इस बार ग्रुप मैच ड्रॉ होने की सूरत में अतिरिक्त समय देने का प्रावधान ख़त्म कर दिया गया. पहली बार विश्व कप के मैचों का सीधा प्रसारण टीवी पर हुआ.इस विश्व कप की एक और ख़ासियत थी- ब्राज़ील के स्टार खिलाड़ी पेले का उदभव.इस विश्व कप से अपनी अमिट छाप छोड़ने वाले पेले ने अगले कई वर्षों तक फ़ुटबॉल की दुनिया पर राज किया. इस विश्व कप में पेले ब्राज़ील के आख़िरी ग्रुप मैच से पहले तक नहीं खेल पाए थे.सोवियत संघ के ख़िलाफ़ मैच में पेले को उतारा तो गया, लेकिन वे स्कोर कर पाने में नाकाम रहे. हालाँकि ब्राज़ील ने यह मैच 2-0 से जीत लिया.इसी ग्रुप के एक प्ले ऑफ़ मैच में सोवियत संघ ने इंग्लैंड को हराकर प्रतियोगिता से बाहर कर दिया. मेज़बान स्वीडन के कोच थे इंग्लैंड के जॉर्ज रेनॉर.उन्होंने पहले ही ये भविष्यवाणी कर दी थी कि उनकी टीम फ़ाइनल में ज़रूर पहुँचेगी. अपने पहले मैच में स्वीडन ने मैक्सिको को 3-0 से हराया.इसके बाद हंगरी, सोवियत संघ और फिर सेमी फ़ाइनल में पश्चिम जर्मनी को हराकर स्वीडन ने फ़ाइनल में जगह बनाई.दूसरे सेमी फ़ाइनल में ब्राज़ील की भिड़ंत हुई फ़्रांस से. दर्शकों को एक ज़बरदस्त मैच देखने को मिला.पेले भी शानदार फ़ॉर्म में थे. उन्होंने हैट-ट्रिक लगाई और ब्राज़ील ने फ़्रांस को 5-2 से मात दी. फ़्रांस की ओर से दोनों गोल मारे ज़ुस्ट फ़ोन्टेन ने. जिन्होंने इस विश्व कप में कुल 13 गोल मारे, जो आज भी विश्व रिकॉर्ड है.फ़ाइनल में ब्राज़ील और स्वीडन की टीमें आमने-सामने थी. चौथे मिनट में ही स्वीडन ने 1-0 की बढ़त हासिल कर ली.पेले और वावा के दो-दो गोलों की बदौलत ब्राज़ील ने आख़िरकार 5-2 से जीत हासिल कर पहली बार विश्व कप के ख़िताब पर क़ब्ज़ा कर लिया.लगातार दो बार यूरोप में विश्व कप आयोजित कराने के बाद फ़ीफ़ा ने विश्व कप की मेज़बानी दक्षिणी अमरीकी देश को देने का फ़ैसला किया.यहाँ मुक़ाबला था अर्जेंटीना और चिली में. 1960 में चिली में ज़बरदस्त भूकंप आया था और हज़ारों लोग मारे गए थे, लेकिन चिली के उत्साह में कोई कमी नहीं थी.चिली में फ़ुटबॉल एसोसिएशन के अध्यक्ष डिटबॉर्न की भावुक अपील का असर पड़ा और चिली को मेज़बानी का मौक़ा मिला या यों कहें कि भूकंप के बाद स्टेडियम के निर्माण के साथ पुनर्निर्माण का काम शुरू हुआ.चार साल पहले ख़िताब जीतने वाली ब्राज़ील की टीम इस बार भी ख़िताब की प्रबल दावेदार थी. ब्राज़ील की टीम में कोई ख़ास बदलाव नहीं हुआ था.ये ज़रूर था कि पेले अब 21 साल के हो गए थे और उनकी प्रतिभा में दिनों-दिन निखार आ रहा था. उनके साथ गरिंचा जैसे खिलाड़ी भी ब्राज़ील की शोभा बढ़ा रहे थे.अपने ग्रुप में ब्राज़ील का प्रदर्शन शुरू से ही शानदार रहा. लेकिन इसके लिए उसे क़ीमत भी चुकानी पड़ी. ब्राज़ील के पहले मैच से ही पेले ज़बरदस्त फ़ॉर्म में थे.लेकिन चेकोस्लोवाकिया के ख़िलाफ़ मैच में पेले घायल हो गए. मैच तो ड्रॉ रहा, लेकिन पेले के जांघ की मांसपेशियाँ खिंच गईं. पेले इसके बाद कोई मैच नहीं खेल पाए.उनकी जगह एमारिल्डो को टीम में शामिल किया गया. एमारिल्डो ने अपने खेल से सबका ध्यान खींचा और उन्हें 'ह्वाइट पेले' तक कहा गया. साथ ही गरिंचा और वावा पर भी टीम की ज़िम्मेदारी आ पड़ी, जिसे उन्होंने बख़ूबी निभाया भी.मेज़बान चिली और इटली के बीच हुआ मैच काफ़ी चर्चित हुआ. लेकिन शानदार प्रदर्शन के कारण नहीं बल्कि मैदान में घटी घटनाओं के कारण.खिलाड़ी एक-दूसरे से ख़ूब उलझे. इटली के दो खिलाड़ियों को मैदान से बाहर भी किया गया, लेकिन स्थिति में कोई सुधार नहीं हुआ. मेज़बान चिली ने यह मैच 2-0 से जीत तो लिया लेकिन सैंटियागो में हुआ यह मैच ग़लत कारणों से चर्चा में रहा.क्वार्टर फ़ाइनल में मेज़बान चिली ने सोवियत संघ को हराकर एक बड़ा उलटफेर किया. एक अन्य क्वार्टर फ़ाइनल मैच में गरिंचा के शानदार खेल की बदौलत ब्राज़ील ने इंग्लैंड को 3-1 से पीटा.यूगोस्लाविया ने जर्मनी को हराया तो चेकोस्लोवाकिया ने हंगरी को प्रतियोगिता से बाहर किया. सेमी फ़ाइनल में चेकोस्लोवाकिया ने यूगोस्लाविया को 3-1 से मात दी तो ब्राज़ील ने मेज़बान चिली को 4-2 से हराकर लगातार फ़ाइनल में जगह बनाई.फ़ाइनल में ब्राज़ील और चेकोस्लोवाकिया आमने-सामने थे. एक बार फिर ब्राज़ील की टीम 1-0 से पिछड़ गई.लेकिन उन्होंने मैच में फिर वापसी की. ब्राज़ील ने तीन गोल करके मैच 3-1 से जीत लिया और लगातार दूसरी बार विश्व कप का ख़िताब अपने नाम किया वो भी अपने स्टार खिलाड़ी पेले की अनुपस्थिति में.1966 में विश्व कप की मेज़बानी मिली इंग्लैंड को. यह विश्व कप काफ़ी चर्चित रहा लेकिन विवादों के कारण ज़्यादा.इंग्लैंड और पश्चिम जर्मनी के बीच हुए फ़ाइनल में ज्योफ़ हर्स्ट का 'विवादित गोल' अभी भी दोनों देशों के फ़ुटबॉल प्रेमियों की ज़ुबान पर रहता है.और तो और विश्व कप शुरू होने से चार महीने पहले ज़ुल्स रिमे ट्रॉफ़ी ही ग़ायब हो गई. हालाँकि बाद में लंदन के एक गॉर्डन से यह ट्रॉफ़ी मिली.यह पहला विश्व कप था जिसमें एक शुभंकर चुना गया और मार्केटिंग के लिए विश्व कप का आधिकारिक लोगो भी तैयार कर दिया गया.ब्राज़ील की टीम में 1962 के कई खिलाड़ी शामिल थे. कई महान खिलाड़ी पुर्तगाल की टीम की शोभा बढ़ा रहे थे.जर्मनी और सोवियत संघ की टीम भी काफ़ी मज़बूत थी. लेकिन मेज़बान इंग्लैंड टीम को भी जानकार कम नहीं आँक रहे थे, ख़ासकर मेज़बान देश के रूप में.इंग्लैंड ने शुरुआत तो ठीक-ठाक की. फ़्रांस के ख़िलाफ़ 2-0 से जीत हासिल कर इंग्लैंड ने क्वार्टर फ़ाइनल में जगह बना ली.क्वार्टर फ़ाइनल में अर्जेंटीना और बेकेनबावर जैसे खिलाड़ियों से सजी पश्चिम जर्मनी की टीम को भी जगह मिली. लेकिन सबसे कठिन ग्रुप था ब्राज़ील का.इस ग्रुप में ब्राज़ील के साथ हंगरी, पुर्तगाल और बुल्गारिया की टीमें थीं.ग्रुप के पहले मैच में ही बुल्गारियाई खिलाड़ियों के ख़राब खेल की गाज गिरी पेले पर, जो 1962 के विश्व कप में भी ज़्यादातर मैच में नहीं खेल पाए थे.फ़ाउल के कारण पेले को मैदान से ले जाना पड़ा. हालाँकि ब्राज़ील की टीम यह मैच जीत गई. लेकिन अगले मैच में हंगरी ने ब्राज़ील को हराकर सनसनी फैला दी.पुर्तगाल के ख़िलाफ़ मैच में एक बार फिर ब्राज़ील की ओर से पेले मैदान में उतरे लेकिन एक बार फिर उनके साथ वही हुआ. विपक्षी खिलाड़ियों के निशाने पर रहे पेले.ब्राज़ील ये मैच 3-1 से हार गया और ब्राज़ील की टीम विश्व कप से बाहर हो गई. पेले ने क़सम खाई कि वे फिर कभी विश्व कप में नहीं खेलेंगे.इटली की टीम भी उस समय यूरोपीय फ़ुटबॉल में छाई हुई थी. लेकिन उत्तर कोरिया के हाथों मिली हार के बाद टीम को अपना बोरिया-बिस्तर बाँधना पड़ा.इस ग्रुप से सोवियत संघ और उत्तर कोरिया ने क्वार्टर फ़ाइनल में जगह बनाई. क्वार्टर फ़ाइनल में एक बार फिर उत्तर कोरिया ने पुर्तगाल का मैच शानदार रहा.कमज़ोर समझी जाने वाली उत्तर कोरिया की टीम एक समय पुर्तगाल पर 3-0 की बढ़त बना चुकी थी. लेकिन अपने स्टार खिलाड़ी यूसेबियो के शानदार चार गोल की बदौलत मैच में वापसी की और फिर जीत भी हासिल की.अन्य क्वार्टर फ़ाइनल मैचों में पश्चिम जर्मनी ने उरुग्वे को 4-0 से मात दी, तो सोवियत संघ ने हंगरी को 2-1 से हराया.इंग्लैंड ने अर्जेंटीना को 1-0 से हराकर पहली बार विश्व कप के फ़ाइनल में जगह बनाई. लंदन के वेम्बली स्टेडियम में हुए फ़ाइनल मैच को देखने 97 हज़ार दर्शक आए.12वें मिनट में ही जर्मनी ने गोल करके बढ़त हासिल कर ली. लेकिन चार मिनट बाद ही ज्योफ़ हर्स्ट ने गोल करके स्कोर बराबर कर लिया.इंग्लैंड के मार्टिन पीटर्स ने गोल करके स्कोर 2-1 कर दिया. लग रहा था कि इंग्लैंड अब मैच जीत जाएगा लेकिन एक मिनट पहले जर्मनी ने गोल उतारकर स्कोर बराबर कर दिया.इसके बाद मैच अतिरिक्त समय में गया. लेकिन हर्स्ट के एक 'विवादित गोल' के कारण इंग्लैंड ने बढ़त हासिल कर ली.गेंद गोल लाइन के पार गई थी या नहीं- इस पर सवाल उठे. लेकिन लाइंसमैन ने इंग्लैंड के पक्ष में फ़ैसला दिया. फ़ाइनल के बाद भी इस पर चर्चा होती रही.लेकिन हर्स्ट ने एक और गोल मार कर स्कोर 4-2 कर दिया और इंग्लैंड ने पहली बार विश्व कप के ख़िताब पर क़ब्ज़ा किया.1970 में मैक्सिको में हुआ विश्व कप पहला विश्व कप था जब मैचों का रंगीन टेलीविज़न पर प्रसारण किया गया. इस विश्व कप के मैचों में खिलाड़ियों ने भी रंगीन पोशाकें पहनीं.मैक्सिको विश्व कप को मेज़बानी के लिहाज़ से भी बेहतरीन माना जाता है. साथ ही ब्राज़ील की टीम का असाधारण प्रदर्शन भी इस विश्व कप को यादगार बना गया. हालाँकि 1966 के विश्व कप में बुरा अनुभव लेकर गए पेले ने घोषणा की थी कि वे अब फिर विश्व कप में नहीं खेलेंगे.लेकिन ब्राज़ील ने इस विश्व कप को काफ़ी गंभीरता से लिया. पेले भी अपना वनवास छोड़कर वापस आए और स्टार खिलाड़ियों की जमात में शामिल हुए. ग्रुप मुक़ाबले में ब्राज़ील का मुक़ाबला इंग्लैंड से हुआ. मैच बड़ा शानदार रहा.आख़िरकार ब्राज़ील की टीम जीती लेकिन मैच यादगार रहा इंग्लैंड के गोलकीपर के शानदार प्रदर्शन के कारण जिन्होंने कई गोल बचाए. इस हार के बावजूद इंग्लैंड की टीम ब्राज़ील के साथ नॉक आउट स्टेज तक पहुँच गई.क्वार्टर फ़ाइनल मैच में इटली ने मेज़बान मैक्सिको को 4-1 से पीटा, तो ब्राज़ील ने पेरू को 4-2 से मात दी. उरुग्वे ने सोवियत संघ की सशक्त टीम को पछाड़ा. लेकिन सबसे ज़ोरदार मैच हुआ पश्चिम जर्मनी और इंग्लैंड के बीच.पश्चिम जर्मनी की टीम तो बदला लेने की कोशिश में थी ही. लेकिन इंग्लैंड ने शानदार शुरुआत की और 2-0 की बढ़त ले ली. लेकिन अति विश्वास में बॉबी चार्ल्टन और मार्टिन पीटर्स को बैठाने का फ़ैसला ग़लत साबित हुआ और जर्मनी ने आख़िरकार 3-2 से जीत हासिल कर ली.इटली और पश्चिम जर्मनी के बीच हुआ सेमी फ़ाइनल मैच काफ़ी यादगार रहा. ज़बरदस्त मुक़ाबले में इटली ने पश्चिम जर्मनी को 4-3 से हराया जबकि ब्राज़ील ने उरुग्वे को 3-1 से मात दी.फ़ाइनल के पहले हाफ़ में इटली ने ब्राज़ील पर लगाम लगाए रखा और पेले के 18वें मिनट में दाग़े गोल की बराबरी भी कर दी. लेकिन दूसरे हाफ़ में ब्राज़ील की टीम ने थक चुकी इटली की टीम को काफ़ी परेशान किया और एक के बाद एक तीन गोल किए.ब्राज़ील ने इटली को 4-1 से हराया और तीसरी बार विश्व कप का ख़िताब जीता. इस वर्ष ब्राज़ील के कोच थे मारियो ज़गालो.ज़गालो के साथ ख़ास बात ये रही कि इससे पहले 1958 और 1962 में ब्राज़ील ने जब विश्व कप जीता था, उस समय ज़गालो ब्राज़ील की टीम में शामिल थे और इस साल एक कोच के रूप में टीम के साथ थे.1974 में विश्व कप की मेज़बानी मिली पश्चिम जर्मनी को. इस विश्व कप के दौरान फ़ुटबॉल की दुनिया में ब्राज़ील का वर्चस्व टूटा.इस समय दुनिया में यूरोपीय फ़ुटबॉल का दबदबा चल रहा था. हॉलैंड और पश्चिम जर्मनी के सितारे बुलंद थे और दोनों ने इस विश्व कप में इसका प्रदर्शन भी किया.हालाँकि हॉलैंड की टीम आक्रमक फ़ुटबॉल खेल रही थी और पश्चिम जर्मनी की रणनीति रक्षात्मक खेल की थी.ब्राज़ील ने यूरोपीय फ़ुटबॉल की भद्दी नक़ल की कोशिश तो की, लेकिन वे इसमें सफल नहीं हो पाए. पेले नहीं खेल रहे थे.लेकिन ब्राज़ील की टीम दूसरे दौर में पहुँचने में सफल रही. हॉलैंड अपने ग्रुप से आसानी से क्वालीफ़ाई कर गया.लेकिन पश्चिम जर्मनी के लिए यह आसान नहीं रहा. पूर्वी जर्मनी के हाथों उसे हार मिली, तो चिली और ऑस्ट्रेलिया को हराने में उसे काफ़ी मशक्क़त करनी पड़ी.पहले दौर से बाहर होने वाली बड़ी टीम थी- इटली. जिसे हेती को हराने में भी पसीना बहाना पड़ा और पोलैंड से हारकर तो टीम बाहर ही हो गई.दूसरे दौर में हंगरी का खेल देखते ही बनता था. हंगरी ने अर्जेंटीना को 4-0 से बड़े अंतर से मात दी.पूर्वी जर्मनी को भी हंगरी ने हराया और फिर ब्राज़ील को भी हराकर अपना बेहतरीन प्रदर्शन जारी रखा.अन्य ग्रुप में पश्चिम जर्मनी और पोलैंड ने स्वीडन और यूगोस्लाविया की चुनौती समाप्त की. अब आख़िरी ग्रुप मैच में यह फ़ैसला होना था कि हॉलैंड का फ़ाइनल में किससे मुक़ाबला होगा.फ़्रैंकफ़र्ट में हुए इस मैच में पोलैंड ने शानदार खेल का प्रदर्शन तो किया लेकिन घरेलू मैदान पर आख़िरकार पश्चिम जर्मनी की चली और पोलैंड को हार का सामना पड़ा.हॉलैंड और पश्चिमी जर्मनी के बीच 'ऐतिहासिक दुश्मनी' को देखते हुए इस फ़ाइनल के प्रति लोगों का ज़बरदस्त आकर्षण था.फ़ाइनल में हॉलैंड ने शुरुआत अच्छी की, लेकिन बेकेनबॉवर वाली जर्मन टीम के आगे उसकी नहीं चली.आख़िरकार पश्चिम जर्मनी की टीम 2-1 से जीत गई और दूसरी बार विश्व कप का ख़िताब जीतने में सफलता पाई.1978 का विश्व कप फ़ुटबॉल अर्जेंटीना में हुआ. इस विश्व कप का ख़िताब मेज़बान अर्जेंटीना ने जीता. अर्जेंटीना ने फ़ाइनल में हॉलैंड को 3-1 से हराया. फ़ाइनल मैच का फ़ैसला अतिरिक्त समय में हुआ.अर्जेंटीना ने पहली बार विश्व कप का ख़िताब जीतने में सफलता पाई और विश्व कप जीतने वाली छठी टीम बनी. इस विश्व कप का स्वरूप 1974 के विश्व कप की तरह रहा.16 टीमें इसके लिए क्वालीफ़ाई हुईं. टीमों को चार-चार के ग्रुप में रखा गया. ग्रुप मैच के बाद चार-चार टीमों के दो ग्रुप बाँट दिए गए.इसके बाद दोनों ग्रुपों की विजेता के बीच फ़ाइनल मैच हुआ. लगातार दूसरी बार हॉलैंड की टीम फ़ाइनल मैच में हार गई.1974 में हॉलैंड की टीम पश्चिम जर्मनी से हार गई थी. इस विश्व में सबसे ज़्यादा गोल मारे मारियो केम्पेस ने. उन्होंने छह गोल दाग़े.ग्रुप-1 में इटली की टीम शीर्ष पर रही. अर्जेंटीना की टीम को दूसरे स्थान से संतोष करना पड़ा. ग्रुप-2 में पोलैंड की टीम शीर्ष पर रही.ग्रुप-3 से ऑस्ट्रिया और ग्रुप-4 से पेरू की टीम शीर्ष पर रही. असली कहानी दूसरे दौर से शुरू हुई. पहले ग्रुप से हंगरी की टीम आसानी से जीतकर फ़ाइनल में पहुँच गई. लेकिन दूसरे ग्रुप की कहानी बिल्कुल अलग रही.ग्रुप-बी के दो मैचों के बाद भी ब्राज़ील और अर्जेंटीना के अंक बराबर थे. अब इस ग्रुप का फ़ैसला दोनों टीमों के आख़िरी मैचों पर निर्भर था.फ़ीफ़ा ने इस बात पर ज़ोर नहीं दिया कि दोनों मैच एक ही समय पर शुरू हों. नतीजा ये हुआ कि ब्राज़ील ने पोलैंड को तो 3-1 से हरा दिया लेकिन अर्जेंटीना के सामने फ़ाइनल में पहुँचने का लक्ष्य भी मिल गया, क्योंकि उसका मैच ब्राज़ील के मैच के बाद हुआ.अर्जेंटीना ने इसका लाभ उठाया और पेरू को 6-0 के बड़े अंतर से पराजित किया. हालाँकि उस मैच में पेरू के गोलकीपर पर सवाल उठाए गए.कहा जाता है कि अर्जेंटीना मूल के पेरू के गोलकीपर के कारण ही अर्जेंटीना इतना स्कोर कर पाया. कारण जो भी हो अर्जेंटीना की टीम फ़ाइनल में पहुँचने में सफल रही और ब्राज़ील की टीम बाहर हो गई.फ़ाइनल मैच काफ़ी उत्तेजना भरा रहा. मेज़बान अर्जेंटीना की टीम पहली बार फ़ाइनल खेल रही थी, तो लगातार दूसरी बार फ़ाइनल में उतरी थी हॉलैंड की टीम.हॉलैंड की टीम का सपना एक बार फिर टूटा और मेज़बान टीम ने विश्व विजेता बनने का गौरव हासिल किया. अर्जेंटीना ने फ़ाइनल में हॉलैंड को 2-1 से मात दी.1982 में स्पेन में हुए विश्व कप का स्वरूप कुछ बदला हुआ था. इस बार 24 टीमों को विश्व कप में खेलने का मौक़ा मिला.दूसरे ग्रुप स्टेज को दोबारा शामिल किया गया और यह भी तय हुआ कि सेमी फ़ाइनल मैच भी खेले जाएँगे.अब चार-चार टीमों को छह ग्रुपों में शामिल किया गया. ग्रुप स्टेज के एक मैच में हंगरी ने अल-सल्वाडोर को 10-1 से मात दी, तो अल्जीरिया ने पश्चिमी जर्मनी को 2-1 से हराकर सनसनी फैलाई.स्कॉटलैंड की टीम ब्राज़ील से 4-1 से हार गई. सोवियत संघ से 2-2 की बराबरी के साथ ही स्कॉटलैंड की टीम प्रतियोगिता से बाहर हो गई.इंग्लैंड ने शुरुआत तो अच्छी की. फ़्रांस को उसने 3-1 से हराया. इंग्लैंड ने चेकोस्लोवाकिया और ट्यूनीशिया को भी हराया.लेकिन दूसरे दौर में पश्चिम जर्मनी और स्पेन से हारकर इंग्लैंड की टीम ख़ाली हाथ स्वदेश लौटी.डिएगो माराडोना के साथ उतरी अर्जेंटीना की टीम अपना पहला मैच बेल्जियम से हार गई लेकिन दूसरे दौर में जगह बनाने में सफल रही.दूसरे दौर में उसका मुक़ाबला ब्राज़ील और इटली जैसी टीमों से था. ब्राज़ील ने 1970 के बाद अपनी बेहतरीन टीम उतारी. टीम में ज़िको, सोक्रेटिस, एडर और फ़ाल्काओ जैसे खिलाड़ियों से सजी थी ब्राज़ील की टीम.लेकिन कारेका घायल होने के कारण खेल नहीं पाए और ब्राज़ील को इसकी क़ीमत चुकानी पड़ी.अर्जेंटीना की टीम दूसरे दौर में फ़्लॉप साबित हुई. इटली की टीम ने उसे मात दी और ब्राज़ील के हाथों भी उसे 3-1 से पराजित होना पड़ा.इस मैच में ब्राज़ील के बटिस्टा को फ़ाउल करने के कारण माराडोना को मैदान से बाहर कर दिया गया. लेकिन ब्राज़ील का रास्ता आसान नहीं था. ख़िताब की दावेदार मानी जाने वाली ब्राज़ील की टीम इटली के हाथों हारकर बाहर हो गई.पहले सेमी फ़ाइनल में इटली का मुक़ाबला था पोलैंड से. इटली ने पोलैंड को मात देकर 12 सालों में पहली बार विश्व कप के फ़ाइनल में जगह बनाई.फ़्रांस और पश्चिमी जर्मनी के बीच दूसरा सेमी फ़ाइनल दो शक्तिशाली देश के बीच ज़बरदस्त जंग थी. आख़िरकार पश्चिम जर्मनी ने फ़्रांस को 5-4 से हराकर फ़ाइनल में प्रवेश किया.फ़ाइनल में इटली की टीम को रोकना मुश्किल लग रहा था और हुआ भी यही. 3-1 से फ़ाइनल मैच जीतकर इटली ने विश्व कप का ख़िताब जीत लिया.1986 में विश्व कप की मेज़बानी पहले कोलंबिया को देने का फ़ैसला हुआ था. लेकिन सुविधाओं की कमी के आधार पर मेज़बानी मैक्सिको को सौंपी गई.हालाँकि ब्राज़ील और अमरीका ने भी मेज़बानी का प्रस्ताव सौंपा था. एक साल पहले ही मैक्सिको सिटी में ज़बरदस्त भूकंप आया था और आगे भी भूकंप की भविष्यवाणी की गई थी. लेकिन विश्व कप आराम से हुआ.इस विश्व कप की ख़ासियत थी- पेले के बाद डिएगो माराडोना जैसे स्टार खिलाड़ी का उदभव.हालाँकि 1982 के विश्व कप में भी माराडोना खेले थे लेकिन इस विश्व कप में उनका प्रदर्शन देखने लायक़ था.इस विश्व कप में भी प्रतियोगिता के स्वरूप में थोड़ा बदलाव हुआ और दूसरे दौर के मैचों की जगह सीधे नॉक आउट मैचों का प्रावधान किया गया.नॉक आउट स्टेज के लिए हर ग्रुप की दो शीर्ष टीमों को क्वालीफ़ाई करना था जबकि तीसरे स्थान पर रहने वाली चार सर्वश्रेष्ठ टीमों को भी नॉक आउट चरण में खेलने का अवसर मिला.इस विश्व कप का पहला मैच इटली और बुल्गारिया के बीच हुआ. मैच एक-एक से ड्रॉ हुआ. ग्रुप-ए से अर्जेंटीना, इटली और बुल्गारिया की टीमों ने क्वालीफ़ाई किया.ग्रुप-बी से मैक्सिको, पराग्वे ने क्वालीफ़ाई किया जबकि सोवियत संघ और फ़्रांस ने ग्रुप-सी से क्वालीफ़ाई किया. ब्राज़ील के पास अभी भी ज़ीको, सोक्रेटस और करेका जैसे स्टार खिलाड़ी थे. ब्राज़ील की टीम बिना कोई मैच हारे दूसरे दौर में पहुँची. ग्रुप-डी से ब्राज़ील के साथ स्पेन की टीम दूसरे दौर में पहुँची.ग्रुप-ई से डेनमार्क, पश्चिम जर्मनी और उरुग्वे ने दूसरे दौर में जगह बनाई. ग्रुप-एफ़ से मोरक्को, इंग्लैंड और पोलैंड की टीमों ने दूसरे दौर में जगह बनाई.क्वार्टर फ़ाइनल में भी इंग्लैंड, ब्राज़ील, फ़्रांस, पश्चिम जर्मनी, स्पेन, मैक्सिको, अर्जेंटीना जैसी शीर्ष टीमों ने जगह बनाई. यह विश्व कप जहाँ माराडोना के प्रभावशाली खेल की बदौलत चर्चा में रहा, वहीं विवादों की छाया से भी यह विश्व कप अलग नहीं रहा.इंग्लैंड और अर्जेंटीना के बीच हुआ क्वार्टर फ़ाइनल मैच आज भी माराडोना के विवादित गोल की बदौलत चर्चा में रहता है. बाद में माराडोना ने भी गोल में 'दैवीय हाथ' की बात स्वीकार की.अन्य क्वार्टर फ़ाइनल मैच में फ़्रांस ने ब्राज़ील को पेनल्टी शूट आउट में 4-3 से हराया. पश्चिम जर्मनी ने मैक्सिको को पेनल्टी शूट आउट में 4-1 से हराया.जबकि बेल्जियम ने स्पेन को पेनल्टी शूट आउट में 5-4 से मात दी. सेमीफ़ाइनल में पश्चिम जर्मनी ने फ़्रांस को 2-0 से हराया. अर्जेंटीना ने बेल्जियम को भी इतने ही अंतर से हराया.पश्चिम जर्मनी के कोच बेकेनबॉवर ने पहले ही कह दिया था कि उनकी टीम इतनी मज़बूत नहीं कि विश्व कप जीत सके.अर्जेंटीना ने शुरू में 2-0 की बढ़त हासिल कर ली. लेकिन जर्मनी ने वापसी करते हुए स्कोर की बराबरी कर ली. लेकिन अर्जेंटीना ने एक और गोल करके 3-2 से जीत हासिल कर ली और दूसरी बार ख़िताब जीतने में सफलता पाई.1990 में इटली में हुए विश्व कप को काफ़ी धीमा विश्व कप माना जाता है.एकीकरण के बाद पश्चिम जर्मनी और पूर्वी जर्मनी की टीम अब जर्मनी के नाम से विश्व कप में उतरी. जर्मनी, हॉलैंड, अर्जेंटीना और ब्राज़ील को ख़िताब का तगड़ा दावेदार माना जा रहा था.हालाँकि जर्मनी ने विश्व कप का ख़िताब तीसरी बार जीत लिया. लेकिन कैमरून और उसके खिलाड़ी रोजर मिल्ला इस प्रतियोगिता के स्टार साबित हुए.इस विश्व कप की शुरुआत ही एक बड़े उलटफेर के साथ हुई. कैमरून ने पिछली चैम्पियन अर्जेंटीना की टीम को 1-0 से हरा कर शुरुआत की.आगे भी कैमरून ने सबको आश्चर्यचकित करते हुए क्वार्टर फ़ाइनल में जगह बनाई. क्वार्टर फ़ाइनल तक पहुँचने वाली कैमरून की टीम पहली अफ़्रीक़ी टीम बनी.क्वार्टर फ़ाइनल में कैमरून की टीम इंग्लैंड से संघर्ष करते हुए हारी. अतिरिक्त समय में इंग्लैंड ने कैमरून को 3-2 से पराजित किया. रिटायरमेंट छोड़कर वापस आने वाले 38 वर्षीय रोजर मिल्ला रातों-रात अंतरराष्ट्रीय स्टार हो गए.अर्जेंटीना की टीम ने हार से उबरते हुए फ़ाइनल में जगह बनाई. क्वार्टर फ़ाइनल में अर्जेंटीना ने ब्राज़ील को हराया.सेमी फ़ाइनल में अर्जेंटीना ने मेज़बान इटली को हराया. अर्जेंटीना की टीम प्रतियोगिता में पहली ऐसी टीम बनी, जिसने मेज़बान इटली के ख़िलाफ़ गोल दाग़ा.अर्जेंटीना और इटली का मैच 1-1 से बराबर रहा और फिर फ़ैसला पेनल्टी शूट आउट में अर्जेंटीना के हक़ में गया.दूसरे सेमी फ़ाइनल में जर्मनी का मुक़ाबला था इंग्लैंड की टीम से. मैच 1-1 से बराबरी पर छूटा और पेनल्टी शूट आउट में इंग्लैंड की टीम जर्मनी से 4-3 से हार गई.फ़ाइनल में आमने-सामने थी जर्मनी और अर्जेंटीना की टीमें. 1990 के विश्व कप को सबसे कम रोमांचक विश्व कप में गिना जाता था.प्रतियोगिता के बाक़ी मैचों की तरह फ़ाइनल मैच भी नीरस ही रहा. दोनों टीमों ने बड़ा ही रक्षात्मक खेल खेला और फ़ाइनल देखने के लिए जुटे लोगों का मज़ा किरकिरा किया. मैच ख़त्म होने से पाँच मिनट पहले जर्मनी ने गोल करके विश्व कप पर तीसरी बार क़ब्ज़ा किया और ब्राज़ील की बराबरी की.फ़ीफ़ा ने 1988 में ही यह फ़ैसला कर लिया था कि 1994 का विश्व कप अमरीका में आयोजित होगा. मोरक्को और ब्राज़ील की दावेदारी को ख़ारिज करते हुए अमरीका को मेज़बानी देने के फ़ैसले पर लोगों को अचरज भी हुआ क्योंकि अमरीका में फ़ुटबॉल के प्रति लोगों का उत्साह कम था.लेकिन इसके बावजूद अमरीका में हुआ विश्व कप आयोजन के मामले में सफल माना जाता है. हर मैच के लिए औसत 69 हज़ार दर्शक स्टेडियम में जुटे.1990 की तरह इस विश्व कप में भी 24 टीमों ने क्वालीफ़ाई किया और चार-चार टीमों के छह ग्रुप में उन्हें बाँटा गया.इस विश्व कप में सभी टीमों ने आक्रमक फ़ुटबॉल का प्रदर्शन किया. फ़ीफ़ा ने टैकल के नियमों में कुछ फेरबदल किया और जीतने वाली टीम को तीन अंक देने का भी फ़ैसला किया गया. इस कारण टीम की अग्रिम पंक्ति के खिलाड़ियों को आक्रमक खेल दिखाने में और सुविधा हुई.जहाँ ब्राज़ील के खिलाड़ियों ने इस प्रतियोगिता में अपनी बेहतरीन क्षमता का प्रदर्शन किया, वहीं अर्जेंटीना के डिएगो माराडोना के कारण प्रतियोगिता पर विवाद की छाया भी रही.माराडोना प्रतिबंधित दवाओं के सेवन के दोषी पाए गए और टूर्नामेंट से निकाल दिए गए. और तो और अमरीका के ख़िलाफ़ कोलंबिया के मैच हारने के कारण उसके एक खिलाड़ी की हत्या कर दी गई.कोलंबिया के खिलाड़ी एस्कोबार ने ग़लती से गेंद अपने ही गोलपोस्ट में डाल दी थी. टीम के स्वदेश लौटने पर उनकी हत्या कर दी गई.बुल्गारिया ने प्रतियोगिता का सबसे बड़ा उलटफेर किया. उसने क्वार्टर फ़ाइनल में जर्मनी को हराकर उसे प्रतियोगिता से बाहर कर दिया.बुल्गारिया के स्ट्वाइचकोव प्रतियोगिता में छह गोल मार कर सबसे ज़्यादा गोल मारने वाले खिलाड़ी बने.इटली की टीम किसी तरह दूसरे दौर में जगह बना पाने में सफल रही. लेकिन रोमारियो और बबेटो जैसे खिलाड़ियों की बदौलत ब्राज़ील की टीम आसानी से क्वार्टर फ़ाइनल में जगह बनाने में सफल रही.क्वार्टर फ़ाइनल में ब्राज़ील का मुक़ाबला था हॉलैंड से. ब्राज़ील की टीम एक समय 2-0 से आगे थी.लेकिन हॉलैंड ने शानदार वापसी की और स्कोर बराबर कर दिया. लेकिन मैच ख़त्म होने से पहले ब्राज़ील ने अपने पुराने खिलाड़ी ब्रैंको को मैदान में उतारा और उन्होंने शानदार गोल करके अपनी टीम को जीत दिला दी.एक अन्य क्वार्टर फ़ाइनल मैच में इटली ने स्पेन को 1-0 से हराकर सेमी फ़ाइनल में जगह बनाई. इटली ने सेमी फ़ाइनल में बुल्गारिया की चुनौती तोड़ी तो ब्राज़ील ने स्वीडन को 1-0 से हराकर फ़ाइनल में जगह बनाई.क़रीब 94 हज़ार दर्शकों की मौजूदगी में फ़ाइनल हुआ ब्राज़ील और इटली के बीच. इटली की टीम ज़रूरत से ज़्यादा रक्षात्मक हो गई और अतिरिक्त समय के बाद भी दोनों टीमें गोल नहीं कर पाईं.फिर फ़ैसला पेनल्टी शूट आउट के ज़रिए हुआ. ब्राज़ील ने पेनल्टी शूट आउट में विश्व कप का ख़िताब जीता और स्कोर रहा 3-2. ब्राज़ील को चौथी बार विश्व कप का ख़िताब मिला.क़रीब 60 साल बाद फ़ुटबॉल विश्व कप फ़्रांस लौटा. इस बार विश्व कप में 32 टीमें शामिल हुईं. लेकिन विश्व कप का आयोजन सफल साबित हुआ.ब्राज़ील की टीम इस साल भी ख़िताब की बहुत बड़ी दावेदार थी. ब्राज़ील के स्टार खिलाड़ी रोनाल्डो अपने प्रदर्शन के बेहतरीन दौर में थे. रोमारियो घायल थे, इसलिए रोनाल्डो पर बहुत बड़ी ज़िम्मेदारी थी.ब्राज़ील ने प्रतियोगिता में अच्छी शुरुआत की. हालाँकि स्कॉटलैंड के ख़िलाफ़ 2-1 से मैच जीतने में टीम को थोड़ा पसीना बहाना पड़ा.लेकिन अगले ही मैच में मोरक्को को 3-0 से हराकर टीम में उत्साह लौट आया. लेकिन पहले दौर के मैच में नॉर्वे के हाथों मिली हार ने टीम का मनोबल काफ़ी कमज़ोर किया. 1966 के बाद पहली बार ब्राज़ील की टीम पहले दौर का कोई मैच हारी थी.मेज़बान फ़्रांस ने पहले दौर की शानदार शुरुआत की. फ़्रांस ने दक्षिण अफ़्रीका, सऊदी अरब और डेनमार्क को हराकर पहले दौर की शुरुआत की.लेकिन सऊदी अरब के ख़िलाफ़ मैच में मैक्सिको के रेफ़री ने ज़िनेदिन ज़िदान को रेड कार्ड दिखा दिया और फ़्रांस को दूसरे दौर की शुरुआत अपने स्टार खिलाड़ी के बिना ही करनी पड़ी.दूसरे दौर में पहुँचने वाली 16 टीमों में से 10 यूरोपीय टीमें थी. दूसरे दौर में इटली ने नॉर्वे को 1-0 से मात दी तो ब्राज़ील ने चिली को 4-1 से रौंदा.फ़्रांस ने पराग्वे को हराया तो इंग्लैंड को अर्जेंटीना के हाथों हार मिली. इसी मैच में इंग्लैंड की ओर से माइकल ओवन ने एक ख़ूबसूरत गोल किया था.क्वार्टर फ़ाइनल में बड़ा उलटफेर उस समय हुआ जब क्रोएशिया ने जर्मनी को 3-0 से हराकर बाहर कर दिया.मेज़बान फ़्रांस और इटली के बीच क्वार्टर फ़ाइनल मैच पेनल्टी शूट आउट में गया और फ़ैसला फ़्रांस के हक़ में 4-3 से गया.ब्राज़ील ने डेनमार्क को 3-2 से हराया जबकि नीदरलैंड्स ने अर्जेंटीना को 2-1 से हराकर प्रतियोगिता से बाहर कर दिया.सेमीफ़ाइनल में मेज़बान फ़्रांस की भिड़ंत थी क्रोएशिया से और ब्राज़ील और नीदरलैंड्स आमने-सामने थे.पहले सेमी फ़ाइनल में फ़्रांस ने क्रोएशिया को 2-1 से हराया. लेकिन नीदरलैंड्स और ब्राज़ील का मैच 1-1 से बराबर रहा.फ़ैसला पेनल्टी शूट आउट में ब्राज़ील के पक्ष में गया. ब्राज़ील ने 4-2 से यह मैच जीता. ब्राज़ील की टीम एक बार फिर फ़ाइनल में पहुँची. लेकिन इस बार उसके ख़िलाफ़ थी मेज़बान टीम फ़्रांस.फ़ाइनल में ब्राज़ील के स्टार खिलाड़ी रोनाल्डो को लेकर जो अफ़वाहों का बाज़ार गर्म रहा, उसकी सच्चाई आज तक सामने नहीं आ पाई है.कहा गया कि रोनाल्डो का घुटना जवाब दे गया था, तो ये भी कहा गया कि वे बेहोश हो गए थे. ख़ैर जो भी हो, टीम शीट से उनका नाम ग़ायब था.लेकिन बाद में वे टीम में आए. लेकिन वे थके हुए नज़र आ रहे थे. लोगों को कहीं से वो रोनाल्डो नज़र नहीं आया, जिसके लिए वे जाने जाते थे.दूसरी ओर फ्रांस के स्टार खिलाड़ी ज़िनेदिन ज़िदान अभी तक पूरे फ़ॉर्म में आ गए थे और उनका प्रदर्शन देखने लायक़ था.दूसरी ओर 'बीमार' रोनाल्डो के कारण ब्राज़ील की टीम अपने फ़ॉर्म में नज़र नहीं आई. इसका अंदाज़ा इसी से होता है कि वे एक गोल भी नहीं मार पाए. फ़्रांस ने ज़िनेदिन ज़िदान के दो गोलों की बदौलत ब्राज़ील को 3-0 से हराकर और विश्व कप का ख़िताब जीत लिया.वर्ष 2002 का विश्व कप की मेज़बानी दक्षिण कोरिया और जापान को संयुक्त रूप से मिली.पहली बार ऐसा हुआ कि दो देशों ने मिल कर विश्व कप की मेज़बानी की.इस कारण ऐसा पहली बार हुआ कि तीन देशों चैम्पियन फ़्रांस और मेज़बान देश दक्षिण कोरिया के साथ-साथ जापान को विश्व कप में सीधे प्रवेश मिला.पिछले विश्व कप की ख़राब यादों को भूलते हुए ब्राज़ील के स्टार स्ट्राइकर रोनाल्डो ने फ़ाइनल में अपने पैर का जादू दिखाया और जर्मनी की टीम को पछाड़ते हुए अपने देश को विश्व कप का ख़िताब दिलवाया.रोनाल्डो ने फ़ाइनल के दोनों गोल मारे. रोनाल्डो ने इस विश्व कप में आठ गोल मारे और प्लेयर ऑफ़ द टूर्नामेंट का ख़िताब भी पाया.लेकिन इस दौड़ में उनके साथी खिलाड़ी रिवाल्डो ने भी उन्हें अच्छी चुनौती दी.1970 के बाद ब्राज़ील ऐसी टीम बनी, जिसने विश्व कप में अपने सभी मैच जीते. 1970 में भी ब्राज़ील ने ही यह कारनामा दिखाया था.इससे पहले उरुग्वे ने 1930 में और इटली ने 1938 में यह सफलता हासिल की थी. वैसे इस विश्व कप की शुरुआत धमाकेदार अंदाज़ में हुई जब सेनेगल ने चैम्पियन फ़्रांस को हराकर सनसनी फैला दी.फ़्रांस की शुरुआत ऐसी ख़राब हुई कि डेनमार्क ने 3-0 से हराकर उसे प्रतियोगिता से ही बाहर कर दिया. पहले दौर से अर्जेंटीना भी बाहर हो गया, लेकिन उसका ग्रुप काफ़ी कठिन था.उस ग्रुप को ग्रुप ऑफ़ डेथ का भी नाम दिया गया था. क्योंकि इस ग्रुप में इंग्लैंड, स्वीडन, अर्जेंटीना और नाइजीरिया की टीमें शामिल थी. दूसरे दौर में पहुँचने का मौक़ा मिला स्वीडन और इंग्लैंड को.मेज़बान जापान और दक्षिण कोरिया की टीमें भी दूसरे दौर में पहुँचने में कामयाब हुईं.क्वार्टर फ़ाइनल में पहुँचने का सौभाग्य मिला ब्राज़ील, सेनेगल, इंग्लैंड, तुर्की, स्पेन, दक्षिण कोरिया, जर्मनी और अमरीका की टीमों को. क्वार्टर फ़ाइनल में ब्राज़ील ने इंग्लैंड को 2-1 से हराया तो तुर्की ने सेनेगल को हराकर बाहर किया.दक्षिण कोरिया ने पेनल्टी शूट आउट में स्पेन को चलता किया तो जर्मनी सिर्फ़ एक गोल के अंतर से ही अमरीका को हरा पाया.सेमीफ़ाइनल में ब्राज़ील ने तुर्की को हराया तो जर्मनी के हाथों दक्षिण कोरिया की हार हुई. फ़ाइनल में रोनाल्डो के बेहतरीन खेल की बदौलत ब्राज़ील ने जर्मनी को हराकर पाँचवीं बार ख़िताब जीता.वर्ष 2006 का फ़ीफ़ा वर्ल्ड कप जर्मनी में आयोजित हुआ. कई धुरंधर टीमों की दावेदारी के बीच आख़िरकार इटली की टीम ने बाज़ी मारी. ये इटली का चौथा ख़िताब था.फ़ाइनल में इटली ने फ़्रांस की टीम को मात दी. फ़्रांस के मशहूर खिलाड़ी ज़िनेदिन ज़िदान को रेड कार्ड मिलना फ़ाइनल का निर्णायक पल साबित हुआ.हताश-परेशान फ़्रांस की टीम अपने स्टार खिलाड़ी की कमी को झेल नहीं पाई और पेनल्टी शूटआउट में इटली ने फ़्रांस को 5-3 से हरा दिया.फ़ाइनल के दौरान ज़िनेदिन ज़िदान का इटली के खिलाड़ी मैतरात्ज़ी को सर से टक्कर मारने की तस्वीर कई दिनों तक सुर्ख़ियों में रही.जर्मनी की टीम तीसरे और पूर्तगाल की टीम चौथे स्थान पर रही.ब्राज़ील की टीम को इस प्रतियोगिता में बड़ा दावेदार माना जा रहा था, लेकिन क्वार्टर फ़ाइनल में फ़्रांस के हाथों उसे हार मिली और टीम प्रतियोगिता से बाहर हो गई.इंग्लैंड की टीम भी क्वार्टर फ़ाइनल में हार कर प्रतियोगिता से बाहर हुई.वर्ष 2006 का विश्व कप कई मायनों में अनोखा था. टेलीविज़न दर्शकों के मामले में इस विश्व कप ने इतिहास बनाया.इस विश्व कप में पहली बार तीन ऐसी टीमों ने हिस्सा लिया, जिनकी राष्ट्रभाषा पुर्तगीज़ है. ये टीमें थी- पुर्तगाल, ब्राज़ील और अंगोला.वर्ष 1982 के बाद पहली बार ऐसा हुआ कि किसी विश्व कप के सेमी फ़ाइनल में सिर्फ़ यूरोपीय टीमें आमने-सामने थी.भले ही मेज़बान जर्मनी की टीम विश्व कप का ख़िताब जीत नहीं पाई, लेकिन प्रतियोगिता काफ़ी सफल रही.जर्मनी के मिरोस्लाव क्लोज़ा को गोल्डन बूट मिला, उन्होंने इस विश्व कप में सर्वाधिक पाँच गोल मारे. जबकि विवादों के बावजूद फ़्रांस के ज़िनेदिन ज़िदान विश्व कप के सर्वश्रेष्ठ खिलाड़ी चुने गए.ऑस्ट्रेलिया, इक्वेडोर और घाना जैसे देशों के शुरुआती दौर में अच्छा प्रदर्शन करने के बावजूद वर्ष 2006 का विश्व कप पारंपरिक फुटबॉल के लिए ज़्यादा जाना गया.पारंपरिक फ़ुटबॉल खेलने वाली टीमों का वर्चस्व इस विश्व कप में बना रहा. इस विश्व कप में सभी आठ वरीयता प्राप्त टीमों ने नॉक आउट स्टेज तक अपनी जगह बनाई.साथ ही क्वार्टर फ़ाइनल में यूरोप और दक्षिण अमरीका के बाहर की कोई टीम नहीं थी.अर्जेंटीना और ब्राज़ील की टीमें क्वार्टर फ़ाइनल में ही बाहर हो गई और सेमी फ़ाइनल में सिर्फ़ यूरोप की टीमें बच गईं.वर्ष 1934, 1966 और 1982 के बाद ये पहला मौक़ा था, जब सेमी फ़ाइनल की सभी टीमें यूरोप से थी.ये वो समय था जब ऐसा माना जा रहा था कि फ़ुटबॉल की दुनिया पर दक्षिण अमरीकी और यूरोपीय देशों के बाद अफ़्रीकी देश अपना दबदबा क़ायम करेंगे. क्योंकि ये वो समय था जब ब्राज़ील के पास रोनाल्डो, रिवाल्डो और रोबर्टो कार्लोस की तिकड़ी का जादू नहीं था और ये वो समय था जब फ्रांस के पास ज़िदान नहीं थे और जर्मनी के पास ओलिवर कान नहीं थे.हां इटली की टीमज़रूर इस ख़िताब की सबसे मज़बूत दावेदार थी, लेकिन ये साल फ़ुटबॉल विश्व कप के इतिहास में कई उलटफेरों के नाम रहा. 2010 में फ़ीफ़ा ने 19वें फ़ुटबॉल विश्व कप की मेज़बानी सिर्फ़ अफ़्रीकी देशों के लिए आरक्षित की थी और इस मेज़बानी का अवसर दक्षिण अफ़्रीका को मिला.मेज़बानी के मामले में भले ही दक्षिण अफ़्रीका ख़ुशक़िस्मत रहा लेकिन वो फ़ुटबॉल विश्व कप के इतिहास में पहला मेज़बान देश भी बना जो टूर्नामेंट के पहले राउंड में ही बाहर हो गया. विश्व कप के पहले राउंड में इसमें हिस्सा ले रही सभी 32 टीमो को आठ ग्रुप में बांटा गया जहां सभी टीमों को अपने ग्रुप में तीन राउंड रॉबिन मुक़ाबले खेलने थे.मेज़बान दक्षिण अफ़्रीका, गत विजेता इटली, उपविजेता रही फ़्रांस, और कैमरून जैसी टीमें इसी दौर में बाहर हो गईं. इटली और फ़्रांस की टीमें तो अपने ग्रुप में सबसे नीचे रहीं.वैसे पहले दौर में सबसे रोचक रही न्यूज़ीलैंड की टीम की राह. न्यूज़ीलैंड की टीम इस टूर्नामेंट में अविजित रही, लेकिन फिर भी वो पहले दौर से आगे नहीं बढ़ सकी क्योंकि उनके सारे मुक़ाबले ड्रॉ पर ख़त्म हुए थे. वहीं उन्हीं के ग्रुप में मौजूद स्लोवाकिया ने अपना एक मुक़ाबला जीत कर न्यूज़ीलैंड से एक अंक ज़्यादा हासिल कर लिया था.ब्राज़ील, जर्मनी, इंग्लैंड, अर्जेंटीना और पुर्तगाल समेत 16 टीमें नॉकआउट मुक़ाबलों के अगले दौर में प्रविष्ट हो गईं.नॉकआउट दौर में ग्रुप स्टेज में टॉप पर रही टीम को दूसरे नंबर पर रही टीम से भिड़ना था. इस तरह की व्यवस्था से जहां कुछ टीमों के लिए ये दौर आसान हो गया वहीं कुछ टीमों के लिए मुक़ाबला कड़ा था.इस दौर में ग़ौर करने लायक़ मुक़ाबले रहे - ब्राज़ील और चिली (ब्राज़ील), स्पेन और पुर्तगाल (स्पेन) और जर्मनी और इंग्लैंड (जर्मनी).पुर्तगाल की टीम अपने कप्तान क्रिस्टियानो रोनाल्डो के दम पर ख़िताब अपने नाम करने की फ़िराक़ में थी. लेकिन नॉकआउट मुक़ाबलों में स्पेन ने पुर्तगाल का ये सपना तोड़ दिया. कड़े मुक़ाबले में स्पेन के फ़ारवर्ड खिलाड़ी डेविड विया ने 63वें मिनट में गोल कर अपनी टीम को 1-0 से अपनी टीम को मैच जिता दिया.इस दौर का एक और बड़ा मुक़ाबला रहा जर्मनी और इंग्लैड के बीच जिसमें जर्मनी ने इंग्लैड को 4-1 से रौंद दिया. इंग्लैंड के लिए विश्व कप मुक़ाबलों में इतने बड़े अंतर से हार का ये पहला मौक़ा था. और ये पहला मौक़ा था जब जर्मनी और इंग्लैंड के बीच हुआ कोई विश्व कप मुक़ाबला 90 मिनट के निर्धारित समय में ही पूरा हो गया था.ब्राज़ील, स्पेन और जर्मनी के अलावा घाना, उरुग्वे, नीदरलैंड्स, अर्जेंटीना और पराग्वे की टीमें क्वार्टर फ़ाइनल में प्रवेश कर गईं.आठ टीमों और उनके फ़ैन के जश्न मनाने के बाद वो दौर भी आया जब बड़े बड़े दिग्गज उलटफेर के शिकार हो गए. जहां ख़िताब की सबसे बड़ी दावेदार मानी जा रही ब्राज़ील की टीम को अंडरडॉग नीदरलैंड्स ने 2-1 से हरा दिया.ख़िताब की प्रबल दावेदार अर्जेंटीना और जर्मनी को इस दौर में एक दूसरे का सामना करना पड़ा और अर्जेंटीना जैसी मज़बूत टीम के विरुद्ध 4-0 से मैच जीत कर जर्मनी ने अपना लोहा मनवा लिया.पहले सेमी फ़ाइनल मुक़ाबले में जब उरुग्वे और नीदरलैंड्स की भिड़ंत हुई तो आश्चर्यजनक रुप से नीदरलैंड्स ने उरुग्वे की टीम को 3-2 से हरा दिया. हालांकि ब्राज़ील को हराने के बाद ये जीत नीदरलैंड्स के लिए मुश्किल नहीं मानी जा रही थी, लेकिन उरुग्वे के स्ट्राइकर डिएगो फ़ोरलैन अच्छी फ़ार्म में थे और उन्होंने गोल किया भी, लेकिन उनकी टीम दो ही गोल कर सकी.वहीं अर्जेंटीना (4-0) और इंग्लैंड (4-1) को हराने के बाद स्पेन जर्मनी के लिए सेमी फ़ाइनल में एक आसान शिकार माना जा रहा था लेकिन स्पेन ने 0-1 से ये मैच जीतकर जर्मनी का विजयरथ थाम लिया.अंडरडॉग मानी जा रही नीदरलैंड्स के लिए 1974 के बाद विश्व कप फ़ाइनल में पहुंचने का ये दूसरा मौक़ा था वहीं स्पेन के लिए ये पहली बार था कि वो फ़ाइनल में खेल रहे थे.11 जुलाई 2010 को हुए इस मुक़ाबले को इतिहास इसलिए भी याद रखेगा क्योंकि फ़ुटबॉल विश्व कप के इतिहास में ये पहला मौक़ा था जब फ़ाइनल मुक़ाबले से ब्राज़ील, जर्मनी, इटली या अर्जेंटीना नदारद थे.2010 का फ़ाइनल मुक़ाबला स्पेन ने जीता और अपना पहला विश्व कप भी. ये मुक़ाबला एक्सट्रा टाइम तक खिंचा और इस समय में स्पेन के खिलाड़ी आंद्रेस इनिएस्टा ने गोल कर स्पेन को उसका पहला विश्व कप दिलवा दिया. इस बार भी स्पेन इतिहास को दोहराने के इरादे से उतरेगा.इस विश्व कप का ख़ास आकर्षण रहा अफ़्रीकी वाद्ययंत्र वूवूज़ेला. इस वाद्य यंत्र की आवाज़ इतनी तेज़ थी की स्टेडियम में कोई और आवाज़ सुनाई नहीं देती थी.अपनी टीम के ख़राब प्रदर्शन का ठीकरा लियोनेल मेसी ने इस यंत्र की आवाज़ पर फ़ोड़ा. उनका कहना था, "हम मैदान पर आपस में बात नहीं कर पाए. हमारा आपसी तालमेल नहीं बन पा रहा था."शोर की शिकायतों के चलते वूवूज़ेला को बैन कर दिया गया था. वहीं विश्व कप के लिए बने थीम सांग 'वाका वाका' को ख़ासी लोकप्रियता मिली. इस गीत को मशहूर पॉप गायिका शकीरा ने गाया था और ये खेल प्रेमियों के साथ साथ संगीत प्रेमियों को भी पसंद आया था.
__________________________
आठ विकेट के नुकसान के बावजूद ऑस्ट्रेलियाई बल्लेबाज़ फॉकनर साथी खिलाड़ी मैके के साथ क्रीज़ पर डटे हुए हैं. मैच बेहद रोमांचक होता जा रहा है.इससे पहले भारत के रोहित शर्मा के धमाकेदार दोहरे शतक की बदौलत टीम इंडिया ने 383 रन बनाए.  रोहित ने 158 गेंदों पर 16 छक्कों और 12 चौकों की मदद से 209 रन बनाए.एकदिवसीय मैच में दोहरा शतक जमाने वाले वो तीसरे बल्लेबाज़ बन गए. इससे पहले भारत के ही वीरेंद्र सहवाग ने 219 रन और सचिन तेंदुलकर ने नाबाद 200 रन बनाए थे.इसके अलावा छक्कों की बरसात करते हुए रोहित शर्मा ने कई नए रिकॉर्ड्स बना डाले.उन्होंने कुल 16 छक्के लगाए जो एकदिवसीय मैच की एक पारी में किसी भी बल्लेबाज़ द्वारा मारे गए सबसे ज़्यादा छक्के हैं.रोहित ने अपना शतक 114 गेंदो पर चार चौकों और छह छक्कों की मदद से पूरा किया.शतक पूरे होते ही वो ख़ासतौर पर आक्रमक हो गए. बाक़ी के 109 रन उन्होंने सिर्फ़ 44 गेंदों पर 10 छक्कों और आठ चौकों की मदद से बना डाले.उनकी धमाकेदार पारी की बदौलत भारत ने ऑस्ट्रेलिया को 384 रन का लक्ष्य दिया है.रोहित शर्मा के अलावा भारत के कप्तान महेंद्र सिंह धोनी ने 38 गेंदों पर 62 और शिखर धवन ने 57 गेंदों पर 60 रन बनाए.रोहित शर्मा और महेंद्र सिंह धोनी की आतिशी पारी का अंदाज़ा इस बात से लगाया जा सकता है कि भारत ने आख़िरी के 10 ओवरों में 141 रन और आख़िर के पांच ओवरों में 100 रन ठोक डाले.सात मैचों की सीरिज़ में बंगलौर में खेला जा रहा मैच आख़िरी मैच है. इससे पहले दोनों टीमों ने दो-दो मैच जीते हैं जबकि दो मैच बारिश की नज़र चढ़ गए थे.बंगलौर मैच के फ़ैसले पर ही सिरीज़ का फ़ैसला होगा.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मुक्केबाज़ मेरी कॉम और विजेंदर सिंह और पहलवान सुशील कुमार को इस वर्ष यह पुरस्कार दिया जाएगा.आमतौर पर ये सम्मान  एक या दो खिलाड़ियों को मिलता है लेकिन ऐसा पहली बार हुआ है कि तीन खिलाड़ियों को एक साथ ये सम्मान दिया जाएगा.25 वर्ष की मेरी कॉम चार बार विश्व चैंपियन रह चुकी हैं. मणिपुर की मेरी 2004 में अर्जुन पुरस्कार जीत चुकी हैं और 2006 में उन्हें पद्मश्री भी मिला था.जबकि विजेंदर सिंह ने मुक्केबाज़ी में बीजिंग ओलंपिक में कांस्य पदक जीता था. ओलंपिक में पदक जीतने वाले वे पहले भारतीय मुक्केबाज़ हैं.वहीं 56 साल में पहली बार किसी पहलवान को खेल रत्न अवॉर्ड मिलेगा. सुशील सिंह ने बीजिंग ओलंपिक में कांस्य पदक जीता था.अर्जुन पुरस्कारसमाचार एजेंसी पीटीआई के मुताबिक खेल मंत्रालय ने एक बयान में कहा है, "आम तौर पर खेल रत्न सम्मान किसी एक खिलाड़ी को ही हर साल दिया जाता है. लेकिन विजेंदर और सुशील के बेहतरीन प्रदर्शन को देखते हुए सरकार ने चयन समिति की सिफ़ारिश मान ली है."इसके अलावा अर्जुन पुरस्कारों की भी घोषणा की गई है. इसमें गौतम गंभीर, साइना नेहवाल, डबल ट्रैप शूटर रंजन सोढ़ी और हॉकी खिलाड़ी इग्नेस तिर्की का नाम शामिल है.द्रोणाचार्य पुरस्कार के लिए साइना के कोच पी गोपीचंद और सुशील कुमार के कोच सतपाल सिंह को चुना गया है.ये पुरस्कार 29 अगस्त को राष्ट्रपति भवन में दिए जाएँगे. 29 अगस्त को राष्ट्रीय खेल दिवस के रुप में मनाया जाता है.पिछले साल खेल रत्न पुरस्कार महेंद्र सिंह धोनी को मिला था.
__________________________
जीवन में पहली बार जब पीटर रोबक नाम सुना या जाना तब मैं शायद कॉलेज में था.इंडिया टुडे पत्रिका ने सचिन तेंदुलकर पर एक विशेष अंक निकाला था जिसमे पीटर ने एक दिल को छू जाने वाला लेख लिखा था.पीटर नें अपने लेख की शुरुआत कुछ इस तरह की थी, "अगर आप भारत में हों और किसी शहर में अपनी विदेशी भाषा के चलते भटक गयें हों तो या तो गाँधी का नाम लीजिये या फिर क्रिकेट का. गाँधी से लोग महात्मा से लेकर राजीव और सोनिया को जानते हैं और क्रिकेट के नाम से सिर्फ़ और सिर्फ़ सचिन तेंदुलकर को."वैसे तो बीबीसी की ओर से क्रिकेट के कई अहम मैच कवर करने के मौके मिले लेकिन विश्व कप 2011 प्रमुख रहा.दुनिया भर के क्रिकेट प्रेमियों की निगाहें थीं मोहाली पर जहाँ सेमी फ़ाइनल में भारत और पाकिस्तान का मुक़ाबला होना था. जोश में मैं भी स्टेडियम मैच शुरू होने से एक घंटे पहले ही पहुँच गया था.दाखिल होते वक़्त जिस कतार में था उसी में आगे एक छह फ़ुट के लहीम-शहीम सज्जन खड़े थे.  पहचानने में वक़्त ही नहीं लगा! पीटर रोबक अपने दायें कंधे पर लैपटॉप बैग डाले हुए थे और बाएँ हाथ में अखब़ार पढ़ते हुए लाइन में खिसक रहे थे.प्रेस बॉक्स पहुंचकर सबसे पहले मैंने अपनी सीट देखी. ख़ुशी का ठिकाना ही नहीं था.मेरे ठीक पीछे बैठे थे ख़ुद पीटर रोबक और उनकी ठीक बगल में विराजमान थे अयाज़ मेमन, एक और जाने माने क्रिकेट समीक्षक.मैच शुरू भी नहीं हुआ था और लग रहा था कि भईया यहाँ आना तो तर गया समझो!आव देखा न ताव, पीछे मुड़ा और पीटर की तरफ ख़ुद ही हाथ बढ़ा दिए. आज भी याद है कहा क्या था, "सर मेरा नाम नितिन है.. बीबीसी में काम करता हूँ लकिन बचपन से क्रिकेट पर आपके लेखों का दीवाना भी हूँ."य़कीन मानिये पीटर हैरान थे.  हों भी क्यों न, उनके अगल बगल एक से बड़े एक सूरमा विराजमान थे.विश्व कप में भारत पाकिस्तान का मुक़ाबला शुरू हुआ ही था और एक और पत्रकार आकर उनके ख़ुद के कसीदे पढ़ गया!बहराल संयम बरतते हुए उन्होंने मुझसे बातचीत की और वो भी ख़ासी लंबी. भोजन अवकाश के समय में प्रेस बॉक्स से बाहर निकला ही था कि पीछे से पीटर रोबक का हाथ कंधे पर आया, और उन्होंने दो-टूक पूछा, "क्या लग रहा है, वानखेड़े में फ़ाइनल खेलने कौन सी टीम जाने वाली है?"एक वो दिन है और एक आज का. जब से पीटर रोबक की मौत की ख़बर मिली, मन जैसे बेचैन सा हो उठा है.मोहाली से लेकर वानखेड़े स्टेडियम में उनके साथ बिताए वो चंद घंटे बार बार ज़हन में वापस लौट रहे हैं.मुंबई में मैंने उनसे जानना चाहा था कि आखिर सोमरसेट काउंटी के कप्तान की हैसियत से उन्होंने विवियन रिचर्ड्स जैसे महान बल्लेबाज़ के उस काउंटी की ओर से आगे खेलने पर सवाल कैसे उठा दिया था.पीटर रोबक से जो जवाब मिला वो सवाल से भी ज़्यादा सटीक और बेबाक था.उन्होंने कहा था, "अगर तुम सचिन के फैन हो तो तुम्हे सबसे पहले पता चल जाएगा कि उसे क्रिकेट खेलनी कब छोड़ देनी चाहिए. ठीक वैसा ही कुछ मैं विव के बारे में उन दिनों सोच रहा था. मैं चाहता था कि सोमरसेट की ओर से और नये युवा क्रिकेटरों को खिलाया जाए."आज जब उनकी मौत की ख़बर सुनकर बीबीसी के एक सह पत्रकार पंकज प्रियदर्शी को फोन किया तो उन्होंने एक बात का ज़िक्र किया जिससे मन में उठ रहे सवाल शांत से हो गए हैं.पंकज ने बताया कि वो भी वेस्टइंडीज़ में हुए क्रिकेट विश्व कप के दौरान पीटर रोबक से मिले थे. उन्होंने कहा कि 'पीटर में एक दर्द, एक खालीपन सा था जो कि उनसे बातचीत कर पता चल जाता था'पीटर के जीवन पर एक नज़र दौडाएं तो शायद ये बात सच भी है. कुछ युवा क्रिकटरों को क्रिकेट सिखाने के दौरान दी गयी कथित यातना इसका ही एक उदाहरण है. हालांकि पीटर रोबक ने बाद में कोर्ट में हुई पेशी के दौरान अपनी गलती को माना भी था.लेख लिखने के बाद मन थोडा शांत है. जाने माने क्रिकेट समीक्षक हर्षा भोगले ने पीटर की मौत पर ट्वीट किया, 'पीटर क्रिकेट पर अपनी लेखनी के लिए वैसे ही जाने जाएँगे जैसे सचिन क्रिकेट खेलने के लिए.'मैं इस बात से पूरी तरह सहमत हूँ. पीटर रोबक क्रिकेट पर लिखे गए बेहतरीन और चुने हुए शब्दों का साथ कम से कम मेरे आस पास तो हमेशा रहेगा.
__________________________
कार्लसन ने शुक्रवार को खेली गई दसवीं बाज़ी में विश्वनाथन आनंद को ड्रॉ खेलने के लिए मजबूर किया और इसी के साथ चैंपियन बनने के ज़रूरी आधा अंक भी हासिल कर लिया. इस चैंपियनशिप में कार्लसन के साढ़े छह और आनंद के कुल साढ़े तीन अंक रहे.विश्व शतरंज चैंपियनशिप के शुरू होने से पहले ही शतरंज के जानकारों का मानना था कि पलड़ा कार्लसन का ही भारी है.लेकिन 22 साल की उम्र में शतरंज के बादशाह बनने वाले कार्लसन के मुकाबले शतरंज के जानकारों ने आनंद को भी बहुत कम नहीं आंका था. उनके अनुसार लड़ाई 19-20 की ही थी.लेकिन चेन्नई में विश्वनाथन आनंद के मज़बूत क़िले में कार्लसन ने ऐसी सेंध लगाई कि चैंपियन बनकर ही दम लिया.इसके साथ ही उन्होंने दिखा दिया कि वह यूँ ही दुनिया के नम्बर एक शतरंज खिलाड़ी नहीं है.चैंपियनशिप में कार्लसन के दबदबे का अंदाज़ा इसी से लगाया जा सकता है कि उन्होंने चेन्नई में एक भी बाज़ी नहीं गँवाई है. उनका चैंपियन बनने की अटकलें तभी तेज़ हो गईं थीं जब उन्होंने आनंद को पांचवीं और छठी बाज़ी में मात देकर 4-2 की बढ़त हासिल कर ली.आनंद की रही सही उम्मीदों को उन्होने नौवीं बाज़ी भी अपने नाम कर तोड़ दी और उसके बाद तो जैसे महज़ औपचारिकता बाकी रह गई थी.महज़ 22 साल की छोटी उम्र में यह कारनामा करने वाले कार्लसन गैरी कास्पारोव के बाद दूसरे खिलाड़ी हैं.इस तरह के बडे मुक़ाबलों में वापसी करने में माहिर माने जाने वाले और साल 2000, 2007, 2008, 2010 और 2012 के विश्व चैंपियन आनंद को कार्लसन ने बर्लिन डिफेंस के चक्रव्यूह में ऐसा फंसाया कि उसे तोड़ना तो बहुत दूर, वह उससे निकल ही नहीं सके.जाने-माने खेल पत्रकार और शतरंज विश्लेषक वी कृष्णास्वामी कार्लसन की जीत के पांच कारण गिनाते हैं.उनके अनुसार सबसे बड़ा कारण तो यह है कि आनंद की उम्र अब 44 साल हो चुकी है. कार्लसन 30 नवंबर को 23 साल के होंगे. युवा शक्ति कार्लसन का हथियार बनी.दूसरा कारण आनंद का शुरूआती चालों में नाकाम होना जो उनका सबसे बड़ी ताक़त थी. कार्लसन ने उन्हें शुरआती बढ़त लेने का मौक़ा ही नहीं दिया.तीसरा कारण कार्लसन का अंतिम चालों में बेहद मज़बूत होना रहा. अंतिम लम्हो में कार्लसन का बोर्ड पर नियत्रंण ज़बरदस्त होता है. उन्होंने कम से कम दो बार आनंद को अंतिम समय में ही मात दी.चौथा कारण साफ दिखा कि अब शायद दबाव या उम्मीदों का भार सहना आनंद के लिए मुश्किल होता जा रहा है.पांचवां कारण विशाल अनुभव होने के बावजूद आनंद ने ऐसी-ऐसी ग़लतियां की जिसका लाभ कार्लसन को मिला.उदाहरण के लिए नौवें गेम में जहां ड्रा होने की पूरी संभावनाएं थी वहां उन्होंने अपनी 28वीं चाल में भयंकर भूल की जिसके कारण वे हार गए और इसके साथ ही कार्लसन की जीत की पटकथा भी तैयार हो गई.कार्लसन की ख़ासियतों का ज़िक्र करते हुए कृष्णास्वामी कहते हैं कि मिडिल गेम पर उनकी पकड़ बेहद मज़बूत है. पिछले चार-पांच वर्षों में इसी की बदौलत वह इतने बड़े खिलाड़ी होकर उभरे हैं.मिडिल गेम के बाद जब धीरे-धीरे सारे मोहरे एक-दूसरे के साथ कटकर बाहर हो जाते हैं तब जब किंगपॉन एंडिग आता है, उसमें कार्लसन हमेशा अपने प्रतिद्वंद्वी को चकमा दे देते हैं. ऐसा ही हमें आनंद के ख़िलाफ पहले तो छठे और उसके बाद नौवें गेम में देखने को मिला.इस हार के बावजूद भारत के शतरंज इतिहास में विश्वनाथन आनंद के योगदान को कम करके नहीं आंका जा सकता. इतने लम्बे समय तक शतरंज की बादशाहत बनाए रखने के बाद ताज खोने से भारत की शतरंज दुनिया में एक खालीपन तो ज़रूर पैदा होगा.अब इसे इत्तेफाक़ कहें या कुछ और कि पिछले हफ्ते 24 साल अंतराष्ट्रीय क्रिकेट खेलने के बाद सचिन तेंदुलकर ने क्रिकेट को अलविदा कहा और इस हफ्ते कार्लसन ने आनंद के दबदबे का अंत किया.इसके बावजूद आनंद अभी अपने शतरंज करियर को अलविदा नहीं कह रहे हैं. वह दिसंबर में लंदन में एक टूर्नामेंट खेलेंगे और उसके बाद अगले साल अप्रैल-मई में ज़्यूरिख़ में एक बडा टूर्नामेंट खेलने की तैयारी करेंगे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
यह पहला टेस्ट मैच था जो टाई हुआ. टेस्ट क्रिकेट के इतिहास में ऐसे दो ही मौके आए हैं, जब मैच टाई हुआ हो. क्या थी इस टेस्ट मैच की रोचक कहानी? पढ़िए... ब्रिसबेन के गाबा मैदान में फ्रैंक वॉरेल सिरीज़ के पहले टेस्ट के लिए ऑस्ट्रेलिया और वेस्टइंडीज़ की टीम 9 दिसंबर, 1960 को मैदान में उतरी तो कैरिबियाई टीम का पलड़ा भारी माना जा रहा था.फ्रैंक वॉरेल की कप्तानी वाली वेस्टइंडीज़ टीम में गैरी सोर्बस और रोहन कन्हाई जैसे दिग्गज मौजूद थे. वहीं मेज़बान ऑस्ट्रेलियाई टीम रिची बेनो की कप्तानी में खेल रही थी.पहले दिन गैरी सोर्बस ने धमाकेदार 132 रन की पारी खेली और विंडीज़ की पहली पारी 453 रनों पर समाप्त हुई. इसके बाद ऑस्ट्रेलियाई टीम ने नॉर्म ओनील की 181 रनों की पारी की बदौलत 505 रनों का विशाल स्कोर खड़ा किया. साथ ही 52 रनों की बढ़त भी हासिल कर ली.मैच की दूसरी पारी में रोहन कन्हाई ने 54 रन और फ्रैंक वॉरेल के 65 रन की अहम पारी खेली और विंडीज़ टीम 284 रन बनाकर आउट हो गई.ऑस्ट्रेलिया के लिए पहली पारी में पांच विकेट लेने वाले एलन डेविडसन ने दूसरी पारी में छह विकेट झटक कर टीम को मुक़ाबले में बनाए रखा था.मैच के अंतिम दिन यानी 14 दिसंबर को ऑस्ट्रेलिया ने अपनी दूसरी पारी शुरू की. जीत के लिए 233 रन बनाने थे. लेकिन वेस्टइंडीज़ के तेज गेंदबाज़ वेस्ली हॉल के सामने ऑस्ट्रेलियाई टीम को रोकने की चुनौती लगातार बड़ी हो रही थी. चाय के समय तक ऑस्ट्रेलिया ने छह विकेट गंवा दिए और टीम स्कोर बोर्ड पर केवल 109 रन ही जोड़ पाई. चाय-ब्रेक होने तक कप्तान रिची बेनो अपने साथी ऑलराउंडर एलन डेविडसन के साथ क्रीज़ पर टिके हुए थे. टी-ब्रेक के दौरान का एक दिलचस्प किस्सा रिची बेनो ने अपनी किताब 'द टेल ऑफ टू टेस्ट' में बताया है. किस्से के मुताबिक़ टी-ब्रेक के दौरान, तत्कालीन ऑस्ट्रेलियाई क्रिकेट बोर्ड के चेयरमैन डॉन ब्रैडमैन ने बेनो से पूछा कि क्या होगा इस टेस्ट में? बेनो ने उनसे कहा कि हम टेस्ट जीतेंगे. जवाब सुनकर डॉन ब्रैडमैन ने कहा, "यह सुनकर तो बहुत अच्छा लगा."बहरहाल, बेनो ने अपने बॉस से जो कहा, वो मैदान में भी कर दिखाया. सातवें विकेट के लिए उन्होंने डेविडसन के साथ रिकॉर्ड 134 रन जोड़े. देखते ही देखते टीम जीत के करीब पहुंच गई. जब टीम को महज सात रन चाहिए थे, तब डेविडसन 80 के निजी स्कोर पर रन आउट हो गए.मैच के अंतिम ओवर में ऑस्ट्रेलिया को छह रन बनाने थे और उसके तीन विकेट बाक़ी थे. उस जमाने में एक ओवर में आठ गेंदें फेंकी जाती थी.लेकिन वेस्ली हॉल का इरादा कुछ और ही था. उनकी दूसरी गेंद पर बेनो हुक शॉट खेलने की कोशिश में आउट हो गए. इसके बाद आखिरी तीन गेंद पर 3 रन बनाने थे. छठी गेंद पर वॉली ग्रुट विजयी रन लेने की कोशिश में रन आउट हो गए.मैच की सेकेंड लास्ट गेंद पर इयन मैकिफ भी रन आउट हुए. उन्हें जोए सोलोमन ने स्कवायर लेग से अपने सीधे थ्रो से रन आउट किया.सोलोमन के ही थ्रो पर एलन डेविडसन आउट हुए थे. इस टेस्ट की 50वीं वर्षगांठ पर जब कुछ टेस्ट खिलाडी़ ब्रिसबेन में जमा हुए, तब 2010 में एलन डेविडसन ने कहा था कि अगर वे यूसेन बोल्ट भी होते, तो भी उस दिन सोलोमन की थ्रो पर रन आउट हो गए होते. लिहाज़ा ऑस्ट्रेलियाई खिलाड़ी इस तरह का बर्ताव कर रहे थे मानो वे मैच हार गए हों. लेकिन जल्दी ही उन्हें मालूम हो गया कि वे ना तो मैच हारे हैं और ना ही वेस्टइंडीज़ की टीम ने मैच जीता है.बहरहाल, इस टेस्ट मैच के 56 साल गुज़र चुके हैं. लेकिन इसे आज भी टेस्ट इतिहास के सबसे रोमांचक मुक़ाबलों में गिना जाता है.टेस्ट इतिहास का पहला टाई टेस्ट 83 साल के लंबे इंतज़ार के बाद 498वें टेस्ट में देखने को मिला. इसके बाद 1986 में मद्रास में भारत और ऑस्ट्रेलिया के बीच खेला गया टेस्ट टाई हुआ था.करीब 140 साल लंबे टेस्ट इतिहास में केवल दो टेस्ट मैच ही टाई हुए हैं और ऑस्ट्रेलियाई टीम दोनों बार रोमांचक क्रिकेट की गवाह रही है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
लंदन ओलंपिक के प्रायोजकों को फ़र्नीचर मुहैया करने वाली कंपनी ने खेलों के इस महाकुंभ के ख़ात्मे के बाद इससे जुड़े सामान की ऑनलाइन बिक्री शुरू कर दी है.तो कुल मिलाकर ये कि अब कोई भी ओलंपिक इतिहास से जुड़ी किसी कुर्सी, सोफ़े, बेड या गद्दे को अपने घर की शोभा बढ़ाने के लिए ख़रीद सकता है.एथलीटों के बेडरूम के चार सामान आप 99 पाउंड यानि 8,590 रुपए में ख़रीद सकते हैं. इसमें एक सिंगल बेड, एक मैट्रेस, एक छोटी अलमारी और एक नाइट लैंप.साथ ही लंदन के खेल गांव में रखा गया एक सीट वाला सोफा भी है जिसे आप चाहें तो करीब छह हज़ार रुपए में ख़रीद सकते हैं.इसके लिए 

एक विशेष वेबसाइट भी खोली गई है.लंदन खेलों की आयोजक समिति के लिए फर्नीचर किराए पर देने वाली कंपनी रेमलर के सेल्स विभाग के प्रमुख पॉल लेविन ने समाचार एजेंसी एपी को बताया, “मुझे लगा कि आम लोग लंदन खेलों से जुड़े फ़र्नीचर को ख़रीदना चाहेंगे.”आप सामान तो ख़रीद सकते हैं लेकिन किसी को भी ये बिल्कुल नहीं बताया जाएगा कि फ़र्नीचर किस खिलाड़ी के कमरे में था. लेविन कहते हैं कि इससे कोई भी ये कल्पना करने के लिए आज़ाद होगा कि उसका सामान यूसैन बोल्ट या माइकल फ़ेल्प्स ने इस्तेमाल किया है.वेबसाइट पर आप ओलंपिक पार्क के लैंडस्केप में इस्तेमाल किए गए मामूली सामान से लेकर नीली और गुलाबी अंपायर की ऊंची कुर्सी तक को ख़रीद सकते हैं.सामान के बिक्री के लिए बनाई गई वेबसाइट पर लिखा है कि सारा सामान नया बनाया गया है और इसे औसतन 14 दिनों के लिए इस्तेमाल किया गया है.वेबसाइट पर लिखा है, “सभी को सामान दोबारा पैक करके और गुणवत्ता की जांच करके भेजा जाएगा. ”अगर आप ऑनलाइन ऑर्डर दे भी देते हैं तो आपको डिलिवरी के लिए थोड़ा इंतज़ार करना पड़ेगा क्योंकि डिलिवरी पैरा ओलंपिक के बाद सितंबर के महीने में ही की जाएगी.खेलों से जुड़े सामान की बिक्री के लिए आयोजन समिति की सहमति नहीं ली गई है.लेकिन वेबसाइट के अनुसार हर सामान पर एक स्टिकर होगा जिसमें ये लिखा होगा कि इसे ओलंपिक के दौरान कहां और किस वक्त रखा गया था.
__________________________
मेलबर्न क्रिकेट ग्राउंड, एमसीजी, पर खेले जा रहे टेस्ट मैच को देखने 91,092 फैन्स स्टेडियम में मौजूद थे.समाचार एजेंसी एपी के मुताबिक इससे पहले एक दिन में टेस्ट मैच देखने पहुंचे दर्शकों की रिकॉर्ड संख्या 90,800 थी.ये रिकॉर्ड 1961 में वेस्ट इंडीज़ और ऑस्ट्रेलिया के बीच पांचवे टेस्ट मैच के दूसरे दिन एमसीजी पर ही बना था.दिलचस्प बात ये है कि पिछले सप्ताह पर्थ में तीसरा टेस्ट मैच जीतकर मेज़बान ऑस्ट्रेलिया पहले ही एशेज़ पर कब्ज़ा कर चुकी है. इसके बावजूद ऑस्ट्रेलियाई फ़ैन्स अपनी टीम को देखने के लिए रिकॉर्ड संख्या में पहुंचे.इसकी वजह ये हो सकती है कि मौजूदा सिरीज़ से पहले ऑस्ट्रेलिया की टीम लगातार तीन बार एशेज़ शृंखला हार चुकी था और इसलिए इस जीत ने फ़ैन्स में नया उत्साह भर दिया है.स्थानीय समय शाम चार बज कर 15 मिनट पर स्टेडियम के स्कोरबोर्ड पर विश्व रिकॉर्ड का संदेश दिखाया गया.ऑस्ट्रेलियाई गेंदबाज़ रयान हैरिस ने कहा, "नब्बे हज़ार से ज़्यादा लोगों के सामने खेलना....स्टेडियम में शोर की आवाज़ अविश्वसनीय थी."दिन का खेल ख़त्म होने के बाद पत्रकार सम्मेलन में हैरिस ने कहा, "टीम के सदस्य बेहद उत्साहित हैं कि वे इतने सारे लोगों के सामने खेले. और स्टेडियम में शोर तो अविश्वसनीय था. ख़ासकर आखिर में जब मिचेल जॉनसन गेंदबाज़ी करने आए."इंग्लैंड के उप कप्तान इयन बेल का कहना था कि इतने बड़ी भीड़ के सामने खेलना एक विरला अनुभव था.बेल ने कहा, "बतौर एक खिलाड़ी आप इस अनुभव को कभी नहीं भूलेंगे. इसलिए मैं मानता हूं कि एमसीजी में खेलने का कोई भी मौका मिलना बहुत शानदार होता है."क्रिकेट ऑस्ट्रेलिया के मुख्य कार्यकारी अधिकारी जेम्स सदरलैंड ने कहा, "हम मेलबर्न के क्रिकेट से प्यार करने वाले लोगों और मेलबर्न क्रिकेट क्लब को धन्यवाद और बधाई देना चाहते हैं कि उन्होंने कुछ ख़ास किया है. आने वाले सालों में शहर के निवासी 2013 के बॉक्सिंग डे को उस दिन के तौर पर याद करेंगे जब उनके शहर ने खेल इतिहास बनाया."एमसीजी की आधिकारिक वेबसाइट के मुताबिक स्टेडियम में ज़्यादा से ज़्यादा एक लाख लोग बैठ सकते हैं. लेकिन इस स्टेडियम में फ़ुटबॉल और ऑस्ट्रेलियाई नियमों वाली फुटबॉल के मैचों के लिए इससे भी ज़्यादा लोग जुटे हैं.(बीबीसी हिंदी के क्लिक करें एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
ऑस्ट्रेलिया ने 20 ओवरों में पांच विकेट पर 184 का अच्छा स्कोर खड़ा किया जिसे हासिल करने में भारतीय बल्लेबाज़ पूरी तरह नाकाम रहे. बेहतरीन बल्लेबाज़ी के लिए डेविड वार्नर मैन ऑफ़ द मैच चुने गए.ऑस्ट्रेलिया ने पहले बल्लेबाज़ी की. सलामी बल्लेबाज़ों शेन वाटसन और डेविड वार्नर ने पैर जमाने में थोड़ा वक़्त लिया लेकिन फिर जल्द ही अपने इरादे ज़ाहिर कर दिए.वाटसन और वार्नर के आगे भारतीय गेंदबाज़ बेबस से नज़र आए. छक्कों की तो मानो मैदान पर बरसात हो रही थी. दोनों ने मिलकर 13 छक्के लगाए. 11वें ओवर में यूसुफ़ पठान ने शेन वाटसन को 54 के स्कोर पर आउट किया. इसके बाद 14वें ओवर में डेविड वार्नर 72 के स्कोर पर आउट हुए.लेकिन जब तक दोनों खिलाड़ी आउट हुए 14 ओवर में ऑस्ट्रेलिया का स्कोर 142 हो चुका था. अंतिम ओवरों में ज़रूर भारतीय गेंदबाज़ लगाम कसने में कामयाब रहे. 20 ओवरों में ऑस्ट्रेलिया ने पाँच विकेट पर 184 रन बनाए.भारतीय पारीभारतीय पारी की शुरुआत बेहद खराब रही. पहले तीनों बल्लेबाज़- मुरली विजय( दो रन), गंभीर (नौ रन) और रैना (पाँच रन) सस्ते में ही निपट गए. इसके बाद आए रोहित शर्मा ने अकेले ही मोर्चा संभालने की कोशिश की लेकिन उन्हें दूसरे छोर पर किसी का साथ नहीं मिला.भारतीय विकेट नियमित रूप से गिरते रहे. भारतीय बल्लेबाज़ी का अंदाज़ा इसी बात से लगाया जा सकता है कि रोहित शर्मा के अलावा केवल हरभजन सिंह ऐसे खिलाड़ी थे जिनका स्कोर दोहरे अंकों में था. उन्होंने 13 रन बनाए.रोहित शर्मा अकेले योद्धा की तरह अंत तक लड़े और 79 रन बनाकर नाबाद रहे.भारतीय टीम 20 ओवर भी पूरे नहीं कर पाई. सारी टीम 17.4 ओवरों में 135 पर सिमट गई. शॉन टेट ने तीन विकेट झटके.
__________________________
युवा कप्तान एडन मरक्रम की पारी और कॉर्बिन बॉश की शानदार गेंदबाज़ी के दम पर दक्षिण अफ्रीका ने ये कारनामा कर दिखाया.दुबई इंटरनेशनल स्टेडियम में हुए फाइनल मुकाबले में पाकिस्तान ने पहले बल्लेबाज़ी करते हुए दक्षिण अफ्रीकी टीम के सामने 132 रन का लक्ष्य रखा.लेकिन कप्तान एडन मरक्रम की नाबाद 66 रन की नाबाद पारी के दम पर दक्षिण अफ्रीका ने इस लक्ष्य को चार विकेट के नुकसान पर 42.1 वें ओवर में ही हासिल कर लिया.दक्षिण अफ्रीका को पहला झटका अमाद बट्ट ने दिया. सलामी बल्लेबाज़ क्लाइड फॉर्टुइन सिर्फ एक रन बनाकर कैच आउट हुए. इसके बाद स्मिथ भी 9 रन बनाकर पवैलियन लौट गए.एडन के बाद अगर किसी ने सबसे ज़्यादा रन बनाए तो वो थे ओल्डफ़ील्ड. उन्होंने 40 रन बनाए.पाकिस्तान ने पहले बल्लेबाज़ी करते हुए दक्षिण अफ्रीका के सामने जीत के लिए 132 रन लक्ष्य दिया.टॉस जीतकर पहले बैटिंग करने उतरी पाकिस्तानी टीम का प्रदर्शन बेहद खराब रहा.कॉर्बिन बॉश की घातक गेंदबाजी के चलते एक समय पाकिस्तान का स्कोर 72 रन पर 7 विकेट था.ज़फर गौहर और अमाद बट्ट ने पारी को संभालने की कोशिश की लेकिन 44.3 ओवरों में पूरी टीम 131 रन ही जुटा सकी.  पाकिस्तान की ओर से सबसे ज़्यादा रन अमाद बट्ट ने ही बनाए. उन्होंने 37 रनों का योगदान दिया.दक्षिण अफ्रीका के लिए बॉश ने 15 रन देकर 4 विकेट झटके.'मैन ऑफ द मैच रहे' कॉर्बिन बॉश और 'मैन ऑफ सिरीज़' का ख़िताब मिला एडन मरक्रम को.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
कोलंबो के प्रेमदासा स्टेडिटम में मौजूद बीबीसी संवाददाता नितिन श्रीवास्तव का मानना है कि भारतीय बल्लेबाज़ी भी अब लगता है कप्तान महेंद्र सिंह धोनी के लिए एक नयी चिंता खड़ी कर देगी.एक तरफ जहाँ भारतीय ओपनर्स एक के बाद एक फ्लॉप हो रहे हैं वहीँ दूसरी तरफ शुरुआत में अपना पुराने हाथ दिखाने वाले युवराज सिंह भी मात्र 20 गेंदों तक टिक सके.खेल के शुरुआती ओवरों में ही गौतम गंभीर 10 और विरेन्द्र सहवाग आठ रन बनाकर आउट हो गए.हालांकि युवराज ने अपने पुराने अंदाज़ में एक बेहतरीन छक्का भी जड़ा लेकिन उसके बाद 18 रन बनाकर उन्होंने एक आसान कैच भी दे दिया.भारत की बड़ी चिंता ये है कि जिस रफ़्तार से रन बनने चाहिए उतना नहीं बन सके हैं.विराट कोहली ने 39 गेंदों में अर्धशतक जड़ा और रैना ने 34 रन बनाए.

मैच के ताज़ा स्कोर के लिए क्लिक करेंइससे पहले अफ़ग़ानिस्तान ने टॉस जीतकर गेंदबाज़ी करने का फैसला किया.अफ़ग़ानिस्तान के कप्तान मंगल अफ़रोज़ ने कहा कि उनकी टीम का बल्लेबाज़ी क्रम मज़बूत है इसलिए वो पहले फ़ील्डिंग करेंगे.भारतीय कप्तान महेंद्र सिंह धोनी की टीम के लिए आज का मैच कई मायनों में अहम है.पहला अगर उनकी टीम इसे लंबे फासले से जीतती है तो इंग्लैंड के खिलाफ होने वाले अगले मैच में भारतीय खिलाड़ियों में नई ऊर्जा दिखेगी.दूसरी बात ये है कि आज भारतीय कप्तान ने सात बल्लेबाजों को उतार कर अपना इरादा साफ़ कर दिया है.भारत की नीति बड़ा स्कोर करने की है और धोनी जानते हैं कि उनकी गेंदबाजी में उतनी धार भी नहीं है.लेकिन भारत की सलामी जोड़ी को लेकर चिंता बरकरार है क्योंकि आज भी गौतम गंभीर अपनी गलती की वजह से बोल्ड आउट हुए हैं.पाकिस्तान से हुए अभ्यास मैच में भी गंभीर ने यही गलती की थी.कुछ ऐसा ही हाल सहवाग का भी जो बेहद खराब फॉर्म से जूझ रहे हैं और देर तक विकेट पर नहीं टिक पा रहे.
__________________________
उनके साथी खिलाड़ी मास्टर ब्लास्टर सचिन तेंदुलकर ने कहा है कि अंतरराष्ट्रीय क्रिकेट में सिर्फ़ एक ही राहुल द्रविड़ हो सकता है.सचिन ने कहा, "राहुल द्रविड़ जैसा दूसरा कोई नहीं हो सकता. मैं ड्रेसिंग रूम और मैदान में राहुल द्रविड़ की कमी महसूस करूँगा."वर्ष 2000 से 2005 तक भारतीय क्रिकेट टीम के कोच रहे जॉन राइट ने कहा है कि राहुल द्रविड़ उन सर्वश्रेष्ठ खिलाड़ियों में से एक हैं, जिनके साथ उन्होंने काम किया है.उन्होंने कहा, "द्रविड़ भारत के महान बल्लेबाज़ों में से एक हैं. हर माहौल में वे बेहतरीन थे, जिन्होंने हर जगह रन बनाए. वे न सिर्फ़ महान क्रिकेटर हैं, बल्कि अच्छे इंसान भी हैं."भारत के पूर्व कप्तान और कर्नाटक के उनके साथी खिलाड़ी अनिल कुंबले ने भी द्रविड़ को क्रिकेट का राजदूत बताया है. द्रविड़ के संन्यास के समय वे राहुल द्रविड़ के साथ बैठे थे.कुंबले ने कहा, "मेरा सौभाग्य है कि मैं द्रविड़ के साथ खेल चुका हूँ. मैंने द्रविड़ के साथ मैदान पर बिताए हर क्षण का मजा लिया है. उनके साथ खेलना एक सम्मान है."इंग्लैंड के पूर्व कप्तान माइकल वॉन और मौजूदा खिलाड़ी केविन पीटरसन ने भी राहुल द्रविड़ की सराहना की है.माइकल वॉन ने ट्विटर पर लिखा है- राहुल द्रविड़ ने संन्यास लिया, पिछले 20 वर्षों का सबसे सम्मानित क्रिकेटर.पीटरसन ने ट्विटर पर लिखा- राहुल द्रविड़ लीजेंड. सादा और साधारण. एक बेहतरीन करियर के लिए बधाई. भारत द वॉल को मिस करेगा.भारतीय क्रिकेट कंट्रोल बोर्ड (बीसीसीआई) के प्रमुख एन श्रीनिवासन ने राहुल द्रविड़ को बेहतरीन खिलाड़ियों में गिना. उन्होंने द्रविड़ को महान रोल मॉडल कहा.आईपीएल में राजस्थान रॉयल की ओर से राहुल द्रविड़ के साथ खेल चुके ऑस्ट्रेलियन ऑल राउंडर शेन वॉटसन ने उन्हें विश्व क्रिकेट का सबसे बेहतरीन खिलाड़ी बताया है.भारत के महानतम खिलाड़ियों में से एक सुनील गावसकर ने भी द्रविड़ के योगदान को याद किया. बीबीसी रेडियो फाइव लाइव के साथ बातचीत में मैदान के अंदर और मैदान के बाहर उनके व्यवहार की सराहना की.गावसकर ने कहा, "मैदान के बाहर और अंदर अपने काम की गंभीरता के कारण वे युवा खिलाड़ियों के लिए आदर्श थे. उन्होंने जिस तरह अपने आप को बनाए रखा और क्रिकेट में लगाए रखा, वो बेहतरीन था. राहुल द्रविड़ ऐसे खिलाड़ी थे, ड्रेसिंग रूम में जिनकी तरफ युवा खिलाड़ी देखता था. सचिन तेंदुलकर ने युवा खिलाड़ियों को प्रेरित किया, लेकिन ये खिलाड़ी जानते थे कि सचिन कुछ खास हैं, लेकिन वे राहुल द्रविड़ की ओर ऐसे देखते थे जैसे वे सभी द्रविड़ बन सकते हैं. राहुल हमेशा मेहनत करने वाले खिलाड़ी थे. उनके संन्यास से बड़ा शून्य पैदा हो गया है."ट्विटर पर अमिताभ बच्चन ने भी राहुल के संन्यास लेने पर उनकी भूमिका की सराहना की है. अमिताभ बच्चन ने लिखा है- सबसे ज्यादा भरोसेमंद, जेंटिलमैन, निस्वार्थ भाव से खेलने वाले क्रिकेटर ने संन्यास ले लिया है.दक्षिण अफ़्रीका के पूर्व कप्तान शॉन पोलक ने भी द्रविड़ को शानदार क्रिकेट करियर के लिए बधाई दी है.पूर्व क्रिकेटर संजय मांजरेकर ने कहा है कि बार-बार ऐसा खिलाड़ी नहीं मिलता.शाहरुख खान ने कहा है कि राहुल द्रविड़ मेरे लिए सबसे जीवंत और भरोसेमंद क्रिकेटर हैं. टेनिस खिलाड़ी महेश भूपति ने ट्विटर पर लिखा है कि मैदान के अंदर और बाहर के चैम्पियन खिलाड़ी हैं राहुल द्रविड़.भारतीय क्रिकेट टीम के पूर्व कप्तान सौरव गांगुली ने राहुल द्रविड़ के संन्यास लेने के फैसले को सही ठहराया है.दिल्ली में सौरव गांगुली ने कहा कि राहुल द्रविड़ एक बेहतरीन बल्लेबाज ही नहीं, अच्छे विकेट कीपर और कप्तान भी थे. उनके संन्यास से खाली हुई जगह को भरना आसान नहीं होगा. गांगुली के मुताबिक द्रविड़ तीसरे नंबर पर खेलने वाले दुनिया के सबसे भरोसेमंद बल्लेबाज थे.गांगुली का कहना है कि राहुल द्रविड़ ने वीवीएस लक्ष्मण की मदद से भारतीय टीम को न सिर्फ कई अहम जीत दिलाई है बल्कि भारत में क्रिकेट की दशा और दिशा को भी बदला है.द्रविड़ पर संन्यास लेने के लिए दबाव बनाए जाने की अटकलों को दरकिनार करते हुए गांगुली ने कहा, "राहुल द्रविड़ पर कोई दबाव बना सके, ऐसा हो ही नहीं सकता. ये उनका खुद का निर्णय है जिसका हम सभी स्वागत करते हैं. गांगुली के अनुसार द्रविड़ की उपलब्धियां इतनी ज्यादा है कि कि किसी भी नए खिलाड़ी को उन जैसा बनने में 15 साल लग जाएंगे."ये पूछने पर कि मैदान पर राहुल का व्यक्तिव जितना धीर-गंभीर और सादा दिखता है क्या ड्रेसिंग रूम में भी वे वैसे ही हैं?इसके जवाब में गांगुली ने पहले तो मजाकिया लहज़े में कहा कि हां वो काफी खिझाते थे लेकिन फिर कहा कि राहुल के साथ बिताया हर लम्हा काफी अच्छा और सुखद रहा है.
__________________________
बांग्लादेश क्रिकेट बोर्ड के अध्यक्ष नज़मुल हसन ने साफ किया है कि फिलहाल उनकी टीम पाकिस्तान नहीं जाएगी.सन 2009 में श्रीलंका टीम पर हुए हमले के बाद यह दूसरा मौका है जब बांग्लादेश ने अपना दौरा रद्द किया है.उधर, पाकिस्तान क्रिकेट बोर्ड(पीसीबी) का कहना है कि बोर्ड को इस बाबत औपचारिक जानकारी नहीं दी गई है.पीसीबी प्रवक्ता का कहना है, “हाल फिलहाल क्रिकेट संबंधित कई गतिविधियां पाकिस्तान में बिना किसी दिक्कत के सफलतापूर्वक संपन्न हुई है और ये दर्शाता है कि पाकिस्तान का माहौल किसी भी अंतरराष्ट्रीय दौरे के लिए अनुकूल है.”जबकि बीसीबी अध्यक्ष का तर्क है कि हाल फिलहाल पाकिस्तान के सुरक्षा हालात बिगड़े हैं.बीसीबी अध्यक्ष नज़मुल का कहना है, “इस माहौल में दौरे के बारे में सोचना ठीक नहीं रहेगा, और हमने अपने इस निर्णय की जानकारी पाकिस्तान क्रिकेट बोर्ड को दे दी है. वहां की स्थितियों पर हमारी नज़र बनी हुई है अगर हालात अच्छे होते हैं तो हम अपना वादा पूरा करेंगे.”नज़मुल ने खिलाड़ियों और अधिकारियों की सुरक्षा का हवाला देते हुए कहा है कि बीसीबी इस दौरे के लिए कटिबद्ध थी लेकिन सुरक्षा बड़ा मसला है.इससे पहले बांग्लादेश ने अप्रैल 2012 में भी पाकिस्तान में टी-ट्वेंटी और वनडे मैच खेलने की स्वीकारोक्ति दी थी लेकिन बाद में ढाका हाई कोर्ट के आदेश पर इस दौरे को रुकवा दिया गया था.उस वक्त भी दौरे को लेकर सुरक्षा का ही मसला पेश आया था.बांग्लादेश क्रिकेट बोर्ड ने दौरे के रद्द होने के परिणामों का भी जिक्र किया है. बोर्ड का कहना है कि इसके लिए उन्हें पाकिस्तान की तरफ से कड़े प्रतिरोध झेलने पड़ सकते हैं.उन्होंने भविष्य में पाक से मिलने वाले सहयोग पर भी संदेह जताया है हालांकि बोर्ड ने साफ किया है कि वो इस खामियाजे को भुगतने के लिए बाध्य हैं.
__________________________
टॉस जीतकर पहले बल्लेबाज़ी करते हुए पाकिस्तान ने 47 ओवर में 159 रन बनाए. इसके जवाब में शानदार प्रदर्शन करते हुए भारत ने एक विकेट खोकर 33.4 ओवर में 160 रन बनाकर मैच जीत लिया.भारत की ओर से लोकेश राहुल ने नाबाद 93 और मनप्रीत जुनेजा ने नाबाद 51 रन बनाएं. राहुल को मैन ऑफ़ द मैच जबकि सिरीज़ में दो शतक लगाने वाले संयुक्त अरब अमीरात के शैमन अनवर को मैन ऑफ द सिरीज़ का खिताब दिया गया.सिंगापुर के कालांग मैदान पर खेले गए इस मैच में भारत की धारदार गेंदबाजी के आगे पाकिस्तान का कोई बल्लेबाज़ टिक नहीं सका. पाकिस्तान की ओर से उमर वहीद ने नाबाद रहते हुए सबसे अधिक 41 रन बनाए.32 रन के कुल योग पर पहला विकेट गंवाने वाले पाकिस्तान को 34 रन के योग पर दूसरा झटका लगा.

(ज़िंदगी में कई नियम तोड़े हैं उन्मुक्त चंद ने)इसके बाद हालांकि टीम ने संभलने की कोशिश की, लेकिन 28वें ओवर में उसमान सलाउद्दीन के आउट होने के बाद निश्चित अंतराल पर विकेट गिरते रहे. इस तरह 47 ओवर में पूरी टीम आउट हो गई.भारत के लिए बाबा अपराजिता ने 7 ओवर में 28 रन देकर सबसे अधिक तीन विकेट झटके. संदीप शर्मा और सूर्य कुमार यादव को दो-दो विकेट मिले.इसके बाद एकदिवसीय क्रिकेट के हिसाब से एक आसान लक्ष्य को हासिल करने के लिए मैदान पर उतरी भारतीय टीम को 28 रन के कुल स्कोर पर पहला झटका लगा.छठे ओवर में 15 रन बनाकर उन्मुक्त चंद आउट हो गए. इसके बाद राहुल और जुनेजा ने शतकीय साझेदारी (128 रन) निभाते हुए भारत को नौ विकेट से जीत दिलाई.पाकिस्तान की गेंदबाजी बेहद खराब रही. उसका कोई भी गेंदबाज प्रभावी साबित नहीं हुआ. उन्मुक्त को राज़ा हसन ने आउट किया.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
शनिवार को विंबलडन के तीसरे दौर में श्वेडोवा ने फ्रेंच ओपेन की उप-विजेता सारा इरानी को 6-0, 6-4 से हराया.टूर्नामेंट आयोजकों और आईटीएफ के मुताबिक ऐसा करने वाली श्वेडेवा दूसरी खिलाड़ी हैं जिन्होंने एक सेट के लगातार सभी 24 अंक जीते हैं.दसवीं वरीयता प्राप्त इरानी ने दूसरे सेट में इस रैली को तोड़ा.जिस तरीके से श्वेडोवा ने ये मैच जीता, ये अपने आपमें आश्चर्चजनक है. मैच में उनका दबदबा देखने लायक था.विंबलडन में उन्हें वाइल्ड कार्ड एंट्री मिली थी. उन्होंने चार एस लगाए और 14 विनर शॉट्स खेले. उन्हें पहला सेट जीतने में मात्र 15 मिनट लगे.इरानी ने इस सेट में एक अनफोर्स्ड एरर किया.इससे पहले किसी महिला पेशेवर खिलाड़ी ने बिना एक अंक भी गँवाए कोई सेट नहीं जीता था, हालाँकि इससे पहले श्वेडेवा एक बार ऐसा करने के बहुत नज़दीक पहुँच गईं थी.वर्ष 2006 में एमी फ्रेजियर के खिलाफ मैच में उन्होंने एक सेट के 24 अंको में से 23 अंक लगातार जीत लिए थे, हालाँकि अंत में वो मैच हार गई थीं.‘गोल्डन सेट’ जीतने वाले पहले खिलाड़ी बिल स्कैनलन थे जिन्होंने 1985 में ब्राज़ील के मार्कोस होचेवर को गोल्ड कोस्ट क्लासिक टूर्नामेंट के पहले दौर में 6-2, 6-0 से हराया था.
__________________________
कपिल, सिद्धू, संजय मांजरेकर जैसे खिलाड़ियों में सचिन को एक नौजवान खिलाड़ी के तौर पर शामिल किया गया था.तब सचिन को किसी ने इतनी खास तवज्जो नहीं दी थी. सबको बस इतना पता था कि सचिन भारत की घरेलू श्रृंखला में खेलकर आए हैं. तब सुनील गावस्कर ये कह चुके थे आने वाले समय में सचिन क्रिकेट की दुनिया पर राज करेंगे. सचिन जब आए थे, तब पाकिस्तान की टीम में इमरान ख़ान, वसीम अकरम, वकार यूनुस और अब्दुल क़ादिर जैसे गजब के गेंदबाज़ थे.बाद में सचिन ने एक साक्षात्कार में भी कहा था कि उन्होंने पाकिस्तान दौरे में इन चार गेंदबाजों को झेला था.बाद में उन्होंने क़ादिर की गेंद पर छक्के भी जड़े. सचिन टैस्ट क्रिकेट में पहली बार वकार यूनुस के हाथों आउट हुए थे. बाद में वकार यूनुस ने भी माना कि एक पारी में सचिन ने जो दो चौके जड़े थे, वो बड़े ही 'क्लासिक' थे जो उन्हें आज भी याद हैं.बाद की पारियों से भी सचिन ने जता दिया था वो अंतरराष्ट्रीय क्रिकेट में राज करेंगे.दूसरा इत्तेफाक ये रहा कि सचिन ने एकदिवसीय मैचों में अपना पहला शतक ऑस्ट्रेलिया के खिलाफ कोलम्बो में जड़ा था.मैं उस मैच का भी गवाह हूं. हालांकि वहां उन्होंने शतक बनाने में थोड़ा ज्यादा वक्त लगाया था, लेकिन शतक के बाद वो रुके नहीं थे और फिर उन्होंने दुनिया के हर गेंदबाज को छकाया.सचिन ने क्रिकेट को अपनी शर्तों पर खेला है.कराची में जिस मैच में सचिन ने क़ादिर की गेंद पर छक्के जड़े थे. ये अलग बात है कि वो आधिकारिक मैच होने की बजाए एक्ज़ीबिशन मैच में तब्दील हो गया था. मैदान पर दोनों के बीच क्या कहा-सुनी हुई, पता नहीं, लेकिन क़ादिर ने ज़रूर ये सोचा होगा कि वो सचिन को आसानी से आउट कर देंगे.लेकिन वो शायद भूल गए थे कि अगर उनके पास गेंद थी तो सचिन के पास भी बल्ला था.लेकिन तब पाकिस्तान के मीडिया ने सचिन को उतनी तरजीह नहीं दी थी क्योंकि तब भारतीय टीम में और भी सितारे जगमगाते थे.उस वक़्त पाकिस्तान के कुछ अखबारों ने ये घोषणा कर दी थी कि सचिन इसी तरह मेहनत करते रहे तो उनका मुस्तकबिल बड़ा ही रौशन होगा.ये भी बड़ी हैरानी की बात रही कि जिस उम्र में बच्चे स्कूल का बैग लेकर चलते हैं, उस उम्र में सचिन क्रिकेट का किट लेकर चलते थे और इसके बाद उन्होंने फिर कभी पलटकर नहीं देखा.(बीबीसी संवाददाता पंकज प्रियदर्शी से बातचीत पर आधारित)(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
आईसीसी और बांग्लादेश क्रिकेट बोर्ड का कहना है कि आरोपों की जांच आईसीसी की एंटी करप्शन एंड सिक्योरिटी यूनिट ने की थी.पढ़िए: 

बांग्लादेश क्रिकेट ने अशरफुल पर रोक लगाईये पूरा मामला बांग्लादेश प्रीमियर लीग की ढाका ग्लैडिएटर टीम के मैच फिक्सिंग और स्पॉट फिक्सिंग में शामिल होने की कथित अंदरूनी साज़िश से जुड़ा है.इन सभी नौ अभियुक्तों को आरोप बता दिए गए हैं लेकिन आईसीसी और बांग्लादेश क्रिकेट बोर्ड का कहना है कि ये सभी लोग दोषी सिद्ध होने तक बेकसूर माने जाएंगे.बांग्लादेश क्रिकेट बोर्ड के भ्रष्टाचार विरोधी नियमों के मुताबिक इन सभी लोगों की पहचान तब तक नहीं ज़ाहिर की जा सकती जब तक कि अनुशासनात्मक कार्यवाही पूरी नहीं हो जाती.नौ में से सात लोगों पर फिक्सिंग से जुड़े आरोप हैं और दो लोगों पर इस की जानकारी बांग्लादेश क्रिकेट बोर्ड को न दिए जाने का आरोप है.जिन पर फिक्सिंग के गंभीर आरोप हैं उन्हें अस्थायी तौर पर निलंबित कर दिया गया है और वो अनुशासनात्मक कार्यवाही पूरी होने तक आईसीसी, बांग्लादेश क्रिकेट बोर्ड या किसी अन्य बोर्ड की किसी भी गतिविधि में हिस्सा नहीं ले सकेंगे.सभी अभियुक्तों को ये बताने के लिए 14 दिन का समय दिया गया है कि वो आरोप स्वीकार करते हैं या आरोपों को नकारते हैं. जो लोग फ़िक्सिंग के आरोपों को स्वीकार कर लेंगे या बाद में दोषी पाए जाएंगे उन्हें पांच साल से लेकर आजीवन पाबंदी झेलनी पड़ेगी. फ़िक्सिंग के बारे में जानकारी न देने के दोषी पाए जाने पर एक से पांच साल तक की पाबंदी झेलनी पड़ सकती है.आईसीसी के मुख्य कार्यकारी अधिकारी डेविड रिचर्डसन का कहना है, "जांच के दौरान एंटी करप्शन एंड सिक्योरिटी यूनिट ने बांग्लादेश प्रीमियर लीग 2013 में शामिल कई लोगों से बात की और अहम सबूत जुटाए जिनके आधार पर आरोप लगाए गए हैं."वहीं बांग्लादेश क्रिकेट बोर्ड के अध्यक्ष नज़मुल हसन ने कहा है कि "जो भी बांग्लादेश क्रिकेट बोर्ड के भ्रष्टाचार विरोधी नियमों का उल्लंघन करते हुए पाए जाएंगे उनसे सख़्ती से निपटा जाएगा."(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
लंदन ओलंपिक में कांस्य पदक जीतने वाली साइना नेहवाल इस साल अपने से नीची रैंकिंग वाली कई खिलाडियों से पराजित हुई है. इसलिए उनकी फिटनेस पर भी सवाल उठते रहे है.पढ़िएः बैडमिंटन लीग से अंतरराष्ट्रीय सितारे नदारदकई बैडमिंटन जानकारों का कहना है कि अधूरी फिटनेस के साथ मैदान में उरतने से उन्हें ज़्यादा नुकसान हुआ है.सोमवार से शुरू हुई विश्व चैंपियनशिप में उन्हें मेज़बान चीनी खिलाडियों से तो चुनौती मिलेगी ही साथ ही थाइलैंड, जापान और चीनी ताइपे के खिलाडी भी किसी से कम साबित नही होंगे.इस विश्व चैंपियनशिप में मेज़बान चीन की ज़ूईरूईली को महिला वर्ग में शीर्ष वरीयता दी गई है, जबकि चीन की ही यिहान वांग को दूसरी वरीयता दी गई है. भारत की साइना नेहवाल को तीसरी वरीयता दी गई है.पहले दौर में साइना नेहवाल को बाई मिली है इसलिए दूसरे दौर में वह मंगलवार को बैडमिंटन कोर्ट पर उतरेंगी.साइना नेहवाल के अलावा महिला एकल वर्ग में भारत की चुनौती पीवी सिंधू पर रहेगी. 10वीं वरीयता के साथ खेल रही सिंधू से भले ही पदक की उम्मीद ना हो लेकिन वह उल्टफेर करने की क्षमता रखती है.महिला युगल वर्ग में अश्विनी पोन्नप्पा और प्रदन्या गडरे तथा अपर्णा बालन और एन सिकीरेड्डी की जोड़ी बैडमिंटन कोर्ट में उतरी लेकिन ये जोड़ियां पहले ही दौर में हार कर बाहर हो गईं.वैसे अश्विनी पोन्नप्पा और ज्वाला गुट्टा ने साल 2011 में महिला युगल में पहली बार भारत को कांस्य पदक दिलाया था, लेकिन फिलहाल ज्वाला गुट्टाइस चैंपियनशिप में भाग नही ले रही है. वैसे भी इनकी जोड़ी पिछले दिनों टूट चुकी है.लंदन ओलंपिक में क्वॉर्टर फाइनल तक पहुंचने वाले पी कश्यप पुरूष एकल वर्ग में भारत की उम्मीदों का केंद्र होंगे. उनके खेल में भी पिछले दिनों काफी उतार-चढाव देखने को मिला.इस चैंपियनशिप में उन्हें 13वीं वरीयता दी गई है और पहले दौर में उनका सामना मज़बूत खिलाडी से नहीं है. उनके अलावा अजय जरराम भी पुरूष एकल वर्ग में उतरे जहां उन्होंने पहले दौर की बाधा पार कर ली है.2010 के राष्ट्रमंडल खेलो में चमकने वाले भारतीय बैडमिंटन खिलाडियों ने 2011 और 2012 में कुछ बडे उल्टफेर किए और साइना नेहवाल और पी कश्यप नें भविष्य की उम्मीदे भी पैदा की लेकिन प्रदर्शन में निरंतरता की कमी और फिटनेस की समस्या ने इन्हे लेकर कई सवाल खडे कर दिए जिनके जवाब अब ख़ुद इनका प्रदर्शन ही विश्व चैंपियनशिप में देगा.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
पाकिस्तान के लिए मोहम्मद हफ़ीज़ ने सबसे ज़्यादा 75 रन बनाए.पाकिस्तान को शरजील और अहमद शहज़ाद ने अच्छी शुरुआत दी थी. दोनों ने पहले विकेट के लिए 71 रन की साझेदारी की.शरजील 25 रन बनाकर अश्विन की गेंद पर बोल्ड हुए. अहमद शहज़ाद ने 42 रन बनाए. कप्तान मिस्बाह-उल-हक सिर्फ़ एक रन बनाकर आउट हो गए.इसके बाद मोहम्मद हफ़ीज़ और शोएब मकसूद ने पांचवें विकेट के लिए 87 रन की अहम साझेदारी की.मोहम्मद हफ़ीज़ अश्विन की गेंद पर आउट हुए. हफ़ीज़ के आउट होने के बाद शोएब मकसूद 38 रन बनाकर रन आउट हो गए.पाकिस्तान को आखिरी ओवर में 10 रन चाहिए थे. उसके हाथ में सिर्फ़ दो विकेट थे. अश्विन ने सईद अजमल को पहली गेंद पर बोल्ड कर दिया.अगली गेंद पर जुनैद ख़ान ने एक रन लेकर अफ़रीदी को स्ट्राइक दी. अफ़रीदी ने लगातार दो छक्के मारकर पाकिस्तान को जीत दिला दी.इससे पहले भारत ने निर्धारित 50 ओवर में 8 विकेट खोकर 245 रन बनाए.भारत के लिए रोहित शर्मा, अंबाटी रायडू और रवींद्र जाडेजा ने अर्धशतक बनाए.भारत की शुरूआत अच्छी नहीं रही. सलामी बल्लेबाज़ शिखर धवन सिर्फ़ दस रन बनाकर आउट हो गए. भारत का पहला विकेट 18 रन पर ही गिर गया. इसके बाद आए आए विराट कोहली भी सिर्फ़ पाँच रन ही बना सके. उन्हें उमर गुल ने आउट कियारोहित शर्मा ने 56 रन की पारी खेली. रोहित ने अपनी पारी में दो छक्के और सात चौके लगाए. अजिंक्य रहाणे और रोहित शर्मा को अपना पहला मैच खेल रहे मोहम्मद तल्हा ने आउट किया.दिनेश कार्तिक 23 रन बनाकर आउट हुए.

मैच का लाइव स्कोर देखने के लिए क्लिक करेंइसके बाद रायडू और जाडेजा ने भारतीय पारी को संभालने की कोशिश की. रायडू और जाडेजा ने छठे विकेट के लिए 59 रन की अहम साझेदारी की.रायडू ने 62 गेंदों पर चार चौकों और एक छक्के की मदद से 56 रन बनाए. रायडू को सईद अजमल ने आउट किया.रवींद्र जडेजा ने अंतिम ओवरों में तेज़ बल्लेबाज़ी करते हुए भारत के स्कोर को 240 के पार पहुँचाया. जाडेजा 52 रन बनाकर नाबाद रहे.पाकिस्तान ने इस मैच में टॉस जीतकर पहले गेंदबाज़ी करने का फ़ैसला किया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
विनोद कांबली ने 1996 विश्व कप सेमी फ़ाइनल मैच पर संदेह व्यक्त किया था.वर्ष 1996 विश्व कप का सेमीफ़ाइनल भारत और श्रीलंका के बीच खेला गया था. जीत के लिए 252 रनों के लक्ष्य का पीछा करते हुए भारतीय टीम 120 रन पर आठ विकेट गंवा चुकी थी.इसके बाद नाराज़ दर्शकों ने मैदान पर बोतल फेंकना शुरू कर दिया था. इस मैच को यहीं पर रोक दिया गया था और श्रीलंका को विजेता घोषित किया गया था.एक टीवी चैनल को दिए इंटरव्यू में विनेद कांबली ने कहा कि उन्हें इस बात से बेहद हैरानी हुई कि उस मैच में भारत ने टॉस जीतकर पहले गेंदबाज़ी करने का फ़ैसला किया. इस मैच में कप्तानी मोहम्मद अज़हरूद्दीन कर रहे थे.कांबली के आरोपों को अज़हर ने ख़ारिज करते हए कहा, "कांबली जो भी कह रहे हैं बेकार है. यह पूरी टीम का फ़ैसला था कि टॉस जीतकर पहले गेंदबाज़ी करेंगे. जब हम टीम मीटिंग कर रहे थे तब शायद वो सो रहे थे."वहीं वरिष्ठ खेल पत्रकार प्रदीप मैगज़ीन मैगज़ीन यह पूछते हैं कि 15 साल तक कांबली चुप क्यों रहे. लेकिन उनका यह भी कहना है कि अगर टीम का कोई खिलाड़ी ऐसे आरोप लगाता है तो उसे एक बार ज़रूर सुनना चाहिए.वो कहते हैं, "शक ज़रूर होता है कि कांबली इतने दिनों तक चुप क्यों थे. लेकिन अगर हाल ही में आईसीसी के एंटी करप्शन यूनिट के पूर्व अध्यक्ष पॉल कॉन्डन के बयान को देखें, जिसमें उन्होंने कहा कि 90 के दशक उनकी नज़र कई देशों पर बनी हुई थी और ऐसा लग रहा था कि कुछ मैच फिक्स हो रहे हैं जिनमें विश्व कप के मैच भी शामिल थे, तो कांबली के कथन से शक ज़रूर बढ़ जाता है कि उन दिनों मैच फ़िक्स हो रहे होंगे."मैगज़ीन यह भी कहते हैं कि कोलकाता के इडेन गार्डन के पिच पर उदघाटन समारोह हुआ था और शायद उससे पिच पर भी खराब असर पड़ा था. वो कहते हैं कि तब पिच के क्यूरेटर ने कहा था कि पहले बल्लेबाज़ी करना ही ठीक रहेगा.
__________________________
सचिन की कमी हमेशा महसूस की जाएगी. सचिन के जाने के बाद टीम में उनकी कमी हमेशा रहेगी. भारतीय टीम में और भी खिलाड़ी हैं जो क्रिकेट प्रेमियों का मनोरंजन करते रहेंगे लेकिन सचिन की भरपाई कोई खिलाड़ी नहीं कर पाएगा.एक खिलाड़ी के तौर पर सचिन की सबसे बड़ी ख़ासियत ये है कि वो पंद्रह साल की उम्र में ही क्रिकेट के हिसाब से काफी परिपक्व हो गए थे. ये बात रणजी ट्रॉफी में उनके पहले सीज़न की है. मैच खेलने दिल्ली की टीम मुंबई गई जहां दोनों पारियों में उन्होंने अर्धशतक जड़े थे. मैं गेंदबाज़ी और सचिन बल्लेबाजी कर रहे थे. सचिन ने जब बल्लेबाजी की तो ऐसा लगा मानो ये खिलाड़ी पिछले पंद्रह सालों से प्रथम श्रेणी क्रिकेट खेल रहा है.ये परिपक्वता धीरे-धीरे और बढ़ती चली गई. शराब के लिए कहते हैं कि जितनी पुरानी हो, उतनी ही अच्छी होती है, कुछ वैसी ही बात सचिन के साथ रही. उनकी परिपक्वता का अंदाजा आप इस बात से लगा सकते हैं कि वो अंतराष्ट्रीय क्रिकेट में 24 साल तक लगातार दबावों के बीच खेलते रहे.क्रिकेट के प्रति उनके जुनून का अंदाजा आप इस बात से लगा सकते हैं कि सचिन से यदि कहा जाए कि मैच के बाद आप यहीं मैदान में सो जाइए और सुबह फिर यहीं खेलना है तो वो इसके लिए भी राजी हो जाएं. अपने इसी जुनून की वजह से वो इतने साल तक क्रिकेट खेलते रहे. 24 साल अंतरराष्ट्रीय क्रिकेट और उसके पहले भी पांच-छह साल क्रिकेट वो खेल चुके थे. यानी कुल 30 साल तक एक जैसे जुनून के साथ क्रिकेट खेलते रहना कोई आसान बात नहीं है.सचिन आज भी उतने ही विनम्र है जितने 15 साल पहले थे. इतनी उपलब्धियों के बावजूद किसी इंसान के पांव धरती पर ही रहें, इससे बड़ी भला और क्या खासियत हो सकती है.कमेंट्री के दौरान हमने देखा कि लोग सचिन के साथ तस्वीरें खिंचवाने के लिए लालायित रहते हैं. सचिन लोगों से कहते थे कि मुझे छूना मत, मैं बस की तरफ धीरे धीरे चलूंगा, बस मेरे बिना जाएगी नहीं और जितनी चाहे, तस्वीरें खींच लेना. सचिन ने यहां भी अपने चाहने वालों को निराश नहीं किया.साल 1989 के पाकिस्तान दौरे पर सचिन ने पहले टैस्ट मैच में शायद कुछ खास रन नहीं बनाए थे. सचिन नेट में लेग-स्पिन गेंदबाजी कर रहे थे और गेंद को अच्छा टर्न दे रहे थे. मैंने सचिन से कहा कि बल्लेबाज के तौर पर यदि आप अच्छा नहीं कर पाते हैं तो एक अच्छे लेग-स्पिनर भी बन सकते हैं.आज मुझे अपनी इस बात पर हंसी आती है कि मैं उस सचिन को ये सलाह दे रहा था जिसे अंतरराष्ट्रीय क्रिकेट में सौ शतक लगाने थे.युवा खिलाड़ियों में विराट कोहली ने सचिन तेंदुलकर से बहुत कुछ सीखा है. विराट कोहली अंडर-19 से इंटरनेशनल क्रिकेट में आने पर कुछ भटक गए थे. लेकिन उन्होंने सचिन के साथ रहकर बहुत कुछ सीखा जो आपको चोटी का खिलाड़ी बनाने में मददगार साबित होता है.वहीं सुरेश रैना सचिन के साथ खेलकर भी नहीं सीख पाए. युवराज भी टैस्ट मैच में खेलने के गुर नहीं सीख पाए. सचिन नेट प्रैक्टिस भी ऐसे करते थे जैसे मैच खेल रहे हों. युवा खिलाड़ियों को सचिन से ये सब बातें सीखना चाहिए.(बीबीसी संवाददाता शकील अख़्तर से बातचीत पर आधारित)(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
उन्होंने कहा कि अंतरराष्ट्रीय क्रिकेट परिषद (आईसीसी) और बीसीसीआई 

सट्टेबाजी या सट्टेबाजों पर नियंत्रण नहीं लगा सकती. इस मामले में उसके हाथ बंधे हुए हैं. उनके पास पुलिस जैसे गिरफ़्तारी और फ़ोन टैपिंग के अधिकार नहीं हैं.इसके बाद भी आईसीसी की भ्रष्टाचार विरोधी इकाई सीमित दायर में ही इस मामले की जांच करेगी. उन्होंने कहा,'क्रिकेट में 

सट्टेबाजी या स्पॉट फ़िक्सिंग रोकने के लिए हम खिलाड़ियों को केवल शिक्षित कर सकते हैं और वह हम कर रहे हैं.'

आईपीएल के छठवे संस्करण में स्पॉट फिक्सिंग के आरोप में 

राजस्थान रॉयल्स के तीन खिलाड़ियों एस श्रीसंत, अंकित चव्हाण और अजीत चंडीला की गिरफ़्तारी के बाद रविवार को बीसीसीआई कार्यसमिति की चेन्नई में एक आपात बैठक हुई.इस बीच दिल्ली पुलिस ने इस मामले में महाराष्ट्र के नागपुर से तीन लोगों को गिरफ़्तार किया है. पुलिस के मुताबिक़ इन लोगों के नाम मनीष गुडेवा, सुनील भाटिया और किरण है. पुलिस इन लोगों को दिल्ली ला रही है. पुलिस के मुताबिक़ मनीष क्रिकेट खिलाड़ी हैं और रणजी ट्रॉफ़ी में खेल चुके हैं.चेन्नई में बीसीसीआई की बैठक के बाद श्रीनिवासन ने कहा कि इस घटना के बाद अब बीसीसीआई खिलाड़ियों के एजंटों को एक्रिडिएशन देने पर विचार कर रही है. उन्होंने कहा कि अब आईपीएल की हर टीम की एक विशेष भ्रष्टाचार विरोधी इकाई होगी. खिलाड़ियों तक पहुंच की जांच को और कड़ा बनाया जाएगा. उन्होंने कहा कि स्पॉट फ़िक्सिंग मामले की जांच के लिए रवि सवानी को जांच आयुक्त नियुक्त किया गया है. वे अपनी जांच रिपोर्ट अनुशासन समिति को सौंपेंगे. इसके बाद इस मामले में दोषी पाए गए खिलाड़ियों के ख़िलाफ़ सख़्त से सख़्त कार्रवाई की जाएगी.उन्होंने कहा कि स्पॉट फिक्सिंग मामले की जांच में सहयोग के लिए बीसीसीआई दिल्ली पुलिस के आयुक्त से मदद मांगेगी. दिल्ली पुलिस ने ही इस मामले को उजागर किया है.उन्होंने कहा स्पॉट फ़िक्सिंग के मामले में अभी तक केवल तीन खिलाड़ियों के ही नाम सामने आए हैं.बीसीसीआई प्रमुख के अनुसार बैठक में कि राजस्थान रॉयल्स के प्रतिनिधि भी शामिल हुए. उन्होंने बताया कि टीम प्रबंधन ने तीनों गिरफ़्तार खिलाड़ियों पर लोगों को धोखा देने का मामला दर्ज कराने का फ़ैसला लिया है.एन श्रीनिवासन ने साफ़ किया कि इस मामले में बीसीसीआई अपनी ओर से खिलाड़ियों पर कोई मुक़दमा दर्ज नहीं कराएगी.श्रीनिवासन ने कहा कि इतना सबकुछ होने के बाद भी लोग मैच देखने के लिए स्टेडियमों में पहुंच रहे हैं. उन्होंने कहा कि इसके लिए हम दर्शकों के आभारी है.बीसीसीआई को सूचना के अधिकार क़ानून के दायरे में लाने के सवाल पर श्रीनिवासन ने कहा, ''हम किसी भी तरह से सरकार के दायरे में नहीं आते और न उससे किसी तरह की आर्थिक मदद लेते हैं. इसलिए आरटीआई क़ानून हम पर लागू नहीं होता है.''(बीबीसी 

हिन्दी के एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
भारत ने खेल के 14वें मिनट में जसजीत सिंह द्वारा दूसरे पैनल्टी कॉर्नर पर किए गए गोल की मदद से 1-0 की बढ़त बनाई और इसे मध्यांतर तक बनाए रखा.इसके बाद मलेशियाई खिलाड़ियों ने एक के बाद एक हमले किए और खेल के 46वें मिनट में मलेशिया के राज़ी रहीम ने गोल कर स्कोर 1-1 से बराबर कर दिया.मलेशिया अभी बराबरी के गोल का जश्न भी नहीं मना पाया था कि एक काउंटर अटैक पर भारत के आकाशदीप को डी में पास मिला जिसे उन्होंने गोल की तरफ दिशा देकर स्कोर भारत के पक्ष में 2-1 कर दिया.इसके बाद इस विश्प कप में पहली बार भारत के कप्तान सरदार सिंह ने अपना जलवा दिखाया और उन्होंने खेल के 51वें मिनट में अकेले ही मध्य रेखा के पास गेंद को संभाला और उसके बाद मलेशिया के तीन चार रक्षकों को छकाते हुए एक बार फिर गेंद आकाशदीप तक पहुंचाई.डी में खड़े आकाशदीप ने गेंद को पहले तो अपनी स्टिक पर संभाला और उसे दोबारा गोल बॉक्स की तरफ़ उछालते हुए मलेशिया का तख़्ता खड़का दिया.इसके साथ ही भारत की बढ़त 3-1 हो गई. मलेशिया ने फिर भारत पर लगातार जवाबी हमले बोले और 61वें मिनट में जलील के गोल की मदद से स्कोर 3-2 हो गया.भारत ने इसके बाद संभलकर खेलते हुए मलेशिया को बराबरी पर आने का कोई मौका नहीं दिया और 3-2 के स्कोर के साथ ही मलेशिया को मात दी.इस विश्व कप में जाने माने ऑस्ट्रेलियाई खिलाड़ी टैरी वॉल्स की कोचिंग और सरदार सिंह कप्तानी में खेल रही भारतीय टीम की ये पहली जीत रही.पूल ए में शामिल भारत इससे पहले बेल्जियम से 3-2 से हारा और उसके बाद इंग्लैंड ने भी उसे 2-1 से हराया.हद तो ये रही कि बेल्जियम के ख़िलाफ़ तो भारत मैच समाप्त होने से केवल 15 सेंकड पहले हारा जबकि इंग्लैंड ने उसे दो मिनट पहले मात दी.यानी अंतिम क्षणों में गोल खाने की बीमारी ने इस विश्व कप में भी भारत का पीछा नहीं छोड़ा है. भारत ने अपना तीसरा मुकाबला स्पेन के साथ 1-1 से बराबरी पर समाप्त कराया था.अब लीग चरण में अपना अंतिम मैच इस टूर्नामेंट के विजेता के रूप में देखी जा रही ऑस्ट्रेलिया के ख़िलाफ़ सोमवार को खेलेगा.अब भारत के चार मैचों के बाद चार अंक हैं और वो अंक तालिका अपने पूल में चौथे स्थान पर है.इस वजह से मलेशिया के ख़िलाफ़ जीतने के बावजूद भारत इस विश्व कप सेमीफाइनल की दौड़ से बाहर हो चुका है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
फुटबॉल की विश्व संस्था फीफा का कहना है कि विश्व कप टूर्नामेंट को खिसकाने के लिए कतर को ही इस बारे में आग्रह करना होगा.लेकिन अंतरराष्ट्रीय फुटबॉल संघ बोर्ड की बैठक में 

फीफा के महासचिव जेरोम वॉल्क ने पहली बार माना कि अगर मेडिकल रिपोर्टों में टूर्नामेंट को सर्दी में कराने की पैरवी की गई तो ऐसा किया जा सकता है.उन्होंने कहा, “हो सकता है कि मेडिकल रिपोर्टों के आधार पर फीफा की कार्यकारी समिति अपनी बात कहे. हमें सचमुच विश्व कप गर्मियों की बजाय सर्दियों में खेलने के बारे में सोचना होगा.”पारपंरिक तौर पर फुटबॉल विश्व कप जून में शुरू होता है. लेकिन मध्य पूर्व के देशों में जून के महीने में तापमान 50 डिग्री सेल्सियस तक पहुंच जाता है. इसलिए इस टूर्नामेंट को खिसका कर सर्दियों में कराने की बात हो रही है. इस खेल से जुड़े यूएफा और वर्ल्ड फुटबॉलर्स यूनियन जैसे संगठन इस प्रस्ताव का समर्थन कर चुके हैं.हालांकि फीफा के अध्यक्ष सेप ब्लाटर के इस बारे में विरोधाभासी बयान देखने को मिले हैं. जनवरी में उन्होंने कहा था कि सर्दियों में विश्व कप शुरू हो सकता है लेकिन एक महीने बाद वो अपनी बात से पलट गए.वैसे कतर का कहना है कि वो गर्मी से निटपने के लिए स्टेडियमों में एयर कंडीशन लगाएगा. साथ ही वहां कृत्रिम बादल तैयार करने की संभावना पर शोध चल रहा है.वैसे कतर को 2022 के विश्व कप की मेजबानी दिए जाने पर शुरू से ही सवाल उठाए जाते रहे हैं. इस फैसले के आलोचकों में अमरीकी राष्ट्रपति बराक ओबामा भी शामिल रहे हैं.
__________________________
क्वालीफ़ाइंग मुकाबलों में साल 2008 बीजिंग ओलंपिक में स्वर्ण पदक हासिल करने वाले बिंद्रा ने 600 संभव प्वाइंट्स में से 594 अंक ही हासिल किए.मुक्केबाज सुमित सांगवान भी कड़े मुकाबले में हार गए हैं. उन्हें ब्राजील के यामागुची फैलकाओ ने 14-15 से हराया. ट्विटर पर खेल मंत्री अजय माकन ने कहा है कि उन्होंने सांगवान के खिलाफ आए फैसले के विरुद्ध आपत्ति दर्ज करने के लिए कहा है. हॉकी में भारतीय समयानुसार शाम को 8.30 बजे नीदरलैंड और भारत का मुक़ाबला है.बैडमिंटन में रात 11 बजे साइना नेहवाल लियान टान से भिडेंगी जबकि उसके थोड़ी ही देर बाद 11.35 बजे बैडमिंटन के डबल्स मुकाबले में ज्वाला गुट्टा अपनी जोड़ीदार अश्विनी पोनप्पा के साथ मुकाबले में उतरेंगी.वहीं टेनिस के पहले चरण के मैच भी हैं. भारत के विष्णु वर्धन एकल मुकाबले में अपने हाथ दिखाएंगे. डबल्स में वर्धन और लिएंडर पेस की जोड़ी भी मुकाबले में होगी.इसके अलावा डबल्स में रोहन बोपन्ना और महेश भूपति की जोड़ी मैदान में उतरेगी.

अगर आप इस कहानी पर टिप्पणी करना चाहते हैं तो यहां क्लिक करें.
__________________________
वो शतक बनाने के बाद हेलमेट को चूमना सचिन की निशानी थी. जब सचिन एक बड़े स्टार के रुप में स्थापित हुए तो उन्हें कई बार सम्मानों के लिए बुलाया गया और वो हमेशा कड़ी मेहनत की वकालत करते रहते.वनडे का विश्व कप जीतने के बाद भारतीय टीम ने सचिन को गोद में उठा लिया था. यह कप भारतीय टीम ने सचिन के लिए उपहार बताया था.ये है सचिन की दो मूर्तियां. एक तरफ जहां मैडम तुसॉद में उनकी मूर्ति को आखिरी रुप दिया जा रहा है वहीं दूसरी तस्वीर में उनकी मूर्ति सिडनी के क्रिकेट ग्राउंड में रखी गई है.सचिन इस समय राज्यसभा के मनोनीत सदस्य हैं. ये संसद में आते हुए उनकी तस्वीर है. दूसरी तरफ की तस्वीर है जब उन्हें एयरफोर्स में शामिल किया गया था.सचिन के फैन्स के लिए उनका ये अंदाज़ सबसे प्यारा रहा है. शतक बनाने के बाद दोनों हाथ हवा में और आंखें ऊपर आसमान की तरफ मानो कि वो भगवान से बातें कर रहे हों.सचिन को कारें बेहद पसंद हैं ये उन्हें चाहने वाले जानते ही हैं. पिछले दिनों उन्होंने बीएमडबल्यू के लिए प्रचार भी किया. कई विज्ञापन करने वाले सचिन के साथ टीवी पर क्रिकेट सीरिज़ भी हुई.अपने बच्चों के साथ सचिन तेंदुलकर. सारा और अर्जुन. सचिन का जन्मदिन कहीं भी हो. भारत के कई हिस्सों में लोग इसे धूमधाम से मनाते हैं.
__________________________
ये खिलाड़ी न्यायिक हिरासत में थे और तिहाड़ जेल में बंद थे. कुछ दिन पहले दिल्ली पुलिस ने इन खिलाड़ियों पर मकोका की धारा लगा दी थी.क्रिकेट में फ़िक्सिंग- कब, क्या हुआये मामला पिछले महीने उस वक़्त शुरू हुआ जब दिल्ली पुलिस ने स्पॉट फ़िक्सिंग के आरोप में राजस्थान रॉयल्स के खिलाड़ियों श्रीसंत, अंकित चव्हाण और अजीत चंडीला को गिरफ़्तार किया था. इन गिरफ्तारियों के बाद एक के बाद एक कई लोगों का नाम फिक्सिंग या सट्टेबाज़ी के सिलसिले में जुड़ने लगा.फिर कुछ दिन बाद हिंदी फिल्मों के कलाकार विंदू दारा सिंह को सट्टेबाज़ों से कथित संबंध के आरोप में मुंबई पुलिस ने गिरफ़्तार किया. विंदू दारा सिंह से पूछताछ के बाद मुंबई पुलिस ने गुरुनाथ मेयप्पन को भी गिरफ़्तार किया. हालांकि विंदू और मेयप्पन दोनों को ज़मानत मिल चुकी है.श्रीसंत तस्वीरों में गुरुनाथ मेयप्पन बीसीसीआई प्रमुख एन श्रीनिवासन के दामाद हैं और आईपीएल की टीम चेन्नई सुपर किंग्स से जुड़े हुए हैं. बात यहाँ तक पहुँची कि बीसीसीआई अध्यक्ष एन श्रीनिवासन के इस्तीफे की माँग उठने लगी. उन्होंने पद से इस्तीफा तो नहीं दिया लेकिन मामले की जाँच होने तक बीसीसीआई के काम से अलग ज़रूर हो गए हैं.इस पूरे मामले में अगला नाम जुड़ा राजस्थान रॉयल्स के सह मालिक राज कुंद्राका. पिछले दिनों दिल्ली पुलिस ने कुंद्रा से कई घंटों तक पूछताछ की थी. पुलिस आयुक्त नीरज कुमार ने दावा किया था कुंद्रा ने पूछताछ में अपनी टीम पर सट्टा लगाने की बात कबूली है.बीसीसीआई ने राज कुंद्रा को क्रिकेट से जुड़ी गतिविधियों से निलंबित कर दिया है.(बीबीसी हिन्दी के 

एंड्रॉएड ऐप के लिए आप क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
चयनकर्ताओं ने पहले दो टेस्ट के लिए 15 सदस्यों वाली टीम की घोषणा की.कैंसर से सफल लड़ाई के बाद युवराज सिंह ने वनडे और ट्वेंटी 20 की टीमों में तो दुबारा जगह बनाई ही, अब टेस्ट में भी अपनी जगह वापस पा ली है.बल्लेबाज़ी क्रम में छठे नंबर के लिए चयनकर्ताओं के सामने सुरेश रैना और युवराज सिंह में से एक को चुनने का मौका था.घरेलू क्रिकेट में युवराज सिंह की जबरदस्त फॉर्म को देखते हुए चयनकर्ताओं ने उन्हें रैना की जगह मौका दिया.हाल ही में युवराज ने दलीप ट्रॉफ़ी में शानदार दुहरा शतक लगाया था.वहीं ऑफ स्पिनर हरभजन सिंह को चुनकर बोर्ड ने इशारा दिया है कि आनेवाली सिरीज में स्पिनरों की भूमिका अहम रहने वाली है. हरभजन के अलावा अश्विन और ओझा भी अंतिम 15 में शामिल हैं.टीम में लगातार जगह बनाने वाले खिलाड़ियों के अलावा अंजिक्या रहाणे, मुरली विजय और चेतेश्वर पुजारा को भी 15 खिलाड़ियों में जगह मिली है.इंग्लैंड ने आखिरी बार भारत को भारत में सिरीज़ लगभग तीस साल पहले 1984 की शृंखला में हराई थी.इंग्लैंड मौजूदा दौरे में चार टेस्ट मैच खेलेगी. पहला टेस्ट मैच 15 नवंबर से अहमदाबाद में खेला जाएगा.महेंद्र सिंह धोनी (कप्तान), वीरेंदर सहवाग, गौतम गंभीर, चेतेश्वर पुजारा, सचिन तेंदुलकर, विराट कोहली, युवराज सिंह, अजिंक्या रहाणे, रवि अश्विन, प्रज्ञान ओझा, हरभजन सिंह, ज़हीर खान, उमेश यादव, ईशांत शर्मा और मुरली विजय.
__________________________
अफ़ग़ानिस्तान ने इस फ़ाइनल में मध्यांतर तक 1-0 की बढ़त बना ली थी. भारतीय टीम इस मैच में अपनी पूरी ताक़त के साथ मैदान में उतरी थी क्योंकि उसका हौसला बढ़ाने के लिए कप्तान सुनील क्षेत्री भी थे.इससे पहले मालदीव के साथ खेले गए सेमीफ़ाइनल में वह नहीं खेल सके थे क्योंकि वह दो पीले कार्ड देख चुके थे.अफ़ग़ानिस्तान की विश्व फ़ुटबाल रैंकिग 139वीं है जबकि भारत की फ़ीफ़ा रैंकिग 145वीं है.इस फ़ाइनल मुक़ाबले में अफ़ग़ानिस्तान की रक्षा पंक्ति ने शानदार खेल दिखाया, दूसरी तरफ़ भारत के खिलाडियों ने गोल करने के अनेक सुनहरे अवसर गँवाए. यहां तक कि खेल के 60वें और 61वें मिनट में भारत ने दो मिनट में ही गोल करने के दो मौक़े खो दिए.सुनील क्षेत्री को पेनाल्टी एरिया में एक बेहतरीन पास मिला लेकिन उनकी कमज़ोर किक को अफ़ग़ानिस्तान के गोलकीपर ने आसानी से रोका जबकि इससे पहले किए गए हमले को भी गोलकीपर ने बख़ूबी बचाया.आक्रामक पंक्ति के भारतीय खिलाड़ी लगातार आगे बढ़कर खेल रहे थे जिसका फ़ायदा उठाते हुए अफ़ग़ानिस्तान ने एक कांउटर अटैक किया और अगले ही मिनट यानी कि 62वें मिनट में संजर एम अहमदी की मदद से गोल दाग़ दिया और 2-0 की महत्वपूर्ण बढ़त हासिल कर ली.इसके साथ ही अफ़ग़ानिस्तान ने पिछले सैफ़ कप फ़ाइनल में भारत से मिली हार का बदला भी चुका दिया. उल्लेखनीय है कि भारत ने अफ़ग़ानिस्तान को 4-0 से हराकर ख़िताब अपने नाम किया था. अफ़ग़ानिस्तान के लिए यह जीत बेहद महत्वपूर्ण रही क्योंकि उसने पहली बार चैंपियन बनने का गौरव हासिल किया है.इस टूर्नामेंट में भारत का खेल किस क़दर निराशाजनक रहा इसका अंदाज़ा इसी से लगाया जा सकता है कि उसने पाकिस्तान के ख़िलाफ़ 1-0 से जीत हासिल की लेकिन इस जीत में भारत के किसी खिलाड़ी का योगदान नहीं था.दरअसल पाकिस्तानी खिलाड़ी ने ग़लती से अपनी ही टीम पर आत्मघाती गोल कर दिया था. इसके बाद भारत ने अपना अगला मैच बांग्लादेश से 1-1 से बराबरी पर समाप्त किया.मेज़बान नेपाल ने इसके बाद भारत को 2-1 से मात दी. किसी तरह से भारत सैफ़ कप के सेमीफ़ाइनल में पहुंचा तो ज़रुर लेकिन मालदीव से वह बमुश्किल 1-0 से जीत हासिल कर सका.इस टूर्नामेंट में अफ़ग़ानिस्तान, नेपाल, भारत, बांग्लादेश, पाकिस्तान, मालदीव, भूटान और श्रीलंका समेत आठ देशों ने भाग लिया.भारत का दबदबा इस टूर्नामेंट में अभी तक कितना रहा है, इसका सबूत इस बात से मिलता है कि भारत ने इसे सबसे ज़्यादा छह बार जीता है. भारत 1993, 1997, 1999, 2005, 2009 और 2011 में चैंपियन रहा है.(बीबीसी हिन्दी के 

एंड्रॉएड ऐप के लिए आप यहां क्लिक कर सकतें हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
रणजी ट्रॉफ़ी मैच में मुंबई का नेतृत्व करने वाले ज़हीर ख़ान को टीम में जगह नहीं मिली है.ऑस्ट्रेलिया के ख़िलाफ़ वनडे सिरीज़ में भारतीय गेंदबाज़ी पर काफ़ी सवाल उठे थे. लेकिन चयनकर्ताओं ने भुवनेश्वर कुमार, उमेश यादव, ईशांत शर्मा और मोहम्मद सामी पर ही भरोसा जताया है.जबकि स्पिन गेंदबाज़ी के लिए आर अश्विन के साथ-साथ अमित मिश्रा और प्रज्ञान ओझा को भी टीम में जगह दी गई है.वीरेंदर सहवाग और गौतम गंभीर भी टीम में स्थान बना पाने में नाकाम रहे. सलामी बल्लेबाज़ के रूप में मुरली विजय और चेतेश्वर पुजारा को टीम में शामिल किया गया है.उनके अलावा अजिंक्य रहाणे को भी टीम में जगह मिली है.रवींद्र जडेजा को कंधे की चोट के कारण टीम से अलग रखा गया है. टीम के फ़िजियो ने ऑस्ट्रेलिया के ख़िलाफ़ वनडे सिरीज़ के बाद उन्हें दो हफ़्ते आराम की सलाह दी है.ये टेस्ट सिरीज़ सचिन तेंदुलकर की आख़िरी टेस्ट सिरीज़ हैं. मुंबई में होने वाला दूसरा टेस्ट मैच सचिन तेंदुलकर का 200वाँ टेस्ट होगा, जिसके साथ ही वे अंतरराष्ट्रीय क्रिकेट को अलविदा कह देंगे.भारतीय टीम:महेंद्र सिंह धोनी (कप्तान), शिखर धवन, मुरली विजय, चेतेश्वर पुजारा, सचिन तेंदुलकर, विराट कोहली, आर अश्विन, भुवनेश्वर कुमार, प्रज्ञान ओझा, अमित मिश्रा, अजिंक्य रहाणे, उमेश यादव, मोहम्मद सामी, रोहित शर्मा और ईशांत शर्मा.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
विजय कुमार ने 25 मीटर रैपिड फ़ायर में 130 के स्कोर के साथ रजत पदक जीता. इस मुकाबले में क्यूबा के ल्यूरिस प्यूपो 134 अंको के साथ स्वर्ण पदक जीतने में कामयाब रहे.पदक हासिल करने के बाद भारतीय निशानेबाज़ विजय कुमार ने कहा कि उन्होंने अपने आप को इस लम्हे के लिए तैयार किया था.विजय कुमार ने जीत के बाद कहा, “मैंने अपने आप को इस लम्हे के लिए तैयार किया था. सेना में होने के नाते मैं मानसिक तौर पर मज़बूत हूं और इसी बात का मुझे फायदा मिला. मैने जो पाने की योजना बनाई थी वो हासिल किया.”ओलंपिक पदक उनके लिए क्या मायने रखता है इसके जवाब में उन्होंने कहा, “ओलंपिक मेडल मेरे लिए सपना रहा है. मैंने कई अंतरराष्ट्रीय खेलों में पदक जीते लेकिन ओलंपिक मेडल की कमी मैं महसूस कर रहा था.”विजय स्वीकार करते हैं कि फाइनल राउंड में उन पर दबाव था,“मैंने खास कोशिश की थी कि मैं शांत रहूं. लेकिन आप ये कभी नहीं भूल सकते कि आप ओलंपिक खेलों में हिस्सा ले रहे हैं लेकिन मैं अपना ध्यान केंद्रित करने में कामयाब रहा. ये मेरा पहला ओलंपिक था मैं जानता था कि मुझे अपने आप पर काबू रखना है.”फ़ाइनल मुकाबले में विजय ने लगातार सटीक निशाने लगाते हुए रजत पदक को भेदा. आखिरी सीरीज़ में वो पांच में से दो निशाने ही सटीक लगा पाए लेकिन ये प्रदर्शन रजत पदक हासिल करने के लिए काफी था.विजय कुमार भारत के हिमाचल प्रदेश से आते हैं माना जाता हैं कि निशानेबाज़ी अमीरों का खेल हैं लेकिन विजय कुमार एक औसत भारतीय परिवार से आते हैं. उन्होंने सेना में भर्ती होने के बाद निशानेबाज़ी शुरु की थी.हिमाचल प्रदेश के मुख्यमंत्री प्रेम कुमार धूमल ने विजय कुमार को हिमाचल सरकार की ओर से एक करोड़ रुपए ईनाम देने की घोषणा की है.विजय कुमार के पिता रिटायर्ड सुबेदार बांकूराम ने बीबीसी बातचीत में कहा, ''मैं बेहद खुश हूं कि मरे बेटे ने ये कारनामा कर दिखाया है. इस वक्त मेरे घर में ढोल नगाड़े के साथ 400 से ज़्यादा लोग मौजूद हैं और वो सब अपनी खुशी का इज़हार कर रहे हैं.मैंने कभी नहीं सोचा था कि एक गांव का बेटा वहां तक पहुंचेगा.''इस जीत के लिए विजय कुमार को प्रधानमंत्री मनमोहन सिंह और रक्षा मंत्री एके एंटनी ने बधाई दी है.
__________________________
बुधवार को श्रीलंका में इसकी घोषणा की गई.अंतरराष्ट्रीय क्रिकेट परिषद (आईसीसी) ने बुधवार को इसकी घोषणा करते हुए कहा कि टॉफ़ेल सात अक्टूबर तक चलने वाले टी-20 विश्व कप टूर्नामेंट के बाद अंपायरिंग की भूमिका में नज़र नहीं आएंगे.आईसीसी ने बताया कि साइमन मैदान के बाहर रहकर अंपायरों के प्रदर्शन और ट्रेनिंग मैनेजर की भूमिका निभाएंगे.इस मौक़े पर टॉफ़ेल ने कहा, ''टी-20 विश्व कप के बाद निजी और पेशेवर कारणों से मैं अंतरराष्ट्रीय अंपायरिंग छोड़ रहा हूं. मेरी पत्नी और मेरे बच्चों ने पूरे करियर में मेरा भरपूर साथ दिया है और अब समय आ गया है कि मैं उनके साथ ज़्यादा समय बिताऊँ.''साइमन टॉफ़ेल को पाकिस्तान के अंपायर अलीम दार के साथ इस समय दुनिया का बेहतरीन अंपायर माना जाता है.टॉफ़ेल 2004 से 2008 तक लगातार पाँच बार आईसीसी अंपायर ऑफ़ द ईयर का अवार्ड जीत चुके हैं.41 साल के साइमन ने अंपायरिंग में अपने अंतरराष्ट्रीय करियर की शुरूआत 1999 में ऑस्ट्रेलिया और श्रीलंका के बीच वनडे से की थी.इसके बाद उन्होंने टेस्ट में पहली बार ऑस्ट्रेलिया और वेस्टइंडीज़ के बीच बाक्सिंग डे टेस्ट में अंपायर की भूमिका निभाई.साइमन ने अपने करियर में 74 टेस्ट और 174 वनडे मैचों में अंपायर की भूमिका निभाई है. साइमन ने 2011 में विश्व कप के फ़ाइनल मैच के अलावा 2007 और 2009 के आईसीसी वर्ल्ड टी-20 के फ़ाइनल में भी अंपायरिंग की थी.वो 2004 की आईसीसी चैंपियंस ट्रॉफ़ी के फ़ाइनल में भी अंपायर थे.लेकिन साइमन टॉफ़ेल की ज़िंदगी की शायद कभी ना भूलने वाली घटना लाहौर में श्रीलंकाई टीम पर होने वाला हमला था जिसमें उनकी गाड़ी पर भी चरमपंथियों ने फ़ायरिंग की थी. उस हमले में वो बाल-बाल बच गए थे जबकि उसी गाड़ी में मौजूद पाकिस्तानी अंपायर असद रज़ा ज़ख़्मी हो गए थे.आईसीसी ने साइमन टॉफ़ेल की जगह ऑस्ट्रेलिया के ही ब्रूस ऑक्ज़न फ़र्ड को एलीट पैनल में शामिल कर लिया है.
__________________________
लेकिन बोम्बेला ने कुछ ही समय में खुद को तीरंदाज़ी के भविष्य के रूप में पेश कर दिया.लंदन ओलंपिक में भारतीय महिला तीरंदाज़ी टीम की सदस्य बोम्बेला ज़बरदस्त आत्मविश्वास के साथ लंदन जा रही हैं.बीबीसी से साथ बातचीत में मणिपुर की तीरंदाज़ बोम्बेला ने कहा, “हमने ठान रखा था कि ओलंपिक के लिए हमें हर हाल में क्वालिफाई करना है. इटली में वर्ल्ड चैम्पियनशिप में हमने क्वालिफाई किया. इसके लिए हमने काफी कड़ी ट्रेनिंग की थी. क्वालिफाई करने के बाद हमने कोरियाई टीम को हराया. उसके बाद से ही मुझे लगने लगा है कि हम भी लंदन ओलंपिक में मेडल जीत सकते हैं.”रोचक पहलू यह है कि पिता ने बोम्बेला का नाम बॉंबे शहर पर रखा था क्योंकि उन्हें वह शहर काफी पसंद है.रेलवे की इस तीरंदाज़ ने इसी साल जनवरी में जमशेदपुर में 32वीं सहारा सीनियर नेशनल चैम्पियनशिप में दो राष्ट्रीय रिकॉर्ड बनाए हैं.जबकि भारतीय टीम के नाम पिछले साल तूरीन में हुई वर्ल्ड चैंपियनशिप का सिल्वर मेडल है.बोम्बेला के लिए यह दूसरा ओलंपिक है. बीजिंग में वह काफी कम अनुभव के साथ गई थी.लेकिन पिछले चार सालों में बोम्बेला ने भारतीय टीम में मजबूत जगह बनाई है.बोम्बेला ने बताया, “बीजिंग मेरा पहला ओलंपिक था. मेरे लिए वह सबसे बड़ी स्पर्धा थी. मैं वहां पर काफी घबरा गई थी. गैलरी में सैंकड़ों लोग थे. वह मंजर आज भी मेरे सपने में दिखाई देता है. थोड़ा डर अब भी है लेकिन कोरियन टीम को हराने के बाद हम सभी का आत्मविश्वास काफी मजबूत है.”बोम्बेला ने इस ओलंपिक में अपने लिए लक्ष्य भी निर्धारित किए हैं. उन्हें उम्मीद है कि इस बार उनका निशाना किसी-न-किसी पदक पर लगेगा.उन्होंने कहा, “ओलंपिक में मेडल जीतना बड़ी बात है. जब से मैंने क्वालिफाई किया है, मेरे मन में है कि कम-से-कम एक मेडल जीतना है. तीन स्पर्धाओं में एक में तो हम पदक की उम्मीद कर रहे है. ”भारतीय महिला तीरंदाज़ी टीम में बोम्बेला के अलावा नगालैंड की चक्रोवालू स्वुरो और झारखंड की दीपिका कुमारी शामिल हैं. तीनों सिर्फ एक टीम ही नहीं बल्कि एक परिवार की तरह हैं.बोम्बेला कहती है, “हम तीनों के बीच काफी अच्छा तालमेल है. क्योंकि टीम स्पर्धा में किसी एक से गलती होने पर संभावनाओं पर बुरा असर पड़ता है. किसी से कोई गलती होने पर हममें से ही कोई समझाने की कोशिश करता है. अभ्यास के दौरान हम सभी एक दूसरे की मदद करते हैं.”बोम्बेला छोटी थीं, तो उन्होंने अपने माता-पिता से कहा कि वह कोई खेल खेलना चाहती हैं. मां राष्ट्रीय तीरंदाज़ होने के अलावा कोच भी थी. जाहिर है कि बोम्बेला के लिए किसी दूसरे खेल मे गुजांइश कम थी.बोम्बेला ने बताया, “मेरी मम्मी जब पहली बार मुझे तीरंदाज़ी के लिए लेकर गईं, तो शुरु में तो तीर कमान देखकर समझ ही नहीं आया कि यह क्या है. मुझ से तो कमान भी नहीं खींची गई थी. ”इसके बाद बोम्बेला ने सुबह-शाम अभ्यास शुरू किया और कुछ ही समय में उन पर की गई मेहनत ने रंग दिखाना शुरू कर दिया.आज बोम्बेला ओलंपिक में भारतीय टीम का हिस्सा हैं. लेकिन इतने लंबे समय से सर्किट में रहने के बावजूद न सिर्फ बोम्बेला बल्कि महिला तीरंदाज़ टीम के लिए पहचान का संकट बना हुआ है.बोम्बेला बताती है, “हम सभी एक जैसी ड्रेस पहन कर बाहर जाती हैं तो कई बार लोग पूछते हैं कि कौन सी टीम है. ऐसी स्थिति में काफी अजीब लगता है. क्योंकि लोग तीरंदाज़ी के बारे में जानते नहीं हैं.”ओलंपिक जैसी बड़ी स्पर्धाओं में डोपिंग को लेकर खिलाड़ियों में काफी डर बैठ चुका है. इसका असर उनके खान-पान पर भी पड़ा है.बोम्बेला ने इस बारे में बताया, “खाने के बारे में थोड़ा ध्यान रखना पड़ता है. बाहर से कुछ मंगाने से पहले अनुमति लेनी पड़ती है क्योंकि कुछ भी दिक्कत हो सकती है. कैंप में भी डॉक्टर से बात करने के बाद ही कोई दवा खाने की सलाह है.”
__________________________
न्यूज़ीलैंड अगले वर्ष ऑस्ट्रेलिया के साथ क्रिकेट विश्वकप की संयुक्त मेज़बानी कर रहा है.इस विधेयक में मैच फ़िक्सिंग को अपराध की तरह परिभाषित किया गया है.देश के खेल मंत्री मूरी मैक्कुली का कहना है कि मैच फ़िक्सिंग को ''क्रिकेट के मूल्यों और उसकी अखंडता के लिए सबसे बड़े ख़तरे'' के तौर पर परिभाषित किया गया है.उन्होंने एक बयान में कहा, ''जैसा कि हमने हालिया आयोजनों में देखा है, न्यूज़ीलैंड इस ख़तरे से बचा नहीं है. यही वजह है कि सरकार इस मामले में कार्रवाई कर रही है.''यह विधेयक संसद में पारित हो चुका है और इस वर्ष के आख़िर तक क़ानून के तौर पर लागू हो सकता है.अगले वर्ष फ़रवरी में क्रिकेट विश्व कप का आयोजन हो रहा है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बुधवार को श्रीलंकाई क्रिकेट बोर्ड ने एक विज्ञप्ति जारी कर कहा है कि इस संबंध में बृहस्पतिवार को एक संवाददाता सम्मेलन में वह आधिकारिक घोषणा करेंगे.समाचार एजेंसी रायटर के अनुसार, दिलशान ने कहा, ''मैंने यह निर्णय इसलिए लिया ताकि श्रीलंकाई क्रिकेट में नए खिलाड़ियों को मौका मिल सके.''इस तूफ़ानी क्रिकेटर ने कहा, ''राष्ट्रीय चयनकर्ताओं के साथ मैं मशविरा करूंगा और यदि उन्हें मेरी जरूरत होगी तो मैं 2015 के वर्ल्ड कप तक खेलूंगा.''जिम्बाब्वे में अक्टूबर से शुरू होने वाली एक टेस्ट सिरीज़ के बाद वह सन्यास लेने वाले थे लेकिन यह सिरीज़ स्थगित हो गई.दिलशान ने अपना हालिया टेस्ट मैच गत मार्च में बांग्लादेश के खिलाफ कोलंबो में खेला था. यहां दो पारियों में उन्होंने 57 रन बनाए. इसमें एक पारी में वह शून्य पर आउट हो गए थे.दाएं हाथ के ओपनर बल्लेबाज़ दिलशान ने अपने क्रिकेट करियर में कुल 87 टेस्ट मैच खेले और 145 पारियों में 40.98 के औसत से कुल 5,492 रन बनाए.इस दौरान उन्होंने 16 शतक और 23 अर्द्ध शतक बनाए.टेस्ट में उनका सबसे सर्वोत्तम स्कोर 193 रहा है जो उन्होंने 2011 में इंग्लैंड के खिलाफ लार्ड्स के मैदान में कप्तान रहते बनाए.दिलशान ने अपने टेस्ट करियर की शुरुआत जिम्बाब्वे के खिलाफ बुलावायो में 1999 में की थी.अपने 14 साल के क्रिकेट करियर में उन्होंने 267 एक दिवसीय मैच खेले हैं.गेंदबाजी में भी उनका प्रदर्शन अच्छा रहा है. उन्होंने अपने टेस्ट कैरियर में कुल 39 विकेट चटकाए. सबसे सर्वोत्तम प्रदर्शन 10 रन पर 4 विकेट रहा है.एक दिवसीय मैचों में उनके नाम कुल 76 विकेट हैं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
पहले हाफ़ में अच्छा प्रदर्शन के बावजूद भारतीय टीम एक समय 2-0 से पिछड़ गई थी, लेकिन उसने मैच में वापसी करते हुए मैच ड्रॉ करने में सफलता पाई.पाकिस्तान ने तीन जीत और एक ड्रॉ के साथ 10 अंक हासिल किए, तो भारतीय टीम ने दो जीत और तीन ड्रॉ के साथ नौ अंक हासिल किए. भारत की टीम इस प्रतियोगिता में एक भी मैच नहीं हारी, लेकिन पाकिस्तान की टीम जापान से हार गई थी.मैच की बात करें, तो पाकिस्तान ने 40वें और 42वें मिनट में दो गोल करके 2-0 की बढ़त हासिल कर ली थी. पाकिस्तान की ओर से पहला गोल मोहम्मद वक़ास और दूसरा गोल मोहम्मद इरफ़ान ने किया.भारत की ओर से रुपिंदर ने जल्द ही एक गोल उतार दिया और फिर 53 मिनट में दानिश मुज्तबा के गोल की मदद से भारत ने स्कोर बराबर कर दिया.मुज्तबा के गोल को न्यूज़ीलैंड के अंपायर साइमन टेलर ने नहीं माना लेकिन भारतीय खिलाड़ियों की अपील के बाद उन्होंने दक्षिण कोरियाई अंपायर से सलाह के बाद गोल को माना.अन्य मैचों में मलेशिया ने जापान को 3-2 से हराया, तो चीन और दक्षिण कोरिया का मैच 1-1 से ड्रॉ समाप्त हुआ.
__________________________
ब्राज़ील की सरकारी प्रसारण सेवा ग्लोबो टीवी ने ये जानकारी दी है. ब्राज़ील की टीम के ख़राब प्रदर्शन के बाद माना जा रहा था कि स्कोलारी इस्तीफ़े की पेशकश करेंगे.वैसे स्कोलारी का कोच के तौर पर अनुबंध विश्व कप के बाद समाप्त होना ही था लेकिन ग्लोबो टीवी की दी गई जानकारी के मुताबिक़ सोमवार शाम तक ब्राज़ील फ़ुटबॉल फ़ेडरेशन स्कोलारी का इस्तीफ़ा मंज़ूर कर लेगा.एक ब्राज़ीलियन वेबसाइट यूओएल न्यूज़ ने भी ब्राज़ील फ़ुटबॉल फ़ेडरेशन के सूत्रों के हवाले से स्कोलारी के इस्तीफ़े की पुष्टि की.ब्राज़ील की टीम सेमीफ़ाइनल में जर्मनी से 7-1 से हार गई थी जो विश्व कप के इतिहास में उसकी सबसे बड़ी हार थी.इसके बाद तीसरे और चौथे स्थान के लिए हुए मुक़ाबले में भी नीदरलैंड्स ने ब्राज़ील को 3-0 से मात दी थी. उसके बाद स्कोलारी पर अपना पद छोड़ने का दबाव लगातार बढ़ रहा था.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ग्लासगो में चल रहे कॉमनवेल्थ खेलों में मेडल जीतने वाले खिलाड़ियों का कुछ ऐसा ही हाल है.

(योगेश्वर और बबीता को सोना)हरियाणा के पदक विजेताओं को राज्य सरकार ने गोल्ड मेडल के लिए एक करोड़ रुपए और सिल्वर मेडल के लिए 50 लाख रुपए देने की घोषणा की है.जब मैंने कुछ महिला खिलाड़ियों से इस बारे में बात करने की कोशिश की तो पाया कि वे किसी विवाद में खींचे जाने से हिचक रही थीं.लेकिन रजत पदक जीतने वाली आंध्र प्रदेश की एक महिला खिलाड़ी ने बताया कि उनकी राज्य सरकार ने सिल्वर मेडल के लिए सात लाख रुपए देने की बात कही है.

(पुरुषों से लड़ने वाली महिला बॉक्सर)उत्तर प्रदेश सरकार ने क्या घोषणा की है, जवाब मिला, "कुछ नहीं." लेकिन मणिपुर की महिला खिलाड़ियों ने इस बहस में शामिल होने से इनकार कर दिया.यह 31 जुलाई की बात है जब मैं इन लड़कियों से मिला था और उन्होंने बहुत गर्व के साथ अपनी ट्रॉफ़ियां दिखाई थीं.कोलिन रीड फ़ोटोग्राफ़र हैं और जमैका से हैं. उन्हें हिंदुस्तानी करी बेहद पसंद है और भारतीय मूल के कई पड़ोसी परिवारों को जानते हैं.

(कॉमनवेल्थ खेलः 13 सुनहरे भारतीय)कोलिन का ख्याल है कि हिंदुस्तानी दूसरी संस्कृतियों और कानूनों की इज़्ज़त करते हैं. बेशक वे जमैका में रहने वाले भारतीयों के बारे में बात कर रहे थे.वे अचानक ही ऐसा सवाल पूछ लेते हैं कि मैं चौंक जाता हूँ. वे पूछते हैं, "इतने भयानक बलात्कार भारत में ही क्यों हो रहे हैं."इसका कोई सीधा जवाब नहीं है. शर्मिंदगी महसूस करते हुए मैंने जवाब देने से बचने की कोशिश की.

('किसी को भी पटक सकता हूँ')हालांकि कोलिन के पास इसका अपना जवाब था, "आपके पास शादी के लिए पर्याप्त संख्या में औरतें नहीं हैं. मैंने सुना है कि बेटों को तरजीह देने की वजह से कई लड़कियों को उनके जन्म से पहले ही गिरा दिया जाता है."ज़रूरी नहीं कि भारत में बलात्कार के बढ़ते मामलों के पीछे केवल यही एक वजह रही हो. लेकिन बाहरी दुनिया में भारतीयों को इसी तरह देखा जा रहा है.आपको 2010 के दिल्ली कॉमनवेल्थ खेलों के लिए बनाए गए फ़्लैट्स याद हैं. वे आरामदेह फ़्लैट्स खास लोगों ने ढाई करोड़ या इससे ज़्यादा देकर झपट लिए थे.

(हमें नौकरी दिलवा दो सर)और यहाँ देखिए, स्कॉटलैंड सरकार ने क्या किया. दिल्ली की तुलना में उन्होंने इन खेलों पर थोड़ी रकम ही खर्च की.खिलाड़ियों के रहने के लिए बनाए गए 700 नए फ़्लैट बाज़ार दर पर बेचे जाने हैं जबकि 400 फ़्लैट्स रियायती किराये पर ग़रीबों, बेरोज़गारों और कम आमदनी वाले पेशों से जुड़े लोगों को देने की बात कही गई है.ग्लासगो के खेल गाँव के कुछ फ़्लैट्स को 120 बिस्तरों वाले वृद्धाश्रम में भी बदला जाएगा.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
मरे ने फ़ाइनल में दुनिया के नंबर एक खिलाड़ी सर्बिया के नोवाक जोकोविच को लगातार सेटों में हराकर सेंटर कोर्ट में बैठे 15000 दर्शकों और देश भर के लाखों टेनिस प्रेमियों को जश्न मनाने का मौक़ा दे दिया.26 साल के मरे का ये दूसरा ग्रैंड स्लैम है. इससे पहले उन्होंने पिछले साल यूएस ओपन का ख़िताब और ओलंपिक स्वर्ण पदक जीता था.बीबीसी के कमेंटेटर और चार बार विंबलडन से सेमीफ़ाइनल में पहुंचे टिम हेनमैन लॉकर रूम में मरे की जीत के जश्न में शामिल हुए.उन्होंने कहा, “मुझे मैच के तुरंत बाद लॉकर रूम में जाने का सौभाग्य प्राप्त हुआ. एंडी को अपनी जीत पर विश्वास नहीं हो रहा था. मैंने उन्हें गले लगाया और उनसे कहा मैं नहीं जानता आपने ऐसा कैसे किया? इस पर उनका जवाब था ‘मैं भी नहीं जानता’.”हेनमैन ने कहा, “ये एक अविश्वसनीय उपलब्धि है और इसका ख़ुमार अब भी चढ़ा हुआ है. एंडी टेनिस के ऐसे छात्र हैं जिन्हें जूनियर स्तर से लेकर अब तक के सभी परिणाम याद हैं. उन्हें अपने सभी मैच और शॉट याद हैं लेकिन उन्हें इस फ़ाइनल के अंतिम गेम के बारे में कुछ भी याद नहीं है. इस गेम की उनकी यादें धुंधला गई हैं.”उन्होंने कहा, “मैंने लॉकर रूम में एंडी की टीम के सभी सदस्यों से बात की. वहां शैंपेन उड़ाई जा रही थी. मैं तो जैसे-तैसे बच गया लेकिन एंडी पूरी तरह शैंपेन में नहा गए. वह शराब नहीं पीते हैं लेकिन उन्हें एक घूंट पीनी पड़ी. जैसे ही शैंपेन उनके हलक से उतरी उनके मुंह से निकला ‘बहुत ख़राब’.”हेनमैन ने बताया, “पिछली बार उन्होंने शैंपेन तब ली थी जब वो 

यूएस ओपन जीतकर घर वापस आ रहे थे. उस समय उन्होंने विमान में टूथपेस्ट के बजाय फेस क्रीम इस्तेमाल कर लिया था. तब उन्होंने शैंपेन का ली थी.”उन्होंने कहा, “एंडी के लिए ये शानदार दिन है. टेनिस, टेनिस प्रेमियों और ब्रिटेन के खेलों के लिए भी ये एक शानदार दिन है. उन्हें इस साल बीबीसी स्पोर्ट्स पर्सनेलिटी ऑफ़ द ईयर अवार्ड मिलना ही चाहिए.”हेनमैन ने कहा, “इसमें अब कोई शक नहीं है कि उन्होंने ब्रिटेन की जनता का दिल जीत लिया है. इससे पहले चंद लोगों को उनकी काबिलियत पर संदेह था. पिछले 12 महीने में लोगों ने उनका अलग रंग देखा है.”उन्होंने कहा, “पिछले साल विंबलडन के फ़ाइनल में हारना एंडी के लिए बेहद अहम साबित हुआ. उसके बाद उन्होंने ओलंपिक स्वर्ण जीता और बीबीसी की एक डॉक्यूमेंट्री से भी दुनिया को ये समझने में मदद मिली कि वह कितने महान खिलाड़ी हैं. इसे आप इस बात से महसूस कर सकते हैं कि उनके लिए समर्थन लगातार बढ़ता गया है और आज फ़ाइनल का माहौल अद्भुत था.”हेनमैन के अनुसार, “मुझे हमेशा से लगता था कि ये क्षण आएगा. उनकी प्रतिभा को मैं उसी समय पहचान गया था जब वह डेविस कप में ऑरेंज ब्वॉय या वॉटर ब्वॉय हुआ करते थे. मैंने उनके साथ स्पेन में क्ले कोर्ट पर हाथ आजमाए थे जहां वह बतौर जूनियर प्रशिक्षण ले रहे थे.”उन्होंने कहा, “छोटी उम्र में भी वह काफी समय बॉल के साथ गुजारते थे और यही बात उन्हें दूसरे खिलाड़ियों से अलग करती है.”(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
मुंबई में दूसरे दिन के मैच के दौरान शुक्रवार को फ़ील्ड और टीवी एम्पायरों को इन दोनों गेंदबाज़ों का गेंद करने का तरीक़ा संदिग्ध प्रतीत हुआ.अंतरराष्ट्रीय क्रिकेट परिषद (आईसीसी) की ओर से जारी एक विज्ञप्ति में कहा गया है कि शनिवार को टैस्ट मैच ख़त्म होने के बाद वेस्टइंडीज़ टीम के प्रबंधक को इस सिलसिले में 'अम्पायर्स रिपोर्ट' सौंपी गई है.इस रिपोर्ट में सैम्युअल और शिलिंगफ़ोर्ड की गेंदबाज़ी के तरीक़े पर चिंता जताई गई है और दोनों ही गेंदबाज़ों को अब 21 दिन के भीतर अपनी गेंदबाज़ी की जांच करानी होगी.इस जांच के अगले 14 दिन के भीतर जांच रिपोर्ट आईसीसी के पास जमा करानी होती है.ग़लत तरीक़े से गेंदबाज़ी करने के दोषी पाए जाने पर ये खिलाड़ी अंतरराष्ट्रीय मैचों में गेंदबाज़ी नहीं कर पाएंगे.ये पहला अवसर नहीं है जब सैम्युअल और शिलिंगफोर्ड की गेंदबाज़ी संदेह के घेरे में आई है.इससे पहले भी दोनों को ग़लत गेंदबाज़ी की वजह से मैदान से बाहर किया जा चुका है.लेकिन सुधार की बात कहकर ये गेंदबाज़ के तौर पर दोबारा टीम में जगह बनाने में क़ामयाब हो गए थे.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
बिहार के सिवान ज़िले के जामो बाज़ार के निवासी अभिषेक सिन्हा की ख़ुशी का ठिकाना नहीं है. बात ही कुछ ऐसी है.अपने आदर्श क्रिकेटर सचिन तेंदुलकर का विकेट लेकर अभिषेक गदगद हैं. लेकिन उनकी इच्छा है कि मुंबई के ख़िलाफ़ सर्विसेज़ की टीम रणजी ट्राफ़ी का सेमी फ़ाइनल मैच जीते.बाएँ हाथ के स्पिनर अभिषेक सिन्हा ने दिल्ली में चल रहे रणजी ट्रॉफ़ी के सेमी फ़ाइनल मैच में सचिन तेंदुलकर का विकेट उस समय लिया, जब वे अर्धशतक बना चुके थे.सचिन ने अभिषेक की एक गेंद पर छक्का मारा और अगली गेंद पर छक्का मारने की कोशिश में कैच थमा बैठे. अभिषेक तो ख़ुशी में झूम ही उठे, साथ ही उनके साथियों ने भी इस विकेट का जश्न मनाया.बीबीसी के साथ बातचीत में अभिषेक ने कहा, "दुनिया का कोई भी गेंदबाज़ सचिन का विकेट लेना चाहेगा. तो इससे बढ़कर ख़ुशी क्या हो सकती है कि किसी गेंदबाज़ को सचिन का विकेट मिला."अभिषेक ने बताया कि उन्होंने सचिन के ख़िलाफ़ ख़ास रणनीति बनाई थी. उनकी रणनीति थी कि गेंद की लाइन और लेंथ सही रहे. उन्होंने इंग्लैंड के ख़िलाफ़ टेस्ट सिरीज़ में सचिन के खेल पर बारीकी से नज़र रखी थी.लेकिन सचिन का विकेट लेने के बाद भी अभिषेक की प्राथमिकता है रणजी में सर्विसेज़ की टीम मुंबई को हराए.अभिषेक मानते हैं कि किसी छोटे शहर से राष्ट्रीय स्तर तक आना आसान नहीं, लेकिन एक बार प्रदर्शन से जगह मिल जाती है, तो सब आसान लगने लगता है.उन्होंने अपनी उपलब्धि का श्रेय सर्विसेज़ की टीम को दिया और कहा कि उन्होंने जो भी हासिल किया, वो सर्विसेज़ के माध्यम से ही हासिल किया है.अभिषेक को लगता है कि सचिन का विकेट लेने के बाद शायद उन्हें इंडियन प्रीमियर लीग (आईपीएल) में भी मौक़ा मिल सकता है.अभिषेक भारतीय सेना में काम करते हैं और मानते हैं कि सेना में अनुशासन के माहौल के कारण क्रिकेट में भी फ़ायदा होता है.
__________________________
एक तरफ जहां लगातार खराब प्रदर्शन कर रही भारतीय टीम पर सिरीज़ जीतने का भारी दबाव है, वहीं दूसरी तरफ मेहमान टीम के कप्तान मोहमम्द हफीज़ का कहना है कि उनकी टीम मैच के साथ-साथ दिल भी जीतना चाहेगी.भारतीय टीम लगातार क्रिकेट खेल रही है. अभी दो दिन पहले टीम मुंबई में इंग्लैंड के साथ खेल रही थी और अब सामने पाकिस्तान की चुनौती है.सचिन तेंदुलकर के वनडे से संन्यास और कम अनुभवी गेंदबाज़ी आक्रमण के मद्देनज़र आने वाले कुछ हफ्तों में पाकिस्तान की टीम भारत का कड़ा इम्तहान लेगी.भारतीय टीम में तेज़ गेंदबाजी का भार जहां ईशांत शर्मा के साथ परविंदर अवाना और बंगाल के सामी के कंधों पर है तो पाकिस्तान टीम में उमर गुल, सोहैल तनवीर और नए गेंदबाज इरफान भारतीय बल्लेबाज़ों को कड़ी चुनौती देंगे.वहीं स्पिन डिपार्टमेंट में भी अजमल और हफीज़ की जोड़ी भारतीय टीम से मुश्किल सवाल पूछेगी.भारतीय कप्तान महेंद्र सिंह धोनी मानते हैं कि भारत-पाक मैचों में पुराना रिकॉर्ड और फॉर्म ज्यादा मायने नहीं रखता और वो मौजूदा पाकिस्तान टीम को अपनी टीम पर भारी नहीं मानते हैं.टीम ने सोमवार दोपहर बाद स्टेडियम में अभ्यास किया. नेट्स से पहले प्रेस कॉन्फ्रेंस में धोनी ने कहा, "पाकिस्तान के पास बढ़िया गेंदबाज़ी आक्रमण है लेकिन मेरा अनुभव कहता है कि इस तरह के मैचों में जीत इस बात पर निर्भर करती है कि उस दिन टीम के सभी खिलाड़ी कैसा खेलते हैं और कितना दबाव में प्रदर्शन कर पाते हैं."बेहतर रिकॉर्डभारत अब तक टी 20 में पाकिस्तान से कोई भी मैच नहीं हारा है. साल 2007 से लेकर अब तक दोनों टीमों ने सिर्फ तीन टी 20 मैच खेले हैं जिनमें भारत को दो बार जीत मिली है जबकि एक मैच टाई रहा है.साल 2007 का टी 20 वर्ल्ड कप भारत ने महेंद्र सिंह धोनी की अगुवाई में जीता था और फाइनल में पाकिस्तान को ही हराया था.बतौर कप्तान वो धोनी की पहली सिरीज थी. उसके बाद धोनी ने टेस्ट, वन डे और टी 20 में कई सफलताएं हासिल कीं, लेकिन पिछले डेढ़ साल से टीम का खराब फ़ॉर्म अब धोनी की कप्तानी पर भी असर डाल रहा है.क्रिकेट के जानकारों और आम दर्शकों के दुलारे धोनी अब लगातार आलोचना झेल रहे हैं और उनके खेल में भी पहले वाली चमक फीकी पड़ने लगी है.ऐसे में पाकिस्तान के खिलाफ खराब प्रदर्शन करना धोनी के लिए काफी महंगा पड़ सकता है.दिल जीतना हैदूसरी तरफ एक ऐसे कप्तान हैं जो दो साल पहले तक टीम में अपनी जगह को लेकर भी आश्वस्त नहीं थे.मोहमम्द हफीज कभी गेंदबाजी के लिए तो कभी मध्य क्रम में बल्लेबाजी के लिए चुने जाते थे. लेकिन अब पाकिस्तान टीम में वो बतौर ओपनर स्थापित हो चुके हैं और कई बार उन्होंने क्रिकेट के छोटे फॉ़र्म में गेंदबाजी की भी शुरुआत की है.मीडिया के सामने जब हफीज आए तो उन्होंने कहा कि उनकी टीम बढ़िया क्रिकेट खेलने आई है लेकिन वो, सिर्फ मैच जीतने ही नहीं बल्कि दिलों को जीतने भी भारत आए हैं.
__________________________
दिल्ली की तरफ से दिए गए 146 रन के स्कोर का पीछा करने उतरी बंगलोर की टीम ने महज दो विकेट के नुकसान पर तीन ओवर पहले ही लक्ष्य हासिल कर लिया.युवराज सिंह ने केवल 29 गेंदों पर नाबाद 59 रन बनाए, जिसमें उनके तीन चौके पांच शानदार छक्के शामिल थे.वहीं विराट कोहली ने 38 गेंदों पर नाबाद 49 रन बनाए. कोहली ने दो चौके और तीन छक्के लगाए. राहुल शर्मा ने 33 रन देकर एक और मोहम्मद शमी ने 30 रन देकर एक विकेट हासिल किया.इससे पहले दिल्ली डेयरडेविल्स ने टॉस हारकर पहले बल्लेबाजी करते हुए निर्धारित 20 ओवर में चार विकेट खोकर 145 रन बनाए. एक समय दिल्ली ने अपने चार विकेट केवल 35 रन पर खो दिए थे.उसके बाद जेपी ड्यूमिनी ने नाबाद 67 और रॉस टेलर ने नाबाद 43 रन बनाकर दिल्ली को सम्मानजनक स्कोर तक पहुंचाया.इन दोनों ने पांचवें विकेट के लिए नाबाद 110 रनों की साझेदारी की लेकिन विराट कोहली ने युवराज सिंह के साथ मिलकर बंगलोर के लिए 84 रन की विजयी साझेदारी करके इनकी मेहनत पर पानी फेर दिया.शुक्रवार को आईपीएल के दो मुकाबले खेले जाएंगे.पहले मैच में चेन्नई सुपरकिंग्स का सामना किंग्स इलेवन पंजाब से होगा जबकि दूसरे मुकाबले में सनराइजर्स हैदराबाद और राजस्थान रॉयल्स आमने-सामने होंगे.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
ऐसे और भी कई सवाल हैं, जो भारतीय क्रिकेट प्रशंसकों के दिमाग़ में चक्करघिन्नी की तरह घूम रहे हैं. सवाल कई हैं, लेकिन जवाब इतना आसान है नहीं.वर्ष 2011 में जब भारत ने अपनी धरती पर विश्व कप जीता था, तो लगा जैसे भारतीय टीम दिग्विजय हो गई है, उससे पार पाना संभव नहीं. बल्लेबाज़ी में बड़े नाम, तेज़ गेंदबाज़ी में भी अपेक्षाकृत अच्छे नाम और स्पिन के तो किंग.लेकिन पिछले कुछ समय से टीम ने पता नहीं कौन सी घुट्टी पी रखी है कि जीत से टीम का अलगाव होता दिख रहा है.इंग्लैंड के ख़िलाफ़ अपनी धरती पर टेस्ट सिरीज़ हारे, तो सवाल उठे कि सीनियर खिलाड़ी टीम का बंटाधार कर रहे हैं, युवा खिलाड़ियों को मौक़ा दिए जाने की ज़रूरत है.चलिए टी-20 और वनडे में कई युवा खिलाड़ियों को मौक़ा दिया गया, लेकिन नतीजा वही. अब तो सचिन तेंदुलकर ने भी संन्यास ले लिया है.दरअसल सारी समस्याओं की जड़ है प्रतिभाओं का सही इस्तेमाल और फिर उन्हें उभारने की बीसीसीआई की ग़लत नीति.आप लाख कहो लेकिन इंडियन प्रीमियर लीग (आईपीएल) ने भारतीय क्रिकेट में ऐसा जिन्न लाकर खड़ा कर दिया है, जो प्रतिभाओं को समय रहते निगल रहा है.आईपीएल की कमाई और चौके-छक्के लगाने की ऐसी होड़ लगी है कि क्रिकेट की बारीकियाँ खिलाड़ी भूलने लगे हैं. अब घरेलू क्रिकेट में प्रदर्शन से ज़्यादा आईपीएल में प्रदर्शन को ज़्यादा मान्यता मिल रही है.इस कारण आईपीएल के एक-दो मैचों में चौके-छक्के लगाने या फिर विकेट लेने वाले खिलाड़ियों को सीधे राष्ट्रीय टीम में मौक़े मिल रहे हैं.फिर जब इन खिलाड़ियों का प्रदर्शन अंतरराष्ट्रीय क्रिकेट में अच्छा नहीं रहता तो उन्हें टीम से बाहर होना पड़ता है. इससे भारतीय क्रिकेट पर दोहरी मार पड़ रही है. एक तो प्रतिभाशाली क्रिकेटर का समय रहते करियर पर सवाल और दूसरे नए सिरे से प्रतिभा की खोज में वही पुराना रास्ता अपनाने को बेताब बोर्ड.वीवीएस लक्ष्मण, सौरभ गांगुली और राहुल द्रविड़ ने अंतरराष्ट्रीय क्रिकेट से संन्यास ले लिया और सचिन तेंदुलकर ने भी वनडे को अलविदा कह दिया है.सवाल ये है कि भारतीय क्रिकेट बोर्ड ने इनकी जगह किस खिलाड़ी को तैयार किया है. इसका जवाब है किसी को नहीं. टीम में खिलाड़ी आते-जाते रह रहे हैं. किसी को भी टीम में स्थायी जगह नहीं मिल पाई है.आईपीएल के नशे में बोर्ड कई ऐसी नवजात प्रतिभाओं को अंतरराष्ट्रीय क्रिकेट के पटल पर ले आया, जो असमय ही गुम हो गए.गेंदबाज़ी का भी कमोबेश यही हाल रहा. ज़हीर ख़ान के कंधे पर काफ़ी दिन तेज़ गेंदबाज़ी की कमान रही और उनके जोड़ीदार इतने बने कि नाम गिनाना मुश्किल है.स्पिन में तो दुर्गति चिंता का विषय है. स्पिन का अगुआ रहे भारत को इंग्लैंड की टीम ने टेस्ट सिरीज़ में कैसे पटखनी दी, वो सबने देखा. यहाँ भी बढ़िया स्पिनरों की तिकड़ी अब सपने जैसा प्रतीत होता है.पिछले कुछ समय से महेंद्र सिंह धोनी की कप्तानी पर भी ख़ूब सवाल उठे हैं. लेकिन मसला ये है कि बोर्ड ने किसी खिलाड़ी को इस लायक तैयार ही नहीं किया है, जो धोनी की जगह ले सके.कुछ दिन पहले सुनील गावसकर ने विराट कोहली का नाम लिया, लेकिन पिछले कुछ समय से उनका प्रदर्शन काफ़ी निराशाजनक रहा है. वीरेंदर सहवाग में कप्तान की काबिलियत काफ़ी कम है और गंभीर ख़ुद के प्रदर्शन से जूझ रहे हैं.यानी कप्तानी के मोर्चे पर भी भारतीय टीम में खिलाड़ियों की कमी है. कहने को तो आप प्रयोग के लिए किसी को कप्तान बना दें, लेकिन वो लंबे दौर के लिए नुकसानदेह हो सकता है.कोच की बात करें, तो वर्षों बाद भारतीय टीम को ऐसा कोच मिला है, जिसे अच्छे या बुरे किसी भी वजह से सुर्ख़ियाँ नहीं मिल रही हैं. भारतीय टीम डंकन फ्लेचर के कारण कुछ नया कर पा रही है, ऐसा बिल्कुल नहीं लगता.यहाँ भी विदेशी कोच को लेकर बीसीसीआई की ज़िद समझ से परे है. भारत को कप्तान के साथ-साथ ऐसे कोच की भी आवश्यकता है, जो कड़े फ़ैसले कर सके. भले ही शुरुआत में उसका फल नहीं मिले. लेकिन अगर फ़ैसला सही हुआ, तो देर-सबेर नतीजा तो निकलेगा ही.पाकिस्तान के खिलाफ सिरीज़ में मिली हार इन सब समस्याओं का नतीजा है. हो सकता है भारत की टीम इन समस्याओं के रहते एकाध मैच जीत जाए या फिर किसी सिरीज़ में विजय हासिल कर ले.लेकिन असली समस्या का हल नहीं निकला, तो लंबी दौड़ में टीम बाक़ी टीमों से काफ़ी पिछड़ सकती है.
__________________________
भारत ने टॉस जीतकर पहले गेंदबाज़ी करने का फ़ैसला किया है.

मैच का स्कोरकार्डदोनों टीमें इस प्रकार है.भारत: शिखर धवन, मुरली विजय, चेतेश्वर पुजारा, सचिन तेंदुलकर, विराट कोहली, रोहित शर्मा, एमएस धोनी, रविचंद्रन अश्विन, भुवनेश्वर कुमार, प्रज्ञान ओझा, मोहम्मद शमी.वेस्ट इंडिज़: क्रिस गेल, कीरन पॉवेल, डैरेन ब्रावो, मार्लन सैमुअल्स, एस चंद्रपॉल, नरसिंह देवनारायण, दिनेश रामदिन, डैरेन सैमी, शेन शिलिंग्फ़ोर्ड, टिनो बेस्ट, शैनन गैब्रियल.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
वैज्ञानिकों का कहना है कि यूसैन बोल्ट के शरीर की पांच फ़ुट, छह इंच की लंबाई और उनकी शक्ति और ऊर्जा का समन्वय उनको सबसे तेज़ रफ़्तार वाला 

बेजोड़ धावक बनाता है.यूसैन बोल्ट ने 2009 की बर्लिन विश्व चैंपियशिप में 100 मीटर की दूरी 9.58 सेकेंड में पूरा करने का रिकॉर्ड बनाया था जिसे आज तक कोई धावक नहीं तोड़ पाया.'द यूरोपियन जर्नल ऑफ फिजिक्स' में प्रकाशित रिपोर्ट के अनुसार एक ख़ास मॉडल के सहारे यूसैन की तेज़ रफ़्तार का रहस्य खोजा जा सकता है.इसके अनुसार बोल्ट ने 9.58 सेकेंड में 

100 मीटर का लक्ष्य अपनी रफ़्तार को 12.2 मीटर प्रति सेकेंड तक पहुंचाकर हासिल किया. यानी बोल्ट 27 मील प्रति घंटे की रफ्तार से दौड़ रहे थे.बोल्ट की रफ़्तार का विश्लेषण करने वाली टीम ने पाया कि बोल्ट में सर्वाधिक शक्ति तब पैदा हुई जब वह दौड़ में आधी रफ़्तार पर एक मीटर की दूरी सेकेंड से भी कम समय में तय कर रहे थे.इस प्रदर्शन से रफ़्तार में आने वाली बाधा का तात्कालिक प्रभाव देखा जा सकता है, जहां हवा का प्रतिरोध गतिशील वस्तुओं की रफ़्तार को धीमा कर देता है.वैज्ञानिकों के मुताबिक़ यूसैन बोल्ट के दौड़ने के दौरान मांसपेशियों से पैदा होने वाली ऊर्जा का केवल आठ फ़ीसद इस्तेमाल हो रहा था. बाकी ऊर्जा हवा द्वारा उत्पन्न प्रतिरोध में ख़त्म हो रही थी.नेशनल ऑटोनामस यूनिर्वसिटी के जार्ज हेरनांदेज़ कहते हैं कि हमारी गणना से बोल्ट की विशिष्ट प्रतिभा का पता चलता है. एयरोडायनेमिक यानी वायुगतिकीय रूप से उनसे ज्यादा क्षमता वाले मनुष्य हो सकते हैं.इस क्षमता विरोध के बावजूद बोल्ट ने कई रिकॉर्ड अपने नाम किए हैं. 2009 में बोल्ट ने असाधारण क्षमता का प्रदर्शन करते हुए रिकॉर्ड बनाया था.जार्ज हेरनांदेज़ कहते हैं, ''आजकल रिकॉर्ड तोड़ना काफी कठिन हो गया है. यहां तक कि सेकेंड के सौवें हिस्से से भी रिकॉर्ड तोड़ना बहुत बड़ी बात है. धावक की बढ़ती रफ़्तार के साथ विपरीत दिशा से लगने वाले अवरोध में तेज़ी से बढ़ोत्तरी होती है. इस कारण धावकों को रिकॉर्ड बनाने या तोड़ने के लिए अवरोध से निपटने में सारी ताकत झोंकनी पड़ती है. ऐसा पृथ्वी के वातावरण की 'भौतिक बाधाओं' के कारण होता है.''''अगर बोल्ट किसी कम घने वातावरण वाले ग्रह पर दौड़ रहे होते, तो उनके रिकॉर्ड तुलनात्मक रूप से काफी बेहतर होते. बोल्ट की स्थिति के सटीक अध्ययन और दौड़ के दौरान उनकी गति ने धावकों पर अवरोध के असर का अध्ययन करने का शानदार मौका दिया है.''हेरनांदेज़ कहते हैं कि अगर भविष्य में और आंकड़े उपलब्ध होते हैं, तो देखना दिलचस्प होगा कि एक एथलीट की कौन सी बात बाकियों से विशिष्ट बनाती है.इलेक्ट्रॉनिक टाइमिंग का इस्तेमाल 1968 से हो रहा है.बर्लिन में जब बोल्ट दौड़े और जो समय दर्ज हुआ वो 1968 से लेकर तब तक के रिकॉर्ड में सबसे बड़ा सुधार था.कैम्ब्रिज यूनिवर्सिटी के जॉन बारो कहते हैं कि रेस शुरू करने के लिए दागी गई गोली पर बोल्ट का प्रतिक्रिया काल धीमा होता है. अगर वे तेज़ शुरुआत करें तो लंबे डग भरने की वजह से उनकी रफ़्तार और बढ़ सकती है.जॉन बताते हैं कि बोल्ट की मांसपेशियां काफी मज़बूत और तेज़ी से हरकत में आने वाली हैं. वे लंबे डग भरने के कारण दौड़ को बेहद जल्दी पूरा कर सकते हैं.वे कहते हैं कि 

बोल्ट अगर तेज़ शुरुआत करते हैं, अनुकूल हवा में पूरा ज़ोर लगाते हैं और ऊंचे डग भरते हुए दौड़ते हैं तो वे खुद अपना रिकॉर्ड तोड़ सकते हैं.जॉन के मुताबिक़ बोल्ट का बर्लिन रिकॉर्ड 0.9 मीटर प्रति सेकेंड की रफ़्तार से बहने वाली अनुकूल हवा में बना था. इतनी रफ़्तार वाली हवा से विशेष लाभ नहीं मिलता.प्रोफेसर जॉन बारो बताते हैं कि अगर हवा की रफ़्तार दो मीटर प्रति सेकेंड से ज़्यादा न हो, तो रिकॉर्ड दर्ज किया जाता है. इस कारण से बोल्ट के पास अपनी रफ़्तार बढ़ाए बिना सुधार करने की काफी गुंजाइश है.(बीबीसी हिंदी के 

एंड्रॉएड ऐप के लिए 

यहां क्लिक करें . आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इन 54 दिन में नौ टीमों के बीच 76 मुक़ाबले होंगे. लेकिन इस बार का आईपीएल कई मायनों में बेहद ख़ास है. आईपीएल सीज़न-6 की छह ख़ासियतों पर एक नज़र-इस बार आईपीएल एक नए अंदाज़ में सबके सामने आया है, 

पेप्सी आईपीएल के रूप में. बीते पांच सीजन के दौरान आईपीएल की टाइटिल स्पांसरशिप डीएलएफ समूह के पास थी.पेप्सी ने अगले पांच साल के लिए आईपीएल की टाइटल स्पांसरशिप 396.4 करोड़ रुपये में ली है. पेप्सी ने इस आईपीएल आयोजन की ब्रॉंडिंग पर अलग से 70 करोड़ रुपये भी खर्च किए हैं.आईपीएल सीज़न-6 में 

हैदराबाद सनराइजर्स के तौर पर नई टीम खेलती दिखेगी. सन टीवी समूह ने हैदराबाद टीम की फ्रेंचाइज़ी इस सीज़न से तब हासिल की, जब बैंक गारंटी की रकम नहीं जमा करा पाने की सूरत में डेक्कन क्रॉनिकल समूह की फ्रेंचाइज़ी निरस्त कर दी गई.इतना ही नहीं इस बार आईपीएल देश के दो नए शहरों में भी पहुंच रहा है. रांची और रायपुर में भी इस बार आईपीएल मैचों के आयोजन हो रहे हैं.रांची कोलकाता नाइटराइडर्स का दूसरा होम टाउन बना है जबकि रायपुर को डेल्ही डेयरडेविल्स टीम का दूसरा होम टाउन बनाया गया है.इन दिनों भारतीय टीवी चैनल पर वो विज्ञापन खूब आ रहा है, जिसमें आईपीएल मैचों के हिंदी प्रसारण का प्रचार है.आईपीएल मैचों का प्रसारण कर रही सोनी इंटरटेंमेंट समूह ने हिंदी कमेंट्री के लिए नवजोत सिंह सिद्धू, कपिल देव और हर्षा भोगले जैसे विशेषज्ञों के पैनल को शामिल किया है.हाल ही में स्टार समूह ने भारत में इंग्लैंड और ऑस्ट्रेलिया के ख़िलाफ़ हुई सीरीज के दौरान हिंदी कमेंट्री के प्रयोग को आजमाया जो काफी कामयाब रहा.हिंदी में आईपीएल के प्रसारण के अलावा सोनी इंटरनटेंमेंट समूह ने इस बार आईपीएल के प्रसारण में ग्लैमर का तड़का भी खूब लगाया है. करिश्मा कोटक और रोचेल मारिया राव के तौर पर दो खूबसूरत चेहरे टूर्नामेंट को होस्ट करेंगी.ब्रिटेन में जन्मीं करिश्मा कोटक इस पहले बिग बॉस सीजन 6 में भाग ले चुकी हैं जबकि रोचेल मारिया राव 2012 में फेमिना मिस इंडिया इंटरनेशनल रह चुकी हैं.आईपीएल से जुड़ी ख़बरों और चर्चाओं को आम लोगों तक पहुंचाने के लिए ट्विटर का इस्तेमाल किया जा रहा है.पहली बार ट्विटर का इस्तेमाल किसी पेशेवर खेल टू्र्नामेंट के दौरान हो रहा है. इसके ज़रिए क्रिकेटर और सेलिब्रेटी टूर्नामेंट से जुड़ी ख़बर, अपनी प्रतिक्रिया और तस्वीर ट्वीट कर सकते हैं.आईपीएल की इनसाइड स्टोरी क्या है? इस आयोजन से जुड़ी ख़ास ख़ास बातें क्या हैं? इसमें नेशनल ज्योग्राफिक चैनल ने काफी दिलचस्पी दिखाई है.इतना ही नहीं नेशनल ज्योग्राफिक चैनल ने आईपीएल के साथ एक अनुबंध किया है जिसके तहत वह अपने नेटवर्क पर आईपीएल पर आधारित इनसाइड स्टोरीज़ की सीरीज़ का प्रसारण करेगा.
__________________________
श्रीलंका की हार के बाद उसकी नैतिक ज़िम्मेदारी लेते हुए कप्तान महेला जयवर्द्धने ने टी-20 कप्तान के पद से इस्तीफ़ा दे दिया है.वेस्टइंडीज़ की जीत में सबसे बड़ा योगदान रहा मलरेन सैमुअल्स का जिन्होंने पहले शानदार बल्लेबाज़ी करते हुए 56 गेंदों पर 78 रन बनाए और फिर गेंदबाज़ी करते हुए चार ओवर में 15 रन देकर एक विकेट लिए.उनके इस हरफ़नमौला प्रदर्शन के लिए उन्हें मैन ऑफ़ द मैच घोषित किया गया.श्रीलंका की शुरुआत बेहद ख़राब रही. तिलकरत्ने दिलशान रामपॉल के पहले ओवर में ही शून्य पर क्लीन बोल्ड हो गए.इसके बाद कप्तान महेला जयवर्धेने और कुमार संगकारा ने पारी को संभालने का प्रयास किया लेकिन रनों की रफ़्तार धीमी ही रही.संगकारा संभल कर बल्लेबाज़ी कर रहे थे लेकिन 22 रनों पर बद्री की गेंद पर अपना विकट गँवा बैठे.इसका बाद श्रीलंका को एक और बड़ा झटका लगा जब मैथ्यूस सैमी की गेंद पर आउट हो गए.इस समय तक 10 ओवर पूरे हो चुके थे और श्रीलंका का स्कोर तीन विकट के नुकसान पर 51 रन था.जयवर्धेने अच्छी तरह क्रीज़ पर सेट थे लेकिन एक रिवर्स स्वीप करने के चक्कर में 33 रन के निजी स्कोर पर अपना विकट गँवा बैठे. इसके तुरंत बाद श्रीलंका टीम की कमर तब टूट गई जब उसके दो बल्लेबाज़ जल्दी जल्दी रन आउट हो गए.मेंडिस और परेरा दो-दो रन के निजी स्कोर पर वेस्टइंडीज़ फील्डरों की बेहतरीन मेहनत का शिकार हुए.13 ओवर ख़त्म होने तक श्रीलंका की पारी छह विकट के नुक़सान पर 63 रनों पर लड़खड़ा रही थी.इसके तुरंत बाद श्रीलंका का सांतवा विकट गिरा और प्रेमदासा स्टेडियम में सन्नाटा पसर गया. नुवन कुलासेखरा ने कुछ बढ़िया शॉट्स लगाते हुए चौकों और छक्कों की बरसात की जिससे दर्शकों की जान में जान आई.लेकिन उनके आउट होने के बाद श्रीलंका की थोड़ी बहुत उम्मीद भी ख़त्म हो गई और जल्दी ही उनकी पूरी टीम आउट हो गई.वेस्ट इंडीज़ की तरफ़ से सुनील ने नौ रन देकर तीन विकेट लिए जबकि सैमी ने छह रन देकर दो विकेट लिए.इससे पहले कोलंबो के प्रेमदासा स्टेडियम में टी-20 विश्वकप के फ़ाइनल मुकाबले में वेस्टइंडीज़ ने टॉस जीत कर पहले बल्लेबाज़ी करने का फैसला किया.इस मैच को क्रिस गेल बनाम श्रीलंका माना जा रहा था लेकिन मैच में श्रीलंका के गेंदबाज़ उसके बल्लेबाज़ों पर छाए रहे.वेस्टइंडीज़ की पारी की शुरुआत करने पहुंचे क्रिस गेल और चार्ल्स. लेकिन उम्मीदों के विपरीत दोनीं ही बल्लेबाज़ नाकाम रहे.चार्ल्स ने तो मैथ्यूस के पहले ओवर में ही बिना खाता खोले कुलासेखरा को कैच थमा दिया.दूसरे छोर पर तूफानी बल्लेबाज़ क्रिस गेल को श्रीलंका के गेंदबाजों ने इस क़दर कस कर रखा था कि उन्हें अपने तीन रन बनाने के लिए पूरी 16 गेंदों का सामना करना पड़ा.मेंडिस ने लगतार गेल को छकाया और उन्हें आउट भी किया.लेकिन वेस्टइंडीज़ के सैमुएल्स ने एक छोर पर डट कर बल्लेबाज़ी की और रनों को गति दी. मार्लन सैमुएल्स ने 56 गेंदो में तीन चौकों और छह छक्कों की मदद से 78 रन बनाए.वेस्टइंडीज़ का रन रेट एक समय में इतना ख़राब था कि 10 ओवर में उसकी झोली में मात्र 35 रन थे.ब्रावो ने भी क्रीज़ पर आकर कुछ अच्छे शॉट्स लगाए लेकिन एक संदिग्ध फैसले पर मेंडिस की गेंद पर आउट हुए. पोलार्ड का भी विकट मेंडिस ने लिया और इसके बाद से वेस्टइंडीज़ की हालत और खस्ता होती चली गई.रसेल को भी मेंडिस ने अपनी पहली गेंद पर शून्य पर ही चलता कर दिया. लेकिन सैमुएल्स दूसरे छोर पर डटे रहे और उन्ही की 78 रनों की पारी की बदौलत वेस्टइंडीज़ अपने निर्धारित बीस ओवरों में छह विकट के नुकसान पर 137 रन का स्कोर खड़ा कर सकी.कप्तान सैमी ने भी केवल 15 गेदों पर महत्त्वपूर्ण 26 रनों की पारी खेली. श्रीलंका की ओर से अजंता मेंडिस ने अपने चार ओवर में सिर्फ़ 12 रन देकर चार विकट लिए.वेस्टइंडीज़ ने अपनी टीम में कोई बदलाव नहीं किया था जबकि श्रीलंका ने हेराथ की जगह धनंजय को शामिल किया.मेज़बान श्रीलंका के फ़ाइनल में खेलने की बदौलत स्टेडियम दर्शकों से खचाखच भरा हुआ था और तिल भी रखने भर की जगह नहीं थी.समर्थक श्रीलंका के झंडे लहरा रहे थे और गाना-बजाना पूरे मैच के दौरान जारी रहा. इससे पहले महिलाओं के मुकाबले में एक रोमांचक फ़ाइनल में ऑस्ट्रेलिया की टीम ने इंग्लैंड को चार रनों से हराकर ट्रॉफी पर कब्ज़ा जमा लिया.

स्कोर कार्ड देखने के लिए क्लिक करेंश्रीलंका और वेस्टइंडीज़ का फ़ाइनल तक पहुँचने का सफ़र एक दूसरे से थोड़ा अलग रहा.टी-20 की आईसीसी विश्व रैंकिंग में नंबर एक टीम श्रीलंका ने प्रतियोगिता में सिर्फ़ एक मैच गंवाया और वो भी बारिश से बाधित दक्षिण अफ्रीका के खिलाफ हुआ ग्रुप मैच.इसके अलावा ज़िम्बाब्वे, न्यूज़ीलैंड, इंग्लैंड और यहाँ तक की ख़ुद वेस्टइंडीज़ को श्रीलंका ने आसानी से हरा दिया था. वेस्टइंडीज़ की टीम ने श्रीलंका से हुआ अपना मैच भले ही गंवा दिया हो लेकिन ऑस्ट्रेलिया जैसी टीम को सेमी फ़ाइनल में उसने बड़े अंतर से हराया.वेस्टइंडीज ने 1975 और 1979 में वनडे विश्व कप जीता था. उसके बाद वह अब 32 साल बाद टी-20 विश्व चैंपियन बना है. वेस्टइंडीज़ की टीम ने इस बीच 2004 में आईसीसी चैंपियन्स ट्राफ़ी जीता था.श्रीलंका के शेन वॉटसन को पूरे मैच के दौरान शानदार खेल के लिए 'प्लेयर ऑफ़ द टूर्नामेंट' चुना गया. उन्होंने कुल 249 रन बनाए और 11 विकेट भी हासिल किए.
__________________________
सानिया मिर्ज़ा ने वरिष्ठ पत्रकार सलीम रिज़वी को क्वार्टर फ़ाइनल के मुकाबले और भविष्य की योजनाओं के बारे में विस्तार से बताया.आपका मैच कैसा था? क्वार्टर फ़ाइनल में काफी अच्छी टीमें होती हैं. लेकिन सेमी फ़ाइनल में जगह बनाने का अनुभव कैसा था?हम विंबलडन चैंपियन से खेल रहे थे. ये एशियन टेनिस के लिए बहुत बड़ी बात थी कि चार एशियन क्वार्टर फ़ाइनल में खेल रही थीं. हम सभी को कड़े मुकाबले का पहले से अंदाज़ा था.बहुत तेज़ हवा चल रही थी. परिस्थितियाँ हमारे लिए आसान नहीं थीं लेकिन हमें ख़ुशी है कि हमने अपना मैच जीता.जी ज़ेंग के साथ आपकी पार्टनरशिप कैसी रही?मैं ज़ेंग को बहत समय से जानती हूं. हमने एक-दूसरे के साथ अच्छे मैच खेले हैं. हमने एक-दूसरे के ख़िलाफ़ भी खेला है. एशियन गेम्स फ़ाइनल में जब मुझे सिल्वर मिला था, उसे गोल्ड मिला था. तीन सेटों के कड़े मुकाबले में मैं हार गई थी. मैं उसे सालों से जानती हूं. वह एक बहुत अच्छी लड़की है. मैं उसके पति और कोच से भी परिचित हूं. हम एक दूसरे को काफी पसंद करते हैं और अच्छी दोस्त हैं.इसलिए हमारे लिए टेनिस कोर्ट पर तालमेल करने में आसानी होती है.यूएस ओपन में पहली बार सेमी फ़ाइनल खेल रही हैं. कैसा महसूस कर रही है?ज़ाहिर सी बात है, हम टेनिस खिलाड़ियों के लिए ग्रैंड स्लैम में खेलना और बेहतर प्रदर्शन करना एक बड़ा सपना होता है. अब तक मैं क्वार्टर फ़ाइनल से आगे नहीं बढ़ पा रही थी. मैं ख़ुशकिस्मत हूँ और मुझे ख़ुशी है कि मैं अब ऐसा कर पा रही हूँ.आपके घुटनों में तकलीफ़ रही है और सर्जरी भी हो चुकी है. अभी कोई तकलीफ़ तो नहीं है?मुझे पिछले कुछ हफ़्तों से घुटने में थोड़ा दर्द हो रहा है. उसका ट्रीटमेंट भी चल रहा है. दर्द तो होता रहता है. ऐसे कभी मुझे तो याद नहीं कि पिछले छह-सात साल में उठी और शरीर में किसी जगह पर कोई दर्द नहीं होता.टेनिस मे लंबे समय से आप बड़े स्तर पर खेल रही हैं. बॉडी को ट्रेन करने के लिए किस तरह की ट्रेनिंग होती है?हम दिन में पाँच-छह घंटे ट्रेनिंग में लगाते हैं. उसमें उपचार भी होता है, रिकवरी भी होती है और अभ्यास भी. ये हमारे लिए नौ से पाँच बजे की नौकरी की तरह है. प्रोफेशनल एथलीट के लिए 

टेनिस दुनिया का सबसे कठिन खेल माना जाता है. ज़ाहिर सी बात है कि आपको शारीरिक फिटनेस पर काफ़ी ध्यान देना पड़ता है.क्या अब आपने सिंगल्स खेलना छोड़ दिया है?मुझे सिंगल्स मैच खेले हुए एक साल से ज़्यादा हो गया है. कभी-कभार मेरा दिल होता है कि वापसी करूं. लेकिन कोई चोट लग जाती है जिसके कारण वापसी का इरादा छोड़ना पड़ता है. जैसी अभी घुटने में दर्द हो रहा है. तो मेरे लिए सिंगल्स खेलना मुश्किल है. इसलिए मैनें सिंगल्स खेलना छोड़ दिया है.डबल्स अब काफी कठिन हो गया है. पहले जैसा नहीं रहा. अब प्रतिस्पर्धा बढ़ गई है. सिंगल्स के बेहतर खिलाड़ी इसमें भाग लेते हैं. डबल्स मुक़ाबले के लिए किस तरह की तैयारी करनी पड़ती है?डबल्स मुकाबले के लिए भी उतनी ही मेहनत करनी पड़ती है. लेकिन खेलते समय आप कुछ दूसरी चीज़ें भी करने की कोशिश करते हैं जैसे वॉली पर ज़्यादा काम करते हैं, टीम के साथी के साथ तालमेल पर काफी ध्यान देते हैं. आप रिटर्न अलग तरीके से करते हैं. इस तरह से सिंगल्स के मुकाबले डबल्स की तैयारी अलग तरीके से होती है.आपकी एकैडमी कैसी चल रही है?हाँ, एकैडमी अच्छी चल रही है. इसकी शुरुआत हुए तीन महीने हुए हैं. अभी हमारे पास करीब पचास बच्चे हैं. उम्मीद करते हैं कि इससे टेनिस में देश को ज़्यादा खिलाड़ी मिलेंगे.आप लंबे समय से टेनिस खेल रही हैं. लेकिन महिला टेनिस में अंतरराष्ट्रीय स्तर पर भारत की कोई नई खिलाड़ी नहीं दिख रही है?दुर्भाग्य से अभी कोई महिला खिलाड़ी बड़े स्तर पर सामने नहीं आई है. इसी वज़ह से मैं अपने तरीके से देश और टेनिस को कुछ वापस देना चाहती हूं ताकि एकैडमी से अच्छे खिलाड़ी निकलें और बड़े स्तर पर खेलें.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पचीस वर्षीय मेसी ने साल 2012 में कुल 91 गोल करने का रिकॉर्ड बनाया और अपने ही क्लब टीम के सदस्य एंद्रे इनेस्टा और रियल मैड्रिड के रोनाल्डो को पछा़ड़ दिया.अमरीकी फ़ुटबॉलर एबी वामबैक ने सबसे बेहतरीन महिला खिलाड़ी का पुरस्कार और विसेंट डेल बॉस्क ने बेहतरीन कोच का पुरस्कार जीता जबकि वर्ष की सर्वश्रेष्ठ टीम का पुरस्कार स्पेन की ला लीगा ने जीता.सोमवार को ज्यूरिक़ में हुए एक रंगारंग समारोह के दौरान इन पुरस्कारों की घोषणा की गई.साल के सबसे बेहतरीन खिलाड़ी के पुरस्कार की दौड़ में मेसी के अलावा एंद्रे इनेस्टा और रियल मैड्रिड के रोनाल्डो कुल तीन लोग शामिल थे. पुरस्कार का फ़ैसला मतदान के ज़रिए होता है जिसमें राष्ट्रीय टीमों के कोच और कप्तान के अलावा पत्रकार भी वोट डालते हैं.मेसी लगातार चार बार ये पुरस्कार जीतने वाले पहले खिलाड़ी हैं. इस तरह उन्होंने एक नया रिकॉर्ड क़ायम किया है. इससे पहले फ़्रांस के पूर्व खिलाड़ी माइकल प्लातिनि और मेसी तीन-तीन बार ये पुरस्कार जीत चुके थे.इस सम्मान ने एक बार फिर मौजूदा समय में दुनिया के प्रमुख फ़ुटबॉल खिलाड़ी और इतिहास के सर्वश्रेष्ठ खिलाड़ियों में से एक होने के मेसी के दावे को पुष्ट किया है.हालांकि फ़ुटबॉल में उनका प्रदर्शन पहले ही इसकी नींव तैयार कर चुका था. एक साल में 91 गोल करने का विश्व रिकॉर्ड और स्पेन के लीग में एक सीज़न में 50 गोल का लीग रिकॉर्ड मेसी ने बनाया है.साल में सबसे ज्यादा गोल करने का रिकॉर्ड अब तक 1972 में 85 गोलों के साथ जर्मनी के गैर्ड मुलर का था.दुनिया के सर्वश्रेष्ठ फ़ुटबॉलर के चुनाव के लिए हुए मतदानों में कई बार चौंकाने वाले नतीजे भी निकल चुके हैं. इसीलिए इस पुरस्कार के लिए पुर्तगाल के क्रिस्टियानो रोनाल्डो के पक्ष में भी लोगों को फैसले की उम्मीद थी, जिन्होंने अपनी रियाल मैड्रिड टीम को पिछले सीज़न में रिकॉर्ड सौ प्वाइंट्स के साथ ला लीगा टाइटल दिलवाया था.दरअसल, जब से रोनाल्डो रिकॉर्ड रकम के लिए मैनचेस्टर छोड़कर साल 2009 में रियाल आए हैं, दोनों फ़ुटबॉलरों की प्रतिद्वंद्विता ने स्पेनी फ़ुटबॉल को काफ़ी दिलचस्प बना दिया है.
__________________________
मुंबई में मीडिया को संबोधित करते हुए महेश भूपति ने कहा कि उनके वकील ये तय करने की कोशिश कर रहे हैं कि वो इस मामले में किस तरह की क़ानूनी कार्रवाई कर सकते हैं.अखिल भारतीय टेनिस संघ ने दो दिनों पहले ये फ़ैसला किया था कि महेश भूपति और रोहन बोपन्ना पर दो साल का प्रतिबंध लगाया जाएगा.संघ के सचिव भरत ओज़ा ने चंडीगढ़ में कहा था कि समिति ने इस बात का फ़ैसला किया है कि भूपति और बोपन्ना को जून 2014 तक भारतीय टीम में शामिल नहीं किया जाएगा.हालांकि उन्होंने साफ़ किया कि इसे वो "बैन क़रार नहीं दे रहे."महेश भूपति और रोहन बोपन्ना ने लंदन ओलंपिक में लिएंडर पेस के साथ खेलने से मना कर दिया था. वो अपनी जोड़ी बनाना चाहते थे.प्रेसवार्ता के दौरान महेश भूपति ने भारतीय टेनिस संघ के लिए काफ़ी सख़्त शब्दों का प्रयोग किया और यहां तक कहा कि वो टेनिस के खेल के लिए नुक़सानदेह है.भूपति का कहना था कि उन्होंने टेनिस को अपने जीवन का लंबा 18 साल का समय दिया है, और लंबे समय तक संघ की ज़्यादतियों को बर्दाश्त किया लेकिन "अब संघ अपनी सीमा पार कर गया है इसलिए वो ख़ामोश नहीं रहेंगे."एक सवाल के जवाब में महेश भूपति का कहना था कि उन्हें प्रतिबंध की ख़बर भी एक पत्रकार के ई-मेल के माध्यम से मिली जो इस मामले पर उनकी प्रतिक्रिया चाहते थे.उनका कहना था कि संघ ने इस मामले पर रोहन बोपन्ना के ई-मेल का जवाब भी नहीं दिया है जिसमें प्रतिबंध के फैसले की तफ़सील पूछी गई थी.उन्होंने कहा कि प्रतिबंध का फ़ैसला बिल्कुल "ग़लत है और उन्हें स्वीकार्य नहीं है."
__________________________
इसे अमेच्योर कबड्डी फैडरेशन और एशियन कबड्डी फेडरेशन के अलावा इंटरनेशनल कबड्डी फैडरेशन का भी साथ मिल रहा है.लीग में भारत की आठ टीमें हिस्सा लेंगी, जिसमें से दो टीमें बॉलीवुड के नामचीन सितारों ने ख़रीदी हैं.बॉलीवुड स्टार अभिषेक बच्चन ने जयपुर की टीम खरीदी है, जिसे उन्होंने जयपुर पिंक पैंथर्स का नाम दिया है.जबकि जाने-माने निर्माता रॉनी स्क्रूवाला मुंबई टीम के मालिक हैं.अभिषेक बच्चन ने बीबीसी को बताया, "कबड्डी का खेल मुझे बहुत पसंद है. प्रो कबड्डी लीग के ज़रिए हमें मौका मिला है कि हम इस खेल को ऐसे मुकाम तक ले जा सकें, जहां क्रिकेट, हॉकी और फ़ुटबॉल जैसे दूसरे खेल हैं. हम सभी ने बचपन में कबड्डी खेली है. जब मेरे सामने यह प्रस्ताव आया, तो मैंने तुरंत इसके लिए हां कर दी."इसके अलावा कबड्डी की एक और लीग 'वर्ल्ड कबड्डी लीग' अगले महीने शुरू होगी, जिसमें अक्षय कुमार, रैपर हनी सिंह और अभिनेत्री सोनाक्षी सिन्हा जैसे सितारों की टीमें हिस्सा लेंगी.सोनाक्षी कहती हैं, "भारत में क्रिकेट के अलावा दूसरे खेलों को प्रमोट करने की बहुत ज़रूरत है. अगर मैं इसका हिस्सा बन सकती हूं और हम इसे आगे ले जा सकते हैं तो क्यों नहीं."क्रिकेट को शायद ग्लैमर के सहारे की उतनी ज़रूरत न पड़े, लेकिन विशेषज्ञ मानते हैं कि भारत में दूसरे खेलों के प्रति लोगों का रवैया देखते हुए सितारों को खेल में 'तमाशे की तरह जोड़ना' मजबूरी बन गई है.कबड्डी जैसे खेलों को दर्शक नहीं मिलते. चर्चित क्रिकेट कमेंटेटर और प्रो कबड्डी लीग के मैनेजिंग डायरेक्टर चारु शर्मा के मुताबिक़, "ऐसा नहीं है कि ग्लैमर के आ जाने से खेल बदल जाता है. मगर ग्लैमर के आने से उनका ध्यान आकर्षित होता है जो इस खेल से ज़्यादा प्यार नहीं करते. सितारों की वजह से कुछ लोग आकर खेल देखना शुरू कर देते हैं. और कबड्डी भी ऐसा क्यों न करे."अंतरराष्ट्रीय कबड्डी फैडरेशन के अध्यक्ष जे एस गहलोत मानते हैं कि कबड्डी में प्रोफेशनल लीग के आने से इस खेल को सही पहचान मिलेगी.गहलोत कहते हैं, "इलेक्ट्रॉनिक मीडिया अगर इस खेल को सही तरीक़े से हाईलाइट करेगा तो निश्चित तौर से बच्चों में इसके प्रति दिलचस्पी और बढ़ेगी. इसमें क्रिकेट के युवराज सिंह की तरह खिलाड़ियों की 14 करोड़ रुपए की बोली तो नहीं लग सकती, लेकिन 14-15 लाख रुपए की बोली लगना सही शुरुआत है."वैसे हॉकी और बैडमिंटन लीग को तमाम शोर-शराबे के बाद भी कामयाबी नहीं मिल पा रही. ऐसे में सितारों के सहारे कबड्डी की लीग कितनी दूर तक जा पाएगी? (बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इसकी वजह ये थी कि ब्रिटेन का शाही परिवार चाहता था कि ये दौड़ विंडसर कैसल से शुरू हो और व्हाइट सिटी स्टेडियम आकर खत्म हो.ये अपेक्षाकृत कठिन प्रतिस्पर्धा है जिसके लिए जबरदस्त शारीरिक क्षमता की जरूरत होती है.मैराथन शुरू करने की प्रेरणा प्राचीन रोम के सैनिक फिडिपीडेस से मिली जिन्होंने फारस पर रोम की जीत की खबर पहुंचाने के लिए एथेंस तक 26 मील की दौड़ बिना रुके लगाई थी.हालांकि जीत की खबर सुनाने के बाद उन्होंने दम तोड़ दिया था.मौजूदा धावक मैराथन में बड़ी तेजी से दौड़ लगाते हैं और एक मील की दूरी पांच मिनट से भी कम समय में पूरी कर लेते हैं.ओलंपिक के मौजूदा मैराथन चैम्पियन केन्या के सेमी वांजिरु हैं जिन्होंने वर्ष 2008 के बीजिंग ओलंपिक में स्वर्ण पदक जीता था.इथोपिया के अबीबी बिकिला ने 1960 के रोम खेलों में नंगे पैर मैराथन की दौड़ लगाकर स्वर्ण पदक जीता था. लेकिन वर्ष 1969 में एक सड़क दुर्घटना में उन्हें लकवा मार गया था और चार वर्ष बाद उनकी मौत हो गई थी.वर्ष 1952 के हेलसिंकी खेलों में चेकोस्लोवाकिया के धावक इमिल जेटोपेक ऐसे पहले धावक बने थे जिन्होंने एक ही ओलंपिक में 5000 मीटर, दस हजार मीटर और मैराथन में स्वर्ण पदक जीता था.महिलाओं की पहली मैराथन वर्ष 1984 के लॉस एंजेलेस ओलंपिक में आयोजित की गई थी जहां अमरीकी धावक जोन बेनोइट ने पहला स्वर्ण पदक जीता था.मैराथन में विश्व कीर्तिमान बनाने वाले इथोपिया के हेली गेबरसिलासी लंदन ओलंपिक के लिए क्वालिफाई करने के लिए जूझते रहे.उन्होंने वर्ष 2010 में संन्यास लेने की घोषणा कर दी थी लेकिन चंद रोज बाद ही उन्होंने अपना ये विचार त्याग दिया था.
__________________________
होल्कर स्टेडियम में दिल्ली ने पहले बल्लेबाज़ी करते हुए पहली पारी में 295 रन बनाए, जिसके जवाब में उतरी विदर्भ की टीम ने 547 रनों का विशाल स्कोर खड़ा किया. विदर्भ को पहली पारी में ही 252 रनों की बढ़त मिली.इसके बाद अपनी दूसरी पारी में दिल्ली की टीम 280 रनों पर सिमट गई और दिल्ली को मात्र 28 रनों की बढ़त मिल सकी. चौथी पारी में विदर्भ को जीत के लिए मात्र 29 रनों का आसान सा लक्ष्य मिला.विदर्भ ने 5 ओवर में एक विकेट खोकर लक्ष्य हासिल कर लिया और रणजी ट्रॉफी 2017-18 का फाइनल अपने नाम लिख दिया. पूर्व टेस्ट बल्लेबाज़ वसीम जाफ़र ने विजयी शॉट लगाया और इस तरह उन्होंने उस रिकॉर्ड को कायम रखा कि जिस भी रणजी फ़ाइनल में वो खेले, उनकी टीम ने उसे जीता.बतौर खिलाड़ी वसीम जाफ़र का ये नौवां रणजी ख़िताब है.विदर्भ की जीत में रजनीश गुरबानी की अहम भूमिका रही. उन्होंने 59 रन खर्च कर छह विकेट झटके, जिसमें एक हैट ट्रिक भी शामिल है. गुरबानी ने मैच में कुल आठ विकेट चटकाए. विदर्भ की इस शानदार जीत में अक्षय वाडेकर की शतकीय पारी भी अहम रही.दिल्ली की ओर से ध्रुव शोरे ने पहली पारी में शतक लगाया और दूसरी पारी में अर्धशतकीय पारी खेली.विदर्भ ने पहली पारी में 547 रन बनाकर मज़बूत बढ़त हासिल की और जीत बस औपचारिकता ही रह गई. विदर्भ को दूसरी पारी में जीत के लिए सिर्फ़ 28 रन बनाने थे. टीम ने एक विकेट के नुक़सान पर 32 रन बना लिए. वसीम जाफ़र ने विजयी चौका लगाया. रणजी ट्रॉफ़ी के इतिहास में ये पहली बार है जब विदर्भ ने खिताब अपने नाम किया है. दिल्ली की टीम सात पर रणजी ट्रॉफ़ी जीत चुकी है.पूर्वी महाराष्ट्र के विदर्भ क्षेत्र की टीम इस प्रतिस्पर्धा में साल 1957-58 से खेल रही है. रणजी ट्रॉफ़ी के इतिहास में ये पहली बार है जब विदर्भ ने खिताब अपने नाम किया है. दिल्ली की टीम सात पर रणजी ट्रॉफ़ी जीत चुकी है. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
भारत और दक्षिण अफ्रीका के बीच गुरूवार से तीन एकदिवसीय अंतरराष्ट्रीय मैचों की सिरीज़ का पहला मैच न्यू वांडरर्स जोहान्सबर्ग में खेला जाएगा. बाकि बचे दो मैच 8 और 11 दिसंबर को खेले जाएंगे. इसके बाद दो टेस्ट मैचों का संक्षिप्त सिरीज़ खेली जाएगी.दोनो टीमों के बीच पहला टेस्ट मैच 18 दिसंबर से और दूसरा टेस्ट मैच 26 दिसंबर से खेला जाएगा, यानि जिस सिरीज़ पर पूरी दुनिया की निगाह हो वह एक महिने में ही निबट जाएगी. वैसे कुछ होना बिलकुल ना होने से अच्छा है, क्योंकि कुछ मुद्दों को लेकर बीसीसीआई और दक्षिण अफ्रीकी बोर्ड में इतनी ठन चुकी थी कि एक समय तो यह सिरीज़ टलती हुई नज़र आ रही थी.अब यह देखना भी दिलचस्प होगा कि सचिन तेंदूलकर के टेस्ट क्रिकेट से संन्यास के बाद भारतीय टीम कैसा खेलती है, जबकि टीम में राहुल द्रविण, वी वी एस लक्ष्मण के साथ-साथ वीरेन्द्र सहवाग और गौतम गंभीर भी नही होंगे.भारतीय क्रिकेट टीम इन दिनो जीत के रथ पर सवार है. भारत ने साल की शुरूआत पाकिस्तान से भले ही तीन एकदिवसीय मैचों की सिरीज़ में 2-1 से हार के साथ की हो लेकिन उसके बाद उसने पीछे मुड़कर नही देखा.भारत ने इंग्लैंड को 5 एकदिवसीय मैचों की सिरीज़ में 3-2 से हराया. भारत ने इंग्लैंड में आखिरी बार आयोजित हुई चैंपियंस ट्रॉफी पहली बार अपने नाम की. इसके बाद उसने वैस्टइंडीज़ में खेली गई त्रिकोणीय एकदिवसीय सिरीज़ जीती.भारत की जीत का सिलसिला यहीं नही रुका और भारत ने ज़िम्बाबावे को एकदिवसीय सिरीज़ में एकतरफा रूप से 5-0 से हराया. इसके बाद भारत ने 7 एकदिवसीय मैचों की सिरीज़ में ऑस्ट्रेलिया को 3-2 से हराया. उल्लेखनीय है कि इस सिरीज़ के 2 मैच बारिश में धुल गए.वेस्ट इंड़ीज़ को भी भारत ने तीन मैचों की एकदिवसीय सिरीज़ में 2-1 से मात दी. कुल मिलाकर भारत ने इस साल 31 एकदिवसीय मैच खेले और 22 जीते तथा 8 हारे. इस साल अपने दमदार रिकार्ड के बाद भारतीय टीम एकदिवसीय क्रिकेट में आईसीसी की रैंकिंग में नंबर एक पर भी पहुंच गई.इसके बावजूद भारतीय क्रिकेट टीम का दक्षिण अफ्रीका के ख़िलाफ ख़ासकर उसी की ज़मीन पर बेहद ख़राब रिकार्ड है. दक्षिण अफ्रीका ने अपनी ज़मीन पर भारत का 25 बार सामना किया हैं, और अपने घर में उसकी स्तिथि लगभग बाली जैसी ही है. ऐसा लगता है जैसे वहॉ जाते ही भारत का आधा बल उसमें समा जाता है, क्योंकि उसने भारत को 19 मैचों में मात दी है.भारत केवल 5 मैचों में ही दक्षिण अफ्रीका को हरा पाया है. कुछ यही हाल भारत का टेस्ट सिरीज़ में हैं. भारत ने दक्षिण अफ्रीका में अभी तक 15 टेस्ट मैच खेले हैं और उसे केवल 2 में जीत नसीब हुई है, 7 बार हारा हैं और 6 टेस्ट मैच ड्रा रहे.भारतीय क्रिकेट टीम 1992 से दक्षिण अफ्रीका का दौरा कर रही है लेकिन अभी भी उसे पहली टेस्ट और एकदिवसीय सिरीज़ में जीत का इंतज़ार है. भारतीय क्रिकेट टीम के लिए अब परीक्षा का घड़ी आ चुकी है.अपने घरेलू मैदान पर स्पिनरों के लिए लाभदायक पिच बनाकर भारत ने ऑस्ट्रेलिया और वेस्ट इंडीज़ को मात दी लेकिन दक्षिण अफ्रीका के तेज़ गति और उछाल वाले विकेट भारतीय बल्लेबाज़ो के लिए मुश्किल साबित हो सकते है.विराट कोहली, शिखर धवन, रोहित शर्मा, युवराज सिंह, रविंद्र जडेजा, कप्तान महेंद्र सिंह धोनी, आर अश्विन, युवा तेज़ गेंदबाज़ शमी अहमद, भुवनेश्वर कुमार और उमेश यादव के साथ-साथ इशांत शर्मा के दम पर भारत यक़ीनन दक्षिण अफ्रीका को चुनौती देने की क्षमता रखता है.पुराने रिकार्ड भले ही दक्षिण अफ्रीका के पक्ष में हो लेकिन पिछले सप्ताह दक्षिण अफ्रीका को अपने ही घर में पाकिस्तान के हाथों एकदिवसीय सिरीज़ में 2-1 से हार का सामना करना पड़ा. पाकिस्तान की टीम पहली एशियाई टीम है जिसने दक्षिण अफ्रीकी शेरो को उसी की मांद में मात दी.उस हार की बौखलाहट दक्षिण अफ्रीका भारत पर उतारना चाहेगा, इसके अलावा दोनो देशों के क्रिकेट बोर्ड के रिश्तो की कड़वाहट का असर मैदान पर देखने को मिल सकता है. दक्षिण अफ्रीका और भारत के बीच होने वाली एकदिवसीय सिरीज़ का पहला मैच दोनो टीमों का ताक़त का अंदाज़ा लगाने के लिए काफी होगा.भारतीय टीम को वहां अभ्यास करने का अधिक अवसर नही मिला है लेकिन भारतीय खिलाड़ियों के पास अनुभव की कोई कमी नही हैं, लिहाज़ा एक संघर्षपूर्ण सिरीज़ क्रिकेट प्रेमियों के लिए होनी चाहिए.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
आईसीसी ने शनिवार को लंदन में हुए अपने वार्षिक सम्मेलन के बाद ये घोषणा की.साल 2015 से 2023 के बीच होने वाली कई अहम प्रतियोगिताओं की मेजबानी के लिए भारत को चुना गया है.साल 2016 में होने वाली विश्व ट्वेंटी-ट्वेंटी प्रतियोगिता के अलावा साल 2021 में होने वाली दूसरी टेस्ट क्रिकेट विश्व प्रतियोगिता और साल 2023 में होने वाली 50-ओवर विश्व कप प्रतियोगिता की मेजबानी भारत करेगा.आईसीसी के मुख्य कार्यकारी डेविड रिचर्डसन ने एक विज्ञप्ति में कहा, “हम वर्ष 2023 तक होने वाली रोचक प्रतियोगिताओं के कार्यक्रम की घोषणा करते हुए काफ़ी खुशी महसूस कर रहे हैं.”दक्षिण अफ़्रीका के विकेट कीपर रह चुके डेविड रिचर्डसन ने आगे कहा, “इंग्लैंड और वेल्स में हाल ही में हुए चैंपियंस ट्रॉफ़ी की सभी लोगों ने तारीफ़ की, लेकिन हर चार साल में क्रिकेट के सभी स्वरूपों की विश्व प्रतियोगिता की नीति काफ़ी अच्छी है. लिहाज़ा आईसीसी बोर्ड, चैंपियंस ट्रॉफ़ी प्रतियोगिता के बदले विश्व टेस्ट क्रिकेट प्रतियोगिता खेले जाने पर सहमत हो गई है.”उन्होंने आगे कहा, “अब जब विश्व टेस्ट क्रिकेट प्रतियोगिता तय हो गया है, हम खेल के खेल की रूपरेखा और क्वालिफिकेशन पर काम करेंगे और आईसीसी बोर्ड के पास स्वीकृति के लिए भेजेंगे.”आईसीसी ने इंग्लैंड में इसी साल चैंपियंस ट्रॉफी की जगह टेस्ट विश्व प्रतियोगिता आयोजित कराने की योजना बनाई थी, लेकिन व्यापारिक बंधनों के कारण एक दिवसीय क्रिकेट प्रतियोगिता खेली गई. जो कि आखिरी चैंपियंस ट्रॉफ़ी साबित हुई.आईसीसी ने अफ़ग़ानिस्तान को अपना 37वां सदस्य देश बनाया है, जिसका रैंक पहले दस टेस्ट क्रिकेट खेलने वाले देशों के बाद आता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________


देखिए मैच का स्कोरकार्ड
__________________________
सोमवार सुबह भारत की पूरी टीम 

572 रन बनाकर आउट हुई और इस तरह ऑस्ट्रेलिया पर उन्होंने 192 रनों की बढ़त ले ली.जवाब में ऑस्ट्रेलियाई टीम दूसरी पारी में भारतीय स्पिनरों के जाल में फंस गई और नौ विकेट सिर्फ 175 रनों पर खो दिए.लेकिन आखिरी जोड़ी की मदद से ऑस्ट्रेलिया खेल को पांचवे दिन तक ले जाने में सफल रही.चौथे दिन का खेल समाप्त होने वक्त कंगारुओं का स्कोर था नौ विकेट पर 232 रन और उन्होंने भारत पर 40 रनों की बढ़त बना ली थी.भारतीय आक्रमण में ऑफ स्पिनर रवि अश्विन एक बार फिर चमके और उन्होंने दूसरी पारी में 96 रन देकर पांच विकेट लिए. वहीं हरभजन सिंह और रविंद्र जडेजा को दो-दो विकेट मिले हैं.सोमवार सुबह भारत ने 515/8 के स्कोर से धोनी और भुवनेश्वर कुमार ने आगे खेलना शुरु किया.भारत के खिलाड़ी सुबह के खेल में कुल स्कोर को 572 तक ही ले जा पाए. 

कप्तान धोनी ने 224 रनों की शानदार पारी खेलकर पैटिंसन की गेंद पर आउट हुए.धोनी ने 265 गेंदों में 24 चौके और छह छक्के लगाए. भुवनेश्वर कुमार ने भी 38 रनों का योगदान दिया.

मैच का स्कोरकार्डऑस्ट्रेलिया ने अपनी दूसरी पारी की शुरुआत कॉवन और वाटसन के साथ की.पहली पारी की तरह अश्विन ने भारत को शुरुआती सफलता दिलाई. वाटसन 17 रन बनाकर आउट हुए. 32 रनों पर खेल रहे कोवन को भी अश्विन ने ही पवेलियन लौटाया. जबकि पीटर ह्यूज़ तो खाता भी नहीं खोल पाए और जडेजा की गेंद पर आउट हो गए.इसके बाद हरभदन सिंह ने वार्नर और वेड को आउट कर ऑस्ट्रेलिया के पांच विकेट गिरा दिए. उस वक्त टीम का स्कोर था 121 रन.छठा विकेट कप्तान माइकल क्लार्क का गिरा जिन्हें अश्विन ने पवेलियन का रास्ता दिखाया.वहीं जडेजा ने सिडल को बोल्ट आउट कर मेहमान टीम का सांतवां विकेट लिया.पहली पारी में सात विकेट लेने वाले अश्विन ने पैटिंसन को स्लिप में कैच करवाकर पवेलियन भेजा और ऑस्ट्रेलिया को आठवां झटका दिया.अश्विन ने मिशेल स्टार्क को तेंदुलकर के हाथों कैच करवाया और पारी में अपने पांच विकेट पूरे किए.इससे पहले रविवार को तीसरे दिन भारत की ओर से सचिन तेंदुलकर और विराट कोहली ने अच्छी पारियाँ खेली थीं.इस मैच में ऑस्ट्रेलिया ने अपनी पहली पारी में कुल 380 रन बनाए थे जिसमें कप्तान माइकल क्लार्क का शतक शामिल था. जबकि भारत की ओर से अश्विन ने सात विकेट लिए थे.
__________________________
टी सुधींद्र पर आजीवन पाबंदी लगाई है, जबकि शलभ श्रीवास्तव पर पाँच साल का प्रतिबंध लगाया गया है. मोहनीश मिश्रा, अमित यादव और अभिनव बाली पर एक साल की पाबंदी लगाई है.बीसीसीआई की अनुशासनात्मक समिति ने यह फैसला किया है. इस समिति में बीसीसीआई के अध्यक्ष एन श्रीनिवासन और दो उपाध्यक्ष अरुण जेटली और निरंजन शाह शामिल थे.इस मामले की जाँच रवि सवानी ने की थी और उनकी रिपोर्ट के आधार पर ही इस अनुशासनात्मक समिति ने पाबंदी की घोषणा की है. बीसीसीआई के सचिव संजय जगदाले ने प्रेस रिलीज में ये जानकारी दी है.अनुशासनात्मक समिति ने टेलिकॉन्फ्रेंसिंग के जरिए खिलाड़ियों का पक्ष भी सुना.समिति ने टी सुधींद्र को एक घरेलू क्रिकेट मैच फिक्सिंग करने के लिए पैसे लेने का दोषी पाया. इस कारण उन पर आजीवन पाबंदी लगाने का फैसला किया गया.शलभ श्रीवास्तव को मैच फिक्स करने के लिए सहमत होने और फिक्सिंग की शर्तों पर बातचीत करने का दोषी पाया गया. हालाँकि वास्तव में कोई मैच फिक्सिंग या स्पॉट फिक्सिंग नहीं हुई.अनुशासनात्मक समिति ने उन पर पाँच साल की पाबंदी लगाई. तीन अन्य खिलाड़ियों को फिक्सिंग को लेकर अनाप-शनाप बोलने और क्रिकेट का अपमान करने का दोषी पाया गया.एक भारतीय टीवी चैनल ने स्टिंग आपरेशन कर आईपीएल में खिलाड़ियों, आयोजकों, मालिकों और खेल के बड़े नामों के बीच जारी 'घोटालों' का भांडाफोड़ करने का दावा किया था.चैनल के मुताबिक स्टिंग आपरेशन के दौरान कई खिलाड़ियों ने स्वीकार किया है कि उन्हें नीलामी में जाहिर की गई बोली से कहीं अधिक पैसे मिलते हैं.स्टिंग में ये बात सामने आई कि केवल आईपीएल नहीं बल्कि पहले दर्जे के मैचों में भी 'फिक्सिंग' हो रही है.उस समय बीसीसीईआई के प्रमुख एन श्रीनिवासन ने कहा था कि बीसीसीआई इस स्टिंग आपरेशन का टेप हासिल करेगी और इसकी जांच के बाद जो लोग भी दोषी पाए जाएंगे उनके खिलाफ कड़ी कार्रवाई की जाएगी.
__________________________
दक्षिण अफ़्रीका ने छह विकेट खोकर भारत को 280 रन का लक्ष्य दिया था लेकिन भारतीय टीम 35 ओवर और एक गेंद पर ही ऑल आउट हो गई.भारत की तरफ से सुरेश रैना ने सबसे अधिक 36 रन बनाए.शिखर धवन और विराट कोहली बिना कोई रन बनाए पवेलियन लौट गए.कप्तान महेंद्र सिंह धोनी ने 31 गेंदों पर 19 रन बनाए. 49 ओवर के इस मैच में भारत ने टॉस जीतकर पहले फील्डिंग का फैसला किया था.

दक्षिण अफ़्रीका की तरफ से सलामी बल्लेबाज़ क्यू दे कॉक ने 106 रन बनाए और हाशिम अमला ने भी शतक लगाया.हार के बाद महेंद्र सिंह धोनी ने कहा, "गेंदबाज़ों ने पिछली बार से सीख लेकर ठीक प्रदर्शन किया लेकिन बल्लेबाज़ यह सही निर्णय नहीं ले पाए कि उन्हें कैसा शॉट लगाना है."दक्षिण अफ़्रीका के कप्तान एबी डिविलियर्स ने कहा, "यह एक भावुक दिन रहा. हम लंबे समय से लगातार जीत चाह रहे थे. पहले स्थान पर क़ाबिज़ 

टीम के सामने ऐसा प्रदर्शन करना बेहतरीन है."इससे पहले गुरूवार को जोहानसबर्ग में खेले गए पहले मैच में दक्षिण अफ़्रीका ने भारत को 141 रनों से 

हराया था.भारतीय क्रिकेट टीम का रिकॉर्ड विदेशों में, ख़ासकर दक्षिण अफ़्रीका में, बेहद ख़राब रहा है.भारत का दक्षिण अफ़्रीका से उसी की ज़मीन पर 26 बार एकदिवसीय क्रिकेट में आमने-सामने हुआ है और 20 मैचों में उसे हार का सामना करना पड़ा है. भारत को अभी तक केवल पाँच मैचों में ही जीत नसीब हुई है.इससे पहले साल 1992-93 में भी डरबन भारत के लिए कम डरावना साबित नही हुआ था.उस वक्त सात मैचों की सिरीज़ के छठे मैच में भारत का पुलिंदा 177 रनों पर बंध गया था जबकि जीत के लिए उसे 217 रनों की ज़रूरत थी.साल 2010-11 के अपने पिछले दौरे में भी भारत कुछ विशेष नही कर सका और 35.4 ओवर में 154 रन ही बना पाया था और दक्षिण अफ़्रीका ने उसे 135 रनों से हार का स्वाद चखाया था.(बीबीसी हिंदी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
यह बात तब सामने आई जब शरापोवा ब्रिटेन में हो रहे विंबलडन टेनिस टूर्नामेंट के एक मुक़ाबले के बाद मीडिया से बात कर रही थीं.इसके बाद तो ट्विटर और फेसबुक पर सचिन के फैंस की तरफ़ से शरापोवा के ख़िलाफ़ टिप्पणियों की बाढ़ सी आ गई. शरापोवा के आधिकारिक फ़ेसबुक पेज पर अब तक 20 हज़ार से ज़्यादा ऐसे कमेंट आ चुके हैं.वहीं ट्विटर पर #WhoisMariaSharapova(मारिया शरापोवा हैं कौन) हैशटैग सबसे ज़्यादा ट्रेंडिंग करने वाले हैशटैग में आ गया. सचिन के चाहने वालों ने इस हैशटैग के तहत शरापोवा के ख़िलाफ़ टिप्पणियाँ की हैं. कुछ टिप्पणी करने वालों ने तो यह तक लिख दिया है कि "शरापोवा ज़रूर नास्तिक होंगी, क्योंकि वो 'भगवान' को नहीं जानतीं" हालांक कुछ टिप्पणियों में उनका बचाव भी किया गया है.इस साल का फ्रेंच ओपन जीतने वाली शरापोवा से पूछा गया कि क्या वह जानतीं हैं कि सेंटर कोर्ट के रॉयल बॉक्स में कौन-कौन से सितारे उनका मैच देख रहे थे?इस सवाल के जवाब में उन्होंने कहा कि डेविड बेकम एक 'शानदार इंसान' हैं. लेकिन जब उनसे रॉयल बॉक्स में मौजूद सचिन तेंदुलकर के बारे में पूछा गया तो उनका जवाब करोड़ों भारतीयों को हैरान कर देने वाला था.उन्हें पता ही नहीं था कि सचिन तेंदुलकर कौन हैं.सचिन टेनिस के प्रशंसक हैं. वह अकसर विंबलडन मुक़ाबले देखने के लिए लंदन जाते रहते हैं. टेनिस इतिहास के महानतम खिलाड़ियों में शुमार किए जाने रोजर फेडरर जैसे खिलाड़ी भी क्रिकेट में उनके क़द से परिचित हैं.मारिया शरापोवा विंबलडन टूर्नामेंट से बाहर हो गईं हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इससे पहले फ़ीफा के महासचिव जेरोम वॉल्क ने ब्राज़ील में साल 2014 में होने वाले फ़ुटबॉल विश्व कप की तैयारियों को धीमा बताया था.ब्राज़ील के खेल मंत्री एल्डो रेबेलो ने कहा है कि वे फ़ीफ़ा से जेरोम वॉल्क के अलावा किसी अन्य अधिकारी को ब्राज़ील के साथ समन्वय के लिए नियुक्त करें.महासचिव वॉल्क ने विश्व कप की तैयारियों को धीमा बताते हुए कहा था कि ब्राज़ील को ‘पीछे से एक लात पड़नी चाहिए’ ताकि काम की रफ़्तार सही हो सके.उन्होंने ये भी कहा था कि ब्राज़ील विश्व कप के आयोजन से अधिक उसे जीतने पर तवज्जो दे रहा है.ब्राज़ील के खेल मंत्री की मांग को जेरोम वॉल्क ने ‘बचकाना’ बताया है. उधर खेलमंत्री ने वॉल्क की टिप्पणी को अनुपयुक्त बताते हुए कहा है कि ब्राज़ील अब उनका अपने देश में स्वागत नहीं करेगा.ब्राज़ील के खेलमंत्री एल्डो रेबेलो ने कहा, “इन अपर्याप्त और अस्वीकार्य टिप्पणियों के मद्देनज़र ब्राज़ील के सरकार फ़ीफ़ा अध्यक्ष को पत्र लिखेगी. इस ख़त में बताया जाएगा कि ब्राज़ील महासचिव वॉल्क के साथ काम करने को तैयार नहीं है. ”
__________________________
पाकिस्तान क्रिकेट टीम के पूर्व कप्तान सलमान बट, तेज़ गेंदबाज़ मोहम्मद आसिफ़ और मोहम्मद आमिर को पिछले साल लंदन के साउथवार्क क्राउन कोर्ट ने 'स्पॉट फ़िक्सिंग' के मामले में जेल की सज़ा सुनाई थी. सलमान बट को दो साल छह महीने, तेज़ गेंदबाज़ मोहम्मद आसिफ़ को एक साल और आमिर को छह महीने की सज़ा सुनाई गई थी.साल 2010 में इंग्लैंड के खिलाफ़ खेले गए लॉर्ड्स टेस्ट के दौरान जानबूझकर नो-बॉल फेंकने के आरोपी मोहम्मद आमिर पिछले महीने ही जेल से रिहा होकर पाकिस्तान लौटे हैं.समाचार एजेंसी रॉयटर्स के मुताबिक जेल से रिहा होने के बाद स्काई स्पोर्ट्स को दिए एक साक्षात्कार में मोहम्मद आमिर ने कहा कि 2010 के इंग्लैंड दौरे के दौरान उन्होंने अली नाम के एक व्यापारी को अपने बैंक खाते की जानकारी भेजी और एसएमएस के ज़रिए उससे पूछा कि उसे खाते का नंबर क्यों चाहिए.आमिर के मुताबिक लॉर्ड्स टेस्ट से एक दिन पहले मज़हर माजिद ने उनसे मुलाकात करनी चाही और बाद में सलमान बट भी वहां पहुंच गए.मज़हर माजिद ने उन्हें बताया कि मैच फिक्सिंग के सिलसिले में आईसीसी अली को भेजे गए संदेशों की जांच कर रहा है और मोहम्मद आमिर को इस जांच में फंसने से रोका जा सकता है अगर वो अगले दिन मैच के दौरान दो नो-बॉल फेंकें.आमिर के मुताबिक प्रैक्टिस मैच के दौरान सलमान बट ने उन्हें नो-बॉल फेंकने का अभ्यास करने को भी कहा. आमिर के मुताबिक उन्होंने इसके बदले किसी से भी पैसों की मांग नहीं की हालांकि अगले दिन मज़हर माजिद ने उनके होटल के कमरे में आकर उन्हें कुछ पाउंड दिए.इस साक्षात्कार में आमिर ने कहा है कि उन्हें अपनी करनी पर बेहद अफसोस है और उन्हें शर्म आती है कि उन्होंने क्रिकेट के साथ ऐसा किया.आमिर के मुताबिक उन्होंने पैसे के लिए नहीं बल्कि सलमान बट और मज़हर माजिद की ओर से अली के साथ हुई बातचीत को लेकर डराए जाने और दबाव बनाए जाने के चलते नो-बॉल फेंकी.आमिर कहते हैं कि उन्हें वर्ल्ड ऑफ न्यूज़ के स्टिंग ऑपरेशन के बारे में कोई जानकारी नहीं थी और वो आज भी इस सवाल का जवाब ढूंढ रहे हैं कि उन्हें इस मामले में क्यों फंसाया गया.इस प्रकरण के बाद मोहम्मद आमिर पर पांच साल के लिए किसी भी तरह का क्रिकेट खेलने का प्रतिबंध लगा दिया गया है.
__________________________
इसके अलावा भारत ए और वेस्टइंडीज़ ए के बीच भी चार दिवसीय मैचों की सिरीज़ खेली जा रही है. इसके तहत दोनों टीमें तीन मैच खेलेंगी.एनकेपी चैलेंजर ट्रॉफी का फ़ाइनल 29 तारीख़ को खेला जाएगा. इसमें दिल्ली, इंडिया ब्लू और इंडिया रेड यानि तीन टीमें भाग ले रही हैं.जब इतने सारे मैच खेले जाएंगे तो ज़ाहिर है कि एक ही समय में लगभग सारे खिलाड़ी मैदान में नज़र आएंगे और ऐसा ही हो भी रहा है.चैंपियंस लीग में महेन्द्र सिंह धोनी, रोहित शर्मा, शिखर धवन, इशांत शर्मा, आर अश्विन, मुरली विजय, सुरेश रैना जैसे धुरंधर अपनी अपनी टीमों को चैंपियन बनाने के लिए संधर्ष कर रहे है.वहीं एनकेपी साल्वे चैलेंजर ट्रॉफी में विराट कोहली, विरेंद्र सहवाग, परविंदर अवाना, युवराज सिंह, रोबिन उथप्पा, अभिषेक नायर, भुवनेश्वर कुमार, आर विनय कुमार, युसुफ पठान, उमेश यादव खेल रहे है.इन सभी खिलाड़ियों का एकमात्र उद्देश्य चयनकर्ताओं का ध्यान अपनी तरफ आकर्षित करना है जो 30 सितंबर को भारत दौरे पर आने वाली ऑस्ट्रेलियाई क्रिकेट टीम के ख़िलाफ भारतीय टीम का चयन करेंगे.उल्लेखनीय है कि ऑस्ट्रेलियाई टीम भारत में सात एकदिवसीय मैचो की सिरीज़ खेलेगी. अब शिखर धवन ने तो चैंपियंस लीग के शुरूआती मैचों में अपनी फॉर्म और फिटनेस साबित कर दी है तो युवराज सिंह ने भी वेस्टइंडीज़ ए के खिलाफ मिले अवसरो का पूरा लाभ उठाते हुए तीन एकदिवसीय मैचो की अनधिकृत सिरीज़ में एक शतक और एक अर्धशतक जमाया.इसके साथ ही उन्होने टीम में वापसी का अपना दावा भी मज़बूती से पेश कर दिया है. वैसे सबकी नज़रे विरेंद्र सहवाग और युसूफ पठान जैसे खिलाडियों पर भी है.युसूफ पठान वेस्टइंडिज़ ए के ख़िलाफ तो कुछ अधिक नही चमके लेकिन अभी भी उनके पास चैलेंजर ट्रॉफी में कुछ कर दिखाने के अवसर है.दूसरी तरफ विरेंद्र सहवाग दिल्ली के लिए खेलते हुए इंडिया ब्लू के खिलाफ गुरूवार को अर्धशतक जमाने में तो कामयाब रहे लेकिन बल्लेबाज़ी क्रम में वो चार नम्वर पर उतरे.इस मैच में उनकी टीम को 18 रनों से हार का सामना भी करना पड़ा. अब सहवाग के मिडिल ऑर्डर में उतरने से यह बहस भी रोचक हो जाएगी कि अगर चैलेंजर ट्रॉफी में अगले मैचो में भी वह बतौर ओपनर नही खेले और रन बनाने में कामयाब हुए तो चयनकर्ता उन्हे टीम के किस नम्बर पर जगह दे.वैसे भी टीम में जब अधिकतर खिलाडियों की जगह लगभग पक्की हो तो दो-तीन खिलाडियों के लिए ही रोमांचक संधर्ष है.देखना है कि 29 तारीख तक यह खिलाड़ी अपनी फार्म और फ़िटनेस कैसी दिखाते है और 30 तारीख को जब भारतीय टीम घोषित होगी तो उसमें किसे जगह मिलती है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
जवाब में पाकिस्तान की पूरी टीम 48.5 ओवरों में 284 रन बनाकर आउट हो गई.बेहतरीन खेल के लिए श्रीलंका के मलिंगा को मैन ऑफ़ द मैच चुना गया. उन्होंने शानदारी गेंदबाज़ी करते हुए पांच विकेट लिए और पाकिस्तान को जीत से दूर रखा.296 रनों के लक्ष्य का पीछा करने मैदान में उतरी पाकिस्तानी टीम की शुरूआती अच्छी रही. ओपनर बल्लेबाज़ शर्जिल ख़ान और अहमद शहज़ाद ने कुछ अच्छे शॉट्स लगाए लेकिन केवल 28 रन के स्कोर पर शर्जिल ख़ान के रूप में पाकिस्तान की पहली विकेट गिरी. शर्जिल ने 23 गेंदों पर 26 रन बनाए. जल्द ही पाकिस्तान की चार विकेट गिर गई.लेकिन उमर अकमल और मिसबाह उल हक़ ने पांचवी विकेट के लिए 114 रनों पर 121 रनों की साझेदारी की और जब वे दोनों खेल रहे थे तो लग रहा था कि पाकिस्तान आसानी से मैच जीत जाएगा.लेकिन अकमल के आउट होने के बाद पाकिस्तान की विकेट लगातार गिरती रही.सईद अजमल और बिलावल भट्टी ने आख़िर में कुछ कोशिश की लेकिन अपनी टीम को जीत नहीं दिला सके और आख़िरकार 48.5 ओवरों में 284 रन बनाकर पूरी टीम पैवेलियन लौट गई.पाकिस्तान की ओर से उमर अकमल ने सर्वाधिक 74 रन बनाए, जबकि कप्तान मिसबाह ने 73 रन बनाए.श्रीलंका की ओर से लसित मलिंगा ने शानदार गेंदबाज़ी की और 52 रन देकर पांच विकेट हासिल किए.इससे पहले बल्लेबाज़ी करने उतरी श्रीलंकाई टीम की शुरूआत भी कोई ख़ास अच्छी नहीं रही. कुसुल परेरा और थिरिमाने ने पहले विकेट के लिए 28 रन जोड़े और परेरा 14 रन बनाकर पैवेलियन लौट गए. उसके बाद मैदान में संगकारा जिन्होंने थिरिमाने के साथ मिलकर दूसरी विकेट के लिए 161 रन जोड़े.संगकारा ने 67 रन बनाए जबकि थिरिमाने ने शानदार 102 रन बनाए. कप्तान मैथ्यूज़ 55 रन बनाकार नाबाद रहे.पाकिस्तान की ओर से उमर गुल और आफ़्रीद़ी ने दो-दो विकेट लिए.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पुणे में हुए इस मैच में डेक्कन चार्जर्स ने पुणे वॉरियर्स इंडिया को 18 रनों से पराजित कर दिया.डेक्कन चार्जर्स ने पहले बल्लेबाज़ी करते हुए 178 रनों का लक्ष्य दिया था. लेकिन पुणे वॉरियर्स इंडिया निर्धारित 20 ओवरों में सात विकेट के नुकसान पर 159 रन ही बना सकी.डेक्कन चार्जर्स टीम को इस सत्र में पहली जीत मिली. डेक्कन चार्जर्स ने अब तक सात मैच खेले हैं जिनमें से उसे पांच में हार मिली है और एक में जीत.उसका एक मैच बारिश के कारण रद्द हो गया था और इसकी वजह से उसे एक अंक मिला था. अब डेक्कन चार्जर्स तीन अंक लेकर नौ टीमों की तालिका में सबसे निचले स्थान पर है.पुणे वॉरियर्स ने अब तक नौ मैच खेले हैं जिनमें से उसे चार में जीत और पांच में हार मिली है. वह आठ अंक लेकर बेहतर नेट रन-रेट के आधार पर अंक तालिका में छठवें स्थान पर है.वॉरियर्स की ओर से रॉबिन उथप्पा ने सबसे अधिक 29 रन बनाए जबकि स्टीव स्मिथ ने 26 रनों की पारी खेली.कप्तान सौरव गांगुली ने 23 और ओपनर मनीष पांडेय ने 21 रनों का योगदान दिया.जेसी राइडर का बल्ला आज नहीं चल सका. जब टीम का स्कोर 15 रन था तो वे कैच आउट हो गए. उन्होंने छह गेंदों पर एक चौके की मदद से आठ रन बनाए.थेरॉन और आशीष रेड्डी को दो-दो विकेट मिले. अंकित शर्मा और मनप्रीत गोनी को एक-एक विकेट मिले.टॉस जीतकर पहले बल्लेबाजी करते हुए डेक्कन चार्जर्स टीम ने निर्धारित 20 ओवरों में चार विकेट के नुकसान पर 177 रन बनाए.डेक्कन चार्जर्स की ओर से कैमरन व्हाइट ने सर्वाधिक 78 रन बटोरे.पार्थिव पटेल और शिखर धवन ने टीम को अच्छी शुरुआत दी और दोनों ने लगभग 10 रन प्रति ओवर की औसत से पहले विकेट के लिए 39 रनों की साझेदारी की.चौथे ओवर की आखिरी गेंद पर धवन के रूप में डेक्कन चार्जर्स का पहला विकेट गिरा.छठवें ओवर में पटेल भी आउट हो गए. उस समय टीम का कुल योग 50 रन था.इसके बाद रन गति धीमी हो गई. व्हाइट ने कप्तान कुमार संगकारा के साथ मिलकर तीसरे विकेट के लिए 33 रनों की साझेदारी की.83 के कुल योग पर संगकारा आउट हुए. इस साझेदारी के टूटने के बाद ज्यॉ पाल ड्यूमिनी ने व्हाइट के साथ मोर्चा संभाला और चौथे विकेट के लिए 75 रनों की साझेदारी की. व्हाइट ने महज 46 गेंदों पर 78 रनों की पारी खेली.
__________________________
हैदराबाद में हुए आईपीएल मैच में डेक्कन चार्जर्स ने राजस्थान को पाँच विकेट से हरा दिया. डेल स्टेन और अमित मिश्रा की अच्छी गेंदबाजी की बदौलत डेक्कन को जीत मिली.प्ले ऑफ में जगह बनाने की होड़ में बने रहने के लिए राजस्थान को अपने दोनों अंतिम मैच जीतने ही थे-डेक्कन और मुंबई के खिलाफ.राजस्थान ने टॉस जीतकर पहले बल्लेबाजी चुनी और शुरुआत की द्रविड़ और रहाणे ने. शुरु में तो डेक्कन के गेंदबाजों और फील्डरों का प्रदर्शन खराब रहा. पहले ही ओवर में विकेटकीपर पार्थिव पटेल ने अजिंक्य रहाणे का कैच छोड़ दिया. लेकिन अगले ही ओवर में डेल स्टेन ने इसकी भरपाई कर दी. उन्होंने केवल छह के स्कोर पर रहाणे को आउट कर दिया.इसके बाद अमित मिश्रा ने राजस्थान को दोहरा झटका दिया. उन्होंने 13 पर शेन वाटसन और सात रन पर स्टुयर्ट बिनी को पवेलियन लौटा दिया. केवल कप्तान द्रविड़ अकेले जूझते रहे.लेकिन 12वें ओवर में मनप्रीत गोनी ने 39 के स्कोर पर उन्हें भी चलते किया. ओवेस शाह और अशोक मनेरिया ने भी थोड़ा योगदान किया. लेकिन आखिरी के बल्लेबाज कुछ नहीं कर पाए. 20 ओवरों में राजस्थान की टीम आठ विकेट के नुकसान पर 126 रन ही बना पाई. डेल स्टेन ने दो विकेट लिए.वहीं अक्षत रेड्डी और शिखर धवन ने डेक्कन चार्जर्स को ठीक-ठाक शुरुआत दिलाई. शिखर धवन ने 24 गेंदों में 26 रन बनाए. शिखर धवन ने पूरी प्रतियोगिता में अच्छा प्रदर्शन किया है. अक्षत रेड्डी ने आउट होने से पहले 42 रनों का योगदान दिया.उनके बाद आए व्हाइट और लिन कुछ खास नहीं कर पाए और हालात थोड़े मुश्किल होते दिखे पर डूमिनी ने तेज़ी से 24 रन बनाए.वे 18वें ओवर में बिनी का शिकार बने. लेकिन तब तक वे अपनी टीम को जीत के बेहद करीब ले जा चुके थे. उस समय डेक्कन का स्कोर था पाँच विकेट पर 118 रन. जीत के लिए आखिर के चंद रन पार्थिव पटेल और आशीष रेड्डी ने बना लिए.राजस्थान की ओर से सिद्धार्थ त्रिवेदी ने दो विकेट लिए.
__________________________
वे उद्घाटन समारोह में भारतीय दल का नेतृत्व करेंगे.राष्ट्रमंडल खेलों में हिस्सा ले रहे भारतीय दल के प्रमुख राज सिंह ने समाचार एजेंसी पीटीआई को बताया, "राष्ट्रमंडल खेलों के उद्घाटन समारोह के दौरान भारतीय दल के ध्वजवाहक विजय कुमार होंगे."लंदन ओलंपिक खेल में कुश्ती में कांस्य पदक जीतने वाले योगेश्वर दत्त को रिज़र्व ध्वजवाहक के तौर पर रखा गया है.भारतीय ओलंपिक संघ के अध्यक्ष एन रामचंद्रन और महासचिव राजीव मेहता मंगलवार को ग्लासगो स्थित खेल गांव पहुंच कर भारतीय खिलाड़ियों से मिले.23 जुलाई से 3 अगस्त तक चलने वाले ग्लासगो राष्ट्रमंडल खेलों में भारत के 224 एथलीट 14 खेलों की करीब 250 मेडल स्पर्धाओं में शिरकत करेंगे.पिछले 2010 के दिल्ली राष्ट्रमंडल खेलों में भारत की ओर 495 एथलीटों ने हिस्सा लिया था. इन एथलीटों ने 38 स्वर्ण, 27 रजत और 36 कांस्य सहित कुल 101 पदक जीते थे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और ट्विटर पर भी फ़ॉलो कर सकते हैं.)
__________________________
बारिश के कारण मैच 42 ओवरों का कर दिया गया था. न्यूज़ीलैंड ने पहले बल्लेबाज़ी करते हुए 42 ओवरों में सात विकेट के नुक़सान पर 271 रन बनाए.डकवर्थ लुईस नियम के तहत भारत को 42 ओवरों में 297 रनों का लक्ष्य मिला था.जवाब में भारत ने जब नौ विकेट के नुक़सान पर 277 रन बनाए थे, उस समय फिर बारिश शुरू हो गई. उस समय तीन और गेंद फेंकी जानी बाक़ी थी.अंपायरों ने मैच समाप्त करने की घोषणा की और डकवर्थ लुईस नियम के तहत भारत 15 रनों से मैच हार गया.भारतीय टीम की शुरुआत अच्छी नहीं रही और 37 रनों पर उसके दो विकेट गिर गए थे. शिखर धवन 12 और रोहित शर्मा 20 रन बनाकर पवेलियन लौट गए.लेकिन अजिंक्य रहाणे और विराट कोहली ने तीसरे विकेट के लिए 90 रन जोड़े.रहाणे के 36 के निजी स्कोर पर आउट हो जाने के बाद कप्तान महेंद्र सिंह धोनी और कोहली ने कमान संभाली. दोनों के पिच पर रहते ऐसी उम्मीद बँध रही थी कि शायद भारत मैच में वापसी कर सकता है.लेकिन पहले मैच में शतक लगाने वाले कोहली 78 रन बनाकर आउट हो गए. रैना ने तेज़ी से रन बनाने की कोशिश की. लेकिन वे 35 रन ही बना सके.कप्तान धोनी के 56 रन पर आउट होने के बाद भारत की रही-सही उम्मीद जाती रही.न्यूज़ीलैंड की ओर से टिम साउदी ने सबसे ज़्यादा चार विकेट लिए.इससे पहले न्यूज़ीलैंड की ओर से केन विलियम्सन ने सर्वाधिक 77 रनों की पारी खेली, जबकि रॉस टेलर ने 57 रन बनाए.लेकिन न्यूज़ीलैंड की पारी के स्टार रहे कोरी एंडरसन, जिन्होंने सिर्फ़ 17 गेंदों पर 44 रनों की पारी खेली. हाल ही में उन्होंने वनडे में सबसे तेज़ शतक का रिकॉर्ड अपने नाम किया था.उन्होंने 44 रनों की पारी में दो चौके और पाँच छक्के लगाए. सलामी बल्लेबाज़ मार्टिन गुप्टिल ने भी 44 रनों की पारी खेली.भारतीय गेंदबाज़ों का प्रदर्शन कोई ख़ास नहीं रहा. मोहम्मद शामी ने 55 रन देकर तीन विकेट लिए. जबकि भुवनेश्वर कुमार, ईशांत शर्मा, रवींद्र जडेजा और सुरेश रैना ने एक-एक विकेट लिए. (क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
पहले बल्लेबाज़ी करते हुए भारत ने वेस्टइंडीज के सामने जीत के लिए 230 रनों का लक्ष्य रखा था जिसे वेस्टइंडीज ने नौ विकेट के नुकसान पर और 16 गेंद शेष रहते ही पा लिया. वेस्टइंडीज ने रविवार को त्रिकोणीय सीरीज के दूसरे मैच में टॉस जीतकर भारत को बल्लेबाजी का न्यौता दिया था.भारत ने पहले बल्लेबाजी करते हुए पचास ओवरों में सात विकेट के नुकसान पर 229 रन बनाए. रोहित शर्मा ने शानदार बल्लेबाजी करते हुए 60 रनों का योगदान दिया.सुरेश रैना ने 44, दिनेश कार्तिक ने 23 और महेंद्र सिंह धोनी ने 27 रनों का योगदान दिया.वहीं वेस्टइंडीज की ओर से रोच, बेस्ट और सामी ने दो-दो विकेट लिए.

(मैच का स्कोर देखने के लिए क्लिक करें)वेस्टइंडीज के नियमित कप्तान ड्वेन ब्रावो ग्रोइन चोट के कारण इस मैच में नहीं खेल सके. उनकी जगह किरोन पोलार्ड कप्तानी कर रहे हैं.वेस्टइंडीज की ओर से रवि रामपाल भी टखने की मांसपेशियों में खिंचाव के कारण अंतिम एकादश में शामिल नहीं हो पाए.इन दो चोटिल खिलाड़ियों की जगह टिनो बेस्ट और डेवन स्मिथ को टीम में शामिल किया गया. वहीं भारत ने अंतिम एकादश में कोई बदलाव नहीं किया है.(बीबीसी हिन्दी के एंड्राइड ऐप के लिए आप 

यहाँ क्लिक कर सकते हैं. आप हमें 

फेसबुक या 

ट्विटर पर भी फॉलो कर सकते हैं )
__________________________
स्थानीय लाइब्रेरी में भ्रमण के दौरान एक दिन उनकी निगाह एक भारी-भरकम पीले ज़िल्द वाली किताब पर गई. ये किताब कोई और नहीं बल्कि उस साल की विजडन क्रिकेटर्स अलमनक थी जिसे संक्षेप में विज़डन पत्रिका के नाम से जाना जाता है.फरमेज को उसी क्षण उस किताब से ऐसा लगाव हुआ कि आज तक नहीं छूटा. उस समय को याद करते हुए फरमेज कहते हैं, “मैंने उस किताब को पढ़ना शुरू किया और फिर उसमें डूब गया, जैसा कि विजडन के आम पाठक होते हैं.”करीब डेढ़ महीने बाद फरमेज क्रिकेट का बाइबल कहे जाने वाली इस पत्रिका को पहली बार खरीद कर लाए और फिर उन्होंने उसका संग्रह करना शुरू कर दिया.साल 2004 में उनकी आलमारियों में विजडन की इतनी प्रतियां पड़ी थीं कि उनके एक दोस्त ने सलाह दे दी कि वो विज़डन की खरीद और बिक्री का कारोबार शुरू करें.फरमेज बताते हैं, “तीन महीने के भीतर ही मैंने एक छोटी-सी वेबसाइट शुरू कर दी थी. छह महीने के भीतर मैंने इसकी ऑनलाइन बिक्री शुरू कर दी.”वो कहते हैं कि साल 2008 तक उनका ये काम इतनी तेजी से आगे बढ़ने लगा कि लोग कहने लगे कि वो विजडन के ब्रिटेन और शायद दुनिया भर में अकेले और सबसे बड़े व्यवसायी हैं.फरमेज आज विजडन की करीब 150 से दो सौ प्रतियां हर महीने बेचते हैं. विजडन की दुर्लभ प्रतियां 35 हजार पाउंड तक में बिकती हैं और पूरे सेट की कीमत तीन लाख पचास हजार पाउंड के करीब है.इसका मतलब ये हुआ कि एक किताब से गहरे लगाव के कारण धूल लगी किताबों की बिक्री करके एक व्यक्ति कितनी आमदनी कर सकता है. इस किताब का 150वां संस्करण अगले हफ्ते छपने जा रहा है.हर साल अप्रैल महीने में प्रकाशित होने वाली विज़डन पत्रिका में परंपरागत तौर पर इंग्लैंड में खेले जाने वाले हर प्रथम श्रेणी के मैच का स्कोर कार्ड रहता है. इसके अलावा अंतरराष्ट्रीय मैचों, काउंटी मैचों, विश्वविद्यालय, स्कूल और क्लब स्तर के मैचों के बारे में भी संक्षिप्त जानकारी रहती है.इसके अलावा इसमें कई लेख, हर साल पांच विजडन क्रिकेटर्स के प्रोफाइल और दूसरी रोचक जानकारियां रहती हैं.क्रिकेट के खेल में होने वाली तमाम अजीबोगरीब कहानियां भी इस पत्रिका का हिस्सा बनती हैं. मसलन, “खरगोश ने पैवेलियन को खोद डाला”, “गर्म हवा के गुब्बारों ने रोका खेल” या फिर “नग्न नृत्य करने के कारण गिरफ्तार हुए क्रिकेटर”.लॉरेंस बूथ साल 2011 में 35 साल की उम्र में विज़डन के संपादक बने थे और वो इस पत्रिका के सबसे युवा संपादक थे. वो कहते हैं कि विज़डन ‘क्रिकेट की आत्मा’ है.दरअसल ये किताब उन्नीसवीं सदी के मध्य के स्टार क्रिकेट खिलाड़ी जॉन विज़डन के दिमाग़ की उपज थी जो कि अपने रिटायरमेंट के बाद आय का कोई स्रोत तलाश रहे थे.साल 1889 में इस पत्रिका ने पहली बार साल के सर्वश्रेष्ठ क्रिकेटरों के बारे में छापना शुरू किया जो कि बाद में इसका मशहूर कॉलम बना और इसी नाम से पुरस्कार की भी शुरुआत हुई.1901 में संपादक सिडनी पार्डन ने पहली बार इसमें संपादकीय लिखने की शुरुआत की और साल 1938 में पत्रिका की पहचान बने पीले कवर की शुरुआत हुई.1963 में विज़डन का सौवां संस्करण प्रकाशित हुआ और इसे यादगार बनाने के लिए साल 2000 में इंग्लैंड और वेस्ट इंडीज के बीच विज़डन ट्रॉफी का आयोजन किया गया.आज विज़डन की करीब चालीस हज़ार प्रतियां बिकती हैं और एक प्रति की कीमत पचास पाउंड है.
__________________________
लंदन के ओलंपिक स्टेडियम में 200 मीटर का स्वर्ण जीत लगातार 100 और 200 मीटर खिताब बरकरार रखने वाले यूसेन बोल्ट ने गुरुवार को कहा कि मेरे दिल में कार्ल लुई के लिए कोई इज़्जत नहीं बची है.हाल ही में कार्ल लुई का एक बयान आया था जिसमें उन्होंने कहा था कि जैमका के डोपिंग नियंत्रण तंत्र बाकि देशों जितने कड़े नहीं हैं.100 और 200 मीटर के पूर्व चैंपियन रहे कार्ल लुई ने सीधे तौर पर तो कोई आरोप नहीं लगाए हैं, लेकिन उन्होंने हाल ही के वर्षों में कहा है कि जैमका के डोप टैस्टिंग नियमों को कठोर किए जाने की ज़रुरत है.जब प्रेस वार्ता में बोल्ट से पूछा गया कि क्या आप अपनी तुलना कार्ल लुई से करना चाहेंगे या फिर महान जेसी ओवन सेतो अक्सर मुस्कुराते हुए प्रेस वार्ता में नज़र आने वाले बोल्ट के चेहरे से इस सवाल का जवाब देते वक्त मुस्कुराहट गायब हो चुकी थी.ओलंपिक के नौ स्वर्ण पदक विजेता कार्ल लुई की आलोचना करते हुए बोल्ट ने कहा, “मैं यहां अब कुछ बहुत विवादास्पद कहने वाला हूं. कार्ल लुई, मेरे मन में आपके लिए कोई सम्मान नहीं है. किसी ट्रैक खिलाडी़ का किसी दूसरे ट्रैक खिलाड़ी के बारे में ऐसा कहना अपमानजनक है. मुझे लगता हैं कि वो सिर्फ लोगों का ध्यान आकर्षित करना चाहते हैं क्योंकि कोई भी उनके बारे में बात नहीं करता है.”बोल्ट ने कहा, “ये मेरे लिए बड़ा दुखदायक था जब मुझे पता चला कि वो क्या कह रहे हैं, वो बड़ा विचलित कर देने वाली बात थी. मेरे दिल में उनके लिए कोई सम्मान नहीं हैं, ज़रा भी नहीं.”जब बोल्ट से पूछा गया कि लुई के कौन से बयान ने उन्हें इतना दुखी कर दिया तो बोल्ट ने कहा, “ये ड्रग्स के बारे में था, जो खिलाड़ी खेल से संन्यास ले चुका है, वो ऐसी बात करे तो दुख होता हैं. मैं समझता हूं कि ऐसा बयान देना दिखाता हैं कि वो लोगों का ध्यान आकर्षित करना चाहते हैं.”गुरुवार को जब बोल्ट से पूछा गया कि क्या आप ये गारंटी दे सकते हैं कि जैमका के तीनों खिलाड़ी पाक साफ हैंतो एक तरफ रजत पदक विजेता योहान ब्लेक और दूसरी तरफ कांस्य पदक विजेता वारेन वेयर के बीच में बैठे बोल्ट ने जवाब दिया, “ बिना किसी शक के, हम कड़ा अभ्यास करते हैं.”बोल्ट ही ऐसे खिलाड़ी हैं जिन्होंने एक ही ओलंपिक में 100 और 200 मीटर के खिताब लगातार दो बार जीते हैं.हालांकि कार्ल लुई ने 1984 ओलंपिक खेलों में 100 और 200 मीटर के खिलाब जीते थे, लेकिन 1988 ओलंपिक खेलों में वो दूसरे स्थान पर थे.कार्ल लुई ने 2008 के बीजिंग खेलों के बाद खेल पत्रिका 'स्पोर्टस इल्यूस्ट्रेटेड' को दिए इंटरव्यू में कहा था, “जैमका जैसे देशों में रैंडम टेस्टिंग नहीं होती. महीनों तक उनके खिलाड़ियों की टेस्टिंग नहीं होती. मैं ये नहीं कहता कि कोई डोप कर रहा है, लेकिन सबको बराबरी का मौका मिलना चाहिए.”
__________________________


मैच का स्कोर जानने के लिए यहां क्लिक करेंभारत के लिए सहवाग ने आतिशी पारी खेली और 117 रन बनाएभारत के लिए युवराज सिंह टीम में वापसी कर रहे हैं. लेकिन हरभजन की अब भी वापसी नहीं हुई है. भारत दो स्पिनर यानि आर अश्विन और प्रज्ञान ओझा के साथ मैदान पर उतर रहा है.इस श्रृंखला में दोनों टीमें के बीच कांटे की टक्कर होने की संभावना जताई जा रही है लेकिन राहुल द्रविड़ जैसे पूर्व क्रिकेटर भारत का पलड़ा भारी मानते हैं.वैसे देखा जाए तो भारत ने पिछले आठ वर्षों में घरेलू सीज़न में एक भी सीरिज में हार का सामना नहीं किया है.उधर इंग्लैंड पिछली बार भारत में 28 वर्ष पहले जीता था. तब से इंग्लैंड ने भारत में 11 टेस्ट खेले हैं लेकिन जीत का स्वाद सिर्फ़ एक ही मैच में चखा है.
__________________________
भारतीय क्रिकेट कंट्रोल बोर्ड ने बयान जारी कर बताया है कि शुक्रवार को ट्रेनिंग के दौरान जाधव की मांसपेशियों में ख़िंचाव आ गया. इसके बाद वॉशिंगटन को चुना गया है. जाधव पर बोर्ड की मेडिकल टीम नज़र बनाए हुए हैं.वॉशिंगटन ने इंडियन प्रीमियर लीग में प्रदर्शन से अपनी पहचान छोड़ी थी. वह राइज़िंग पुणे सुपरजाइंट्स टीम के खिलाड़ी रहे हैं. इसके अलावा वह घरेलू क्रिकेट में तमिलनाडु की ओर से खेलते हैं.टी-20 टीम में हुआ था चयनवॉशिंगटन को हाल ही में श्रीलंका के ख़िलाफ़ टी-20 सिरीज़ के लिए चुना गया था लेकिन उस सिरीज़ से पहले ही उन्हें वनडे मैच के लिए बुला लिया गया है. ऐसा हो सकता है कि वह टी-20 से पहले वनडे मैचों में ही अपना अंतरराष्ट्रीय पदार्पण कर लें.श्रीलंका के ख़िलाफ़ भारत अपना पहला वनडे मैच रविवार को धर्मशाला में खेलेगा. वनडे कप्तान विराट कोहली को आराम दिए जाने के बाद बल्लेबाज़ रोहित शर्मा टीम की कमान संभाल रहे हैं.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
इंडियन प्रीमियर लीग (आईपीएल) की चार टीमें मुंबई इंडियंस, चैन्नई सुपर किंग्स, कोलकाता नाइट राइडर्स और दिल्ली डेयरडेविल्स भी इसमें हिस्सा ले रही हैं.चैम्पियंस लीग टी-20 क्रिकेट टूर्नामेंट में कुल दस टीमों के बीच मुकाबला होगा जिन्हें दो समूहों में बांटा गया है.पहले समूह में ऑकलैंड एसेस, दिल्ली डेयरडेविल्स, कोलकाता नाइट राइडर्स, पर्थ स्कोचर्स और टाइटन्स टीमें हैं.दूसरे समूह में चेन्नई सुपर किंग्स, हाइवेल्ड लॉयन्स, मुंबई इंडियंस, सिडनी सिक्सर्स और यार्कशर टीमें हैं.श्रीलंका में 

टी-20 क्रिकेट विश्वकप के समापन को ज्यादा दिन नहीं हुए हैं और चैम्पियंस लीग के बहाने क्रिकेट प्रेमी को टी-20 क्रिकेट का रोमांच एक बार फिर देखने का मौका मिलेगा.हालांकि टी-20 विश्वकप में भारतीय टीम ने अपने प्रदर्शन से भारतीय दर्शकों को निराश किया था, लेकिन फिर भी चैम्पियंस लीग में सबकी निगाहें भारतीय खिलाड़ियों के प्रदर्शन पर रहेंगी.कोलकाता नाइट राइडर्स और दिल्ली डेयरडेविल्स एक ही समूह में हैं. इसी तरह चेन्नई सुपर किंग्स और मुंबई इंडियंस दूसरे समूह में हैं.इससे सेमीफाइनल में भारतीय टीमों के बीच मुक़ाबला होने की उम्मीद है जहां हर समूह की दो शीर्ष टीमें नॉक-ऑउट दौर में पहुंचेंगी.लेकिन ये बात भी याद रखना होगा कि इस टूर्नामेंट में भारतीय टीमों का मुकाबला उन टीमों से होगा जो टी-20 की दुनिया की बेहतरीन टीमें हैं.वहीं दक्षिण अफ्रीका की टाइटन्स और हाइवेल्ड लॉयन्स को घरेलू मैदानों पर खेलने का फायदा निश्चित रूप से मिलेगा.ऑस्ट्रेलिया की पर्थ स्कोचर्स की बात करें तो उसके पास शान मार्श और हर्शल गिब्स जैसे धुरंधर बल्लेबाज़ हैं.सिडनी सिक्सर्स भी ऑस्ट्रेलिया की ही टीम है जिसके पास शेन वॉटसन हैं जिन्हें टी-20 विश्वकप में प्लेयर ऑफ द टूर्नामेंट से नवाज़ा गया था.रही बात ऑकलैंड की एसेस और यार्कशर टीमों की तो दोनों ही अपने-अपने पूल में चोटी पर रहकर टूर्नामेंट में जगह बना पाई हैं.
__________________________
पहले 20 बल्लेबाज़ों में भारत का कोई खिलाड़ी नहीं है. सचिन तेंदुलकर 22 वें नंबर पर हैं. गेंदबाज़ी में ज़रूर प्रज्ञान ओझा का नंबर नौ है.आइए नज़र डालते हैं आईसीसी की ताज़ा रैंकिंग पर.......हाल में संपन्न हुई चार टेस्टों की भारत इंग्लैंड श्रंखला में मामूली प्रदर्शन के बाद सचिन तेंदुल्कर दुनिया के चोटी के बीस बल्लेबाज़ों की सूची से बाहर हो गए हैं.दूसरी ओर ऑस्ट्रेलिया के बल्लेबाज़ माइकल क्लार्क एक बार फिर दुनिया के नंबर एक बल्लेबाज बन गए हैं.तेंदुल्कर 19वें स्थान से फिसल कर अब 22वें स्थान पर पहुँच गए हैं.इंग्लैंड के खिलाफ सीरीज़ में चार टेस्टों में मात्र 112 रन बना पाए.वीरेंद्र सहवाग और चेतेश्वर पुजारा भी अपनी पुरानी रैंकिंग बरकरार नहीं रख पाए और क्रमश: 25वे और 26वें स्थान पर फिसल गए.विराट कोहली चार पायदान ऊपर चढ़ कर 37वें स्थान पर पहुँच गए जबकि महेंद्र सिंह धोनी अपने पुराने 38वें स्थान पर बरकरार रहे.गेंदबाजी में प्रग्यान ओझा को चार स्थानों का नुकसान हुआ और वह नवें नंबर पर पहुँच गए जबकि आर अश्विन दो स्थानों की छलांग लगा कर बीसवें स्थान पर पहुँच गए.खराब फ़ॉर्म में चल रहे ज़हीर खाँ अपने पुराने15वें स्थान से हिले नहीं जबकि ईशान शर्मा के नागपुर टेस्ट में बेहतर प्रदर्शन के बाद उन्हें एक स्थान का फ़ायदा हुआ और वह 32वें नंबर पर पहुँच गए.होबार्ट टेस्ट से पहले क्लार्क नंबर एक रैंकिंग वाले वेस्ट इंडीज के शिवनारायण चंद्रपॉल से मात्र एक अंक पीछे थे, लेकिन अब उन्होंने वेस्ट इंडियन खिलाड़ी पर नौ अंकों की बढ़त बना ली है.होबार्ट टेस्ट में क्लार्क की श्रीलंका के खिलाफ 74 और 57 रनों की पारियों ने उन्हें पहले नंबर पर पहुँचने में काफी मदद की. पहले स्थान के प्रबल दावेदार इंग्लैंड के कप्तान एलेस्टर कुक को चौथे स्थान पर संतोष करना पड़ा.नागपुर टेस्ट में दोहरी विफलता के कारण उन्हें 38 अंकों से हाथ धोना पड़ा. यह टेस्ट मैच ड्रा समाप्त हुआ. अब उनके और क्लार्क के बीच 52 रेटिंग अंकों की दूरी है.गेंदबाजों की सूची में दक्षिण अफ्रीका के डेल स्टेन अब भी पहले स्थान पर बने हुए हैं जबकि श्रीलंका के स्पिनर रंगना हेरात दो स्थान फिसल कर चौथे स्थान पर आ गए हैं.इंग्लैंड के तेज़ गेंदबाज़ जेम्स एंडरसन को भी एक स्थान का फ़ायदा हुआ है और वह छठे स्थान पर पहुँच गए हैं.
__________________________
विगिन्स ने तीन मिनट 21 सेकेंड के अंतराल से जीत दर्ज की है. विगिन्स की स्काई टीम के साथ क्रिस फ्रूम दूसरे और इटली के विन्सेन्ज़ो निबाली तीसरे स्थान पर रहे.उधर ब्रितानी मार्क कैवेंडिश ने अंतिम दौर जीता और इस तरह ये उनका टुअर डे फ्रांस पर अब तक के कुल 23वें दौर की जीत थी.विगिन्स को यूँ तो शनिवार को ही अजेय बढ़त मिल गई थी मगर उन्होंने पेरिस की सड़कों पर आसानी से जीत की औपचारिक इबारत लिख दी.तीन बार ओलंपिक के चैंपियन विगिन्स ने हाथ ऊपर उठाकर जीत की रेखा पार की और ये जीत हासिल करके विगिन्स ने न सिर्फ़ जीत की लंबे समय की इच्छा पूरी की बल्कि साइक्लिंग के महान लोगों में अपना नाम भी शुमार करा लिया.विगिन्स ने जीत के बाद कहा, "मुझे पता नहीं कि क्या कहूँ. वैसे मुझे ये अनुभव अपने आप में समेटने के लिए 24 घंटों का समय था. अभी मुझे आकर्षण का केंद्र बनकर सहज रहने में समय लगेगा. आप सोचते भी नहीं कि आपके साथ ऐसा हो सकता है मगर ये अदभुत अनुभव है."टुअर डे फ्रांस का ये 99वाँ संस्करण था जिसमें विगिन्स ने 20 चरणों में 2173 मील की दूरी तय की. विगिन्स 2009 में चौथे स्थान पर रहे थे जबकि 2011 में वो जीत के दावेदार रहते हुए अपनी कॉलर की हड्डी तुड़वा बैठे थे.इस जीत के साथ ही टीम स्काई पहले और दूसरे दोनों नंबरों पर क़ब्ज़ा करने में क़ामयाब रही.वैसे 2011 में ऑस्ट्रेलिया के पहले चैंपियन रहे कैडेल इवान्स विगिन्स से लगभग 16 मिनट पीछे रहे.
__________________________
इस मुकाबले का आयोजन किया था नार्वे के अख़बार ऐफ़्टेनपोस्टेन ने. इस अख़बार के प्रबंध संपादक किआइटल कोलसर्ड को लगता है कि नार्वे और शेष विश्व के बीच होने वाला ऑनलाइन मैच लोगों का ध्यान आकर्षित करेगा और कुछ हद तक यह मजेदार भी होगा. लेकिन वैसा नहीं जैसा अब हो गया है.कोलसर्ड कहते हैं कि चैट रूम के शरारती लोगों से भर जाने में बहुत अधिक समय नहीं लगा.इस ऑनलाइन मैच में नार्वे और शेष दुनिया के लोगों को एक चाल चुनने के लिए एक घंटे का समय दिया गया था. हर घंटे बाद सबसे मशहूर रहने वाली चाल को चला जाना था.इस मुकाबले में नार्वे का आईपी एड्रेस रखने वाला हर व्यक्ति नार्वे की टीम के लिए और नार्वे के बाहर का आईपी एड्रेस रखने वाला व्यक्ति शेष दुनिया की टीम के लिए खेल सकता था.यह ऑनलाइन मैच चेन्नई में विश्वनाथन आनंद और नार्वे के मैग्नस कार्लसन के बीच होने वाले विश्व चैंपियनशिप मैच के साथ-साथ होना था.यह मैच सोमवार को नार्वे के समय के मुताबिक़ सुबह दस बजे शुरू हो गया. इसके अगले चार दिन तक चलने की उम्मीद की जा रही थी.हैशटैग #एपीएसजेएकेक का इस्तेमाल कर नार्वे के लोग इसे ट्विटर पर बढ़ावा दे रहे थे. शेष दुनिया के लोग इसके लिए हैशटैग #एपीसीएचईएसएस का इस्तेमाल कर रहे थे.लेकिन खेल शुरू होने के कुछ देर बाद ही ऑफ़्टेनपोस्टेन की टीम ने शेष दुनिया के लोगों को संदेहास्पद चालें चलते हुए देखा. इसके 12 घंटे बाद उन्होंने दुरुपयोग का हवाला देते हुए खेल को पूरी तरह बंद कर दिया.कोलसर्ड कहते हैं कि इसे एक विशिष्ट ऑनलाइन फ़ोरम ने भड़काने का काम किया, जिसे अब हटा दिया गया है.ट्विटर पर लिखे संदेशों में कहा गया है कि नार्वे के लोगों ने प्राक्सी सर्वर का उपयोग कर विपक्षी टीम की ओर से जान-बूझकर ग़लत चालें चलीं.इस पर यह कहा गया कि जिन खातों से ये ट्विट किए गए, वो इसके पहले बहुत कम प्रयोग किए गए थे. इसलिए कहा जा रहा है कि वे असली खाते नहीं हो सकते हैं.इसके लिए असंतुष्ट भारतीय प्रशंसकों पर भी आरोप लगाया जा सकता है, जो कि विश्व चैंपियनशिप में विश्वनाथन आनंद के पीछे रहने से इसे बंद कराना चाहते हों.इस तरह का खेल आम बात है, गैरी कॉस्परोव भी शेष दुनिया की टीम के साथ खेलकर जीत चुके हैं. लेकिन इस तरह की छेड़छाड़ एकदम नई है.विश्व चैंपियनशिप में कमेंट्री कर रहे चार अधिकारियों में से एक और दुनिया की पहली महिला ग्रैड मास्टर सुसान पोलगर कहती हैं,'' खेल को प्रोत्साहित करने के लिए इस तरह के मैच बेहतरीन तरीका हैं. आमतौर पर ये बहुत सफल भी हुए हैं.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
वनडे में एकमात्र दोहरा शतक लगाने वाले वे अकेले बल्लेबाज़ हैं. 48 शतक और 95 अर्धशतक उनकी महान बल्लेबाज़ी का सबूत है. टेस्ट क्रिकेट में भी उन्होंने 177 मैच खेल कर 51 शतक और 59 अर्ध शतक के साथ 14692 रन बनाए हैं.लेकिन इस महान खिलाड़ी की विश्व कप जीतने की ख़्वाहिश अभी तक अधूरी थी. उनके रहते भारत फ़ाइनल में भी पहुँचा और वे विश्व कप में सबसे ज़्यादा रन बनाने वाले खिलाड़ी भी बने.शनिवार को उनका ये सपना भी पूरा हो गया.उन्होंने कुल 45 मैच की 43 पारी में चार 2260 रन बनाए हैं. उनका सर्वाधिक स्कोर 152 रहा है और औसत 57.94. उन्होंने छह शतक और 15 अर्धशतक लगाए हैं.तेंदुलकर के विश्व कप अभियान की शुरुआत 1992 में हुई. उस वक़्त तक वह भारत के सबसे प्रतिभाशाली खिलाड़ी के तौर पर अपने आप को स्थापित कर चुके थे. हालांकि ये कप भारत के लिए बहुत ज़्यादा उत्साहवर्धक नहीं था लेकिन भारत की ओर से तेंदुलकर ने कप्तान मोहम्मद अज़हरुद्दीन के बाद सात पारियों में सर्वाधिक 283 रन बनाए. उन्होंने सर्वाधिक 84 रनों की पारी खेली और कुल तीन अर्धशतक लगाए.तेंदुलकर का दूसरा विश्व कप 1996 का विश्व कप था जो भारत-पाकिस्तान-श्रीलंका में खेला गया और भारत ख़िताब के प्रबल दावेदारों में था. तेंदुलकर ने इस वक़्त तक मध्य क्रम छोड़ कर पारी की शुरूआत शुर कर दी थी और साथ ही शतक बनाने का सिलसिला भी.1996 के विश्व कप में तेंदुलकर ने दुनिया के किसी भी खिलाड़ी से ज़्यादा 537 रन बनाए. सात पारियों में उन्होंने 87.16 की औसत से ये रन बनाए जिनमें दो शतक और तीन अर्धशतक शामिल थे. इस संस्करण के अपने पहले ही मैच में तेंदुलकर ने कीनिया के ख़िलाफ़ 127 रनों की नाबाद पारी खेली और भारत को जीत दिलाई. दूसरा मैच वेस्ट इंडीज़ के ख़िलाफ़ ग्वालियर में था और तेंदुलकर ने रन आउट होने से पहले 70 रन बना लिए थे.तीसरा मैच ऑस्ट्रेलिया के ख़िलाफ़ था. हालांकि भारत मैच हार गया लेकिन यह विश्व कप के यादगार मैचों में से एक है. ऑस्ट्रेलिया ने 258 रन बनाए उनके चार खिलाड़ी रन आउट हुए. शुरू में ही भारत का दो विकेट गिर चुका था. तेंदुलकर ने सावधानी के साथ खेलना शुरू किया. मुंबई में पहली बार फ़्लडलाइट में हुए मैच में तेंदुलकर ने मैकग्रा, वॉर्न और फ़्लेमिंग को सीमा रेखा के पार पहुँचाया.तेंदुलकर 90 रन बनाकर खेल रहे थे जब विकेट कीपर इयन हिली ने मार्क वॉ की वाइड गेंद पर तेंदुलकर को सटम्प कर दिया. संजय मंजरेकर ने कोशिश तो बहुत की लेकिन भारत 16 रनों से मैच हार गया. इस विश्व कप के चौथे मैच में तेंदुलकर ने श्रीलंका के ख़िलाफ़ 137 गेंदों पर 137 रन बनाए और भारत की ओर से आधे से ज़्यादा रन बनाए. श्रीलंका ने ये मैच छह विकेट से जीत लिया.ज़िम्बॉब्वे और पाकिस्तान के ख़िलाफ़ तेंदुलकर ने यादगार पारी नहीं खेली लेकिन भारत मैच में विजयी रहा. श्रीलंका के ख़िलाफ़ कोलकता में खेले गए सेमीफ़ाइन में तेंदुलकर ने सबसे ज़्यादा 65 रन बनाए लेकिन ये मैच किसी और वजह से याद किया जाता है.1999 का विश्व कप तेंदुलकर के लिए ज़्यादा यादगार नहीं रहा हालाँकि उन्होंने सात मैचों में 253 रन बनाए जिसमें एक शतक और एक अर्धशतक शामिल रहे. मध्यक्रम में बल्लेबाज़ी करते हुए तेंदुलकर ने कीनिया के ख़िलाफ़ 140 रनों की नाबाद पारी खेली थी. पाकिस्तान के ख़िलाफ़ महत्वपूर्ण मैच में तेंदुलकर ने 45 रन बनाए और मैच जीतने के बाद भी भारत सुपर सिक्स से आगे न जा सका.वर्ष 2003 में खेला गया विश्व कप भारत के लिए भी यादगार रहा और तेंदुलकर ने 11 पारियों में 673 रन बनाए, जिसमें एक शतक और छह अर्ध शतक थे. पहले ही मैच में तेंदुलकर ने नीदरलैंड्स के ख़िलाफ़ 52 रन बनाए. तीसरे मैच में ज़िम्बॉब्वे के ख़िलाफ़ तेंदुलकर ने 81 रन बनाए और भारत मैच जीता. नामीबिया के ख़िलाफ़ भारत ने 181 रन से जीत हासिल की और तेंदुलकर ने 152 रन बनाए जबकि इंग्लैंड के ख़िलाफ़ तेंदुलकर ने 50 रन बनाए. भारत को जीत 82 रनों से जीत मिली.सेंचुरियन में पाकिस्तान के ख़िलाफ़ तेंदुलकर ने सबसे यादगार पारी खेली जिसमें वसीम अकरम, वक़ार यूनिस और शोएब अख़्तर की एक नहीं चली. तेंदुलकर ने आउट होने से पहले सिर्फ़ 75 गेंदों पर 98 रन बनाए और भारत को यादगार जीत दिलाई. उसके बाद तेंदुलकर श्रीलंका के ख़िलाफ़ एक और शतक से चूक गए जब उन्हें 97 रनों पर डी सिल्वा की गेंद पर संगकारा ने लपक लिया.कीनिया के ख़िलाफ़ फिर तेंदुलकर ने 83 रन की महत्वपूर्ण पारी खेली और भारत को 91 रनों से जीत हासिल हुई. फ़ाइनल में ऑस्ट्रेलिया के विशाल स्कोर का सारा बोझ तेंदुलकर के कंधे पर था और वह इस दबाव को न सह सके और जल्द ही एक चौका लगाकर पवेलियन लौट गए. बाक़ी तो औपचारिकताएं थी.तेंदुलकर का पांचवां विश्व कप जितना तेंदुलकर के लिए निराशाजनक रहा उतना ही भारत के लिए. भारत पहले राउंड में ही बाहर हो गया और सिर्फ़ तीन मैच खेलने को मिले. तेंदुलकर ने कुल 64 रन बनाए जिसमें एक नाबाद अर्धशतक शामिल था.
__________________________
वर्ष 2018 के फ़ुटबॉल विश्व कप की मेज़बानी रूस करेगा जबकि 2022 में ये मौका क़तर को मिलेगा. ये घोषणा फ़ीफ़ा अध्यक्ष ने ज्यूरिख़ शहर में की.ज़्यादातर देशों के राष्ट्र अध्यक्ष अपने-अपने देशों की निविदा को और मज़ूबत करने के लिए ज़्यूरिख आए थे लेकिन रूस के प्रधानमंत्री पुतिन यहाँ नहीं पहुँचे थे.फ़ीफ़ा में भ्रष्टाचार के आरोपों पर पुतिन ये कहते आए हैं कि फ़ीफ़ा ग़लत प्रचार का शिकार हुआ है और उसे अपना काम करने देने चाहिए.हालांकि पुतिन के प्रवक्ता ने कहा था कि अगर अगर रूस जीतता है तो वे फ़ीफ़ा के मुख्यालय जाने के लिए तैयार हैं.दावेदारफ़ीफ़ा के सदस्यों ने गुरुवार को मेज़बानी को लेकर मतदान किया था. इसके लिए नौ देशों ने निविदा डाली थी.2018 में होने वाले वर्ल्ड कप की मेज़बानी के लिए नीदरलैंड-बेल्जियम, स्पेन-पुर्तगाल, रूस और इंग्लैंड के बीच होड़ थी.2022 के लिए अमरीका, ऑस्ट्रेलिया, जापान, दक्षिण कोरिया और क़तर सरीखे देशों ने निविदा डाली थी. मतदान स्विट्ज़रलैंड के शहर ज़्यूरिख़ में हुआ.2018 में होने वाले वर्ल्ड कप की मेज़बानी के प्रतियोगी देशों के पास फ़ीफ़ा की 22 सदस्यीय टीम को राज़ी करने के लिए 30 मिनट का समय था.दोनों ही वर्ल्ड कप के लिए मतदान गुप्त तरीके से हुआ.
__________________________
ज़िम्बाब्वे के विरुद्ध सोमवार को हुए मैच में पॉन्टिंग जब 28 रनों के निजी स्कोर पर थे तो दो रन लेने के चक्कर में मिड विकेट बाउंड्री से क्रिस मोफ़ू के थ्रो पर वह रन आउट हो गए.उसके बाद पॉन्टिंग ग़ुस्से में बड़बड़ाते हुए पैवेलियन की ओर जाते हुए दिखे.शायद वो ग़ुस्सा कुछ ज़्यादा ही तेज़ था क्योंकि ख़बरों के अनुसार पॉन्टिंग ने उसके बाद ड्रेसिंग रूम में जाकर बल्ला वहाँ उस टेलिविज़न सेट पर दे मारा जिस पर उनके रन आउट होने का रीप्ले चल रहा था.ऑस्ट्रेलिया ने इस मैच में धीमी शुरुआत की थी और ज़िम्बाब्वे के गेंदबाज़ों ने ऑस्ट्रेलियाई बल्लेबाज़ों को काफ़ी देर तक रोके रखा था.पॉन्टिंग का ग़ुस्साबाद में माइकल क्लार्क की तेज़ पारी ने ऑस्ट्रेलिया को छह विकेट पर 262 रनों तक पहुँचाया था.उसके बाद वैसे ऑस्ट्रेलियाई गेंदबाज़ों ने ज़िम्बाब्वे को 171 रनों पर समेटकर 91 रनों से जीत हासिल की थी.गुजरात क्रिकेट संघ ने मामले की जानकारी अंतरराष्ट्रीय क्रिकेट परिषद यानी आईसीसी को दे दी है और अब मैच रेफ़री इस बारे में फ़ैसला कर सकते हैं.कहा जा रहा है कि कोई भी पक्ष इसे ज़्यादा तूल देने के पक्ष में नहीं दिखता. वैसे मैदान पर ग़ुस्सा दिखाने पर खिलाड़ियों पर जुर्माना लगता रहा है मगर ड्रेसिंग रूम में पॉन्टिंग के इस ग़ुस्से पर क्या कोई कार्रवाई हो सकती है ये अभी स्पष्ट नहीं है.
__________________________
रविवार को ब्यूनस आयरस में अंतरराष्ट्रीय ओलंपिक समिति यानि आईओसी के सदस्यों ने गुप्त मतदान में बेसबॉल/सॉफ्टबॉल और स्क्वॉश से पहले कुश्ती को चुना.हालांकि पहले कुश्ती 2020 खेलों की सूची में थी लेकिन इस साल फ़रवरी में आईओसी द्वारा सभी 26 ओलंपिक खेलों की समीक्षा के बाद इसे 2020 ओलंपिक शेड्यूल से हटा दिया गया था.इस साल के शुरु में आईओसी के फैसले से 2016 रियो खेलों के बाद इसका ओलंपिक सफर ख़त्म हो रहा था.कुश्ती की जीत अनपेक्षित नहीं थी. सात महीने पहले ओलंपिक कार्यक्रम से इसे हटाने के चौंकाने वाले फैसले के बाद खेल में बदलाव किए गए. आईओसी सदस्यों में ज़्यादातर पारंपरिक विचारधारा रखते हैं और ये वर्ग शुरु से ही कुश्ती के पक्ष में था.लेकिन चुनाव की प्रक्रिया की निंदा हुई है. शुरुआती विचार ओलंपिक में एक नए खेल को लाने का था जो नहीं हुआ. कुश्ती को कायम रखने का फैसला स्क्वॉश और बेसबॉल-सॉफ्टबॉल की संयुक्त दावेदारी के लिए निराशाजनक तो है लेकिन इन खेलों के प्रतिनिधियों को पता था कि उनकी राह आसान नहीं है.फरवरी में ओलंपिक सूची से हटाए जाने के बाद कुश्ती की अंतरराष्ट्रीय संस्था ने इसमें कई बदलाव किए.अंतरराष्ट्रीय कुश्ती संघ, फिला, के अध्यक्ष नेनाद लालोविच के नेतृत्व में खेल के नियमों, प्रबंधन, संयोजन में बड़े सुधार किए गए.2020 ओलंपिक में नए खेल को शामिल करने के लिए हुए मतदान में कुश्ती को पहले ही दौर में बहुमत मिल गया. कुश्ती को आइओसी सदस्यों के 95 में से 49 वोट मिले जबकि बेसबॉल/सॉफ्टबॉल के हिस्से में 24 और स्क्वॉश के हिस्से में 22 वोट आए.मतदान के बाद नेनाद लालोविच ने कहा कि आईओसी को अपने फैसले पर अफ़सोस नहीं होगा. उन्होंने कहा, "इस वोट से आपने दिखा दिया है कि अपने खेल को सुधारने के लिए हमने जो कदम उठाए उनसे फर्क पड़ा है."कुश्ती का खेल प्राचीन ओलंपिक खेलों का हिस्सा था. एथेंस में 1896 में पहले आधुनिक ओलंपिक खेलों में भी ये खेल शामिल किया गया था.साल 1900 में पेरिस के अलावा, कुश्ती ओलंपिक खेलों के हर संस्करण का हिस्सा रहा. लंदन 2012 में कुश्ती में 11 मेडलों के लिए 344 खिलाड़ियों ने भाग लिया.भारत के लिए कुश्ती में सबसे पहले 1952 हेलसिंकी ओलंपिक में खशाब जाधव ने कांस्य पदक जीता था. इसके बाद सुशील कुमार ने 2008 बीजिंग ओलंपिक में कांस्य और 2012 में रजत जीता और 2012 में ही योगेश्वर दत्त ने कांस्य पदक जीता.समाचार एजेंसी पीटीआई से बातचीत में सुशील कुमार ने इस फैसले को कुश्ती के लिए बेहतरीन ख़बर बताया.सुशील ने कहा, "इस फैसले से युवा कुश्ती खेलने के लिए प्रेरित होंगे. इससे भारतीय पहलवानों का भविष्य भी सुरक्षित हुआ है जिनका मकसद ओलंपिक में भारत का प्रतिनिधित्व करना है. भविष्य में हमें ओलंपिक में ज़रूर कई पदक मिलेंगे."बीबीसी से एक ख़ास बातचीत में योगेश्वर दत्त ने अपनी ख़ुशी ज़ाहिर की और कहा कि भारतीय पहलवान 2020 में पदक जीतने की पूरी तैयारी करेंगे.आईओसी के फ़ैसले पर योगेश्वर दत्त ने कहा, "हमें पूरी उम्मीद थी कि कुश्ती रहेगा क्योंकि कुश्ती इतना पुराना खेल है और इसे इतने सारे देश खेलते हैं इसलिए कुश्ती के निकलने का सवाल ही नहीं था. लेकिन फिर भी कहीं थोड़ा सा डर भी था कि अगर कुछ ग़लत हो गया तो क्या होगा."वह ये भी मानते हैं कि खेल में हाल में किए गए सुधारों और 2020 खेलों की मेज़बानी टोकियो को मिलने का भी फायदा कुश्ती को मिला क्योंकि जापान को कुश्ती में काफ़ी पदक मिलते हैं.वहीं सुशील कुमार के गुरु और एशियन गेम्स के पदक विजेता गुरु सतपाल ने आईओसी के फैसले को कुश्ती के बड़ी जीत बताया है.वे कहते हैं कि जैसे ही टोकियो को ओलंपिक मेज़बानी मिलने की बात पता चली तभी हौसला बढ़ गया था कि कुश्ती को शामिल किया गया है.उन्होंने कहा, "भारत के लिए ये बहुत बड़ी कामयाबी है क्योंकि कुश्ती ही अकेला खेल है जिसमें भारत को चार व्यक्तिगत पदक मिले हैं इसलिए कुश्ती का ओलंपिक में रहना बहुत ज़रूरी था. हालांकि नियमों में बदलाव से भारत को नुकसान होगा लेकिन फिर भी हमारे पहलवान पदक जीतने के लिए पूरी तैयारी करेंगे."भारत के पूर्व खेल मंत्री और कांग्रेस महासचिव अजय माकन ने ट्विटर पर लिखा है, "कुश्ती को ओलंपिक खेलों का हिस्सा होना ही था. भारत में कुश्ती के प्रतिभाशाली खिलाड़ी हैं. इससे हमें फायदा होगा."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
पहले दौरा के मुक़ाबलों में सबसे ज़्यादा गोल ग्रुप बी में हुए.इसमें नीदरलैंड्स, चिली, स्पेन और ऑस्ट्रेलिया जैसी टीमें शामिल थीं.इसके ठीक उलट सबसे कम 12 गोल ग्रुप-डी में हुए जिसमें कोस्टारिका, उरुग्वे, इटली और इंग्लैंड की टीमें थीं.इस प्रतियोगिता के पहले दौर में नीदरलैंड्स ने पिछले विश्व कप चैंपियन स्पेन के ख़िलाफ़ 5-1 से सबसे बड़ी जीत हासिल की.लेकिन दूसरे दौर में पहुंची टीमों को गोल करने के लिए ज़मीन-आसमान एक करना पडा. इसका एक बडा कारण सभी टीमों के गोलकीपरों का शानदार प्रदर्शन भी था.दूसरे दौर के आठ मैचों में केवल 18 गोल हुए, जबकि दो मैचों का फ़ैसला पेनाल्टी शूटआउट में हुआ जिनमें 13 गोल हुए.इस विश्व कप में फिलहाल बची टीमों में ब्राज़ील के जूलियो सीज़र, कोलंबिया के जैस्पर सिलेसन, कोस्टा रिका के कीलोर नवास, फ्रांस के हुगो लौरिस, अर्जेंटीना के सर्जियो रोमेरो, बेल्जियम के थिबट कोर्टोइस और जर्मनी के मैनुल नेयूर दमदार खेल दिखा रहे हैं.जाने-माने फुटबॉल समीक्षक नोवी कपाड़िया मानते है कि इनमें सबसे शानदार और उच्च श्रेणी के गोलकीपर जर्मनी और बेल्जियम के हैं, जिन्होंने गोलकीपिंग को एक नया आयाम दिया है.कोलंबिया के गोलकीपर जैस्पर बेहद चपल हैं और उनके रिफ्लेक्स बेहद अच्छे हैं लेकिन इस विश्व कप की बची टीमों में बेल्जियम और जर्मनी के गोलकीपर ही सर्वश्रेष्ठ हैं.बेल्जियम के ख़िलाफ़ तो पहले दौर में केवल एक गोल ही हो सका. दूसरे दौर में भी उसके ख़िलाफ़ केवल एक गोल हुआ.जर्मनी के ख़िलाफ भी अभी तक केवल तीन गोल हुए हैं, यानी क्वार्टर फ़ाइनल में इनकी विरोधी टीमों के लिए इनसे पार पाना आसान नहीं होगा.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
यह रेस इंग्लैंड के सिल्वरस्टोन रेस सर्किट में रविवार को हुई.आधी रेस में मर्सीडीज़ टीम के ही ड्राइवर निको रोज़बर्ग की कार सबसे आगे थी और हेमिल्टन उनसे आगे निकलने की कोशिश में थे, लेकिन रोज़बर्ग की कार का गियरबॉक्स खराब हो गया.रोज़बर्ग पहली बार खेल से बाहर हुए और हेमिल्टन चार अंक हासिल करने में सफल रहे.अब रोज़बर्ग के 165 अंक के मुक़ाबले उनके 161 अंक हो गए हैं और अभी 10 रेस बाक़ी हैं.विलियम्स की ओर से फ़िनलैंड के वाल्टेरी बोटास दूसरे स्थान पर रहे. वह हेमिल्टन से 30.1 सेकेंड पीछे थे.तीसरे स्थान पर रेड बुल की ओर से ऑस्ट्रेलिया के डेनियल रिकॉर्डो रहे जो वाल्टेरी बोटास से भी 16.3 सेकेंड पीछे थे.जैसे ही रेस शुरू हुई, फ़ेरारी 2007 के चैंपियन किमी रायकोनेन की कार दुर्घटनाग्रस्त हो गई. मोनाको 2000 के बाद यह पहली बार है जब शुरुआती लैप में ही रेस रोकनी पड़ी.फिर से जब रेस शुरू हुई, तो सबसे आगे एक सेफ़्टी कार को दौड़ाया गया.निको रोज़बर्ग की कार में 20 लैप के बाद से ही दिक़्क़त शुरू हो गई थी. नौ लैप बाद ही उन्होंने कार धीमा कर ली और किनारे खड़ी कर बाहर आ गए.पांचवें स्थान के लिए रेड बुल के सेबेस्टियन वेटेल ने फ़ेरारी के फ़र्नांडो ओलोंसो को कड़े संघर्ष में पीछे छोड़ दिया.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
चौथे दिन का खेल समाप्त होने तक भारत को सिर्फ़ 32 रनों की बढ़त मिली है और उसके नौ विकेट गिर चुके हैं. मैच के बाद पत्रकारों के साथ बातचीत में सहवाग ने संयम न दिखाने के लिए बल्लेबाज़ों को जम कर कोसा.सहवाग ने कहा, "अगर आप इस विकेट पर टिक कर खेलो, तो रन बनाना मुश्किल नहीं है. टेस्ट क्रिकेट में आपको संयम दिखाना पड़ता है. आप कह सकते हैं कि हमने पर्याप्त संयम नहीं दिखाया. संयम काफ़ी अहम था."सहवाग का कहना था कि अगर भारत पहली पारी में बड़ी स्कोर खड़ा करता, तो स्थिति कुछ और होती.उन्होंने कहा, "इस टेस्ट सिरीज़ और ख़ासकर दो टेस्ट मैचों में हमने ज़्यादा रन नहीं बनाए हैं. अगर हम 500 से ज़्यादा रन बना पाते तो स्थिति कुछ और होती. इंग्लैंड के बल्लेबाज़ों ने संयम दिखाया और हमसे ज़्यादा रन बनाए. कप्तान कुक और अन्य बल्लेबाज़ों को पूरा श्रेय जाता है."इंग्लैंड की अच्छी गेंदबाज़ी के बारे में उन्होंने कहा कि उन्हें लगता है कि टीम ने अच्छी बल्लेबाज़ी नहीं की. सहवाग ने कहा कि वे बल्लेबाज़ों के प्रदर्शन को लेकर चिंतित हैं.कोलकाता टेस्ट की स्थिति पर उन्होंने कहा कि वे काफ़ी निराश हैं क्योंकि विकेट ऐसी नहीं है, जिस पर रन नहींसहवाग ने भी माना कि कोई चमत्कार ही भारत को इस टेस्ट में बचा सकती है.उन्होंने कहा, "हम यही उम्मीद करते हैं कि कुछ ऐसा घटित हो कि हम टेस्ट को ड्रॉ कर सके. केवल भगवान ही हमारी मदद कर सकते हैं."ये पूछे जाने पर कि क्या वे इससे शर्मिंदा हैं कि दूसरी पारी में ऑफ़ स्पिनर आर अश्विन ने भारत की ओर से सर्वाधिक रन बनाए हैं, सहवाग ने कहा कि इसमें शर्मिंदा होने वाली बात नहीं है, वे भी टीम का हिस्सा हैं और वे बल्लेबाज़ी करना जानते हैं.
__________________________
ये पहली बार है कि किसी भारतीय ने विश्व कुश्ती चैंपियनशिप जीती है.हरियाणा के रहनेवाले 27 साल के सुशील कुमार ने रूस के गोगायेव ऐलन को 3-1 से हराकर स्वर्ण पदक जीता.फ़ाइनल से पहले सुशील ने 66 किलोग्राम फ्रीस्टाइल श्रेणी के सेमीफ़ाइनल में अज़रबैजान के हसनोव जबराइल को हराया था.फ़ाइनल तक पहुँचने के लिए सुशील कुमार ने ग्रीस, जर्मनी और मंगोलिया को शिकस्त दी.चैंपियनशिप के फ़ाइनल तक पहुँचनेवाले सुशील एकमात्र भारतीय बचे थे.भारत के बाक़ी सभी पहलवान इस चैंपियनशिप के फ़ाइनल से पहले ही बाहर हो गए थे.सुशील कुमार के स्वर्ण पदक जीतने के तुरंत बाद बीबीसी से बातचीत में उनके कोच, गुरू सतपाल ने उन्हें बधाई दी और कहा कि " ये भारतीय कुश्ती का ही नहीं बल्कि विश्व कुश्ती का इतिहास है. ये लड़का मेरे पास 12 साल की उम्र में आया था. ये सुपर है."गुरू सतपाल 1982 एशियाई खेलों के स्वर्ण पदक विजेता रहे हैं.इससे पहले 2008 के बीजिंग ओलंपिक्स में सुशील कुमार ने कांस्य पदक जीता था.तब ओलंपिक्स में कांस्य पदक जीतनेवाले सुशील दूसरे भारतीय बने थे.सुशील कुमार दिल्ली में होनेवाले राष्ट्रमंडल खेलों में भी हिस्सा लेनेवाले हैं.
__________________________
आईपीएल के छठे संस्करण के लिए चेन्नई में रविवार को होने वाली खिलाड़ियों की नीलामी ख़त्म हो गई है.पांच घंटे तक हुई नीलामी में फ्रेंचाइजियों ने 101 में से 37 क्रिकेटर ख़रीदे. इस दौरान खिलाड़ियों को ख़रीदने में 11.89 मिलियन डॉलर्स खर्च किए गए.बोली लगाए जाने वाले अधिकतर खिलाड़ी बिके नहीं, जबकि कई खिलाड़ी अपने आधार मूल्य से आगे नहीं बढ़ पाए.खिलाड़ियों की नीलामी मे बाज़ी मारी ऑस्ट्रेलिया के मैक्सवेल ने. मैक्सवेल को मुंबई इंडियंस ने दस लाख डॉलर यानि लगभग पांच करोड़ 31 लाख रुपए में ख़रीदा.मैक्सवेल को ख़रीदने के लिए मुंबई इंडियंस और नई फ्रेंचाइज़ी हैदराबाद सनराइज़ के बीच 24-वर्षीय मैक्सवेल को ख़रीदने के लिए कड़ी प्रतिस्पर्धा देखने को मिली.सबसे मज़ेदार बात ये रही कि जब मैक्सवेल को ख़रीदने के लिए लाखों डॉलर की बोली लगाई जा रही थी उस समय वे वेस्ट इंडिज़ के ख़िलाफ़ बल्लेबाज़ी करने के लिए उतरे थे और पहली ही गेंद पर आउट हो गए.लेकिन मुंबई इंडियन्स की मालिक नीता अंबानी ने केवल आठ वनडे और नौ टी-20 अंतरराष्ट्रीय मैच खेलने वाले मैक्सवेल को इतनी बड़ी क़ीमत देकर ख़रीदनेको जायज़ ठहराते हुए कहा, ''वह उदीयमान खिलाड़ी है. वह बल्लेबाज़ी कर सकता है, गेंदबाज़ी कर सकता है और मैं समझती हूं कि वह बेहतरीन क्षेत्ररक्षक है. हमने यहां आने से पहले कुछ खिलाड़ियों को अपने दिमाग़ में रखा था और वह उनमें से एक थे''.मैक्सेवल के बाद सबसे ऊंची बोली श्रीलंका के गेंदबाज़ अजंता मेंडिस की लगी. मेंडिस को पुणे वॉरियर्स ने सात लाख 25 हज़ार डॉलर या लगभग तीन करोड़ 85 लाख रुपए में ख़रीदा.भारत के अभिषेक नायर और श्रीलंका के थिसारा परेरा छह लाख 75 हज़ार डॉलर या लगभग तीन करोड़ 60 लाख रूपए में बिके.अभिषेक नायर को पुणे वॉरियर्स और थिसारा परेरा को नई टीम सनराइज़र्स हैदराबाद ने ख़रीदा. परेरा का बेस प्राइस 50 हज़ार डॉलर था.ऑस्ट्रेलियाई गेंदबाज़ डिर्क नैन्स को चेन्नई सुपरकिंग्स ने पांच लाख डॉलर में ख़रीदा.आईपीएल सीज़न-6 की नीलामी ऑस्ट्रेलिया के पूर्व कप्तान रिकी पॉन्टिंग की बोली से शुरु हुई. उन्हें मुकेश अंबानी की मुंबई इंडियंस ने चार लाख डॉलर में ख़रीदा जो उनका बेस प्राइस भी था.इसके बाद भारतीय गेंदबाज़ आरपी सिंह को रॉयल चैलेंजर्स बैंगलोर ने भी चार लाख डॉलर या दो करोड़ 13 लाख रुपए में ख़रीदा हालांकि उनका बेस प्राइस एक लाख डॉलर ही था. सिंह के लिए आरसीबी, सीएसके और राजस्थान रॉयल्स के बीच मुक़ाबला था.दक्षिण अफ़्रीक़ा के योहान बोथा को देल्ही डेयरडेविल्स ने साढ़े चार लाख डॉलर में ख़रीदा. इसके अलावा टीम ने न्यूज़ीलैंड के ऑलराउंडर जेसी राइडर को दो लाख 60 हज़ार डॉलर में ख़रीदा.ऑस्ट्रेलिया के मौजूदा कप्तान माइकल क्लार्क को पुणे वॉरियर्स ने उनके बेस प्राइस चार लाख डॉलर में ख़रीदा. पिछले सीज़न में भी क्लार्क पुणे की टीम का हिस्सा थे जब उनका नीलामी के बाहर फ्रेंचाइस ने एक साल के अनुबंध पर ख़रीदा था.ऑस्ट्रेलियाई बल्लेबाज़ ल्यूक पोमर्सबाख को किंग्सइलेवन पंजाब ने तीन लाख डॉलर में ख़रीदा जबकि उनके ही देश के एक और बल्लेबाज़ फिलिप ह्यूजस को मुंबई इंडियंस ने एक लाख डॉलर में ख़रीदा.एक और ऑस्ट्रेलियाई खिलाड़ी, ऑलराउंडर जेम्स फ़ॉकनर को राजस्थान रॉयल्स ने चार लाख डॉलर में ख़रीदा और तीन लाख डॉलर में मोइसिज़ हेनरिक्स, रॉयल चैलेंजर्स बैंगलोर की झोली में गिरे.आईपीएल-6 की नई टीम सनराइज़र्स हैदराबाद ने श्रीलंका के थिसारा परेरा को ख़रीद कर खाता खोला. इसके बाद टीम ने 2012 ट्वेन्टी 20 वर्ल्ड कप जीतने वाली वेस्ट इंडीज़ टीम के कप्तान डैरन सैमी को चार लाख 25 हज़ार डॉलर में ख़रीदा जबकि सैमी का बेस प्राइस एक लाख डॉलर ही था.गेंदबाज़ रुद्रप्रताप सिंह और अभिषेक नायर के अलावा भारत के मनप्रीत गोनी, सुदीप त्यागी, जयदेव उनादकट, पंकज सिंह भी आईपीएल-6 की विभिन्न टीमों का हिस्सा बने.मनप्रीत गोनी को अभिनेत्री प्रीति ज़िंटा की टीम किंग्स इलेवन पंजाब ने, जयदेव उनादकट और पंकज सिंह को रॉयल चैलेंजर्स बैंगलोर और सुदीप त्यागी को सनराइज़र्स हैदराबाद ने ख़रीदा.इस बार की नीलामी में सबसे ज़्यादा हैरानी इस बात पर रही कि विकेटकीपरों में किसी भी टीम ने दिलचस्पी नहीं दिखाई.मैथ्यू वेड, मैट प्रायर, टिम पेयन, कुशल परेरा, प्रसन्ना जयवर्दने, देनेश रामदीन, डेन विलास, कौशल सिल्वा और दिनेश चांदीमल--इनमें से किसी भी विकेटकीपर को किसी टीम ने नहीं ख़रीदा.एक और ख़ास बात ये रही कि दक्षिण अफ़्रीक़ा के हर्शेल गिब्स, इंग्लैंड के रवि बोपारा, श्रीलंका के उपुल थरंगा, न्यूज़ीलैंड के मार्टिन गुप्टिल जैसे खिलाड़ियों को कोई भी ख़रीदार नहीं मिल सका.इस ऑक्शन में खिलाड़ियों को सिर्फ़ एक साल के लिए ही अनुबंधित किया जाएगा. अगले साल सभी खिलाड़ियों की नए सिरे से नीलामी होगी.आईपीएल की गवर्निंग काउंसिल ने टीम में खिलाड़ियों और उन पर ख़र्च होने वाली दौलत की सीमा तय कर रखी है.एक फ्रेंचाइजी अपनी टीम में 11 विदेशी खिलाड़ी रख सकती है, जबकि ओवरऑल टीम में 33 से ज्यादा सदस्य नहीं हो सकते है.
__________________________
कप्तान विराट कोहली ऐन मौके पर पवेलियन लौट गए. अब डेक्कन चार्जर्स के तेज गेंदबाज डेल स्टेन की गेंदबाजी के बारे में जानिए. स्टेन ने चार ओवर किए, आठ रन दिए और तीन विकेट झटके.इस तरह डेक्कन चार्जर्स के खिलाफ मैच में जीत की तगड़ी दावेदार रॉयल चैलेंजर्स बंगलौर की टीम 133 रन का लक्ष्य हासिल नहीं कर पाई और नौ रन से हार गई.इस हार के साथ ही बंगलौर की टीम आईपीए-5 से बाहर तो हुई, लेकिन उसकी हार का फायदा चेन्नई सुपर किंग्स को हुआ और प्ले ऑफ के लिए क्वालिफाई करने वाली को चौथी टीम बन गई.डेल्ही डेयरडेविल्स, कोलकाता नाइट राइडर्स और मुंबई इंडियंस की टीम पहले ही प्ले ऑफ के लिए क्वालिफाई कर चुकी हैं.टॉस जीतकर रॉयल चैलेंजर्स बंगलौर ने पहले फील्डिंग करने का फैसला किया और उनका ये फैसला सही भी लग रहा था, क्योंकि उन्होंने डेक्कन चार्जर्स को सिर्फ 132 रन ही बनाने दिया.डेक्कन की ओर से सिर्फ जेपी ड्यूमिनी ने शानदार पारी खेली और 74 रन बनाए. विनय कुमार ने तीन और जहीर खान ने दो विकेट लिए. डेक्कन की टीम 20 ओवर में सात विकेट पर 132 रन ही बना पाई.उस समय ऐसा लग रहा था कि गेल की आंधी और बाकी टॉप खिलाड़ियों के आगे ये स्कोर बौना साबित होगा. लेकिन ऐसा हुआ नहीं. आज गेल की नहीं डेल स्टेन की आंधी चली.शुरू से ही क्रिस गेल अपने अंदाज में बल्लेबाजी कर रहे थे. उन्होंने 10 गेंदों पर 27 रन बना डाले, लेकिन डेल स्टेन ने पहले गेल और फिर तिलकरत्ने दिलशान को आउट कर बंगलौर को दबाव में डाल दिया.डेल स्टेन के अलावा अमित मिश्रा और आशीष रेड्डी ने भी बेहतरीन गेंदबाजी की. बंगलौर का मध्यक्रम पूरी तरह बिखर गया. विराट कोहली के 42 और सौरभ तिवारी के 30 रन पर आउट होते ही बची-खुची उम्मीदें भी जाती रहीं.बंगलौर की टीम 20 ओवर में नौ विकेट पर 123 रन ही बना सकी. डेल स्टेन और आशीष रेड्डी ने तीन-तीन विकेट लिए, जबकि अमित मिश्रा ने दो विकेट चटकाए.लेकिन डेक्कन चार्जर्स की जीत के हीरो रहे डेल स्टेन, जिन्होंने चार ओवर में आठ रन देकर तीन विकेट लिए.
__________________________
लॉर्ड्स में खेले जा रहे टेस्ट में रविवार को चौथे दिन जीत के लिए 583 रन के लक्ष्य का पीछा कर रही ऑस्ट्रेलिया की दूसरी पारी 235 रन पर सिमट गई.इससे पहले इंग्लैंड ने अपनी दूसरी पारी 349 रन पर घोषित कर दी थी. उसके सात विकेट आउट हुए थे. मेज़बान टीम के लिए युवा क्रिकेटर जो रूट ने सबसे ज़्यादा 180 रन बनाए.रनों के आधार पर ये इंग्लैंड की तीसरी सबसे बड़ी जीत है.

दूसरे टेस्ट का स्कोर कार्डचौथे दिन के खेल की शुरुआत इंग्लैंड ने दूसरी पारी में पांच विकेट के नुक़सान पर 333 रन से की. उस वक्त जो रूट 178 और जॉनी बेयरस्टो एक रन पर थे.पहली पारी के आधार पर इंग्लैंड के पास 466 रन की बढ़त थी और वो पारी घोषित कर सकता था. लेकिन जो रूट को डबल सेंचुरी बनाने का मौका देने की मंशा से टीम ने बल्लेबाज़ी जारी रखने का फ़ैसला किया.लेकिन रूट दोहरे शतक से चूक गए और रयान हैरिस की गेंद पर स्टीवन स्मिथ ने उनका कैच लपक कर उन्हें पवेलियन वापस लौटा दिया. इससे पहले हैरिस ने बेयरस्टो का विकेट भी लिया. इंग्लैंड ने 349 रन पर दूसरी पारी घोषित कर दी.जीत के लिए ऑस्ट्रेलिया के सामने 583 रन का विशालकाय लक्ष्य था.पहली पारी की ही तरह ऑस्ट्रेलिया की दूसरी पारी की शुरुआत भी अच्छी नहीं रही. 36 के कुल स्कोर पर उसके तीन बल्लेबाज़ आउट हो चुके थे. कप्तान माइकल क्लार्क और उस्मान ख्वाजा ने मिलकर पारी को कुछ हद तक संभाला और चौथे विकेट के लिए 98 रन जोड़े.क्लार्क ने 51 और ख्वाजा ने 54 रन बनाए. लेकिन माइकल क्लार्क के आउट होने के बाद ऑस्ट्रेलिया के अगले पांच विकेट जल्दी-जल्दी आउट हो गए. उस समय स्कोर नौ विकेट के नुक्सान पर 192 रन था.रयान हैरिस और डेरेन पैटिंसन ने जीत के लिए इंग्लैंड को थोड़ा और इंतज़ार कराया. दोंनो ने आखिरी विकेट के लिए 43 जोड़े लेकिन ग्रैम स्वान की गेंद पर पैटिंसन के पगबाधा आउट होते ही इंग्लैंड ने मौजूदा शृंखला में लगातार दूसरी जीत दर्ज कर ली.इंग्लैंड के लिए सबसे सफल गेंदबाज़ ग्रैम स्वान रहे जिन्होंने ऑस्ट्रेलिया की दूसरी पारी में चार विकेट लिए. जेम्स एंडरसन, टिम ब्रेसनैन और जो रूट को दो-दो विकेट मिले.जो रूट मैन ऑफ़ द मैच बने. इंग्लैंड ने पहली पारी में 361 और ऑस्ट्रेलिया ने 128 रन बनाए थे.ऐशज़ शृंखला का तीसरा टेस्ट एक अगस्त से ओल्ड ट्रैफ़र्ड में शुरू होगा.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
भारतीय क्रिकेट कंट्रोल बोर्ड (बीसीसीआई) की तरफ़ से लगे आजीवन प्रतिबंधन के बावजूद मोदी ने 19 दिसंबर को होने वाले चुनाव के लिए अपनी दावेदारी पेश की है.ललित मोदी के नामांकन के बाद बीसीसीआई ने धमकी दी है कि अगर राजस्थान क्रिकेट संघ में ललित मोदी की वापसी होती है तो राज्य क्रिकेट संघ को निलंबित किया जा सकता है.समाचार एजेंसी पीटीआई के अनुसार ललित मोदी के वकील महमूद आब्दी ने उनका नामांकन पत्र दाखिल किया जबकि ख़ुद आब्दी राजस्थान क्रिकेट संघ के उपाध्यक्ष पद के लिए चुनाव में उतरे हैं.नामांकन पत्रों की जांच मंगलवार को होगी जबकि बुधवार नाम वापस लेने का आखिरी दिन होगा. इसके अगले दिन गुरुवार को चुनाव होगा.दूसरी तरफ़ बीसीसीआई ने राजस्थान क्रिकेट संघ के मौजूदा अध्यक्ष सीपी जोशी को एक पत्र लिख कर मोदी के नामांकन पर विरोध दर्ज कराया है.पत्र में कहा गया है, “हमें पता चला है कि नागौर क्रिकेट संघ ने ललित मोदी को अपना अध्यक्ष बना दिया है. हम उन्हें याद दिलाना चाहते हैं कि बीसीसीआई के नियमों के अनुसार आरसीए समेत सभी सदस्यों को बीसीसीआई के हित में लिए गए फैसलों को मानना होगा, खास तौर से उन्हें जो अनुशासनात्मक कार्यवाही से जुड़े हैं.”मोदी को बतौर आईपीएल कमिश्नर उनके कार्यकाल में वित्तीय अनियमितताओं का दोषी पाया गया था जिसके बाद बीसीसीआई ने उन्हें आजीवन क्रिकेट मामलों से प्रतिबंध कर दिया था.वहीं मोदी के वकील का कहना है कि आरसीए राजस्थान खेल अधिनियम से संचालित है, इसलिए बीसीसीआई की ओर से लगाया गया प्रतिबंध मोदी पर लागू नहीं होता है.2005 में वसुंधरा राजे के मुख्यमंत्री रहते ही राजस्थान खेल अधिनियम बनाया गया था. अब हालिया चुनाव में शानदार जीत दर्ज करने के बाद राजस्थान की कमान फिर मुख्यमंत्री वसुंधरा राजे के हाथों में है.आरसीए के चुनाव में कुल 33 मतदाता हैं यानी हर जिले का एक मत है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
राजस्थान की टीम ने 20 ओवर में छह विकेट पर 141 रन बनाए थे जिसे दिल्ली ने 16वें ओवर में ही पार कर लिया.महेला जयवर्धने के शुन्य पर आउट होने का कप्तान सहवाग पर कोई असर नहीं हुआ. उन्होंने आतिशी पारी खेलते हुए केवल 38 गेंदों पर 12 चौकों और एक छक्के की मदद से 73 रन बनाए.यह सहवाग का लगातार पांचवा अर्धशतक था जो आईपीएल में अब तक का रिकार्ड है.पीटरसन ने भी खूब सहवाग का साथ निभाया और 34 गेंदों में 36 रन बनाए.इससे पहले टॉस जीत कर पहले बल्लेबाजी करने वाली राजस्थान की टीम अपनी बढ़िया शुरुआत का फायदा नहीं उठा पाई. इसकी वजह थे बाएं हाथ के स्पिन गेंदबाज पवन नेगी जिन्होंने चार ओवर में 18 रन देकर चार विकेट लिए.मैन ऑफ द मैच नेगी के शिकार बने रहाणे, वॉटसन, हॉज और मिनेरिया. जब उन्हें गेंदबाजी के लिए बुलाया गया तो राजस्थान का स्कोर छह ओवर में 53 रन था लेकिन जब उन्होंने अपने चार ओवर पूरे किए तो राजस्थान की टीम 13 ओवर में 93 रन पर पांच विकेट खो चुकी थी.इस बीच राहुल द्रविड़ एक छोर पर डटे रहे और 43 गेंदों में सबसे अधिक 57 रन बनाए जबकि रहाणे ने अपनी अच्छी फॉर्म जारी रखते हुए 32 गेंदों ने 42 रन बनाए.
__________________________
इस जीत के बाद भारतीय कप्तान महेंद्र सिंह धोनी ने खिलाड़ियों की तारीफ़ करते हुए कहा, "हम सबने कड़ी मेहनत की. खिलाड़ियों ने जिस दृढ़ निश्चय और प्रतिबद्धता का परिचय दिया उसी का परिणाम है कि हम जीत गए. देश से बाहर जीत हासिल करना हमेशा खास होता है."जहां धोनी की कप्तानी को सराहना मिल रही है वहीं इंग्लैंड के कप्तान एलेस्टर कुक को लगातार आलोचना का सामना करना पड़ रहा है.पूर्व भारतीय क्रिकेटर मनिंदर सिंह ने कहा, "धोनी ने लगातार इंग्लैंड की टीम पर दबाव बनाए रखा. और इसी दबाव में इंग्लैंड की टीम बिखर गई."भारत ने इससे पहले लॉर्ड्स में 1986 में इंग्लैंड को हराया था और मनिंदर सिंह उस टीम में शामिल थे.पूर्व भारतीय कप्तान कपिल देव ने भी महेंद्र सिंह धोनी की कप्तानी की तारीफ़ की.मशहूर क्रिकेट प्रसारक और पूर्व क्रिकेटर जोनाथन एगन्यू ने भी धोनी की तारीफ़ों के पुल बांधे.लेकिन इंग्लैंड के कप्तान एलेस्टर कुक को ज़बरदस्त आलोचना झेलनी पड़ रही है. देखते हैं कुक के बारे में किसने क्या कहा."सिर्फ़ कुक, उनकी बीवी और उनका परिवार चाहते हैं कि वो कप्तान बने रहें. और कोई उन्हें नहीं चाहता. वो एक ज़िद्दी की तरह बर्ताव कर रहे हैं. शायद उन्हें लग रहा है कि कप्तानी छोड़ना कमज़ोरी की निशानी है. जबकि ऐसा नहीं है. ये मज़बूती की निशानी होगी.""कुक से कप्तानी वापस लेने का ये बिलकुल सही वक़्त है. उनकी जगह मॉर्गन को कप्तान बनाना चाहिए. वो आक्रामक खिलाड़ी हैं. और जो भी होगा कम से कम वो कुक से बेकार तो साबित नहीं ही होंगे. कुक ने 27 टेस्ट पारियों में एक भी शतक नहीं बनाया है. पिछले पांच टेस्ट मैचों में उन्होंने महज़ 14.33 की औसत से रन बनाए हैं.""एलेस्टर कुक को अपने आप से पूछना चाहिए कि वो बतौर कप्तान टीम को क्या योगदान दे पा रहे हैं. उनके आंकड़े उन्हें ख़ुद ही जवाब दे देंगे.""एलेएस्टर कुक लाजवाब खिलाड़ी और बेहद मज़बूत इंसान हैं. वो दृढ़ इच्छा शक्ति वाले हैं. जहां तक मैं उन्हें जानता हूं वो ज़बरदस्त वापसी करेंगे."लेकिन एलेस्टर कुक ने कहा है कि वो फ़िलहाल कप्तानी नहीं छोड़ने वाले.लॉर्ड्स टेस्ट के बाद उन्होंने कहा, "सिरीज़ के बीच में कप्तानी छोड़ना बिलकुल ग़लत होगा. मैं ऐसा नहीं करने वाला."पिछले साल एशेज़ टेस्ट में जीत हासिल करने के बाद से एलेस्टर कुक की कप्तानी में इंग्लैंड ऑस्ट्रेलिया से 0-5 से और श्रीलंका से 1-0 से इंग्लैंड में ही हार चुका है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
सर्बिया के जोकोविच ने पहले दौर में विश्व के 112वें नंबर के खिलाड़ी लिथुआनिया के रिकार्ड्स बेरानकिस को लगातार सेटों में 6-1 6-2 6-2 से शिकस्त दी.रिकॉर्ड 17 ग्रैंड स्लेम ख़िताबों के विजेता और टूर्नामेंट में सातवीं सीड स्विट्जरलैंड के फेडरर ने स्लोवेनिया के ग्रेगा ज़ेम्लजा को 93 मिनट में 6-3 6-2 7-5 के हराया.फेडरर का मैच सोमवार को होना था लेकिन बारिश के कारण इस मैच को एक दिन आगे खिसका दिया गया था.जोकोविच और फेडरर के अलावा पांचवीं सीड चेक गणराज्य के टॉमस बर्डिच और अमरीका के जॉन इस्नर भी दूसरे दौर में पहुंच गए.महिला वर्ग में गत उपविजेता और 

ऑस्ट्रेलियन ओपन चैम्पियन बेलारूस की विक्टोरिया अज़ारेंका आसान जीत के साथ दूसरे दौर में पहुंच गईं.ख़िताब की प्रबल दावेदार मानी जा रहीं दूसरी सीड अज़ारेंका ने जर्मनी की दीना फ़ाइज़ेनमेयर को 6-0, 6-0 से हराया.इटली की सारा ईरानी, विश्व की पूर्व नंबर एक खिलाड़ी डेनमार्क की कैरोलीन वोज्नियाकी, पूर्व विंबलडन चैम्पियन और अना इवानोविच ने भी दूसरे दौर में जगह बना ली.लेकिन टूर्नामेंट का सबसे बड़ा उलटफेर किया अमरीकी क्वालिफ़ायर विक्टोरिया डूवल ने.सत्रह साल की विक्टोरिया ने पूर्व चैम्पियन ऑस्ट्रेलिया की सामंता स्टोज़र को तीन सेटों तक चले मैराथन मुक़ाबले में 5-7 6-4 6-4 से हराया.डूवल जब सात साल की थीं तो हैती में लुटेरों ने उन्हें बंधक बना लिया था. इस घटना के बाद उनके डॉक्टर माता-पिता ने वापस अमरीका जाने का फ़ैसला किया.स्टोज़र ने भी डूवल के खेल की सराहना करते हुए कहा कि वह जीत की हक़दार थीं.(बीबीसी हिन्दी के एंड्रॉएड ऐप के लिए आप 

यहां क्लिक कर सकतें हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
फीफा की एथिक्स कमिटी ने दो दिनों की सुनवाई के बाद शनिवार को यह फ़ैसला सुनाया और कहा कि हम्माम जीवन भर फुटबॉल के मामलों से जुड़ नहीं सकेंगे.बिन हम्माम को पिछले महीने फीफा के अध्यक्ष पद के चुनावों के दौरान वोट खरीदने की कोशिश करने का दोषी पाया गया था.हालांकि आरोप लगने के बाद हम्माम ने चुनाव से नाम वापस ले लिया था जिसके बाद सेप ब्लैटर बिना किसी विरोध के अध्यक्ष चुन लिए गए थे.बाद में जांच हुई और हम्माम को अब दोषी पाया गया है. फीफा के 107 साल के इतिहास में बिन हम्माम प्रतिबंधित होने वाले सबसे वरिष्ठ अधिकारी हैं.एशियन फुटबॉल कनफेडरेशन के पूर्व प्रमुख रहे बिन हम्माम अब ‘राष्ट्रीय और अंतरराष्ट्रीय स्तर पर फुटबॉल के किसी भी कार्यकलाप से शामिल नहीं हो सकेंगे.’बिन हम्माम के क़ानूनी काउंसिल ने बयान जारी कर कहा है कि वो इसके ख़िलाफ़ जो भी क़ानूनी रास्ता होगा उसे अपनाएंगे.बयान में कहा गया है, ‘‘ फीफा की एथिक्स कमिटी ने अपना फैसला कथित स्थितिजन्य सबूतों के आधार पर सुनाया है जो कि बिल्कुल बोगस है और फीफा अधिकारियों के झूठ पर आधारित है.’’बयान के अनुसार बिन हम्माम ने इस मामले में क़ानून का पालन किया है और सबूतों को मीडिया के सामने पेश नहीं किया है जबकि फीफा ने सबूत लीक किए हैं ताकि लोगों के विचारों को प्रभावित किया जा सके.बिन हम्माम केक अलावा फीफा के एक और पूर्व उपाध्यक्ष जैक वार्नर को उस समय निलंबित कर दिया गया था जब एक लीक हुई रिपोर्ट में पाया गया था कि इन दोनों ने कैरेबियाई फुटबॉल यूनियन को पैसे देने की कोशिश की थी.वार्नर ने पिछले महीने फीफा से इस्तीफा दे दिया था जिसके बाद उनके ख़िलाफ़ एथिक्स कमिटी में सुनवाई नहीं हुई.
__________________________


बंगलौर ने कोलकाता को हरायादोनों को आईपीएल आचार संहिता का उल्लंघन करने के लिए आगाह किया गया है.कोलकाता नाइट राइडर्स के कप्तान गंभीर और रॉयल चैलेंजर्स बंगलौर के कप्तान कोहली के बीच उस समय झड़प हो गई जब मैच के 10वें ओवर में कोहली आउट हो गए.10वें ओवर में कोहली बालाजी की गेंद का सामना कर रहे थे जब वे कैच आउट हो गए.कोहली का अहम विकेट लेने के बाद गंभीर समेत कोलकाता के अन्य खिलाड़ी जश्न मना रहे थे. कोहली अचानक शॉर्ट एक्सट्रा कवर की तरफ आए और फिर कोहली और गंभीर के बीच कहा सुनी हो गई.दोनों खिलाड़ी गुस्से में नज़र आ रहे थे. लेकिन समय रहते दिल्ली के ही रजत भाटिया ने बीच बचाव किया और मामले को शांत किया.पवेलियन लौटने के बाद भी जब कोहली पर कैमरे की नज़रें गईं तो वे गुस्से में ही नज़र आ रहे थे.हालांकि मैच के बाद पुरस्कार समारोह में जब दोनों से पूछा गया तो कोहली और गंभीर ने घटना को हल्के में ही लिया.गंभीर ने मैच के बाद कहा कि कभी कभी मैच के दौरान ऐसा हो जाता है और ये बड़ी बात नहीं है. वहीं विराट भी ये कहते नज़र आए कि जो गया गया सो हो गया.हालांकि दोनों खिलाड़ियों को मैदान पर कहासुनी करते देख एक बार तो दर्शक हैरत में पड़ गए थे.
__________________________
वे 26 वर्षों से दुनिया के सबसे चर्चित क्लबों में से एक मैनचेस्टर यूनाइटेड के 

सर एलेक्स फ़र्ग्यूसन की जगह लेंगे, जिन्होंने बुधवार को संन्यास की घोषणा की थी.डेविड मोएज़ एक जुलाई से अपना कार्यभार संभालेंगे. उन्हें सर एलेक्स फ़र्ग्यूसन की सिफ़ारिश पर ही ये भूमिका दी गई है.

अलविदा! कमाल के कोचमोएज़ पिछले 11 वर्षों से एवर्टन से जुड़े हुए हैं. 50 वर्षीय मोएज़ का एवर्टन के साथ अनुबंध इस सत्र के बाद समाप्त हो रहा था.सर एलेक्स फ़र्ग्यूसन ने बताया, "मोएज़ के नाम पर सर्वसम्मति थी. डेविड बहुत ईमानदार व्यक्ति हैं. मैं लंबे समय से उनके काम को पसंद करता रहा हूँ. मैंने 1998 में उन्हें सहायक मैनेजर का पद देने की पेशकश की थी. उनके पास वे सभी गुण हैं, जो इस क्लब के मैनेजर के पास होने चाहिए."डेविड मोएज़ ने कहा है कि मैनचेस्टर यूनाइटेड का मैनेजर नियुक्त किया जाना उनके लिए बड़े गर्व की बात है.उन्होंने कहा, "मैं इससे काफ़ी ख़ुश हूँ कि सर एलेक्स ने मेरे नाम की सिफ़ारिश की. उन्होंने जो भी इस क्लब के लिए किया, उसका मैं बहुत सम्मान करता हूँ."एवर्टन ने एक बयान जारी करके मैनेजर के रूप में डेविड मोएज़ के काम की सराहना की और उनका शुक्रिया भी अदा दिया.
__________________________
उनसे बीबीसी संवाददाता लक्ष्मी अरुमुगम् की बातचीत के अंश:-सचिन तेंदुलकर ने वनडे मुक़ाबलों में 17 हज़ार रन पूरे कर लिए हैं. आपकी पहली प्रतिक्रिया क्या है.सचिन की इस कामयाबी को देखकर बहुत ही ख़ुशी हुई थी. बहुत ही अच्छी बात है कि इतने बड़े खिलाड़ी ने एक नया कीर्तिमान क़ायम किया.उनकी ये सफलता भारत के लिए भी एक सम्मान है. जब भी क्रिकेट में भारत की बात होती है तो सुनील गावस्कर और कपिल देव की बात होती है. सचिन के इस नए कीर्तिमान से क्रिकेट की दुनिया में भारत का मुक़ाम और ऊँचा हुआ है.वनडे क्रिकेट में सचिन के इस कीर्तिमान के पीछे सबसे अधिक रन के साथ श्रीलंका के खिलाड़ी सनत जयसूर्या हैं. लेकिन अंतर काफ़ी बड़ा है. आपकी नज़र में कौन खिलाड़ी इस रिकॉर्ड को तोड़ सकता है?ये बात सही है कि रिकॉर्ड हमेशा बनते हैं टूटने के लिए, लेकिन इस समय कुछ भी कहना मुश्किल है, क्योंकि सचिन अभी खेल रहे हैं और ये तय है कि उनके रन 17 हज़ार से और आगे जाएँगे.किसी के रिकॉर्ड को तोड़ने की बात तो तब होगी जब लक्ष्य साफ़ हों. इसलिए पहले हमें इंतज़ार करना चाहिए कि सचिन कब संन्यास लेते हैं और कितने का लक्ष्य छोड़ जाते हैं. आजकल जिस तेज़ी से क्रिकेट खेला जा रहा है उस आधार पर कहा जा सकता है कि कुछ भी हो सकता है, लेकिन रिकॉर्ड तोड़ने के लिए किसी भी खिलाड़ी को 17 से 18 सालों का करियर भी चाहिए.सचिन की पुरानी यादें, विशेषकर जब उन्होंने 16 साल की उम्र में अंतरराष्ट्रीय मंच पर बल्ला थामा था.जी मुझे आज भी याद है, जब उन्होंने अपने पहले वनडे मैच में पचास रन बनाए थे. उनकी तकनीक काफ़ी अच्छी थी. देखने वालों ने उसी समय समझ लिया था कि वो आगे जाएँगे. मैंने भी जब अपनी पहली पारी खेली थी तो शतक जड़े थे. तब हर आदमी ने मेरी तारीफ़ की और बाद में वो चीज़ें हमें साबित करनी पड़ी.देखिए जब कोई पहली बार अच्छी पारी खेलता है तो सभी तारीफ़ करते हैं, लेकिन बाद में उसे साबित करना होता है. सचिन ने साबित कर दिखाया है कि वो कितने  बड़े खिलाड़ी हैं और उनका रिकॉर्ड ये सब बोल रहा है.आपने अपना आख़िरी मैच 1999 के विश्व कप में खेला था, उसमें सचिन आपके विरुद्ध में थे. क्या यादें हैं उसकी?मेरे लिए आख़री मैच था लेकिन हम भारत से हार गए थे. मेरी ये ही कोशिश थी कि जितना बेहतर प्रदर्शन हो सके करूँ. लेकिन सबसे अहम बात ये है कि मैच की समाप्ति के बाद दोनों टीम के सभी सदस्य मेरे पास आए और उस दौरान सचिन मुझसे क्रिकेट के बारे में पूछ रहे थे.मैंने कहा कि आपने अच्छा प्रदर्शन किया है, लेकिन उनका जवाब था आप गुरू हो. यहाँ सबसे बड़ी बात ये है कि अच्छा खिलाड़ी हमेशा सीखता रहता है जो सिलसिला कभी ख़त्म नहीं होता. सचिन में अच्छी बात ये थी कि एक कामयाब खिलाड़ी होने के बावजूद भी वो मुझसे सीखने की कोशिश कर रहे थे.आपकी नज़र में सचिन की एक बेहतरीन पारी, कुछ यादें हैं?सचिन ने इतनी बेहतरीन पारियाँ खेली हैं कि उनमें से एक को चुनना काफ़ी मुशकिल है. ये सचिन ही बता सकते हैं क्योंकि हर आदमी की राय अलग-अलग होती है. पाकिस्तान में फ़ैसलाबाद की उनकी पारी भी बेहतरीन रही है.सचिन 20 सालों से खेल रहे हैं ऐसे में संन्यास की बात की जा सकती है, इस बारे आपका में क्या ख़्याल है.क्रिकेट में रिटायरमेंट जैसी बात नहीं होती. खेलते रहने के लिए एक ही शर्त है अच्छा प्रदर्शन. मैं समझता हूँ कि जब तक कोई खिलाड़ी अच्छा खेल रहा है और फ़िट है तो संन्यास की बात नहीं होनी चाहिए. अब सचिन इसके बारे में ख़ुद ही फ़ैसला कर सकते हैं.मेरी यही दुआ है कि वो आगे भी खेलते रहें.मेरा ख़्याल है कि जीवन में किसी इंसान की इंसानियत का भी ज़िक्र होना चाहिए. सचिन एक क्रिकेटर के साथ एक अच्छे इंसान भी हैं. उनका स्वभाव विनम्र हैं.
__________________________
दरअसल, उरुग्वे की टीम विश्व कप के लिए जब ब्राज़ील पहुंची तो एयरपोर्ट पर ब्राज़ीली अधिकारियों ने उनके सामान में मौजूद 39 किलो के स्वादिष्ट व्यंजन को ज़ब्त कर लिया गया.डुलसे डे लेख़ नाम का ये मीठा व्यंजन उरुग्वे में बहुत लोकप्रिय है. ब्राज़ीली अधिकारियों का कहना था कि दूध से बने इस व्यंजन के लिए ज़रूरी दस्तावेज़ उरुग्वे के पास नहीं थे.उरुग्वे की कोस्टा रीका के हाथों 3-1 से हुई हार से हैरान कुछ फ़ैंस इसके लिए डुलसे डे लेख़ की कमी को ज़िम्मेदार मान रहे हैं.उरुग्वे का अगला मैच इंग्लैंड के साथ गुरुवार 19 जून को है.ब्राज़ील के कृषि विभाग के एक अधिकारी ने रॉयटर्स समाचार एजेंसी को बताया कि जैसे ही उरुग्वे की टीम डुलसे डे लेख़ के लिए ''ज़रूरी दस्तावेज़ मुहैया कराएगी'', उसे ये व्यंजन वापस मिल जाएगा.अधिकारी का कहना था, "या फिर वे ब्राज़ील से लौटते वक्त इसे अपने साथ वापस ले जा सकते हैं."ये साफ़ नहीं है कि पूरा 39 किलो एक ही व्यक्ति के सामान में था या फिर अलग-अलग वज़न के इसके डिब्बे खिलाड़ियों में बांट दिए गए थे.उरुग्वे के पूर्व गोलकीपर हुआन कास्टिलो का कहना था कि साल 2010 में भी उरुग्वे की टीम दक्षिण अफ़्रीका में हुए विश्व कप में डुलसे डे लेख़ लेकर गई थी लेकिन तब उन्हें कस्टम्स पर किसी भी तरह की परेशानी नहीं हुई थी.डुलसे डे लेख़ बनाने के लिए दूध, चीनी, बेकिंग पाउडर और वनीला एक्ट्रेक्ट को मिलाकर पकाया जाता है. इसे ब्रैड, पैनकेक और बिस्कुटों पर लगाया जाता है या फिर फल या आइस क्रीम पर फैलाकर खाया जाता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
तीन बार ओलंपिक खेलों में हिस्सा ले चुके अजितपाल सिंह 65 वर्ष के हैं. वर्ष 1975 में वे उस भारतीय हॉकी टीम के कप्तान थे, जिसने विश्व कप जीता था.भारतीय ओलंपिक एसोसिएशन ने पहली बार किसी पूर्व खिलाड़ी को भारतीय दल का प्रमुख बनाया है.आईओए के कार्यकारी अध्यक्ष विजय कुमार मल्होत्रा ने ये घोषणा की. वरिष्ठ उपाध्यक्ष तरलोचन सिंह और बीपी बैश्य ओलंपिक खेलों में आईओए के प्रतिनिधि होंगे.विजय कुमार मल्होत्रा ने कहा, "अजितपाल सिंह का चयन सर्वसम्मति से हुआ. हमने खिलाड़ियों को अहम भूमिका देने का अपना वादा पूरा किया है."उन्होंने उम्मीद जताई कि अजितपाल सिंह उम्मीदों पर खरे उतरेंगे और ओलंपिक खेलों में देश के सही राजदूत साबित होंगे.विजय कुमार मल्होत्रा ने कहा कि ये दिखावटी पद नहीं है, इस पद पर रहते हुए बहुत बड़ी जिम्मेदारी निभानी होती है.अपनी नियुक्ति पर टिप्पणी करते हुए अजितपाल सिंह ने कहा कि वे आईओए के फैसले पर आभार व्यक्त करते हैं. उन्होंने कहा कि वे उम्मीदों पर खरा उतरने के लिए अपनी ओर से हरसंभव कोशिश करेंगे.
__________________________
श्रीलंका की टीम इस मैच से पहले ही फ़ाइनल में पहुंच चुकी थी.बांग्लादेश के मीरपर में गुरुवार के मैच में मज़बूत शुरुआत के बावजूद बांग्लादेश की टीम आख़िरकार हार गई और श्रीलंका के गेंदबाजों ने उसके मध्यक्रम को टिकने नहीं दिया.बांग्लादेश की टीम 9 विकेट के नुकसान पर महज़ 204 रन ही बना सकी जिसके जवाब में श्रीलंका की टीम ने 49 ओवर में 3 विकेट के नुकसान पर 208 रन बना डाले.

स्कोर देखने के लिए क्लिक करेंश्रीलंका के बल्लेबाज एंजलो मैथ्यूज 7 चौकों और 1 छक्के की मदद से 74 रनों पर नाबाद रहे. उनके अलावा चतुरंगा डीसिल्वा 44 और लहरु थिरिमाने ने 33 रनों का योगदान दिया.बांग्लादेश ने टॉस जीतकर बल्लेबाज़ी का फ़ैसला किया जिसके बाद अनामुल हक ने शानदार फार्म जारी रखते हुए 49 रन बनाए. लेकिन मध्य क्रम बहुत ख़ास नहीं कर सका और बांग्लादेश की पूरी टीम 204 रन ही बना सकी.गुरुवार के मैच में बांग्लादेश ने शफीउल इस्लाम, अब्दुर रज्ज़ाक़ और इमरूल काएस की जगह रूबेल हुसैन, अराफात सन्नी और रहमान को शामिल किया, जबकि श्रीलंका ने लसिथ मलिंगा को आराम देकर सचित्रा सेनानायके को शामिल किया.इसके अलावा श्रीलंकाई टीम में दिनेश चांदीमल की जगह प्रियंजन को अंतिम एकादश में जगह दी गई.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
रीवा ज़िले की सिरमौर तहसील के एक छोटे से गांव के रहने वाले ईश्वर के पिता सेवानिवृत्त सूबेदार मेजर हैं. वो अपने बेटे को डॉक्टर बनाना चाहते थे लेकिन ईश्वर ने क्रिकेट को अपना करियर चुना.130 किमी प्रति घंटे की रफ़्तार से गेंद फेंकने वाले ईश्वर ने टीम इंडिया में चुने जाने के बाद कहा, "अंतत: मुझे मौका मिल गया है. मैं इस लम्हे के लिए कड़ी मेहनत कर रहा था और अंतत: यह लम्हा आ गया."उन्होंने कहा, "लेकिन अभी जश्न मनाने का समय नहीं है क्योंकि मुझे आगामी चुनौतियों पर ध्यान लगाना है. मुझे कड़ी मेहनत जारी रखनी होगी और एकाग्र रहना होगा."15 अगस्त 1989 को जन्मे छह फुट दो इंच लंबे ईश्वर ने अंडर-19 में शानदार प्रदर्शन से सबका ध्यान खींचा.लेकिन 'रीवांचल एक्सप्रेस' के नाम से मशहूर ईश्वर उस वक़्त सुर्ख़ियों में आए जब वह 2012-13 रणजी सत्र में सबसे ज़्यादा विकेट लेने वाले गेंदबाज़ बने.इस दौरान उन्होंने 20.16 के औसत से कुल 48 विकेट लिए. मौजूदा रणजी सत्र में वह आठ मैचों में 30 विकेट झटक चुके हैं.इंदौर में रेलवे के ख़िलाफ़ मैच में ईश्वर ने 84 रन देकर आठ विकेट झटके थे जो उनका सर्वश्रेष्ठ प्रदर्शन है.ईश्वर की ख़ासियत यह है कि वह अपनी लंबाई का फ़ायदा उठाते हुए गुड लेंथ से ऊंचाई लेती हुई गेंद पर बाउंस का अच्छा इस्तेमाल करते हैं.इंडिया ए की तरफ से खेल चुके ईश्वर ने दक्षिण अफ्रीका के महान गेंदबाज़ एलन डोनाल्ड की देखरेख में अपनी धार तेज़ की है.ईश्वर का मुख्य हथियार उनकी आउट स्विंग है जिसे उन्होंने इस साल आईपीएल में पुणे वॉरियर्स के साथ खेलने के दौरान डोनाल्ड की देखरेख में तराशा है.उन्होंने कहा, "मुझे हमेशा से आउटस्विंग गेंदबाजी करना पसंद है लेकिन पुणे वारियर्स के साथ खेलने के दौरान मैंने इसमें सुधार किया. उन्होंने (डोनाल्ड) मेरी आउट स्विंगर पर काफी काम किया. मैं उनका आभारी हूं."ईश्वर ने साथ ही ऑस्ट्रेलिया के डेनिल लिली और ग्लेन मैकग्रा के मार्गदर्शन में एमआरएफ़ पेस फाउंडेशन में तेज़ गेंदबाज़ी के गुर सीखे हैं.उन्होंने इस वर्ष की शुरुआत में भारत-ए की तरफ से दक्षिण अफ्रीका का दौरा किया था. इस दौरान उन्होंने चार दिवसीय दो मैचों में कुल 11 विकेट लिए थे और दो वनडे मैचों में पांच विकेट अपनी झोली में डाले थे.दक्षिण अफ्रीका दौरे के अपने अनुभव को वह न्यूज़ीलैंड में भुनाना चाहते हैं. उन्होंने कहा, "न्यूज़ीलैंड की परिस्थितियां दक्षिण अफ्रीका से मिलती जुलती हैं."(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मैच बारिश के कारण बाधित हो गया था और डकवर्थ लुइस नियम के हिसाब से वेस्टइंडीज़ को 13.5 ओवर में जीत के लिए 108 रन बनाने थे लेकिन टीम सिर्फ़ 80 रन ही बना सकी.इससे पहले श्रीलंका ने टॉस जीतकर पहले बल्लेबाज़ी करते हुए 20 ओवरों में 160 रन बनाए थे.श्रीलंका की ओर से सबसे ज़्य़ादा 44 रन थिरिमाने ने बनाए. 35 गेंदें खेलते हुए उन्होंने तीन चौकों और दो छक्कों की मदद से यह स्कोर खड़ा किया.संतोकी की बॉल पर सिमंस ने कैच कर उन्हें पैवेलियन भेजा.एडी मैथ्यूज़ श्रीलंका की ओर से सबसे ज़्यादा रन बनाने वाले दूसरे बल्लेबाज़ रहे. उन्होंने 23 गेंदों पर तीन चौकों और दो छक्कों की मदद से 40 रन ठोके.संतोकी द्वारा रनआउट होने तक दिलशान 39 गेंदे खेलकर 39 रन बना चुके थे. श्रीलंका की ओर से तीसरे ज़्यादा रन बनाने वाले इस ओपनर ने दो चौका और एक छक्का लगाया.उनके साथ पारी की शुरुआत करने वाले पेरेरा 12 रनों पर 26 रन बनाकर संतोकी का शिकार बने. उन्होंने अपनी संक्षिप्त पारी में दो चौके और दो छक्के जड़े.संगकारा एक और जयवर्धने शून्य रन बनाकर पैवेलियन लौट गए. एस प्रसन्ना छह रन बनाकर नाबाद रहे.वेस्टइंडीज़ की ओर से संतोकी ने दो विकेट लिए तो बद्री और रसेल के हाथ एक-एक विकेट लगा. जयवर्द्धने और दिलशान रन आउट हुए.वेस्टइंडीज़ की ओर से पारी की शुरुआत करने वाले स्मिथ, 17 रन बनाकर और गेल 3 रन बनाकर मलिंगा के शिकार बने.टीम की ओर से सबसे ज़्यादा रन ब्रावो ने बनाए. उन्होंने 19 गेंदों में तीन चौकों और एक छक्के की मदद से 30 रन ठोके.सिमंस चार रन बनाकर आउट हुए तो 18 रन के साथ सैमुअल्स मैच ख़त्म होने तक क्रीज़ पर जमे रहे थे. उनके साथ देने पिछली बारी के मैच विनर सैमी भी क्रीज़ पर थे लेकिन किस्मत शायद वेस्टइंडीज़ के साथ नहीं थी.बारिश के कारण बाधित मैच को 13.5 ओवरों तक सीमित कर दिया गया था जिसमें वेस्टइंडीज़ सिर्फ़ 80 रन ही बना सकी.श्रीलंका की ओर से मलिंगा ने दो और कुलासेकारा, प्रसन्ना ने एक-एक विकेट लिया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
जीत के लिए दूसरी पारी में भारत को 445 रन बनाने थे लेकिन भारत की टीम 178 रन बनाकर ऑल आउट हो गई.भारत की दूसरी पारी को इतनी जल्दी पैवेलियन भेजने में सबसे बड़ा योगदान रहा स्पिन गेंदबाज़ मोईन अली का.मोईन ने भारत की दूसरी पारी में शानदार गेंदबाज़ी करते हुए 67 रन देकर भारत के छह बल्लेबाज़ों को पैवेलियन भेजा. पहली पारी में उन्होंने दो विकेट लिए थे. इस तरह इस टेस्ट मैच में उन्होंने 129 रन देकर आठ विकेट लिए.लेकिन मैन ऑफ़ द मैच चुना गया इंग्लैंड के तेज़ गेंदबाज़ जेम्स एंडरसन को जिन्होंने पहली पारी में शानदार गेंदबाज़ी करते हुए केवल 53 रन देकर पांच विकेट लिए थे. दूसरी पारी में भी उन्होंने सिर्फ़ 24 रन देकर दो विकेट लिए. इस तरह टेस्ट मैच में कुल 77 रन देकर उन्होंने सात विकेट लिए.भारत की ओर से अंजिक्य रहाणे ने इंग्लैंड के गेंदबाज़ों का डटकर मुक़ाबला किया और सर्वाधिक 52 रन बनाकर नाबाद ही पैवेलियन लौटे. उन्होंने पहली पारी में भी अर्धशतक (54) बनाया था.लेकिन रहाणे के अलावा किसी भी भारतीय बल्लेबाज़ ने कुछ ख़ास नहीं किया. शिखर धवन ने 37, कोहली ने 28, कप्तान धोनी ने सिर्फ़ छह रन बनाए.चौथी इनिंग में 445 रनों का पीछा करना हमेशा मुश्किल होता है लेकिन इसका ध्यान रखते हुए भी कहा जा सकता है कि भारतीय बल्लेबाज़ों ने काफ़ी निराशाजनक प्रदर्शन किया.खेल के पांचवें और अंतिम दिन भारत ने 112 रन पर चार विकेट के स्कोर से आगे खेलना शुरू किया लेकिन उसी स्कोर पर रोहित शर्मा आउट हो गए.इस तरह सिर्फ़ 112 रन पर ही भारत की आधी टीम पैवेलियन लौट चुकी थी.उसके बाद तो सिर्फ़ औपचारिकताएं बाक़ी थीं वो भी जल्द ही पूरी हो गईं और भारत ये मैच 266 रनों के लंबे अंतर से हार गया.इंग्लैंड ने टॉस जीतकर पहले बल्लेबाज़ी करने का फ़ैसला किया था. उनका ये फ़ैसला सही साबित हुआ जब कुक, बैलेंस, बेल और बटलर की शानदार बल्लेबाज़ी की बदौलत इंग्लैंड ने सात विकेट पर 569 रनों का विशाल स्कोर खड़ा किया और पारी समाप्ति की घोषणा की.भारत की पहली पारी की ख़राब शुरूआत हुई और धवन सिर्फ़ छह रन बनाकर आउट हो गए. रहाणे और धोनी के अर्धशतक की बदौलत भारत ने पहली पारी में 330 रन बनाए और फ़ॉलोऑन की नौबत आ गई. लेकिन इंग्लैंड ने दोबारा बल्लेबाज़ी करने का फ़ैसला किया.दूसरी पारी में भी इंग्लैंड के बल्लेबाज़ों ने अच्छी शुरूआत की और चार विकेट पर 205 के स्कोर पर पारी समाप्ति की घोषणा कर दी. इस तरह भारत को जीत के लिए 445 रनों का विशाल लक्ष्य दिया जो कि भारत पूरा नहीं कर सका.इस जीत के साथ पांच मैचों की सिरीज़ फ़िलहाल 1-1 पर बराबर हो गई है. पहला टेस्ट ड्रा रहा था जबकि लॉर्डस का दूसरा टेस्ट भारत ने जीता था. चौथा टेस्ट मैनचेस्टर में सात अगस्त से शुरू होगा.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
साढ़े ग्यारह हजार पन्नों की इस चार्जशीट में एक पाकिस्तान एंपायर और 15 सट्टेबाजों के नाम भी शामिल हैं. चार्जशीट में बॉलीवुड एक्टर विंदू दारा सिंह को भी अभियुक्त बनाया गया है.सरकारी वकील किरण बेण्डेभर के अनुसार इस मामले में कुल 221 गवाहों के बयान दर्ज गए हैं. इस मामले में कुल 22 अभियुक्त हैं, जिनमें से तीन रमेश जैसवाल, टिंकू और ज्यूपिटर फिलहाल दिल्ली पुलिस की हिरासत में है.बेण्डेभर ने बताया, "पाकिस्तानी अंपायर असद रउफ और 15 पाकिस्तानी सट्टेबाजों को भी अभियुक्त बनाया गया है.”उन्होंने बताया, “इन बुकियों पर आरोप है कि उन्होंने फर्जी कागजात के आधार पर मोबाइल के सिम कार्ड हासिल किए जिनका फिक्सिंग में उपयोग किया गया था. अम्पायर असद रउफ, पवन जयपुर, संजय जयपुर और 15 पाकिस्तानी सट्टेबाजों को वांछित अभियुक्त बनाया गया है. लेकिन इस आरोपपत्र में स्पॉट फिक्सिंग का कोई जिक्र नहीं है."आईपीएल के 2013 संस्करण में स्पॉट फिक्सिंग के आरोपों और एस श्रीसंत समेत दो अन्य खिलाड़ियों के गिरफ्तारी से पूरा टूर्नामेंट विवादों के घेरे में आ गया था.दिल्ली पुलिस ने 16 मई को राजस्थान रॉयल्स के एस श्रीसंथ, अजित चंडीला और अंकित चव्हाण और 11 सट्टेबाजों को मैच फिक्सिंग के आरोप में गिरफ्तार किया था. इस मामले में बीसीसीआई के अध्यक्ष एन श्रीनिवासन के दामाद गुरुनाथ मयप्पन भी शक के घेरे में आए थे, उन्हें भी इस मामले में अभियुक्त बनाया गया है.गुरुनाथ मयप्पन सट्टेबाजी की बात तो स्वीकार कर चुके हैं लेकिन वो फिक्सिंग से इनकार करते हैं.दिल्ली पुलिस के अनुसार इन तीन खिलड़ियो ने सट्टबाजों के साथ मिलकर तीन मैचों में फिक्सिंग की थी, जिनमें 5 मई को पुणे वारियर्स, 9 मई को किंग्स इलेवन पंजाब और 15 मई को मुम्बई इंडियंस के खिलाफ खेले गए मैच शामिल थे. मामले की अगली सुनवाई 21 नवम्बर को है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
फुटबॉल खिलाड़ी इस बार जब मैदान में उतरे हैं तो एक बात और नई है- टैटू विस्फोट. खिलाड़ियों के टैटू प्रशंसकों का खूब ध्यान खींच रहे हैं, लेकिन क्या कहते हैं ये टैटू.चिली के फ़ुटबॉलर पीनील्या का विश्व कप को समर्पित यह टैटू ट्विटर पर दिखा.पिछले कुछ दिनों में बनाया गया यह टैटू, ब्राज़ील के साथ खेले गए दूसरे दौर के मुक़ाबले में मिले एक्स्ट्रा टाइम में गोल करने से चिली के स्ट्राइकर पीनीलिया के चूक जाने की याद दिलाता है.तय समय में गोल रहित रहे इस मुक़ाबले में पेनल्टी शूटआउट में ब्राज़ील ने चिली को हरा दिया था.टैटू के नीचे लिखा है, 'वन सेंटीमीटर फ्रॉम ग्लोरी' यानी विजय से एक सेंटीमीटर दूर.लफ़बरा यूनिवर्सिटी के खेल मनोवैज्ञानिक डेविड फ़्लेचर मानते हैं कि यह टैटू बताता है कि खिलाड़ी कितना निराश है.रियल मेड्रिड के खिलाड़ी सर्ख़ियो रमोस की दोनों पिंडलियों पर विश्व कप और चैंपियंस लीग की ट्रॉफ़ियाँ बनी हैं.स्पेन ने 2010 में पहली बार विश्वकप जीता था और रियल मेड्रिड को रिकॉर्ड दसवीं बार चैंपियंस ट्रॉफ़ी जीतने के लिए 12 साल इंतज़ार करना पड़ा था.यूनिवर्सिटी ऑफ़ एसेक्स में बॉडी ऑर्ट इतिहासकार मैट लोड्डर कहते हैं कि, "हर टैटू संदेश नहीं देता है और जो देते हैं वो भी अक़्सर काल्पनिक होते हैं."योंग का टैटू बनाने वाले एडी एटामेडा कहते हैं, ''योंग के धड़, बाहों और हाथों पर योद्धाओं की थीम का टैटू दर्शाता है कि विश्वकप उनके व्यक्तित्व के लिए कितना अहम है.''डेविड फ्लेचर कहते हैं कि उन्हें इस बात को लेकर कोई शक़ नहीं है कि विश्वकप उनके जीवन का सबसे अहम लम्हा है. इन खिलाड़ियों के लिए यह सिर्फ खेल नहीं है. जिनके लिए पूरी ज़िंदगी उन्होंने प्रशिक्षण लिया उसे दिखाने के लिए कुछ ही पल मिले हैं.इतालवी मिड फ़ील्डर ने ख़तरे के तिकोने निशान के बीच में गेंद छीनने की जद्दोज़हद वाला टैटू बनवाया है. ऐसा लग रहा है जैसे दफ़्तर का सफ़ाई कर्मचारी चिकने फर्श की चेतावनी छोड़ गया हो.लेकिन इस टैटू का संदेश थोड़ा उत्तेजक है क्योंकि इसमें वार से विपक्षी खिलाड़ी की टांग टूटती दिख रही है.फ़ुटबॉल मैचों के दौरान मोजे पहनने की बाध्यता के चलते ये टैटू सिर्फ़ प्रशिक्षण मैचों के दौरान ही दिखता है.ब्राज़ील के घायल सुपरस्टार नेमार की गर्दन पर बना यह टैटू दार्शनिक संदेश देता है. इसके मायने हैं सबकुछ गुज़र जाता है या कुछ भी हमेशा नहीं रहता.रीढ़ की हड्डी में चोट के कारण बाहर हुए नेमार को अपनी टीम को जर्मनी के हाथों 7-1 से हारते देखना पड़ा.उन्होंने अपने पैरों पर ऑसाडिया और अलेग्रिया गुदवाया है जिसका मतलब है बहादुर और खुश.युवा खिलाड़ी रहीम स्टर्लिंग का टैटू पश्चिमी लंदन में बीते उनके बचपन से प्रभावित है. दस साल का लड़का वेंब्ले स्टेडियम की प्रसिद्ध मेहराब को देख रहा है.साथ में वाक्य लिखा है, "यह एक सपना है." एक बार रहीम ने कहा था, "मैं हमेशा से इंग्लैंड के लिए फ़ुटबॉल खेलना चाहता था."मिडफ़ील्डर राऊल मिरेलेस ने अपनी समूची सीधी टांग पर बनी कलाकृति उनके जीवनगाथा की एक झलक भी पेश करती है.तुर्की के लिए क्लब फ़ुटबॉल खेलने वाले राऊल के गृहनगर पोर्तो का एक चर्च, केबिल कार और इस्तांबुल की एक मस्जिद बनी है.बेशक़ टीम ब्राज़ील आए फ़ुटबॉलरों में टैटुओं से सबसे ज़्यादा सुसज्जित खिलाड़ी हैं.उनके बदन पर सुपरमैन लोगो, ड्रेगन, सलीब समेत युवावस्था में उनकी माँ की तस्वीर और सैन्य पोशाक पहने उनके दादा की तस्वीरें गुदी हैं.अन्य खिलाड़ियों के तरह हावर्ड मैदान पर अपनी शर्ट नहीं उतारते हैं. उनके टैटू थोड़ा व्यक्तिगत हैं.ये तस्वीर उन्होंने जानवरों के अधिकारों के लिए लड़ने वाली संस्था पेटा के अभियान के लिए खिंचवाई थी.मेसी का बाईं पिंडली पर दो छोटे हाथों के नीचे उनके बेटे थिएगो का नाम गुदा है.माना जाता है कि ये डिएगो मेराडोना को 1986 में इंग्लैंड के ख़िलाफ़ क्वार्टर फ़ाइनल में किए गए 'हैंड ऑफ़ गॉड' गोल की ओर इशारा नहीं कर रहे हैं.मैसी का यह टैटू भी मोजे में छुपा रहने के कारण कम ही दिखता है.पुर्तगाल के कप्तान क्रिस्टियानो रोनाल्डो ने अपने बदन पर टैटू नहीं गुदवाया है.वजह यह है कि वे अक़्सर रक्तदान करते हैं और रक्तदान करने वालों को टैटू गुदवाने की सलाह नहीं दी जाती है.ब्रिटेन में तो टैटू गुदवाने के चार माह तक रक्तदान करना प्रतिबंधित भी है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस जीत के साथ चेन्नई सुपर किंग्स पांचवी बार   आईपीएल फ़ाइनल में पहुंचने वाली टीम बनी है.मंगलवार को खेले गए आईपीएल के इस पहले प्लेऑफ में चेन्नई ने जीत के लिए मुंबई इंडियंस के आगे 193 रनों का लक्ष्य रखा था जिसका पीछा करते हुए मुंबई इंडियंस 144 रनों पर ऑलआउट हो गई.हालांकि मुंबई इंडियंस के पास फ़ाइनल मुकाबले में पहुंचने का एक और मौका है.   सनराइज़र्स हैदराबाद और राजस्थान रॉयल्स के बीच होने वाले दूसरे क्वालिफायर्स में जो भी टीम जीतेगी उसका मुकाबले मुंबई इंडियंस से होगा और उसमें जीतने वाला आईपीएल के फ़ाइनल में चेन्नई से मुकाबला करेगा.पहले बल्लेबाज़ी करते हुए चेन्नई सुपर किंग्स ने एक विकेट के नुकसान पर 192 रन बनाए थे. चेन्नई की तरफ से माइकल हसी और सुरेश रैना की तूफानी पारी से मुंबई इंडियंस बैकफुट पर आ गई और इससे उबर नहीं पायी.पहली पारी में खचाखच भरे स्टेडियम में ‘मिस्टर क्रिकेट’ के नाम से चर्चित माइकल हसी ने 58 गेंदों में दस चौकों और दो छक्कों की मदद से 86 रन बनाए.हसी का अंत तक साथ दिया सुरेश रैना ने जिन्होंने 42 गेंदो में 82 रन बनाए.दिल्ली के फिरोज़ शाह कोटला मैदान की धीमी पिच पर हसी और रैना की जोड़ी ने आखिरी दस ओवर में 123 रन बनाए. दोनों के सामने मुंबई इंडियंस के गेंदबाजों की लय इस कदर बिगड़ी कि एक के बाद एक फुल टॉस गेंद फेंके जाने लगे.मुंबई इंडियंस के गेंदबाज़ों में सबसे किफ़ायती प्रदर्शन हरभजन सिंह का ही रहा हालांकि उन्हें विकेट नहीं मिले. उन्होंने 26 रन दिए. जबकि लसिथ मलिंगा और मिचेल जॉनसन नें बिना किसी सफलता के 45 और 40 रन दिए.मुंबई इंडियंस के लिए पारी की शुरूआत करने उतरे ड्वेन स्मिथ ने काफी आक्रमक अंदाज में 28 गेंदो पर 68 रन बनाए लेकिन रविद्र जडेजा की गेंद पर सुरेश रैना के हाथों उनके कैच आउट होने के बाद मुंबई इंडियंस की पूरी बैटिंग लाइन-अप ही लड़खड़ा गई.क्षेत्ररक्षण नियमों का फायदा उठाते हुए स्मिथ ने कई हवाई शॉट लगाए. चेन्नई के गेंदबाज़ क्रिस मॉरिस से लेकर मोहित शर्मा तक की गेंदों को स्मिथ ने सीमा रेखा के पार पहुंचाया.स्मिथ 21 गेंदो में ही अर्धशतक लगा चुके थे, तभी कप्तान धोनी ने रविचंद्रन अश्विन को एक बार फिर गेंद थमाई.स्मिथ ने अश्विन का स्वागत एक छक्के और उसके तुरंत बाद चौके से किया. दूसरे छोर पर खड़े दिनेश कार्तिक और स्मिथ के बीच 75 रनों की साझेदारी बनी जिसमें कार्तिक ने सिर्फ नौ रन बनाए थे.विशालकाय लक्ष्य का पीछा कर रहे मुंबई इडियंस के आखिरी नौ विकेट सिर्फ 57 रन ही जोड़ पाए.प्रतियोगिता के इस संस्करण में 732 रन बना चुके चेन्नई के माइकल हसी अपने ऑरेंज कैप और 28 विकेट लेने वाले हसी के ही टीम के ड्वेन ब्रावो अपने पर्पल कैप के साथ पैवेलिन लौटे.(बीबीसी हिन्दी के 

एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________


टी20 विश्व कप से जुड़ी सामग्री पढ़ने के लिए यहां क्लिक करेंभारतीय कप्तान महेंद्र सिंह धोनी ने सोमवार को कोलंबो के प्रेमदासा स्टेडियम में टॉस जीत कर पहले बल्लेबाज़ी करने का फैसला किया था. भारतीय बल्लेबाजों ने निर्धारित 20 ओवरों में तीन विकेट के नुकसान पर 185 रन बनाए.जवाब में पाकिस्तान की टीम ने कामरान अकमल की आतिशी बल्लेबाज़ी की बदौलत भारत को पांच विकेट से मात दी.आखिरी ओवर की पहली गेंद पर छक्का जड़ते हुए अकमल सिर्फ़ 50 गेंदों पर 92 रन बनाकर नाबाद रहे. जबकि दूसरे छोर पर शोएब मालिक 18 गेंदों पर 37 रन बनाकर अंतिम गेंद तक डटे रहे.हालांकि पाकिस्तान के सलामी बल्लेबाज़ों मोहम्मद हफीज और इमरान नाजिर ने ताबड़तोड़ बल्लेबाज़ी से पारी की शुरुआत की, लेकिन उनकी साझेदारी को बहुत जल्द तोडा भारतीय स्पिनर आर आश्विन ने.मैच में अश्विन का प्रदर्शन देखकर भारतीय खेमे ने राहत की सांस ज़रूर ली होगी.बहराल इमरान नाजिर जब 13 रन बनाकर अश्विन की गेंद पर आउट हुए उसके बाद क्रीज़ पर आए नासिर जमशेद भी एक गलती के कारण रन आउट हो गए, और वो भी शून्य पर. गंभीर की बेहतरीन फील्डिंग की यहाँ दाद देना ज़रूरी है.हालांकि पाकिस्तानी कप्तान हफीज दूसरे छोर पर डटे रहे और उन्होंने क्रीज़ पर आए बल्लेबाज़ कामरान अकमल का जमकर साथ भी दिया. जबकि लग रहा था कि हफीज़ एक बड़ी पारी खेलेंगे, आश्विन ने उन्हें अपनी फिरकी के जादू में लपेटा और 38 के निजी स्कोर पर पवेलियन लौटा दिया.उनकी जगह आए पूर्व कप्तान शाहिद आफरीदी भी आयाराम-गयाराम से रहे और शून्य पर ही अपना विकेट गँवा बैठे. इसके बाद उमर अकमल के आउट होने पर लगा कि पाकिस्तानी पारी अब ख़त्म होने कि कगार पर है. पर क्रिकेट भी तो अनिश्चितताओं का खेल है!कामरान अकमल और शोएब मालिक ने जब भारतीय गेंदबाजों की धुनाई शुरू की तो फिर ज़हीर खान से लेकर बालाजी तक, सभी की गेंदबाजी की औसत बिगाड़ कर रख दी.इससे पहले बल्लेबाज़ी करते हुए भारत ने बीस ओवर में तीन विकेट खोकर 185 रन बनाए. भारत के लिए विराट कोहली ने 47 गेंदों पर 75 रन बनाए. इसके अलावा रोहित शर्मा ने भी अच्छा प्रदर्शन करते हुए 40 गेंदों पर 56 रन बनाए.भारतीय टीम ने शुरुआत से ही इस मैच पर अपनी पकड़ जमाने की मंशा ज़ाहिर कर दी थी. साथ ही भारत को अपने दोनों नियमित सलामी बल्लेबाजों वीरेंदर सहवाग और गौतम गंभीर से क्रीज़ पर डटकर एक लंबी पारी खेलने की भी उम्मीद थी.सहवाग तो शुरुआत से ही आक्रामक दिखे लेकिन गौतम गंभीर ने शुरूआती ओवर की तीसरी गेंद पर एक चौका जड़ने के बावजूद निराश ही किया. 16 गेंदों में मात्र 10 रन बनाने के बाद गंभीर को उमर गुल ने खूबसूरती से बीट करते हुए बोल्ड आउट किया.गंभीर की असफलता ने दिखा दिया कि कप्तान धोनी की टीम को अच्छी शुरुआत मिलने वाली मुश्किल अब भी बरक़रार है. दूसरे छोर पर वीरेंदर सहवाग जमकर बल्लेबाज़ी करने के मूड में दिखे और उन्होंने विकेट की दोनों तरफ कुछ बेहतरीन शॉट भी लगाए.लेकिन सहवाग ने एक बार फिर से वही किया जिसके लिए हमेशा से ही उनके चाहने वालों को डर लगा रहता है. एक छक्का जड़ने के तुरंत बाद उन्होंने एक कट लगाने की कोशिश की और शाहिद आफरीदी ने एक बेहतरीन कैच लपक कर उन्हें क्रीज़ से चलता कर दिया.चार चौकों और एक छक्के की मदद से सहवाग ने 26 रन बनाए. लेकिन इन शुरूआती विकेटों के बाद क्रीज़ पर पहुंचेदो युवा खिलाड़ी.इनमे विराट कोहली तो बीते दिनों से ज़बरदस्त फॉर्म में चल ही रहे हैं और दूसरे रोहित शर्मा को भी अपने चयन को सही ठहराना ही था.दोनों बल्लेबाजों ने जमकर पाकिस्तानी गेंदबाजों की धुनाई की. चाहे सोहेल तनवीर हो या फिर उमर गुल और मोहम्मद सामी ही क्यूं न हो, सभी गेंदबाजों के छक्के छुड़ा दिए इन दो बल्लेबाजों ने. बेहतर फॉर्म और विश्वास से ओत-प्रोत विराट कोहली ने, ज़ाहिर है, ज़्यादा बेहतर बल्लेबाजी की और बीस ओवर पूरे होने तक क्रीज़ पर डटे रहे.कोहली ने सिर्फ़ 47 गेंदों पर 75 रन बनाए और एक बार फिर इशारा किया कि क्यों उन्हें हाल ही मेंआईसीसी पुरस्कार से नवाज़ा गया है.
__________________________
विकास इस मुकाबले में अपना सर्वश्रेष्ठ प्रदर्शन नहीं दोहरा पाए और खेल प्रेमियों को निराश किया मगर फिर भी उनके फ़ाइनल तक पहुँचने की ठीक उसी तरह तारीफ़ हो रही है जैसे महिला वर्ग में कृष्णा पूनिया के फ़ाइनल में पहुँचने पर हुई थी.गौड़ा ने दो किलोग्राम के चक्के को पहली कोशिश में 64.79 मीटर तक की दूरी तक फेंका.इससे पहले फाइनल के लिए क्वालिफाइंग मुकाबले में लंदन ओलंपिक के लिए अमरीका में ट्रेनिंग कर रहे गौड़ा ने 65.20 मीटर चक्का फेंक कर फाइनल में जगह बनाई थी.मंगलवार को फाइनल के पहले दौर में 64.79 की दूरी फेंकने से वो मुकाबले में तो बने रहे लेकिन पदक के लिए उनसे बेहतर प्रदर्शन की उम्मीद थी.लेकिन गौड़ा ने अगले पांच प्रयासों में 60.95, 63.03, 64.15, 64.48 और 63.89 मीटर की दूरी नापी और पदक तालिका से दूर रहे.इस श्रेणी में स्वर्ण पदक जर्मनी के रॉबर्ट हार्टिंग ने 68.27 मीटर चक्का फेंक कर हासिल किया.विकास गौड़ा अपने सर्वश्रेष्ठ प्रदर्शन 66.28 से काफी पीछे रहे.हालांकि इतनी दूरी तक फेंकने पर भी उन्हें पदक नहीं मिलता क्योंकि कांस्य पदक जीतने वाले खिलाड़ी ने 68.03 तक डिस्कस फेंका था.विकास गौड़ा वर्ष 2010 के राष्ट्रमंडल खेलों में रजत पदक जीत चुके हैं तो उसी साल के एशियाई खेलों में उन्हें कांस्य पदक मिला था.
__________________________
सुपर ओवर में राजस्थान रॉयल्स को जीत के लिए 12 रन बनाने थे, लेकिन उसने बिना किसी नुक़सान के 11 रन बनाए यानी सुपर ओवर भी टाई रहा.इसके बावजूद अधिक बाउंड्री लगाने के आधार पर उसने मैच अपने नाम किया.सुपर ओवर कोलकाता की ओर से सुनील नारायण ने किया, जिसमें राजस्थान के कप्तान शेन वॉटसन छह और स्टीव स्मिथ पांच रन बनाकर नाबाद रहे.इससे पहले, राजस्थान रॉयल्स ने टॉस जीतकर पहले बल्लेबाज़ी करते हुए निर्धारित 20 ओवर में अजिंक्य रहाणे के 72 रनों की मदद से पांच विकेट खोकर 152 रन बनाए.जबाव में कोलकाता नाइट राइडर्स ने भी निर्धारित 20 ओवर में आठ विकेट खोकर 152 रन बनाए और टाई रहने के कारण मैच सुपर ओवर में चला गया.सुपर ओवर में कोलकाता नाइट राइडर्स की शुरुआत सूर्य कुमार यादव और साकिब अल हसन ने की. जबकि गेंदबाज़ी की कमान जेम्स फॉकनर ने संभाली.सुपर ओवर में कोलकाता की टीम दो विकेट खोकर 11 रन ही बना सकी.इससे पहले, राजस्थान रॉयल्स के कप्तान शेन वॉटसन ने टॉस जीतकर पहले बल्लेबाज़ी करने का फ़ैसला किया. अजिंक्य रहाणे ने 59 गेंदों पर छह चौक्के और एक छक्के की मदद से 72 रन बनाए.उनके अलावा, कप्तान शेन वॉटसन ने रन आउट होने से पहले 24 गेंदों पर पांच चौक्कों की मदद से 33 रनों की तेज़-तर्रार पारी खेली.आख़िरी ओवरों में स्टीव स्मिथ ने भी केवल 11 गेदों पर नाबाद 19 रन बनाकर टीम के स्कोर को पांच विकेट पर 152 रन तक पहुंचाया.कोलकाता की ओर से आर विनय कुमार ने 30 रन देकर दो और साकिब अल हसन ने 23 रन देकर एक विकेट हासिल किया.मोर्नी मॉर्कल थोड़े महंगे साबित हुए और उन्होंने 40 रन देकर एक विकेट हासिल किया.जबाव में कोलकाता नाइट राइडर्स ने भी गौतम गंभीर के 45 और सूर्य कुमार यादव के 31 रनों की मदद से एक समय जीत की स्थिति पैदा की.तभी जेम्स फॉक्नर ने पारी के 19वें और अपने दूसरे ओवर में तीन विकेट चटकाकर मैच का रुख़ राजस्थान रॉयल्स की तरफ़ कर दिया.अंतिम ओवर में कोलकाता को जीत के लिए 12 रनों की ज़रूरत थी. ऐसे में केन रिचर्डसन ख़ासे महंगे साबित हुए और उन्होंने 11 रन दिए, जिससे कोलकाता की टीम आठ विकेट खोकर 152 रन बनाने में क़ामयाब रहा और मैच टाई हो गया.राजस्थान रॉयल्स की ओर से फॉक्नर ने दो ओवर में 11 रन देकर तीन और केन रिचर्डसन ने चार ओवर में 28 रन देकर एक विकेट हासिल किया जबकि परवीन ताम्बे ने 31 रन देकर दो विकेट झटके. आईपीएल 7 में यह पहला टाई मैच रहा.बुधवार को आईपीएल 7 के पहले चरण का आख़िरी मुक़ाबला मुंबई इंडियंस और सनराइज़र्स हैदराबाद के बीच खेला जाएगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
वैसे यह टीम आपसी फूट और विवादों के साथ ओलंपिक खेलने जाएगी. जाहिर है कि सभी की निगाहें लिएंडर पेस और महेश भूपति पर रहेंगी. भूपति का मानना है कि पहले भारत के पास विकल्प नहीं था. अब रोहन बोपन्ना अच्छा विकल्प हैं.बीबीसी के साथ बातचीत में भूपति ने कहा, “पेस और मैंने चार बार ओलंपिक में साथ खेला है. लेकिन हमने कभी कोई मेडल नहीं जीता. यकीनन हमारे पास पहले कोई विकल्प नहीं था. अब रोहन के रूप में हमारे पास बेहतर विकल्प मौजूद है. वह टॉप दस खिलाड़ियों में शामिल हैं. बार-बार ऐसी टीम को भेजना, जो कोई मेडल जीतने में नाकाम रही हो, मेरी नजर में इसका कोई तुक नहीं है.”भूपति ने कहा कि यह कहना गलत है कि भारतीय टेनिस सिर्फ डबल्स पर ही टिकी है. भूपति पेस के साथ खेलने से साफ तौर पर इनकार कर चुके हैं.उन्होंने कहा, “यह धारणा है कि भारतीय टेनिस सिर्फ डबल्स के कारण ही है. शायद यह मेरे और पेस के कारण बनी है. लेकिन इससे पहले रमानाथन कृष्णन, विजय अमृतराज और रमेश कृष्णन सिंगल्स ही खेलते थे. अब सानिया और सोमदेव सिंगल्स और डबल्स दोनों ही खेलते हैं. ”रोहन के साथ खेलने को लेकर भूपति काफी आश्वस्त नजर आए.उन्होंने कहा कि वह पहले भी कई खिलाड़ियों के साथ जोड़ी बना चुके हैं.उनका मकसद हमेशा बेहतर तालमेल बनाने का होता है.भूपति ने कहा, “रोहन और मेरी पार्टनरशिप कामयाब रहेगी. मेरी नजर में किसी के लिए भी अपने पार्टनर की कमजोरी और मजबूती को समझना काफी अहम होता है. रोहन एक अच्छे खिलाड़ी हैं. ”भूपति ने सीधे शब्दों में कहा कि जोड़ी उन्होंने नहीं बल्कि पेस ने तोड़ी थी. पेस ही अलग होकर किसी युवा के साथ खेलना चाहते थे. इसलिए दोनों नए जोड़ीदार के साथ खेले.भूपति ने कहा, “विश्व में मेरी रैंकिंग सात है. जाहिर है कि मेरी उम्र मुद्दा नहीं है. बेशक किसी भी खेल में उम्र काफी अहम होती है. लेकिन यह आप पर निर्भर करता है कि आप खुद की फिटनेस पर कितनी मेहनत करते हैं."भूपति ने कहा कि वह लंदन ओलंपिक को लेकर काफी उत्साहित हैं. उन्हें उम्मीद है कि वह बेहतर प्रदर्शन करेंगेभूपति ने कहा, “किसी भी खिलाड़ी के लिए ओलंपिक बहुत बड़ा मौका होता है. ग्रैंड स्लैम हर साल आता है लेकिन ओलंपिक के लिए चार साल इंतजार करना पड़ता है. मेरा यह पांचवां ओलंपिक है. वैसे हर ओलंपिक स्पेशल होता है.”भूपति ने कहा कि लंदन में काफी भारतीय मूल के लोग हैं और इसका लाभ भारतीय टीम को मिलेगा.भूपति के अलावा बोपन्ना ने भी पेस के साथ खेलने से मना कर दिया था. पिछले माह यह विवाद मीडिया में छाया रहा. पेस. भूपति और सानिया मिर्जा की ओर से एक के बाद एक काफी कड़े बयान आए थेलंदन में विंबलडन पुरुष डबल्स के पहले दौर का मैच जीतने के बाद पत्रकारों के साथ बातचीत में लिएंडर ने कहा था कि सारे विवाद से उनका दिल जरूर टूटा है, लेकिन वह राजनीति करने नहीं.सभी के पेस के साथ खेलने से इनकार करने के बाद ऑल इंडिया टेनिस एसोसिएशन ने लंदन ओलंपिक के टेनिस डबल्स मुकाबले में दो टीम भेजने का फैसला किया है. लिएंडर पेस को विष्णु वर्धन के साथ खेलना है, जबकि भूपति बोपन्ना के साथ कोर्ट पर उतरेंगे.भारत के टॉप रैंकिंग खिलाड़ी होने के नाते लिएंडर चाहते थे कि उनकी जोड़ी महेश भूपति या रोहन बोपन्ना के साथ बनाई जाए.हालाँकि बाद में सानिया मिर्जा ने भी पेस पर निशाना साधते हुए कहा था कि सिर्फ पेस को मनाने के लिए उनकी और पेस की जोड़ी बनाई गई है.डबल्स में विष्णु वर्धन के साथ जोड़ी बनाए जाने से नाराज पेस ने ओलंपिक से हटने की धमकी दी थी, क्योंकि रैंकिंग में विष्णु वर्धन उनसे काफी नीचे हैं. लेकिन फिर उन्होंने कहा कि वे विष्णु वर्धन के साथ खेलने को तैयार हैं.
__________________________
आईसीसी की भ्रष्टाचार निरोधक इकाई के पहले प्रमुख कॉन्डन ने यह भी दावा किया कि मैच फ़िक्सिंग सिर्फ़ भारतीय उपमहाद्वीप तक सीमित नहीं था.ब्रितानी अख़बार इवनिंग स्टैंडर्ड से बातचीत में उन्होंने कहा, "1990 के दशक के आख़िर में टेस्ट और विश्व कप के मैच नियमित रूप से फ़िक्स होते थे. 80 के दशक के आख़िर से 1999-2000 तक कई टीमें फ़िक्सिंग में शामिल थी. निश्चित रूप से इस फ़िक्सिंग में भारतीय उपमहाद्वीप से बाहर की भी टीमें थी."उन्होंने कहा कि किसी न किसी स्तर पर हर अंतरराष्ट्रीय टीम में कोई न कोई ऐसा था, जो इस तरह के मामलों में शामिल था.कॉन्डन ने कहा कि उस समय के खिलाड़ियों को अपने आसपास घट रही घटनाओं की पूरी जानकारी थी, लेकिन उन्होंने चुप रहना ही पसंद किया.उन्होंने कहा, "1990 के दशक के आख़िर में क्रिकेट खेलने वाली एक पूरी पीढ़ी को ये ज़रूर पता होगा कि उस समय क्या ग़लत हो रहा था. लेकिन उन्होंने कुछ नहीं किया. जब वे अपने करियर की ओर पीछे मुड़कर देखते होंगे, तो उन्हें कुछ शर्म आती होगी. पूरे के पूरे मैच या फिर सिरीज़ फ़िक्स करने की घटना शायद 2001 में थी और इसके बाद ही आईसीसी की भ्रष्टाचार निरोधक इकाई ने अपना काम शुरू किया."पिछले दिनों पाकिस्तान के कुछ क्रिकेटरों के स्पॉट फ़िक्सिंग में दोषी ठहराए जाने के बाद मैच फ़िक्सिंग को लेकर बहस तेज़ हुई थी. पॉल कॉन्डन ने भी दोषी खिलाड़ियों के साथ-साथ क्रिकेट बोर्डों पर भी पाबंदी लगाने की अपील की थी.पाकिस्तान के पूर्व कप्तान सलमान बट, मोहम्मद आसिफ़ और मोहम्मद आमिर को लंदन की एक अदालत ने स्पॉट फ़िक्सिंग का दोषी ठहराए हुए सज़ा सुनाई थी. ये तीनों फ़िलहाल सज़ा काट रहे हैं.कॉन्डन ने दावा किया कि मैच फ़िक्सिंग की शुरुआत ब्रिटेन में हुई, जब काउंटी टीमें दोस्ताना लीग मैच फ़िक्स करती थी. लेकिन ऐसा पैसे के लिए नहीं किया जाता था.वर्ष 2000 में आईसीसी ने भ्रष्टाचार निरोधक इकाई का गठन किया था, जब दक्षिण अफ़्रीका के पूर्व कप्तान हैंसी क्रोनिए ने मैच फ़िक्सिंग में शामिल होने की बात स्वीकार की थी.कॉन्डन ने ये भी दावा किया कि शायद स्पॉट फ़िक्सिंग की शुरुआत वर्ष 2003 के विश्व कप के दौरान हुई थी, क्योंकि कुछ सबूत ऐसे थे, जो इस ओर इशारा करते थे.
__________________________
विशाखापत्तनम वनडे का स्कोर जानने के लिए यहां क्लिक करें.भारतीय कप्तान रोहित शर्मा ने टॉस जीतकर फ़ील्डिंग करने का फ़ैसला किया है.इससे पहले धर्मशाला में खेले गए पहले वनडे में भारत की बुरी तरह पराजय हुई थी.मोहाली में खेले गए दूसरे वनडे में कप्तान रोहित शर्मा के तीसरे दोहरे शतक की बदौलत भारतीय टीम ने सिरीज़ एक-एक से बराबर कर ली थी.भारतीय टीम - रोहित शर्मा (कप्तान), शिखर धवन, श्रेयर अय्यर, महेंद्र सिंह धोनी, हार्दिक पंड्या, दिनेश कार्तिक, मनीष पांडे, भुवनेश्वर कुमार, कुलदीप यादव, जसप्रीत बुमराह, युजवेंद्र चहलश्रीलंका टीम - धनुष्का गुणतिलका, सदिरा समरविक्रमा, लाहिरू थिरिमन्ने, एंजेलो मैथ्यूज़, निरोशन डिकवेला, असेला गुणरत्ने, थिसारा परेरा (कप्तान), सचिथ पथिराना, सुरंगा लकमल, अकिला धनंजय, नुवान प्रदीप(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
आपको ओलंपिक गोल्ड मेडल जीते एक साल हो गया.  इस एक वर्ष में आपकी ज़िंदगी किस तरह बदली है. एक तरह से तो ज़िंदगी बिल्कुल नहीं बदली लेकिन एक तरह से बदल भी गई है. मेरा मतलब मेरे लिए सबसे ज़रुरी चीज़ ये है कि मैं अब भी वही व्यक्ति हूं, मेरे जीवन मूल्य नहीं बदले हैं. इस लिहाज से कोई परिवर्तन नहीं आया है. बदला यह है कि पिछले साल मैंने अपने जीवन का सबसे बड़ा सपना पूरा किया, पंद्रह साल से यही मेरा लक्ष्य था. लेकिन ये लक्ष्य पाने के बाद मुझ में एक खालीपन आ गया था और मुझे अपने लक्ष्यों का पुनर्निधारण करना पड़ा.आपने कहा कि आपमें एक खालीपन आ गया था, क्या ये मुश्किल वक़्त था? हमें उम्मीद है कि आप ऐसे ही निशाना लगाते रहेंगे?हां, बिल्कुल. आप हमेशा जीवन में एक लक्ष्य रखना चाहते हैं. लेकिन परिस्थितियों का पुनर्मूल्यांकन करने में समय लगता है. मैं भविष्य में जो भी करुं, उसके लिए पूरा जोश होना चाहिए. मुझे उस राह पर यक़ीन रखना पड़ेगा जिसपर मैं चलना चाहता हूं.आपने एक इंटरव्यू में कहा था कि आप कुछ समय के लिए शूटिंग के अलावा कुछ करेंगे ताकि आप अपने पसंदीदा खेल में पूरे जोश के साथ लौट पाएँ. क्या आपने ऐसा ही किया है? नहीं, मैं अब भी निशानेबाज़ी के प्रति जोश से भरा हुआ हूं. ओलंपिक्स के बाद मैंने कही महीने अभ्यास में गुजारे हैं. अब मैं फ़िट हूं. मैं शूटिंग का अभ्यास करता हूं क्योंकि वो मेरे वजूद, मेरे ख़ून का हिस्सा है. मैं ये ख़ुश रहने के लिए भी करता हूं. लेकिन आवश्यक ये है कि आप अपने लक्ष्य तय करें, यही एक चुनौती है.आप ओलंपिक के बाद एक साल का ब्रेक लेना चाहते थे?

हां, मैं बीजिंग के बाद एक साल का ब्रेक लेना चाहता था लेकिन ओलंपिक्स के दो महीने बाद ही में दोबारा अभ्यास में जुट गया. मैंने इसकी घोषणा नहीं की थी लेकिन जैसा कि मैंने कहा कि शूटिंग से ज़्यादा देर दूर रहना मेरे लिए संभव नहीं. और मैं इस साल के आख़िर तक प्रतियोगिताओं में हिस्सा भी लेने लगूंगा.

उस मैडल के बाद से लगातार आप पर मीडिया निगाह जमाए हुए है. कैसे सामना करने हैं आप इस का?

मैं शर्मीला व्यक्ति नहीं हूं, शायद शुरु-शुरु में था, लेकिन अगर आप मुझे कुछ अरसे से जानते तो मैं इतना शर्मीला भी नहीं हूं. ओलंपिक्स के बाद ये एक चुनौती थी लेकिन मैंने ये सब कभी चाहा नहीं. मेरी चाह तो बस स्वर्ण पदक जीतने भर की थी. इस जीत के साथ को प्रसिद्धि आई वो मेरे बिल्कुल ग़ैर-ज़रुरी है. मुझे उसकी कतई परवाह नहीं.आप ओलंपिक के बाद एक साल का ब्रेक लेना चाहते थे?हां, मैं बीजिंग के बाद एक साल का ब्रेक लेना चाहता था लेकिन ओलंपिक्स के दो महीने बाद ही में दोबारा अभ्यास में जुट गया. मैंने इसकी घोषणा नहीं की थी लेकिन जैसा कि मैंने कहा कि शूटिंग से ज़्यादा देर दूर रहना मेरे लिए संभव नहीं. और मैं इस साल के आख़िर तक प्रतियोगिताओं में हिस्सा भी लेने लगूंगा.उस मैडल के बाद से लगातार आप पर मीडिया निगाह जमाए हुए है. कैसे सामना करने हैं आप इस का?मैं शर्मीला व्यक्ति नहीं हूं, शायद शुरु-शुरु में था, लेकिन अगर आप मुझे कुछ अरसे से जानते तो मैं इतना शर्मीला भी नहीं हूं. ओलंपिक्स के बाद ये एक चुनौती थी लेकिन मैंने ये सब कभी चाहा नहीं. मेरी चाह तो बस स्वर्ण पदक जीतने भर की थी. इस जीत के साथ को प्रसिद्धि आई वो मेरे बिल्कुल ग़ैर-ज़रुरी है. मुझे उसकी कतई परवाह नहीं.लंदन ओलंपिक्स के बारे क्या ख़याल है?हां, लंदन ओलंपिक्स एक संभावना तो है. उम्मीद है कि मुझे अभ्यास के लिए सही वातावरण मिल पायेगा. क्योंकि मैं बिना मज़बूत तैयारी के हिस्सा नहीं लूंगा. अगर उपयुक्त वातावरण नहीं मिलता है तो मुझे पुनर्विचार करना पड़ सकता है.अभिनव आप जीवन में कुछ भी कर सकते थे जैसे अपने पिता के साथ बिज़नेस में शामिल हो सकते थे, लेकिन आपने ये पंद्रह साल में गोल्ड मेडल जीतने का लक्ष्य रखा. क्यों? मुझे ख़ुशी है कि आपने ये पूछा. सभी को लगता है कि मेरे लिए ये सब आसान था. एक लिहाज से मैं ख़ुशकिस्मत हूं कि मेरे पास बहुत सारी सुविधाएं हैं. लेकिन मैंने आसान ज़िंदगी को नहीं चुना. मैंने एक मुश्किल खेल को चुना जिसमें मैं बेहतरीन होना चाहता था. बहुत सारे लोग खेलों से रोज़ी-रोटी के लिए जुड़ते हैं, इसमें कोई ख़राबी नहीं. दरअसल ये एक बहुत अच्छी बात है. लेकिन मैंने आसान ज़िंदगी को छोड़ कर अपने पंद्रह साल इस खेल के लिए क़ुर्बान कर दिए. मैं इन सालों में बहुत कुछ कर सकता था. लेकिन मुझे कोई पछतावा नहीं है.आपके माता-पिता ने काफ़ी अहम रोल अदा किया होगा आपके करियर को संवारने में में?उन्होंने अपने सपनों के उपर मेरे सपनों की तरजीह दी है. उन्होंने मेरे ख़्वाब को अपना बना लिया. ये एक बड़ी क़ुर्बानी है. उनका किरदार मेरी इस पूरी यात्रा में सबसे निर्णायक था.दिल्ली में राष्ट्रमंडल खेल हो रहे हैं. इसकी तैयारियों पर कई सवाल उठ रहे हैं. आपकी क्या राय है?मैं मानता हूं कि भारत में राष्ट्रमंडल खेलों के होने से हमें अपने देश को दुनिया के सामने रखने का एक बढ़िया मौक़ा मिलेगा, साथ ही हम अपनी संस्कृति को भी दुनिया भर को दिखा पाएँगे. और दिल्ली को भी हम एक विश्व-स्तरीय शहर के तौर पर पेश कर पाएँगे. लेकिन मुझे लगता है कि हमारा पहला लक्ष्य होना चाहिए भारत को एक  उभरती महाशक्ति के रुप में प्रस्तुत करना.
__________________________
सोमवार को श्रीलंका क्रिकेट बोर्ड ने एक बयान जारी कर ये बात कही.बोर्ड के मुताबिक़ दक्षिण अफ़्रीका और पाकिस्तान के ख़िलाफ़ आगामी टेस्ट सीरीज़ के बाद जयवर्धने टेस्ट क्रिकेट खेलना छोड़ देंगे.1997 में महेला जयवर्धने ने अंतरराष्ट्रीय क्रिकेट में क़दम रखा था. उसके बाद से उन्होंने 145 टेस्ट मैच खेलकर 50.18 के औसत से 11493 रन बनाए. उन्होंने कुल 33 शतक भी बनाए.इससे पहले जयवर्धन के नेतृत्व में 2014 में श्रीलंका ने टी 20 का विश्व कप जीता था जिसके बाद उन्होंने अंतरराष्ट्रीय टी-20 फ़ॉर्मेट से भी संन्यास ले लिया था.बोर्ड को लिखे एक ख़त में जयवर्धने ने कहा, "मेरे लिए ये आसान फ़ैसला नहीं था. 18 सालों से श्रीलंका का प्रतिनिधित्व करना मेरे लिए बड़े सम्मान की बात है. लेकिन मुझे लगता है अब ये फ़ैसला लेने का वक़्त आ गया."हालांकि जयवर्धने वनडे क्रिकेट खेलता रहेंगे.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हरियाणा में हो रहे मैच में स्थानीय टीम के विरुद्ध मुंबई को मैच के अंतिम दिन 39 रनों की ज़रूरत थी, जो उसने बिना कोई और विकेट गँवाए हासिल कर लिया.तीसरे दिन स्टंप के समय दूसरी पारी में मुंबई का स्कोर 6 विकेट खोकर 201 रन था.सचिन 55 रन बनाकर नॉट आउट थे और चौथे दिन उन्होंने वहाँ से आगे बढ़ते हुए 79 रनों की पारी खेली. उनका साथ दे रहे धवल कुलकर्णी 16 रन बनाकर नॉट आउट रहे.इससे पहले मेज़बान हरियाणा की पहली पारी 241 रनों पर सिमटी थी. दूसरी पारी में मुंबई की शुरूआत बेहद खराब रही जब अनुभवी बल्लेबाज़ वसीम जाफर केवल एक रन बनाकर हर्षल पटेल का शिकार बने.उसके बाद अजिंक्य रहाणे और कौस्तुभ पवार के बीच 86 रनों की साझेदारी हुई. अजिंक्य रहाणे 40 रन बनाकर जयंत यादव की गेंद पर बोल्ड हो गए.जीत के बाद मुंबई के खिलाड़ियों ने सचिन को कंधे पर उठाकर सम्मानजनक विदाई दी.सचिन ने कहा " लाहली के विकेट पर बल्लेबाज़ी करना चुनौतीपूर्ण था. आउटफील्ड धीमा होने की वजह से 240 भी बड़ा लक्ष्य था. मुझे वेस्टइंडीज़ के खिलाफ सीरीज़ की तैयारी के लिए इसी तरह के विकेट की तलाश थी. मैं इस सीरीज़ में खेलने के लिए काफी उत्साहित हूं. इस मैच को अच्छी तरह कराने के लिए मैं हरियाणा क्रिकेट संघ को धन्यवाद देना चाहता हूं. साथ ही लाहली के लोगों का धन्यवाद करता हूं जिन्होंने मेरा आखिरी घरेलू मैच इतना यादगार बनाया."क्रिकेट सितारों से भरे इस मैच में गेंदबाज़ बल्लेबाज़ों पर किस कदर हावी रहे हैं इसका अंदाज़ा इसी से लगाया जा सकता है कि एक तरफ मुंबई की पहली पारी जहाँ केवल 134 रनों पर सिमटी तो हरियाणा की पहली पारी भी महज़ 136 रनों पर सिमट गई.सबकी नज़रे जहाँ सचिन पर थीं वहीं हरियाणा के कप्तान अजय जडेजा की भी काफी दिनों बाद मैदान पर वापसी हो रही थी. जडेजा पहली पारी में केवल 14 रन बना पाए तो दूसरी पारी में उनका खाता भी नहीं खुला.इस मैच में ज़हीर खान पर भी सबकी निगाहें थीं. दूसरी पारी में उनके हाथ चार विकेट लगे जबकि पहली पारी में उन्होंने एक विकेट लिया था.वैसे पिच जैसी भी हो सचिन के लिए वेस्टइंडीज़ के ख़िलाफ टेस्ट श्रृंखला शुरू होने से पहले अभ्यास के लिए तो बेहतर ही साबित हुई.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
शिखर धवन ने 119 रन बनाए. ये धवन के वनडे करियर का पांचवा शतक है और ये पांचों शतक उन्होंने साल 2013 में ही लगाए हैं.लक्ष्य का पीछा करने उतरी भारतीय टीम की शुरुआत अच्छी नहीं रही. रोहित शर्मा सिर्फ़ चार रन बनाकर आउट हो गए. उन्हें रामपॉल ने आउट किया.रोहित की जगह आए विराट कोहली भी 19 रन बनाकर आउट हो गए.लेकिन फिर शिखर धवन ने युवराज सिंह के साथ लंबी साझेदारी की. दोनों ने मिलकर तीसरे विकेट के लिए 129 रन जोड़े.युवराज सिंह ने 74 गेंदों पर 55 रन बनाए. सुरेश रैना 34 रन बनाकर आउट हुए जबकि महेंद्र सिंह धोनी 23 रन पर नाबाद रहे.इससे पहले ग्रीन पार्क में वेस्टइंडीज़ ने निर्धारित 50 ओवर में पांच विकेट खोकर 263 रन बनाए. मेहमान टीम के लिए सबसे ज़्यादा रन मार्लन सैम्युल्स और किएरन पॉवल ने बनाए. सैम्युल्स ने 71 और पॉवेल ने 70 रन का योगदान दिया.वहीं भारत के लिए आर अश्विन ने दो और भुवनेश्वर कुमार, मोहम्मद शामी और रवींद्र जडेजा ने एक-एक विकेट लिए.भारतीय कप्तान महेंद्र सिंह धोनी ने टॉस जीतकर गेंदबाज़ी करने का फ़ैसला किया.वेस्ट इंडीज़ की शुरुआत अच्छी नहीं रही. 5वें ओवर में भुवनेश्वर कुमार ने सलामी बल्लेबाज़ जॉनसन चार्ल्स को बोल्ड कर दिया. उस वक्त वेस्ट इंडीज़ का स्कोर 20 रन था.इसके बाद किरेन पॉवेल और मार्लन सैम्युल्स ने पारी संभाली. दूसरे वन डे में अर्धशतक जड़ने वाले पॉवेल ने कानपुर में भी बढ़िया प्रदर्शन जारी रखा जबकि पहले दो एकदिवसीय मैचों में कुछ ख़ास नहीं कर पाए सैम्युल्स ने ग्रीन पार्क में बढ़िया पारी खेली. दोनों ने दूसरे विकेट के लिए 114 रन की साझेदारी की.लेकिन फिर आर अश्विन ने पहले पॉवेल और फिर सैम्युल्स को आउट किया. तीसरा विकेट गिरने के वक्त वेस्ट इंडीज़ का स्कोर 168 रन था.लेकिन इसके बाद मेहमान टीम दबाव में आ गई और 28 रनों के अंतराल में उसके दो और विकेट गिर गए.छठे विकेट के लिए डैरन ब्रावो और डैरन सैमी ने 67 रन जोड़े और दोनों आखिर तक आउट नहीं हुए. ब्रावो ने 51 और सैमी ने 31 रन बनाए.भारत ने पहले एकदिवसीय मैच में वेस्टइंडीज़ को कोच्चि में छह विकेट से मात दी. इसके बाद वेस्टइंडीज़ ने दूसरे एकदिवसीय मैच में भारत को विशाखापत्तनम में तीन गेंद शेष रहते दो विकेट से हराया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हर अभ्यास सत्र के दौरान खिलाड़ियों की लगभग छह हजार के करीब कैलरी जाया होती है. ऐसे में मुसलमान खिलाड़ी ओलंपिक के दौरान रोजे रखने को लेकर उहापोह की स्थिति में हैं. हालांकि कई ने इसे लेकर फैसला भी कर लिया है.इनमें ब्रितानी नौकायन टीम के सदस्य मोहम्मद स्बीही भी हैं. स्बीही इस्लाम के नियमों का पालन करने वाले पहले ब्रितानी नाविक हैं.मोहम्मद स्बीही ने बीबीसी से कहा, “रोजे न रखने का मेरा व्यक्तिगत फैसला है. मैंने खुद और अपने परिवार के बीच फैसला किया है. पिछले साल भी मैंने रोजे नहीं रखे थे ताकि ओलंपिक के लिए मैं खुद को तैयार कर सकूं. यह ओलंपिक है. ओलंपिक का मतलब कड़ी ट्रेनिंग होता है. मैंने इसके लिए काफी मेहनत की है. मेरे कोचों ने भी यही सलाह दी है. अगर किसी कारण से मेरा इस ओलंपिक में चांस खराब होता है तो यह मेरे लिए शर्मनाक होगा.”मोहम्मद स्बीही जैसी दुविधा बाकी टीमों के खिलाड़ियों के साथ भी है. सउदी अरब की टीम इसका एक और उदहारण है.सउदी अरब पैरालंपिक टीम के कोच सामी जेरेली ने कहा, “रोजा रखने या न रखने का फैसला खिलाड़ियों पर निर्भर करता है. हम इसमें पड़ना नहीं चाहते. हालांकि इसके लिए हम अपने अभ्यास का समय भी नहीं बदलेंगे.”फलस्तीनी जूडो टीम के सदस्य मेहर अबु इस्लामी की समस्या खुद इस्लाम के जानकारों ने ही दूर की.मेहर अबु इस्लामी ने बताया, “मुझे विद्घानों ने सलाह दी कि मैं खुद का नहीं देश का प्रतिनिधित्व कर रहा हूं. इसलिए रोजे रखना जरूरी नहीं है. यकीनन घर लौटने के बाद मैं इसकी भरपाई करूंगा.”इंटरनेशनल ओलंपिक समिति का कहना है कि इस बार के खेल खत्म होने के बाद वह यह सुनिश्चित करेगी कि भविष्य में मुसलमान खिलाड़ियों को ऐसी स्थिति का सामना न करना पड़े.
__________________________
फार्मूला वन दुनिया की सबसे बड़ी रेस प्रतियोगिता है. इसे सभी देशों में आयोजित नहीं किया जा सकता. विशेष बात यह है कि इस प्रतियोगिता में वही चालक भाग ले सकते है जिनके पास सुपर लाइसेंस होता है.इस प्रतियोगिता का आयोजन फेडरेशन ऑफ इंटरनेशनल (एफआईए) ऑटोमोबाइल नाम की संस्‍था करती है. इस संस्‍था की स्‍थापना सन 1904 में की गई थी.जो भी प्रतियोगिताएं आयोजित की जाती हैं उसे फ़ॉर्मूला वन वर्ल्ड चैंपियनशिप कहा जाता है. यहाँ फ़ॉर्मूला का मतलब उन कायदे कानून से है, जिसका पालन सभी खिलाड़ियों को करना पड़ता है.फार्मूला वन के तहत कई प्रतियोगिताओं का आयोजन किया जाता है. इनमें एफ़ वन ग्रांप्री प्रमुख है. ग्रांप्री के दो चरण होते हैं.इसमें पहले रेसिंग सर्किट पर गाड़ी दौड़ाई जाती है, उसके बाद शहर की आम सड़कों पर इसका मुकाबला होता है. इन दोनों चरण के नतीजों को जोड़कर दो वार्षिक विश्व चैंपियनशिप तय किए जाते हैं.1920-30 के दशक में फ़ॉर्मूला वन का आयोजन शुरू हुआ लेकिन 1947 के पहले तक इसका आयोजन आधिकारिक तौर पर नहीं होता था.1950 में रोम में आयोजित प्रतियोगिता में इटली के गुएप्पे फ़ारिना फ़ॉर्मूला वन वर्ल्ड चैंपियनशिप का पहला खिताब जीतने वाले पहले खिलाड़ी थे.अक्टूबर 2011 में भारत में फ़ॉमूर्ला वन चैंपियनशिप का पहली बार आयोजन किया गया.यह रेस रविवार को होती है, जबकि शुक्रवार और शनिवार को दो अभ्यास सत्र होते हैं. प्रत्येक सत्र में कुल 12 टीमें भाग लेती हैं. हर टीम से दो ड्राइवर प्रत्येक रेस में उतरते हैं. इस तरह कुल 24 ड्राइवर रेस में उतरते हैं.मुख्य रेस की शुरुआत के दौरान जिस ड्राइवर की कार सबसे आगे खड़ी होती है, वो जगह पोल पोजीशन कहलाती है.किसी अन्य खेल की तरह फॉर्मूला- वन रेस में भी खेल अंकों का ही होता है.शीर्ष दस ड्राइवरों को स्थान के मुताबिक अंक मिलते हैं, जिसका नियम निर्धारित है. विजेता को 25 अंक, दूसरे स्थान पर रहने वाले को 18 अंक, तीसरे को 15, चौथे को 12, पाचवें को 10, छठे को 8, सातवें को 6, आठवें को 4, नौवें को 2 और दसवें को 1 अंक दिया जाता है.हर टीम के दो ड्राइवर रेस में होते हैं, लिहाज़ा दोनों के अंकों के योग टीम को मिलने वाले अंकों में जुड़ते हैं.खिलाडियों को उनके प्रदर्शन के अनुसार अंक दिये जाते है आखिर में अंको का योग किया जाता है और विजेता का चयन होता है.फ़ॉर्मूला वन की गाड़ियां 360 किलोमीटर प्रति घंटे की रफ्तार से भागती हैं. इसमें आधुनिक तकनीक का इस्तेमाल होता है और ये गाड़ियां बेहद महंगी होती हैं. रेस के दौरान कार के टायर एक सेकंड में 50 बार घूमते हैं, इस वजह से रेस के दौरान ये काफ़ी गर्म होने के साछ साथ घिस जाते हैं.सामान्य तापमान में ये टायर 900 से 1200 डिग्री सेंटीग्रेट गर्म हो जाते हैं. इसलिए रेस के दौरान इन्हें बदला जाता हैमाइकल शुमाकर, निको रोजबर्ग, राफ़ शुमाकर विश्व स्तर पर प्रसिद्ध हैं और भारतीय खिलाड़ी में नारायण कार्तिकेयन, करुण चंडोक है.
__________________________
भारत ने इंग्लैंड के सामने जीत के लिए 179 रनों का लक्ष्य रखा था.अब टीम इंडिया का 20-20 विश्व कप में पहला मुक़ाबला 21 मार्च को पाकिस्तान के साथ होगा.इंग्लैंड के खिलाफ इस अभ्यास मैच में सुरेश रैना और विराट कोहली ने शानदार बल्लेबाज़ी की. जहाँ सुरेश रैना ने 31 गेंदों में 54 रन की धमाके दार पारी खेली, वहीं विराट कोहली ने 74 रन बनाए और आउट नहीं हुए.आखिरी ओवरों में विराट कोहली और कप्तान धोनी की जोड़ी ने ताबड़तोड़ रन बनाए. धोनी ने 14 गेंदें खेलीं और 21 रन जुटाए. कुल मिला कर भारत का स्कोर रहा चार विकेट पर 178 रन.भारत के 179 रनों के लक्ष्य का पीछा करते हुए इंग्लैंड को माइकल लंब (36) और एलेक्स हेल्स (16) ने पहले विकेट के लिए पांच ओवर में 43 रन जोड़कर शुरुआत तो अच्छी दी लेकिन बाकी बल्लेबाज लड़खड़ा गए.इंग्लैंड की टीम छह विकेट पर 158 रन ही बना सकी. मोईन अली ने 38 गेंदों में चार चौकों और एक छक्के के साथ सर्वाधिक 46 रन बनाए.भारत की ओर से स्पिनर रविंद्र जडेजा ने दो विकेट चटकाए.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
जमैका के नेस्टा कार्टर, माइकल फ्रेटर, योहान ब्लेक और यूसेन बोल्ट की टीम ने अमरीका की टीम को पछाड़ते हुए ये दौड़ 36.84 सेकेंड़ के विश्व रिकार्ड के साथ पूरी की.इससे पहले 4 गुना 100 मीटर दौड़ का विश्व रिकार्ड भी जमैका के ही नाम था. डेगू में हुई 2011 की विश्व चैंपियनशिप में जमैका की टीम ने ये रेस 37.04 सेकेंड में पूरी की थी.यूसेन बोल्ट ने लंदन ओलंपिक में 100 मीटर, 200 मीटर और 4 गुना 100 मीटर की स्पर्धा में स्वर्ण जीता हैं और इन्हीं तीनों स्पर्धाओं में बोल्ट ने बीजिंग ओलंपिक में भी स्वर्ण पदक जीते थे.ओलंपिक इतिहास में ऐसा करने वाले बोल्ट पहले खिलाड़ी बन गए हैं.लंदन में अमरीका की टीम 37.04 सेकेंड के वक्त के साथ रजत पदक जीतने में कामयाब रही जबकि त्रिनेदाद और टेबेगो की टीम को 38.12 सेकेंड के समय के साथ कांस्य पदक मिला.लंदन ओलंपिक में 100 मीटर का खिताब जीतकर शुरुआत करने वाले यूसेन बोल्ट ने उसके बाद 200 मीटर का स्वर्ण पदक भी अपने नाम किया.यूसेन बोल्ट ने 200 मीटर की दौड़ 19.32 सेकेंड में पूरी की.लंदन ओलंपिक की 200 मीटर दौड़ में जमैका का ही दबदबा रहा था जहाँ तीनों पदक जमैका के एथलीट्स ने ही जीते.इस दौड़ में दूसरे स्थान पर रहे जमैका के ही योहान ब्लेक जिन्होंने 200 मीटर की दूरी 19.44 सेकेंड में पूरी की थी और तीसरा स्थान भी जमैका के ही वारेन वेयर के नाम रहा जिन्होंने ये दूरी 19.84 सेकेंड में पूरी की.इस तरह 200 मीटर की दौड़ में जमैका का ही दबदबा बना रहा और तभी से खेल जानकार ये कह रहे थे कि 4 गुना 400 मीटर दौड़ में भी जमैका का ही दबदबा रहने वाला है.
__________________________
अंतरराष्ट्रीय क्रिकेट परिषद यानी आईसीसी ने 

सलमान बट पर 10 साल और 

मोहम्मद आसिफ़ पर सात साल की पाबंदी लगाई थी.वर्ष 2010 में इंग्लैंड के ख़िलाफ़ लॉर्ड्स टेस्ट मैच के दौरान पाकिस्तानी खिलाड़ियों पर जान-बूझकर नो बॉल फेंकने का आरोप लगा था. इस मामले की जाँच हुई और फिर आरोप सही साबित हुए.सलमान बट के वकीलों ने कहा है कि वे खेल से संबंधित मामलों में मध्यस्थता करने वाली अदालत (सीएएस) के फ़ैसले से निराश हैं और अभी उन्होंने हार नहीं मानी है.अगस्त 2010 के लॉर्ड्स टेस्ट में सलमान बट पाकिस्तानी क्रिकेट टीम के कप्तान थे. स्पॉट फ़िक्सिंग के मामले में बट और मोहम्मद आसिफ़ के अलावा 

मोहम्मद आमिर को भी दोषी ठहराया गया था.मोहम्मद आमिर उस समय 18 साल के थे. उन पर पाँच साल की पाबंदी लगाई गई थी और छह महीने जेल की सज़ा भी सुनाई गई थी.स्पॉट फिक्सिंग का ये मामला उस समय सामने आया जब न्यूज ऑफ द वर्ल्ड के अंडरकवर पत्रकार ने स्पोर्ट्स एजेंट मजहर मजीद से संपर्क किया. मजीद ने उन्हें भरोसा दिलाया कि आसिफ और आमिर एक खास समय पर तीन नो बॉल फेंकेंगे.मजहर मजीद भी अपनी भूमिका के लिए इस समय जेल में हैं. उन्होंने अंडरकवर पत्रकार को ये भी बताया था कि वे पिछले दो साल से मैच फिक्स कर रहे हैं और उनके संपर्क में पाकिस्तान के सात खिलाड़ी हैं.अदालत ने सुनवाई के बाद सलमान बट को ढाई साल, मोहम्मद आसिफ को एक साल और मोहम्मद आमिर को छह महीने की सजा सुनाई थी.मोहम्मद आमिर को तीन महीने बाद ही पिछले साल फरवरी में रिहा कर दिया गया था. जबकि मोहम्मद आसिफ़ को भी छह महीने बाद पिछले साल मई में रिहा कर दिया गया. सलमान बट भी जून 2012 में जेल से छूट गए थे.
__________________________
उन्हें देखने दर्शकों की संख्या भी ख़ासी रही. इसे 

टेस्ट क्रिकेट का जादू कहा जा सकता है. हालांकि दुनिया के जाने-माने क्रिकेटर इसके वजूद को लेकर चिंतित भी हैं.ऐसे में यह समाचार आना कि इंग्लैंड पचास साल बाद अपनी ही धरती पर भारत के ख़िलाफ़ पांच टेस्ट मैचों की सिरीज़ खेलने को सहमत हो गया है, टेस्ट क्रिकेट प्रेमियों में ख़ुशी का संचार कर गया.वैसे भारत ने अपने टेस्ट क्रिकेट की शुरुआत भी इंग्लैंड के ख़िलाफ़ ही साल 1932 में की थी, लेकिन तब केवल एक ही टेस्ट मैच खेला गया था. क्रिकेट का मक्का कहे जाने वाले लॉर्ड्स में तब आज की तरह वह पांच दिन नहीं बल्कि तीन दिन का मैच था.उस मैच को इंग्लैंड नें 158 रनों से अपने नाम किया था. भारत ने पहली बार 

पांच टेस्ट मैचों की सिरीज़ साल 1947-48 में ऑस्ट्रेलिया के ख़िलाफ़ उसी की धरती पर खेली, जिसे ऑस्ट्रेलिया ने 4-0 से अपने नाम किया. उल्लेखनीय है कि तब ऑस्ट्रेलिया में छह दिवसीय टेस्ट मैच खेले जाते थे. उस सिरीज़ में टेस्ट मैचों में एक दिन विश्राम का भी था.भारत ने अपनी ही ज़मीन पर पांच टेस्ट मैचों की सिरीज़ की मेज़बानी पहली बार साल 1948-49 में की, जिसे वेस्टइंडीज़ ने 1-0 से अपने नाम किया.इसमे पांचों दिन लगातार मैच हुए. इंग्लैंड ने पांच टेस्ट मैचों की सिरीज़ भारत में पहली बार साल 1951-52 में खेली जो 1-1 से ड्रा रही.अब इसे संयोग कहें या कुछ और कि दुनिया भर में टेस्ट क्रिकेट में सुनील गॉवस्कर, गुंडप्पा विश्वनाथ, विजय मांजरेकर, कर्नल सीके नायडू, दिलीप वैंगसरकर, सचिन तेंदुलकर, राहुल द्रविड़, वीवीएस लक्ष्मण, संजय मांजरेकर जैसे एक से बढ़कर एक धुरंधर बल्लेबाज़ों और बिशन सिंह बेदी, चंद्रशेखर, प्रसन्ना, वेंकटराघवन जैसी मशहूर स्पिन चौकडी और उसके बाद कपिल देव, अनिल कुंबले जैसे गेंदबाज़ों के देश भारत ने साल 1986-87 के बाद से अपनी ही धरती पर कोई भी पांच टेस्ट मैचों की सिरीज़ की मेज़बानी नहीं की है.उस सिरीज़ को पाकिस्तान ने 1-0 से अपने नाम किया था. जहां तक इंग्लैंड की बात है, तो उसके ख़िलाफ़ भारत ने पांच टेस्ट मैचों की सिरीज़ की मेज़बानी आख़िरी बार 1984-85 में की थी, जिसे इंग्लैंड ने 2-1 से जीता था.वैसे ख़ुद भारत ने विदेशी धरती पर पांच टेस्ट मैचों की सिरीज़ आख़िरी बार साल 2002 में वेस्टइंडीज़ में खेली थी और उसे 1-0 से अपने नाम किया था.एक दिलचस्प बात यह भी है कि भारत ने अपनी ही धरती पर पांच बार छह टेस्ट मैचों की सिरीज़ की मेज़बानी भी की है. क्रिकेट की दुनिया में नज़दीकी पड़ोसी होते हुए भी भारत और श्रीलंका में आज तक कभी भी पांच मैचों की एक भी टेस्ट सिरीज़ नहीं हुई है.उल्लेखनीय है कि श्रीलंका को जब टेस्ट क्रिकेट खेलने का हक़ मिला, तो उसने पहला अधिकृत टेस्ट मैच भारत के ख़िलाफ़ साल 1981-82 में भारत में ही खेला था.इंग्लैंड में भारत ने पिछली बार पांच मैचों की सिरीज़ 1959 में खेली थी, जिसे इंग्लैंड ने एकतरफ़ा रूप से 5-0 से अपने नाम किया.भारत और दक्षिण अफ़्रीक़ा के बीच आगामी दौरे में टेस्ट मैचों की संख्या को लेकर अभी भी तनातनी बनी हुई है.भारत चाहता है कि वहां दो टेस्ट मैच हों जबकि तय कार्यक्रम के अनुसार तीन टेस्ट मैच होने थे. भारत और दक्षिण अफ़्रीक़ा के बीच भी आज तक कभी पांच मैचों की टेस्ट सिरीज़ नहीं खेली गई.भारत ने जब पहली बार साल 1992-93 में दक्षिण अफ़्रीक़ा का दौरा किया, तब चार टेस्ट मैच खेले गए थे और दक्षिण अफ़्रीक़ा 1-0 से विजयी रहा था.हद तो यह कि अब टेस्ट सिरीज़ सिमटकर दो टेस्ट मैचों तक भी जा पहुंची है और ऐसी एकाध नहीं बल्कि ढेरों सिरीज़ हैं जिनमें भारत-ऑस्ट्रेलिया, भारत-दक्षिण अफ़्रीक़ा, भारत-न्यूज़ीलैंड सिरीज़ भी शामिल है.अब अगर टेस्ट मैचों की गिनती ऐसे ही गिनी-चुनी सिरीज़ में पांच टेस्ट मैचों की रही तो उसकी लोकप्रियता तो अपने आप ही कम हो जाएगी.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
ब्रिटेन की महारानी एलिज़ाबेथ द्वितीय ने राष्ट्रमंडल खेलों के उद्घाटन की घोषणा की.सेल्टिक पार्क में आयोजित इस उद्घाटन समारोह में क़रीब दो हज़ार कलाकारों ने हिस्सा लिया. सेल्टिक पार्क को स्कॉटलैंड में फ़ुटबॉल के घर के रूप में जाना जाता है.यहाँ पर यूरोप की सबसे बड़ी एलईडी स्क्रीन लगाई गई थी, जो क़रीब सौ मीटर लंबी, 11 मीटर ऊंची और क़रीब 38 टन वजनी है.उद्घाटन समारोह के लिए ख़ासतौर पर एक स्टेज बनाया गया था. गायक रॉड स्टीवर्ट समेत कई कलाकारों ने लोगों का मनोरंजन किया. इन खेलों को दुनिया भर में क़रीब डेढ़ अरब लोग टीवी पर देखेंगे. खेलों की सफलता के लिए हरसंभव प्रयास किए गए हैं. खेल गांव में लगाने के लिए दो लाख 60 हज़ार फर्नीचर और अन्य उपकरणों को लंदन के ओलंपिक गांव से लिया गया है.इस कॉम्पलेक्स पर 2009 में काम शुरू हुआ था, जो इस साल जनवरी में निर्धारित अपने तय समय से पहले ही पूरा हो गया.लंदन ओलंपिक खेलों में रजत पदक विजेता निशानेबाज़ विजय कुमार राष्ट्रमंडल खेलों में भारतीय दल के ध्वजवाहक थे.'नगाड़ा बजा' की धुन पर भारत के दल ने स्टेडियम में प्रवेश किया.भारत के 224 एथलीट 14 खेलों की करीब 250 मेडल स्पर्धाओं में शिरकत करेंगे.2010 के दिल्ली राष्ट्रमंडल खेलों में भारत की ओर 495 एथलीटों ने हिस्सा लिया था. इन एथलीटों ने 38 स्वर्ण, 27 रजत और 36 कांस्य सहित कुल 101 पदक जीते थे.ये खेल तीन अगस्त तक चलेंगे. इस दौरान 71 देशों के साढ़े चार हज़ार खिलाड़ी अपने कौशल का प्रदर्शन करेंगे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इंग्लैंड रवाना होने से पहले प्रेस कॉन्फ़्रेंस में पत्रकारों ने कई बार आईपीएल में   स्पॉट फ़िक्सिंग को लेकर सवाल पूछे, लेकिन महेंद्र सिंह धोनी ने कुछ नहीं कहा.बीसीसीआई के मीडिया प्रबंधन से जुड़े अधिकारी पत्रकारों को ये निर्देश दे रहे थे कि ये प्रेस कॉन्फ़्रेंस आईपीएल के बारे में नहीं है और न ही महेंद्र सिंह धोनी इस समय आईपीएल की चेन्नई सुपर किंग्स के कप्तान के रूप में यहाँ आए हैं.अधिकारियों ने कहा कि भारतीय टीम के लिए आचार संहिता है और धोनी से स्पॉट फ़िक्सिंग के बारे में कुछ भी न पूछा जाए.लेकिन धोनी ने आईपीएल फ़ाइनल से पहले प्रेस कॉन्फ़्रेंस में भी हिस्सा नहीं लिया था. फ़ाइनल में चेन्नई सुपर किंग्स की टीम मुंबई इंडियंस से हार गई थी.स्पॉट फ़िक्सिंग के आरोप में तीन क्रिकेटरों की गिरफ़्तारी के बाद आईपीएल-6 विवादों के घेरे में आ गया था.आईपीएल में राजस्थान रॉयल्स के तीन खिलाड़ी   एस श्रीसंत, अंकित चव्हाण और अजीत चंडीला को दिल्ली पुलिस ने गिरफ़्तार किया था. हालाँकि श्रीसंत इन आरोपों से इनकार करते हैं.इसके बाद मुंबई पुलिस ने सट्टेबाज़ों से संबंध के आरोप में   विंदू दारा सिंह को गिरफ़्तार किया.विंदू दारा सिंह से पूछताछ के बाद बीसीसीआई के प्रमुख एन श्रीनिवासन के दामाद गुरुनाथ मेयप्पन को भी मुंबई पुलिस ने गिरफ़्तार किया.विंदू दारा सिंह की पत्नी ने भी अपने पति पर लगे आरोपों को ख़ारिज किया है.हालाँकि इंडिया सीमेंट्स ने बयान जारी करके ये स्पष्ट किया कि गुरुनाथ मेयप्पन चेन्नई सुपर किंग्स के मालिक नहीं हैं और न ही वे टीम प्रिंसिपल हैं, वे सिर्फ़ टीम के मानद सदस्य हैं.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए 

हमारे फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
इस तीस सितंबर तक कॉमनेल्थ देशों के शहरों को अपना नाम आगे करना था. लेकिन इस तारीख़ तक सिर्फ़ बर्मिंघम ने ही अपना नाम आगे किया. इंग्लैंड का लीवरपूल शहर भी इच्छुक था लेकिन आख़िर में ब्रिटेन की ओर बर्मिंघम का नाम आगे किया गया. साल 2022 के कॉमनवेल्थ खेल लंदन ओलंपिक्स के बाद ब्रिटेन में होने वाला सबसे बड़ा खेल आयोजन होगा. कॉमनवेल्थ खेलों की मेज़बानी की प्रक्रिया काफ़ी दिक्कतें से भरी रही है. साल 2015 में ये खेल दक्षिण अफ़्रीका के शहर डर्बन को दे दिए गए थे लेकिन बाद में डर्बन से मेज़बानी वापिस ले ली गई. (बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और पर भी फ़ॉलो कर सकते हैं.)
__________________________
निलंबित किए गए खिलाड़ियों में उप-कप्तान शेन वॉटसन के अलावा जेम्स पैटिन्सन, मिचेल जॉनसन और उस्मान ख्वाजा शामिल हैं.टीम प्रबंधन के इस फ़ैसले के बाद शेन वॉटसन भारत दौरा छोड़कर ऑस्ट्रेलिया लौट रहे हैं. वैसे उनकी पत्नी गर्भवती हैं और माना जा रहा था कि वे कभी भी भारत दौरे से वापस जा सकते हैं.बुरे दौरे से गुज़र रही टीम ऑस्ट्रेलिया ने इन खिलाडियों को टीम प्रबंधन के आदेश ना मानने के लिए निलंबित किया गया है.हैदराबाद टेस्ट में 135 रन से मिली हार के बाद वॉटसन और बाकी खिलाड़ियों को टीम के सामने एक प्रस्तुति देनी थी कि कैसे वो अपने और टीम के प्रदर्शन को सुधारेंगे. लेकिन ऐसा नहीं हुआ.प्रेस कॉन्फ्रेंस में ये घोषणा करते हुए मिकी आर्थर ने कहा, “हमने इन लोगों को बता दिया है कि इस बारे में आगे और बात नहीं हो सकती.”इसका मतलब ये होगा कि अब ऑस्ट्रेलिया को गुरुवार से शुरु हो रहे मोहाली टेस्ट के लिए 13 खिलाड़ियों में से ही अंतिम ग्यारह खिलाड़ियों के चुनना होगा.पूरी घटना की जानकारी देते हुए मिकी ऑर्थर ने कहा, “हैदराबाद टेस्ट के बाद पूरी टीम की हताश थी और हम इस स्थिति से बाहर निकले के बारे में चर्चा कर रहे थे.”इस चर्चा के बाद कोच ने सभी खिलाड़ियों से कहा कि वो तीन-तीन बिंदू सुझाए जाएं कि टीम और उनके निजी प्रदर्शन को कैसे दुरुस्त किया जाए.मिकी आर्थर ने कहा, “मैं चाहता था कि हर खिलाड़ी तीन बिंदुओं (तकनीकी, मानसिक और टीम के बारे) पर अपनी राय रखे, लेकिन ये तीन खिलाड़ी दिए गए समय में ऐसा नहीं कर पाए.”मिकी आर्थर ने कहा है कि टीम में अनुशासन बनाए रखने के लिए इन खिलाड़ियों को सज़ा देना ज़रूरी था.इस मामले को पूर्व भारतीय टेस्ट खिलाड़ी आकाश चोपड़ा बहुत बड़ा कदम मानते हैं, आकाश चौपड़ा कहते हैं, "ऑस्ट्रेलियाई क्रिकेट इतिहास में ये बहुत बड़ा कदम माना जाएगा जिसके तहत चार खिलाड़ियों को अनुशासन ना रखने के आरोप में निलंबित कर दिया गया है."आकाश चोपड़ा कहते हैं कि टीम ऑस्ट्रेलिया बदलाव से गुजर रही है और कोच चाहते हैं कि टीम में अनुशासन और नैतिकता का स्तर ऊंचा हो.
__________________________
महिला वर्ग में पिछली चैंपियन अमरीका की सरीना विलियम्स और चीन की ली ना सेमीफ़ाइनल में पहुंच गईं हैं.2011 के चैंपियन और टॉप सीड सर्बिया के ज़ोकोविच ने स्पेन के मार्सेल ग्रेनोलर्स को महज 79 मिनट में 6-3, 6-0, 6-0 से हराकर लगातार 18 वीं बार ग्रैंड स्लैम टूर्नामेंट के क्वार्टर फ़ाइनल में जगह बनाई.तीसरी सीड मरे को दुनिया के 64वें नंबर के खिलाड़ी उज़बेकिस्तान के डेनिस इस्तोमिन को हराने के लिए चार सेटों तक जूझना पड़ा.मरे ने पहला सेट हारने के बाद शानदार वापसी की और मुक़ाबला 6-7 (5-7), 6-1, 6-4, 6-4 से जीतकर अंतिम आठ में जगह बनाई.ज़ोकोविच और मरे के अलावा रूस के मिखाइल यूज़नी और स्विटरजरलैंड के स्टेनिस्लास वावरिंका भी क्वार्टरफ़ाइनल में पहुंचने में सफल रहे.क्वार्टरफ़ाइनल में जोकोविच का मुक़ाबला यूज़नी से होगा जबकि मरे के सामने वावरिंका की चुनौती रहेगी.महिला वर्ग में सरीना ने स्पेन की कार्ला सुआरेज़ नवारो को 6-0, 6-0 से हराया जबकि ली ना ने रूस की एकातेरिना मकारोवा की चुनौती पर 6-4, 6-7, 6-2 से काबू पाया.गत उपविजेता बेलारूस की 

विक्टोरिया अज़ारेंका ने चौथे दौर में सर्बिया की एना इवानोविच को 4-6, 6-3, 6-4 से हराकर क्वार्टरफ़ाइनल में जगह बनाई.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
भारतीय क्रिकेट टीम का रिकॉर्ड विदेशों में ख़ासकर दक्षिण अफ़्रीका में बेहद ख़राब रहा है. भारत अभी तक दक्षिण अफ़्रीका से उसी की ज़मीन पर 26 बार एकदिवसीय क्रिकेट में आमने-सामने हुआ है और 20 मैचों में उसे हार का सामना करना पड़ा है. भारत को अभी तक केवल पाँच मैचों में ही जीत नसीब हुई है.(क्रिकेट में बदलाव के मसीहा)डरबन में तो भारतीय टीम के नाम दक्षिण अफ़्रीका में उसके ख़िलाफ सबसे कम स्कोर बनाने का भी रिकॉर्ड हैं. साल 2006-07 में पाँच मैचों की सिरीज़ के दूसरे एकदिवसीय मैच में भारतीय टीम जीत के लिए 249 रनों के लक्ष्य का पीछा करते हुए महज़ 91 रनों पर सिमट गई थी और उसे 157 रनों से करारी मात का सामना करना पड़ा था.डरबन का विकेट तब भारतीय बल्लेबाज़ो के लिए कितना खौफ़नाक था यह जानने के लिए इतना ही काफ़ी है कि पूरी भारतीय टीम सिर्फ 29.1 ओवर में ऑलआउट होकर पैवेलियन पहुंच चुकी थी. इससे पहले साल 1992-93 में भी डरबन भारत के लिए कम डरावना साबित नही हुआ था.उस वक्त सात मैचों की सिरीज़ के छठे मैच में भारत का पुलिंदा 177 रनों पर बंध गया था जबकि जीत के लिए उसे 217 रनों की ज़रूरत थी. साल 2010-11 के अपने पिछले दौरे में भी भारत कुछ विशेष नही कर सका और 35.4 ओवर में 154 रन ही बना पाया था और दक्षिण अफ़्रीका ने उसे 135 रनों से हार का स्वाद चखाया था.इस टीम में मुरली विजय, विराट कोहली, रोहित शर्मा, युवराज सिंह, सुरेश रैना, ज़हीर खान और कप्तान महेंद्र सिंह धोनी भी थे जो दक्षिण अफ़्रीका का दौरा कर रही मौजूदा टीम में भी शामिल हैं.क्रिकेट के जानकारों के मुताबिक होना तो यह चाहिए था कि जिस टीम के इतने खिलाड़ी दक्षिण अफ़्रीका में खेल चुके हों और इसके अलावा शिखर धवन भी पिछले दिनो 'भारत-ए' के लिए खेलते हुए दक्षिण अफ़्रीका का दौरा कर चुके हैं, तो वह मैदान पर कम से कम ऐसा खेल तो दिखाए जिससे उन पर भरोसा पैदा हो.('विराट' हुए कोहली)ऐसा माना जात है कि भारत के लिए दक्षिण अफ्रीकी दौरा कभी भी शानदार नही रहा लेकिन जोहानिसबर्ग में पहले तो गेंदबाज़ो ने निराश किया तो बाद में बल्लेबाज़ भी पीछे नही रहे. रोहित शर्मा का तो यह हाल था कि उनके बल्ले से गेंद का संपर्क तक नही हो पा रहा था.सुरेश रैना की बल्लेबाज़ी में ख़राब फॉर्म का सिलसिला जारी है तो युवराज सिंह तो केवल दो गेंद खेलकर चलते बने. कप्तान महेंद्र सिंह धोनी के बल्ले से 65 रन ज़रूर निकले लेकिन जैसे निकले शायद उससे ख़ुद धोनी भी खुश ना हो. पूरी भारतीय टीम खेल के तीनो विभाग के किसी क्लब स्तर से अधिक नही लग रही थी.हार के बाद धोनी ने हार का ठीकरा गेंदबाज़ो के सिर फोड़ा लेकिन जिस बल्लेबाज़ी के दम पर उन्होंने टॉस जीतकर पहले क्षेत्ररक्षण करने का फैसला किया उससे सवाल उठ रहे हैं कि क्या टीम के सबसे तेज़ गेंदबाज़ उमेश यादव टीम से जुड़कर ही रह जाएंगे और क्या अजिंक्य रहाणे हर विदेशी दौर पर टीम के साथ केवल घूमने जाएंगे?(जब कादिर की गेंद...)जितने रन सुरेश रैना बना रहे है उतने रन तो शायद रहाणे बना ही लेंगे. डरबन में जब भारतीय टीम मैदान में उतरेगी तो वहां माहौल बिलकुल अलग होगा. दक्षिण अफ़्रीका ही नही पूरी दुनिया के सबसे लोकप्रिय नेताओं में से एक नेल्सन मंडेला के निधन के बाद यह सिरीज़ उन्हे समर्पित करने की घोषणा कर दी गई है.उनके निधन से दुख के अथाह सागर में डूबा अफ़्रीका अपने शानदार खेल की बदौलत नेल्सन मंडेला को श्रृद्धांजलि देना चाहेगा वो वही भारत के लिए डरबन की पुरानी यादों को भूलकर मैदान में अपना सब कुछ झोंकना होगा ताकि डरबन में ही तीन मैचों की सिरीज़ का निर्णायक फैसला ना हो जाए.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन अब सवाल ये उठता है कि आगे क्या? क्योंकि सुपर आठ में भारत जिस ग्रुप में है वो सबसे खतरनाक कहा जाने वाला ग्रुप है.जहाँ एक तरफ ऑस्ट्रेलिया के खिलाड़ी भारत का इंतज़ार कर रहे हैं वहीँ दूसरी तरफ पाकिस्तान और दक्षिण अफ्रीका की टीमों ने प्रतियोगिता के पहले दौर में अपनी बेहतरीन छाप भी छोड़ रखी है. ज़ाहिर है ऐसे में टीम इंडिया को सुपर आठ से पार पाना आसान बिल्कुल नहीं होगा.28 सितंबर को धोनी की टीम का पहला मुकाबला ऑस्ट्रेलिया के खिलाफ होना है.ये शायद ऐसा मैच हो सकता है जिससे ये अंदाज़ा लग जाएगा कि धोनी के धुरंधरों में कितना दम है.प्रतियोगिता के पहले दौर में ऑस्ट्रेलिया ने श्रेष्ठ क्रिकेट खेली है और दोनों ही टीमों की कोशिश इस मैच को जीत कर महत्त्वपूर्ण अंक अर्जित करने की होगी. भारत के लिए ये मैच इसलिए भी महत्त्वपूर्ण रहेगा क्योंकि अभी तक ऑस्ट्रेलिया ने किसी ऐसी टीम से भिडंत नहीं की है जिसकी स्पिन गेंदबाजी भारत को टक्कर दे सके.साथ ही प्रेमदासा स्टेडियम का विकेट भी शुरुआत में तेज़ गेंदबाजों को मदद करने के बाद अब स्पिनरों की मदद कर रहा है. तीसरी बात ये भी है कि ऑस्ट्रेलिया में हुई पिछली श्रंखला में बुरी तरह से पिट जाने के बाद धोनी की टीम इस मैच में हिसाब बराबर करने के लिए उतरेगी.ज़रूरी ये भी है कि ऑस्ट्रेलिया के सलामी बल्लेबाजों डेविड वार्नर और शेन वॉट्सन को सस्ते में आउट किया जाए. कोलंबो के ही मैदान पर 30 सितंबर को चिर प्रतिद्वंदियों भारत और पाकिस्तान का मुकाबला होना है. इस मैच में भाग लेते समय धोनी की टीम के सदस्यों के दिमाग में प्रतियोगिता शुरू होने के पहले खेला गया अभ्यास मैच ज़रूर दौड़ रहा होगा.इन टीमों के बीच एक लंबे समय बाद खेले गए उस मैच में पाकिस्तान ने भारत को आसानी से मात देकर अपना मनोबल आसमान तक पहुंचा दिया था. उसके बाद पाकिस्तान की टीम ने बंगलादेश को एक करारी मात देकर अपनी बल्लेबाज़ी का लोहा भी मनवा लिया है.लेकिन धोनी की टीम को अगर ये मैच जीतना है तो निश्चित तौर पर भारतीय बल्लेबाजों को एक बड़ा स्कोर खड़ा करना होगा और साथ ही पाकिस्तान की गेंदबाजी पर हमला करना होगा. क्योंकि पाकिस्तान की गेंदबाजी में अब तक भारत से ज़्यादा धार दिखी है और पाकिस्तान के खिलाफ हुए मैच में भज्जी से लेकर ज़हीर खान ने निराश ही किया था.पाकिस्तान के खिलाफ मैच में धोनी सहवाग नामक हथियार का प्रयोग कर सकते हैं और पाकिस्तान के खिलाफ़ वीरू का रिकॉर्ड भी ज़बरदस्त रहा है.टी20 विश्वकप में सुपर आठ का अंतिम मुकाबला 2 अक्तूबर को होना है जिसमे भारत की भिडंत दक्षिण अफ़्रीका से होगी. इस मैच में भारतीय बल्लेबाजों की कड़ी परीक्षा होने की पूरी संभावना है क्योंकि डेल स्टेन और मॉर्नी मोर्केल अपनी घातक गेंदों से आग उगल रहे हैं.साथ ही कप्तान ए बी डिविलियर्स, प्लेसिस और हाशिम अमला अच्छे लय में दिख रहे है और किसी भी लक्ष्य को पार पाने में सक्षम हैं. दक्षिण अफ्रीका जैसी टीम के खिलाफ़ भारत की रणनीति बल्लेबाजों पर हमला करने की होनी चाहिए.इस बात पर अभी भी सवाल हैं कि दक्षिण अफ़्रीका के बल्लेबाज़ भारतीय स्पिन को कैसे खेलते हैं. भारत को सुनिश्चित करना होगा कि भज्जी और अश्विन या पियूष चावला दोनों छोर से आठ बेहतरीन ओवर डालें, तभी भारत को विकेट मिलेंगे.साथ ही ये भी ज़रूरी है कि भारत के सलामी बल्लेबाज़ कम से कम 60 -70 रन की साझेदारी निभाएं जिससे एक बड़ा स्कोर खड़ा किया जा सके.
__________________________
सेमी फ़ाइनल में उन्होंने अमरीका के माइक ब्रायन और बॉब ब्रायन की शीर्ष वरीयता प्राप्त जोड़ी को मात दी.मैच के बाद पेस ने बीबीसी से खास बात की,पेश है इस बातचीत के कुछ अंश-मैच में जीत के बारे में पूछने पर पेस ने कहा कि "मेरे जोड़ीदार राडेक और मैंने अच्छा खेल खेला और रणनीति के हिसाब से हमने अपने खेल को जारी रखा और कामयाब हुए. ब्रायन बंधुओं को हराकर हम बहुत खुश हैं क्योंकि पिछले साल ब्रायन बंधुओं ने हमें फ़ाइनल में हराया था."

यूएस ओपन: फ़ाइनल में पेस, सानिया हारींपेस कहते हैं कि "हमारे लिये पहला सैट काफी मुश्किल रहा क्योंकि पहले सैट में ब्रायन बंधुओं ने शानदार खेल दिखाया, लेकिन दूसरे और तीसरे सैट में हमने काफी मेहनत की और वापसी कर जीत दर्ज की."आर्थर ऐश स्टेडियम में हज़ारों दर्शकों के सामने खेलते हुए कैसा लग रहा था? इस सवाल पर पेस का कहना था कि मैदान पर माहौल बहुत अच्छा था. दर्शकों में काफी जोश था.राडेक के साथ अपनी कामयाब जोड़ी के बारे में पेस बताते हैं कि " हम दोनों बहुत अच्छे दोस्त हैं और हम एक-दूसरे का बहुत आदर करते हैं. खेल के सिलसिले में हम अपने ट्रेनर और पूरी टीम के साथ दुनिया भर में घूमते हैं. हम एक-दूसरे को बहुत अच्छे से समझते हैं."तीन दिन बाद होने वाले फाइनल मैच की तैयारी के बारे में पेस का कहना है कि "फाइनल मैच की तैयारियां शुरु हो चुकी हैं, कभी- कभी खेल के तरीके से ज्यादा मैच की रणनीति महत्वपूर्ण होती है."(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के 

लिए यहां क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और

 ट्विटर पर फ़ॉलो भी कर सकते हैं.)  
__________________________
बांग्लादेश ने भारत के सामने जीत के लिए निर्धारित 20 ओवर में 139 रन का लक्ष्य रखा था. भारत ने नौ गेंद बाकी रहते हुए दो ही विकेट खोकर 141 रन बना लिए.भारत का पहला विकेट सिर्फ़ 13 रन पर गिर गया था. शिखर धवन सिर्फ़ एक रन बनाकर आउट हो गए.इसके बाद रोहित शर्मा और विराट कोहली ने दूसरे विकेट के लिए 100 रन की साझेदारी की.रोहित शर्मा ने 44 गेंद पर 56 रन बनाए, विराट कोहली ने 50 गेंद पर 57 रन बनाए वो आखिर तक आउट नहीं हुए. रोहित शर्मा के आउट होने के बाद खेलने उतरे कप्तान धोनी ने 12 गेंद पर 22 रन बनाए.इससे पहले भारत के कप्तान महेंद्र सिंह धोनी ने टॉस जीतकर गेंदबाज़ी करने का फ़ैसला किया.बांग्लादेश की शुरुआत अच्छी नहीं रही. बांग्लादेश ने तीन विकेट सिर्फ़ 21 रन पर गंवा दिए थे. इसके बाद अनामुल हक और मुशफ़ीकुर रहीम ने चौथे विकेट के लिए 46 रन की साझेदारी की.मुशफ़ीकुर रहीम ने 21 गेंद पर 24 रन बनाए, उन्हें शमी ने आउट किया. अनामुल हक ने 43 गेंद पर 44 रन बनाए. उन्हें अमित मिश्रा ने बोल्ड किया.बांग्लादेश के लिए आखिरी ओवरों में महमूदुल्लाह ने तेज़ बल्लेबाज़ी कर स्कोर 138 तक पहुंचाया. महमूदुल्लाह ने 27 गेंद पर 33 रन बनाए.भारत के लिए अमित मिश्रा ने तीन और अश्विन ने दो विकेट लिए. शमी और भुवनेश्वर कुमार को एक-एक विकेट मिला.इस जीत के बाद भारत का सेमीफ़ाइनल में पहुंचना करीब-करीब तय माना जा रहा है.भारत का अगला मुकाबला 30 मार्च को ऑस्ट्रेलिया से होगा. (बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दिल्ली राष्ट्रमंडल खेल में स्वर्ण पदक जीतने वाले पहलवान योगेश्वर दत्त ने ग्लासगो में भी स्वर्ण पदक जीत लिया.उन्होंने 65 किलो फ़्रीस्टाइल वर्ग में कनाडा के अपने प्रतिद्वन्द्वी जेवोन बैलफ़ोर को 10-0 से हराया.योगेश्वर दत्त ने लंदन ओलंपिक में काँस्य पदक जीता था. टूर्नामेंट की शुरुआत से ही माना जा रहा था कि योगेश्वर स्वर्ण दत्त जीत लेंगे.उन्हें बैलफ़ोर को हराने में कोई परेशानी नहीं हुई. योगेश्वर ने दो मिनट के भीतर ही फ़ाइनल जीत लिया.इससे पहले पहलवान बबीता कुमारी ने राष्ट्रमंडल खेलों में भारतीय पहलवानों का स्वर्णिम प्रदर्शन जारी रखा.उन्होंने गुरुवार को भारत का पहला स्वर्ण पदक जीता.बबीता ने 55 किलो फ़्रीस्टाइल कुश्ती में कनाडा की ब्रिटनी लैवरडोर को 9-2 से हराया.बबीता ने दिल्ली में 2010 में हुए राष्ट्रमंडल खेलों में रजत पदक जीता था. उस समय वह 51 किलोग्राम वर्ग में थीं.महिलाओं के 63 किलो फ़्रीस्टाइल वर्ग में गीतिका जाखड़ के सामने कनाडा की डैनिएल लेपाज थीं मगर गीतिका उनके सामने टिक नहीं सकीं.गीतिका को लगातार आक्रामक न होने के लिए चेतावनी मिलती रही. अंत में लेपाज ने 7-0 से गीतिका को हरा दिया.इसके अलावा पुरुषों के 86 किलो वर्ग में भारत के पवन कुमार और पाकिस्तान के मोहम्मद इनाम कांस्य पदक के लिए भिड़ेंगे.भारत के 

अमित कुमार, सुशील कुमार और विनेश फ़ोगट ने मंगलवार को स्वर्ण पदक जीते थे जबकि राजीव तोमर को रजत मिला था.इसके बाद बुधवार को ललिता, बजरंग, साक्षी मलिक और सत्यव्रत कादियान को 

रजत पदक हासिल हुआ था.(बीबीसी हिंदी का 

एंड्रॉयड मोबाइल ऐप डाउनलोड करने के लिए क्लिक करें. आप बीबीसी से 

फ़ेसबुक और 

ट्विटर पर भी जुड़ सकते हैं.)
__________________________
यूरोपोल ने लगभग 15 मुल्कों की पुलिस की साझा जांच में ये बात सामने आई है कि विश्व भर में हुए कम से कम 700 फुटबॉल मैच जो फ़िक्स किए गए थे.संस्था के मुताबिक़ उन्होंने यूरोप में हुए तक़रीबन 400, और अफ़्रीक़ा, एशिया और लातिनी अमरीका को मिलाकर 300 मैचों की पहचान है कि जो इस दायरे में आते हैं.इनमें वर्ल्ड कप फुटबॉल और यूरोपियन चैंपियनशिप के क्वालीफाइंग मैच भी शामिल हैं.जांचकर्ताओं का कहना है कि मैच फ़िक्सिंग का ये धंधा सिंगापुर में मौजूद अपराधी गिरोह चलाता है. उनके मुताबिक़ इस गिरोह ने फ़िक्स मैचों पर सट्टेबाज़ी करवाकर लाखों डॉलर कमाए हैं.यूरोपोल के निदेशक रॉब वेनराइट ने कहा है, "ये काम एशिया स्थित एक गिरोह का है जो यूरोप के अपराधियों के साथ मिलकर ये धंधा चला रहा है."संस्था का कहना है कि इस काम में कम से कम 400 लोगों का हाथ है, जिसमें खिलाड़ी से लेकर मैच और क्लब अधिकारी और अपराधी शामिल हैं.जांच एजेंसी का कहना है कि मैच फ़िक्सिंग के लिए खिलाड़ियों और अधिकारियों को एक लाख तीस हज़ार डॉलर की रिश्वत मुहैया करवाई गई थी.यूरोपोल ने पिछले 18 महीनों में इस मामले की जांच की और अबतक 50 लोगों की गिरफ़्तारी हो चुकी है.मैच फ़िक्सिंग के सबसे अधिक मामले जर्मनी में पाए गए जहां 14 लोगों को 39-39 साल की कै़द की सज़ा सुनाई गई है.संस्था ने 400 से अधिक ऐसे लोगों की पहचान की थी जो शक के दायरे में थे.
__________________________
बैंगलोर के सामने जीत के लिए 199 रनों का लक्ष्य था लेकिन वह निर्धारित 20 ओवर में नौ विकेट खोकर 166 रन ही बना सकी.बैंगलोर के लिए केवल एबी डिविलियर्स ही कुछ अच्छी बल्लेबाज़ी कर सके. लक्ष्मीपति बालाजी का शिकार बनने से पहले उन्होंने 26 गेंदों पर एक चौके और पांच छक्कों की मदद से 53 रन बनाए.कप्तान विराट कोहली की नाक़ामी का सिलसिला एक बार फिर जारी रहा और वो बिना खाता खोले संदीप शर्मा की गेंद पर विकेट कीपर रिद्धीमान साहा को कैच दे बैठे.उनके अलावा युवराज सिंह भी केवल तीन रन बनाकर शिवम शर्मा का शिकार बने जबकि टीम की सलामी जोड़ी क्रिस गेल और पार्थिव पटेल भी कुछ ख़ास नहीं कर सके.क्रिस गेल केवल चार रन बनाकर संदीप शर्मा की गेंद पर विकेटकीपर रिद्धिमान साहा के हाथों कैच आउट हुए. पार्थिव पटेल भी संदीप शर्मा का ही शिकार बने. उन्होंने 13 रन बनाए.पंजाब की ओर से संदीप शर्मा ने चार ओवर में 25 रन देकर तीन और शिवम शर्मा ने चार ओवर में 26 रन देकर दो विकेट हासिल किए.लक्ष्मीपति बालाजी थोड़े महंगे साबित हुए और उन्होंने 43 रन देकर दो विकेट झटके.इससे पहले, किंग्स इलेवन पंजाब ने टॉस हारकर पहले बल्लेबाज़ी की दावत पाकर निर्धारित 20 ओवर में आठ विकेट खोकर 198 रन बनाए.पंजाब के लिए डेविड मिलर ने धुंआधार बल्लेबाज़ी करते हुए केवल 29 गेंदों पर आठ चौके और तीन छक्के लगाते हुए 66 रन बनाए.अभी तक इस टूर्नामेंट में अपने बल्ले से क़माल दिखाते आ रहे ग्लेन मैक्सवेल ने रन तो हालांकि 25 ही बनाए लेकिन ये रन उन्होंने केवल 11 गेंदों पर दो चौके और दो छक्के लगाकर बनाए.वहीं अनुभवी बल्लेबाज़ वीरेंद्र सहवाग ने भी 24 गेंदों पर पांच चौके लगाते हुए 30 रनों की आकर्षक पारी खेली.बैंगलोर के चहल ने 23 रन देकर दो और मिचेल स्टार्क ने 43 रन देकर दो विकेट हासिल किए.जबकि हर्षल पटेल ने दो विकेट के लिए 56 रन ख़र्च किए.किंग्स इलेवन पंजाब की आठ मैचों में ये सातवी जीत है जबकि बैंगलोर की आठ मैचों में ये पांचवी हार रही.शनिवार को आईपीएल-7 में दो मुक़ाबले खेले जाएंगे जिसमें दिल्ली डेयरडेविल्स का सामना सनराइजर्स हैदराबाद से और मुंबई इंडियंस का मुक़ाबला चैन्नई सुपरकिंग्स से होगा.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
एक दिन पहले से ही पिच के हाल को देखते हुए सभी ने आस लगा रखी थी कि भारत के लिए यह मैच जीतना मुश्किल नहीं होगा.लेकिन इन सबके बीच एक सवाल ये भी लोगों के दिलो-दिमाग़ पर कौंध रहा था कि क्या मास्टर ब्लास्टर सचिन तेंदुलकर इस जीत के साथ अपने प्रशंसकों को सौवें शतक का भी तोहफ़ा देंगे या नहीं.सचिन की दूसरी पारी अभी तक निर्दोष कही जा सकती थी. संभल कर संयम से ज़िम्मेदारी वाली पारी. ऐसी पारी जिसमें भारत को जीत दिलाने की ललक थी.एक समय ऐसा आया जब भारत की जीत सिर्फ़ औपचारिकता सी लगने लगी. तब क्रिकेट प्रेमी दम साधे सचिन के सौवें शतक का इंतज़ार करने लगे, क्योंकि उन्हें पता था कि जीत तो तय ही है.सचिन ने भी प्रशंसकों को अपने बेहतरीन शॉट्स से निराश नहीं किया. लेकिन एकाएक लगने लगा कि सचिन हड़बड़ी में हैं. लक्ष्मण एक समझदार क्रिकेटर की तरह सचिन को बार-बार स्ट्राइक दे रहे थे.लेकिन कुछ समय पहले तक संभल कर खेल रहे सचिन एकाएक चौका लगाने के मूड में आ गए. किसी के ओवर में दो चौके, तो किसी के ओवर में एक. सिंगल लेना भूल वे लंबे शॉट का इंतज़ार करने लगे.समझ में नहीं आ रहा था कि सचिन को इतनी हड़बड़ी में क्यों हैं. क्या सचिन को अपना शतक पूरा करने की जल्दबाज़ी थी? क्या सचिन एकाएक दबाव में आ गए थे?सचिन को देखकर ऐसा नहीं लगता था कि वे दबाव में हैं. लेकिन उनमें हड़बड़ी ज़रूर देखी जा सकती थी. अपने क्रिकेट करियर के दौरान एक समय ऐसा भी आया था, जब सचिन ज़रूरत से ज़्यादा नर्वस नाइंटीज़ के शिकार हो रहे थे.तब सचिन ने एक इंटरव्यू के दौरान ये कहा था कि उनका बेटा उनसे ये कहता है कि चौके-छक्के मारकर शतक पूरा कर लिया करो.अंतरराष्ट्रीय क्रिकेट में सौंवा शतक एक ऐसा मील का पत्थर है, जिसे पाना सबके वश की बात नहीं होगी. सचिन इसे बख़ूबी समझते हैं.तो क्या वे इस दबाव वाले शतक से जल्दी से जल्दी पार पाना चाहते हैं? शायद ये बात सच हो. मैच के बाद कप्तान महेंद्र सिंह धोनी ने भी कहा कि सचिन को मीडिया ने दबाव में ला दिया है.लेकिन सच तो ये है कि सचिन ने ऐसे कई दबाव अपने कंधों पर झेले हैं और उनसे उबर कर सामने आए हैं. लेकिन इस बार सचिन का बेकार शॉट पर आउट होना क्रिकेट प्रेमियों को निराश कर गया.सचिन जिस गंभीरता और संयम से खेल रहे थे, उनसे इस हड़बड़ी की उम्मीद नहीं की जाती. देवेंद्र बिशू के जिस ओवर में सचिन का विकेट गिरा, उस ओवर में सचिन ने एक लेग बाई लेने से इनकार कर दिया था.शायद इसलिए क्योंकि वे बिशू के ओवर में बड़ा स्ट्रोक खेलना चाहते थे. लेकिन बड़ा स्ट्रोक खेलने की उनकी चाह का नतीजा बुरा निकला और सचिन एक बेकार शॉट की कोशिश में 76 रन बनाकर पवेलियन लौट गए.क्रिकेट के हर मैच में शतक लगाना आसान नहीं होता और न ही सचिन से ऐसी उम्मीद की जाती है. लेकिन कोटला टेस्ट की हड़बड़ी उन्हें लंबे समय तक याद रहेगी.
__________________________
इस बात से अधिक निराशाजनक और कुछ नहीं हो सकता है कि फाइनल मैच एकतरफा हो जाय या विजेता टीम के बारे में लीग के आखिरी कुछ मैचों के पहले ही ठीक-ठीक अनुमान लगा लिया जाए.जो बात ग़ौर करने वाली थी, वो ये कि नतीजा हासिल करने में किन खास रणनीतियों को अपनाया गया.ईमानदारी से बात करूं तो मुझे  नहीं लगता कि ताबड़तोड़ अंदाज़ के इस खेल के फार्मेट में रणनीतियों की एक बड़ी भूमिका थी.निश्चित तौर पर नई गेंद के साथ सीधे-सीधे धीमी गति वाले गेंदबाजों का इस्तेमाल एक रणनीति है लेकिन इसके पहले 50 ओवरों वाले मैचों में इसका इस्तेमाल होता रहा है.फील्ड प्लेसिंग का विचार सबसे ज़्यादा रोचक था क्योंकि इसने दिखाया कि कप्तान न केवल गेंदबाज़ों को रोटेट करवा रहे हैं, उनसे अच्छे प्रदर्शन की उम्मीद कर रहे हैं बल्कि वो अलग-अलग बल्लेबाजों के लिए होमवर्क भी करके आए थे उसी के अनुसार गेंदबाजों का इस्तेमाल करते रहे.ऐसा शायद ही कभी हुआ कि बल्लेबाजी करते वक्त एडम गिलक्रिस्ट के सामने तेज गेंदबाज रखा गया हो. तकरीबन हर कप्तान ने यह तय किया कि जब यह आस्ट्रेलियाई बैटिंग कर रहा हो तो उनके सामने कोई स्पिन गेंदबाज ही गेंद डाल रहा हो.जो बात आश्चर्यजनक थी, वह यह कि खतरनाक पिचों पर भी गिलक्रिस्ट अपनी बल्लेबाजी के क्रम को नीचे नहीं लाए. भले ही इस बात की संभावना रही हो कि पारी के उस चरण में हर हाल में दो स्पिनर रखे जाएंगे.बहरहाल, लगता है कि किसी ने भी उनके ख़राब फ़ॉर्म पर उस तरह ध्यान नहीं दिया जैसे युवराज की खराब बल्लेबाज़ी पर नज़र डाली गई.भारतीयों को लेकर पूर्वाग्रहयह एक आम धारणा है कि अगर कोई भारतीय खिलाड़ी असफल होता है तब इसका मतलब कि वह या तो खराब खेल रहा है या फिर वह टीम भावना नहीं दिखा रहा है.लेकिन अगर कोई विदेशी खिलाड़ी असफल होता है तो इसे महज खराब फॉर्म भर ही माना जाता है.कोच, चयनकर्ताओं और प्रशासनिक अधिकारियों पर भी यही लागू होता है.हमेशा से ही यह माना जाता है कि भारतीय कोच, चयनकर्ता और प्रशासनिक अधिकारी अपने क्लब, स्टेट या ज़ोनल खिलाड़ियों का पक्ष लेंगे लेकिन विदेशी कोच, चयनकर्ता और अधिकारी ऐसा नहीं करेंगे.विदेशी कप्तानों, कोच की ओर से लाए गए सभी लोगों पर नजर डालें तो देखेंगे कि कोई बड़ा अंतर नहीं है.राजस्थान रॉयल्स के ज्यादातर विदेशी खिलाड़ी विक्टोरिया या हैम्शायर से हैं जहां से वार्न खेलते थे.सही बात तो यह है कि लोग उनको लेकर ज्यादा सुविधाजनक होते हैं जिनको वे या तो जानते हैं या देख चुके होते हैं. राजस्थान रॉयल्स के लिए 40 वर्षीय डैमियन मार्टिन के चयन पर किसी ने भी क्या सवाल उठाया?क्या कोई अन्य भारतीय खिलाड़ी तीन या चार साल तक प्रथम श्रेणी का क्रिकेट खेलने के बाद मार्टिन की उम्र में पहुंचने के बाद लिया जाएगा?कप्तानों को कोच के रूप में अपना दोस्त मिल गया है, जबकि कोच को सपोर्ट स्टॉफ के रूप में दोस्त मिल गया है.इसमें कुछ भी गलत नहीं है. यह महज एक सुविधा का मामला भर है कि आप जिन्हें जानते हैं या जिनमें आपका भरोसा है, उनके साथ काम करने में सुविधा महसूस करते हैं.लेकिन कल्पना करें कि अगर कोई भारतीय ऐसा करे?उस पर भाई भतीजावाद, संकीर्णतावाद और न जाने क्या-क्या आरोप लग जाएंगे.भारतीय क्रिकेट को लाभ पहुंचाएंबंगलौर की राष्ट्रीय क्रिकेट अकादमी हर साल कोच, ट्रेनर और फिजियो तैयार करती है.लेकिन उनमें से किसी को भी आईपीएल का हिस्सा बनने का मौका नहीं मिलता है यहां तक कि असिस्टेंट के तौर पर भी.यह इंडियन प्रीमियर लीग है. अगर यहां पर योग्य भारतीय कोच, ट्रेनर और फिजियो को सीखने और अपने कौशल को दिखाने का मौका नहीं मिलेगा तो फिर किसे मिलेगा?एक क्षण के लिए भी मैं ये सुझाव नहीं दे रहा हूं कि इस काम के लिए सिर्फ़ भारतीय ही लिए जाने चाहिए. यह शायद काफी अच्छी बात होगी कि राष्ट्रीय क्रिकेट अकादमी से निकलने वाले हर ग्रैजुएट को दुनिया के इन जाने माने खिलाड़ियों के साथ काम करने और सीखने का मौका दिया जाए.विदेशों से सहायक कोच लेने के बजाय ऐसा करने से क्या भारतीय क्रिकेट को ज्यादा फायदा नहीं पहुंचेगा?अधिक महत्वपूर्ण बात यह कि क्लबों को भी अपना पैसा बचाने में मदद मिलेगी.क्रिकेट का ट्वेंटी-20 संस्करण लगातार मजबूती की ओर बढ़ रहा है. और अब आईपीएल खत्म हो चुका है और आईसीसी का ट्वेंटी-20 विश्व कप शुरू हो चुका है. भारत ने उद्घाटन मैच जीत लिया है और पाकिस्तान ने अगला मैच जीत लिया.दोनों देशों की टीमों की गेंदबाजी में विविधता है और बैटिंग में गहराई है. और इसी वजह से इन टीमों को ये टूर्नामेंट जीतने में मदद मिली है.पाकिस्तानी टीम खतरनाकपाकिस्तान लगातार दो बार इस टूर्नामेंट के फाइनल में पहुंच चुका है. इससे जाहिर होता है कि क्रिकेट के इस संस्करण में वे एक तरह से कितने खतरनाक हैं.उनके पक्ष में सबसे बड़ी बात है उनकी टीम में ऑलराउंडरों की मौजूदगी. वे इस टूर्नामेंट में काफ़ी तरोताज़ा आए हैं लेकिन कुछ विवादों और अपने कुछ खास खिलाड़ियों पर प्रतिबंध के बोझ के साथ भी.लेकिन फिर भी कोई मूर्ख ही पाकिस्तान को हल्का आंकने की गलती करेगा.सबसे ज़्यादा रोचक टीम होगी अफ़गानिस्तान की और उनपर बहुतों की नज़र होगी. भारत और दक्षिण अफ्रीका का ग्रुप सबसे तगड़ा है और वहां का प्रदर्शन काफ़ी हद तक उनके भविष्य की नींव रखेगा. अगर वो अच्छा प्रदर्शन करते हैं तो उनको अधिक स्पांसर मिलेंगे और इससे उनके क्रिकेट को आगे ले जाने में मदद मिलेगी. लेकिन अगर उनका प्रदर्शन खराब रहता है तो वो तब तक के लिए भुला दिए जाएंगे जबतक कि वो दुबारा क्वालिफाई न कर लें.आस्ट्रेलिया की टीम हमेशा की ही तरह एक खतरनाक टीम होगी. चूंकि यही एक ट्राफी अभी तक उनके खाते में नहीं आई है. सो, वे इसे हासिल करने के लिए जी जान लगा देंगे.घरेलू मैदान पर वेस्टइंडीज की टीम भी खतरनाक साबित हो सकती है और अगर गेल चल जाते हैं तो कुछ भी संभव है और जिस तरह से पोलार्ड ने हाल में हुए आईपीएल में प्रदर्शन किया, उसको देखते हुए कुछ भी उलटफेर हो सकता है.कैरेबियाई द्वीप मेरे लिए पसंदीदा जगहों में से एक रहा है और काफ़ी समय से मैं मैं वहां नहीं गया  हूं.इस बार 15 मई को सर गैरी सोबर्स को नाइट की उपाधि मिलने की 35वीं वर्षगांठ है और इस मौके पर होनेवाले समारोह में वेस हाल, इयान चैपल और ब्रायन लारा की मौजूदगी रात को यादगार बना देगी.(प्रोफ़ेशनल मैनेजमेंट ग्रुप के सौजन्य से)
__________________________
भारत के गृह मंत्रालय ने 25 दिसंबर से शुरु होने वाले पाकिस्तानी क्रिकेट टीम के दौरे को मंजूरी दे दी है. इस ख़बर के साथ ही दोनों देशों के क्रिकेट प्रेमियों में खुशी की लहर दौड गई है.पाकिस्तान के पूर्व कप्तान और कभी एशिया के 'ब्रैडमैन' कहे जाने वाले ज़हीर अब्बास इससे बेहद उत्साहित हैं.बीबीसी से खा़स बातचीत में ज़हीर अब्बास कहा, ''मैं भारत सरकार का शुक्रिया अदा करता हूं. दोनों मुल्कों के लोगों में इस खेल को लेकर जो दीवानगी है, वो दुनिया में कहीं नहीं है.''लेकिन ज़हीर अब्बास को इस बात का अफ़सोस भी है कि दोनों देशों के बीच महज तीन वनडे और दो ट्वेंटी-ट्वेंटी मैच खेले जाएंगे.हालांकि ज़हीर अब्बास ने इस बात पर संतोष ज़रूर जताया कि इतने समय बाद ही सही, फिर से शुरुआत तो हुई.इससे पहले पाकिस्तान की क्रिकेट टीम साल 2007 में भारत आई थी.साल 2008 में मुंबई में हुए आतंकी हमले के बाद दोनों देशों के बीच द्विपक्षीय क्रिकेट संबंध रद्द हो गए थे.इसी बात को लेकर ज़हीर अब्बास थोडा मायूसी से कहते हैं, ''बीच-बीच में जो लंबा अंतराल आता रहा हैं، उस वजह से दोनों देशों के बेहतरीन क्रिकेटरों को एक-दूसरे के खिलाफ खेलने का मौका नहीं मिल पाता जिससे उनके करियर का बेहतरीन समय यूं ही बर्बाद हो जाता है.''क्या अब भी दोनों देशों के बीच क्रिकेट की गरमी बची है, इस सवाल के जवाब में ज़हीर कहते हैं, ''आप सभी ने विश्व कप के दौरान देखा ही था कि पूरा पाकिस्तान भारत आकर सेमीफाइनल मैच देखना चाहता था۔''इन दिनों पाकिस्तानी टीम की ताक़त की बात चलने पर ज़हीर मानते हैं कि टीम की तेज़ गेंदबाजी़ में पहले जैसा दम नहीं रहा, यहां तक की फील्डिंग और बल्लेबाजी़ भी कमजो़र है.ज़हीर, पाकिस्तान में क्रिकेट की आधारभूत व्यवस्थाओं के चरमराने से भी बेहद परेशान हैं. उनके मुताबिक, पाकिस्तान के क्रिकेट मैदान बिल्कुल बर्बाद हो चुके हैं.ज़हीर कहते हैं, ''अब तो जब भारत की टीम पाकिस्तान आकर खेलेगी तभी लोग मैदान में आएंगें क्योंकि पाकिस्तानी खेल प्रेमियों में भारतीय खिलाड़ियों के प्रति आकर्षण है. क्रिकेट के अलावा पाकिस्तान में मनोरंजन के नाम पर कुछ भी नहीं है.''आखिर में ज़हीर अब्बास अपनी बात खत्म करते हुए कहते हैं कि अब दोनों मुल्कों को एक दूसरे का साथ देना चाहिए और क्रिकेट के बंद दरवाज़ों को खोल देना चाहिए.
__________________________
उन्होंने 65 किलोग्राम वर्ग में ये उपलब्धि हासिल की.जीत के बाद जब बीबीसी ने शिव से मुलाक़ात की तो पाया की उनके चेहरे पर स्वर्ण पदक की चमक तो थी लेकिन साथ ही उनकी आँखों में एक दुःख भी था.शिव कहते हैं, ''जब मैंने स्वर्ण पदक जीता तो सबसे पहले मेरे मन में आया कि 'जन गण मन' बजता तो कितना अच्छा होता. लेकिन राष्ट्रगान नहीं बजा और मुझे इस बात का बहुत दुःख हुआ. उम्मीद करता हूं कि जल्द ही सब ठीक हो जाए.''दरअसल विश्व मुक्केबाज़ी संघ ने भारतीय मुक्केबाज़ी संघ को निलंबित कर रखा है. आरोप है अपने पदाधिकारियों के चुनाव में धांधली का.इसी वजह से भारतीय मुक्केबाज़ो को अंतराष्ट्रीय मुक्केबाज़ी संघ के झंडे तले एशियाई मुक्केबाज़ी चैंपियनशिप में उतरना पडा.शिव ने स्वर्ण पदक की राह में पहले तो चीनी ताईपे और उसके बाद क्वार्टर फाइनल में कज़ाकिस्तान, सेमीफाइनल में किर्गिस्तान और फिर फाइनल में जोर्डन के ओबादा अल्काबेह को हराया.अब शिव थापा का अगला लक्ष्य कज़ाखिस्तान के अलमाटी शहर में 11 से 27 अक्तूबर तक होने वाली विश्व चैंपियनशिप में पदक जीतना है.शिव को उम्मीद है कि कम से कम इस प्रतियोगिता से पहले तो भारत अंतराष्ट्रीय ओलिंपिक संघ द्वारा लगाए गए तमाम तरह के प्रतिबंधो से आज़ाद हो जाएगा.और उन्हें के भारत के झंडे तले एक बार फिर अंतराष्ट्रीय मुक़ाबलो में उतरने की खुशी हासिल होगी.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
अगले महीने 39 साल के होने जा रहे सचिन तेंदुलकर ने वर्ष 1989 में अपना अंतरराष्ट्रीय क्रिकेट करियर शुरू किया था. सचिन तेंदुलकर ने वनडे में 49 और टेस्ट क्रिकेट में 51 शतक लगाए हैं.सचिन का 100 शतक लंबे इंतजार के बाद आया है. सचिन ने अपना 99वाँ शतक पिछले साल विश्व कप में 12 मार्च को दक्षिण अफ़्रीका के खिलाफ लगाया था.लेकिन उसके बाद वे शतक नहीं बना पा रहे थे. हालाँकि कई बार वे शतक के करीब पहुँचे, लेकिन पूरा नहीं कर पाए. बांग्लादेश के खिलाफ शुक्रवार को हुए मैच में जैसे ही सचिन ने शतक पूरा किया, पूरा स्टेडियम तालियों से गूँज उठा.मैदान पर मौजूद बांग्लादेश के खिलाड़ियों ने उनसे हाथ मिलाकर उन्हें बधाई दी. उन्होंने 114 रनों की पारी खेली. उन्होंने 147 गेंदों का सामना किया और अपनी पारी में 12 चौके और एक छक्का लगाया.सचिन ने वर्ष 1989 में पाकिस्तान के खिलाफ टेस्ट और वनडे करियर शुरू किया था. उस समय से अब तक के अपने करियर में सचिन 188 टेस्ट मैच और 462 वनडे मैच खेल चुके हैं.खराब प्रदर्शन के दौर से गुजर रहे सचिन की काफी आलोचना भी हुई और उनके साथ-साथ टीम के अन्य सीनियर खिलाड़ियों के संन्यास की मांग भी हुई.इसी महीने उनके साथी खिलाड़ी रहे राहुल द्रविड़ ने अंतरराष्ट्रीय क्रिकेट से संन्यास लेने की घोषणा की है.24 अप्रैल 1973 को मुंबई में जन्मे सचिन तेंदुलकर ने अपना पहला टेस्ट मैच नवंबर 1989 में पाकिस्तान के खिलाफ कराची में खेला था. उन्होंने पहला वनडे मैच दिसंबर 1989 में पाकिस्तान के खिलाफ गुजरांवाला में खेला था.मीरपुर में बांग्लादेश के खिलाफ मैच में सचिन ने क्रिकेट प्रेमियों के लंबे इंतजार को समाप्त किया और शतक लगाया.बांग्लादेश के खिलाफ मैच में सचिन शुरू से ही संयम से खेल रहे थे और उन्होंने संभल कर खेलते हुए भारतीय पारी की नींव रखी.हालाँकि गौतम गंभीर सिर्फ 11 रन बनाकर आउट हो गए लेकिन दूसरे विकेट के लिए विराट कोहली ने उनके साथ अच्छी साझेदारी की. विराट कोहली और सचिन तेंदुलकर के बीच 148 रनों की अहम साझेदारी हुई. सचिन तेंदुलकर इस मैच में 114 रन बनाकर आउट हुए.
__________________________
इस दौरान 71 देशों के साढ़े चार हज़ार खिलाड़ी अपने कौशल का प्रदर्शन करेंगे.ग्लासगो राष्ट्रमंडल खेल का उद्घाटन समारोह सेल्टिक पार्क में आयोजित किया जाएगा. इसकी तैयारियों को अंतिम रूप दिया जा चुका है.इस खेल में हिस्सा लेने के लिए हज़ारों खिलाड़ी और खेल प्रशासक ग्लासगो पहुँच चुके हैं. हवाई अड्डे पर स्कॉटलैंड के पारंपरिक वाद्य यंत्र बैग पाइपर से टीमों का स्वागत किया जा रहा है. भारत, बांग्लादेश, न्यूज़ीलैंड और सिंगापुर की टीमें खेल गांव पहुँच चुकी हैं.ग्लासगो के पूर्वी छोर पर बने खेल गांव में अबतक साढ़े छह हज़ार खिलाड़ी और अधिकारी पहुंच चुके हैं.टीमों की यात्रा के समापन के रूप में हर टीम के खेल गांव पहुँचने पर एक स्वागत समारोह का आयोजन किया जा रहा है. इसकी मेज़बानी ग्लासगो राष्ट्रमंडल खेलों के प्रमुख कर रहे हैं.इनमें स्कॉटलैंड के सबसे सफल ओलंपिक खिलाड़ी क्रिस हॉय और जिम्नास्टिक में स्कॉटलैंड के पहला स्वर्ण पदक जीतने वाले स्टीव फ्रीव शामिल हैं.सेल्टिक पार्क में आयोजित होने वाले उद्घाटन समारोह में क़रीब दो हज़ार कलाकार हिस्सा लेंगे. सेल्टिक पार्क को स्कॉटलैंड फ़ुटबॉल के घर के रूप में जाना जाता है.यहाँ पर यूरोप की सबसे बड़ी एलईडी स्क्रीन लगाई गई है, जो क़रीब सौ मीटर लंबी, 11 मीटर ऊंची और क़रीब 38 टन वजनी है. इस पर शहर में फैले आयोजन स्थलों को देखा जा सकेगा.इन खेलों को दुनिया भर में क़रीब डेढ़ अरब लोग टीवी पर देखेंगे.उद्घाटन समारोह के लिए ख़ासतौर पर एक स्टेज बनाया गया है, जो कि पूरे मैदान को ढंकेगा. इस पर खिलाड़ियों की परेड के लिए रंगीन रास्ता बनाया गया है.खेल की सफलता के लिए हरसंभव प्रयास किए गए हैं. लेकिन यहां फ़िज़ूलखर्ची की कोई बात नज़र नहीं आती है. इतिहास के सबसे बड़े आर्थिक संकट के बाद आयोजकों ने इसकी लागत में कुछ कटौती की है. उदाहरण के लिए खेल गांव में लगाने के लिए दो लाख 60 हज़ार फर्नीचर और अन्य उपकरणों को लंदन के ओलंपिक गांव से लिया गया है.इस कॉम्पलेक्स पर 2009 में काम शुरू हुआ थो, जो इस साल जनवरी में निर्धारित अपने तय समय से पहले ही पूरा हो गया.20वें राष्ट्रमंडल खेलों के उद्घाटन समारोह के भव्य और चकित करने वाला होने की बात कही जा रही है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
भारत का यह सुपर 10 का दूसरा मैच होगा क्योंकि इससे पहले भारत ने शुक्रवार को अपने पहले मुक़ाबले में पाकिस्तान को आसानी से सात विकेट से मात दी थी.

ट्वेंटी-20 विश्व कप: भारत ने पाकिस्तान को हरायाइसके साथ ही भारत ने विश्व कप के हर प्रारूप में पाकिस्तान के ख़िलाफ अपने अजेय रिकार्ड को बरक़रार रखा. पाकिस्तान की टीम के सिर पर विश्व कप में भारत के ख़िलाफ हार का भूत वर्तमान में भी भारी साबित हुआ.पाकिस्तान के ख़िलाफ मिली जीत का भारत को बेहद लाभ मिला. एक तो टीम लम्बे समय से एक के बाद एक हार का सामना करते हुए अपने प्रशंसकों का भरोसा खो रही थी. दूसरी तरफ टीम के कप्तान महेंद्र सिंह धोनी की लगातार आलोचना हो रही थी कि वह अपने चहेते खिलाड़ियों को टीम में अधिक अवसर देते हैं जिससे टीम का संतुलन ख़राब होता है.अब जब टीम ने पाकिस्तान जैसी मज़बूत टीम के ख़िलाफ जीत हासिल की है तो कम से कम अब भारतीय टीम उत्साह के साथ वेस्टइंड़ीज़ के ख़िलाफ़ मैदान में उतर सकती है.वैसे वेस्टइंड़ीज़ ट्वेंटी-20 प्रारूप में सबसे ख़तरनाक टीमों में से एक है. इसके साथ-साथ वह पिछली चैंपियन भी है. इसलिए उस पर जीत हासिल करना आसान नहीं होगा.वेस्टइंडीज़ की टीम की सबसे बडी ताक़त उसके सलामी बल्लेबाज़ क्रिस गेल हैं. अगर गेल का बल्ला चल निकला तो फिर तो वह अकेले ही मैच जिताने के लिए काफ़ी है.गेल अभी तक 37 अंतराष्ट्रीय टवेंटी-20 मैच खेल चुके हैं. उनका स्ट्राइक रेट 140.33 है और वह अभी तक 1096 रन बना चुके हैं जिसमें उनका एक शतक और 10 अर्धशतक भी शामिल हैं.गेल के अलावा वेस्टइंडीज़ की टीम को मज़बूती देने के लिए डवेन स्मिथ, डवेन ब्रावो, लैंडल सिंमंस और कप्तान डेरेन सैमी जैसे दूसरे बल्लेबाज़ भी हैं.

ट्वेंटी-20: अभ्यास मैच में इंग्लैंड से जीता भारतइसके अलावा गेंदबाज़ी में उनके पास जादूई गेंदबाज़ सुनील नारायन हैं. रवि रामपाल बेहद अनुभवी हैं तो आंद्रे रसेल भी किसी से कम नहीं.दूसरी तरफ भारत के रोहित शर्मा और शिखर धवन की सलामी जोड़ी लम्बे समय बाद पाकिस्तान के ख़िलाप अच्छी शुरुआत देने में कामयाब रही. इनके लगातार नाकाम होने से इसे बदलने की बात भी उठने लगी थी.विराट कोहली एक बार फिर उपयोगी साबित हुए और उन्होंने पाकिस्तान के ख़िलाफ नाबाद 36 रन बनाए लेकिन भारत के कप्तान धोनी को सबसे अधिक राहत सुरेश रैना के फार्म में आने से ली होगी.रैना ने शानदार फील्डिंग करते हुए पाकिस्तान के ख़िलाफ़ तीन कैच पकड़े तो बाद में बल्लेबाज़ी करते हुए नाबाद 35 रन भी बनाए.अब यह देखना दिलचस्प होगा कि क्या भारत के कप्तान धोनी वेस्टइंड़ीज़ के ख़िलाफ भी तीन स्पिनर और दो तेज़ गेंदबाज़ खिलाने की रणनीति के साथ मैदान में उतरते हैं.अमित मिश्रा ने दिखा दिया है कि अगर कप्तान उन पर भरोसा करे तो वह भी टीम का हिस्सा बन सकते हैं.

ट्वेंटी-20: बांग्लादेश ने अफ़ग़ानिस्तान को नौ विकेट से हरायामैच के बाद अमित मिश्रा ने कहा भी कि धोनी ने उनसे कहा कि वह अधिक न सोचें और अपनी स्ट्रेंथ पर गेंदबाज़ी करें. इसके बाद उन्होंने अपनी फ्लाइट से बल्लेबाज़ों को बीट किया जिसका लाभ उन्हें मिला.दूसरी तरफ वेस्टइंडीज़ के ड्वेन स्मिथ ने मैच से पहले कहा कि उनके खिलाड़ी पूरी दुनिया के ख़िलाफ़ पिछले कुछ समय से इकट्ठे खेल रहे हैं जिससे टीम को लाभ होगा.उन्होंने कहा, "इसके अलावा कुछ खिलाड़ियों के पास आईपीएल का भी अनुभव है. वैसे तो ट्वेंटी-ट्वेंटी एक रोमांचक खेल है जिसके बारे में पहले से कुछ नहीं कहा जा सकता, लेकिन पिछला चैंपियन होने के कारण इस बार भी हमारा दावा मज़बूत है. इसके अलावा अभ्यास मैचों में भी हम शानदार खेले."अब देखना है कि भारत और वेस्टइंडीज़ जब मीरपुर में आमने-सामने होंगे तो जीत की बाज़ी किसके हाथ लगती है. इस मैच में एक बार फिर भारतीय गेंदबाज़ों की साख दांव पर होगी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
रियो डी जेनेरो के माराकाना स्टेडियम में 13 जुलाई को यह कार्यक्रम होगा.

ब्राज़ील में यह खूबसूरत बाला काफ़ी लोकप्रिय हैं.दुनियाभर में कई उत्पादों का विज्ञापन करने के साथ ही रैंप पर उनके जलवे भी काफ़ी चर्चित रहे हैं.क्लॉडिया शिफ़र और नाओमी कैंपबेल ने बुंशेन को दुनियाभर की अकेली सुपरमॉडल का दर्जा दिया है.पहले माना जा रहा था कि ब्राज़ील की राष्ट्रपति डिल्मा रुसेफ़ विजेता टीम को ट्रॉफ़ी सौपेंगी.फ़ीफ़ा के अध्यक्ष सेप ब्लैटर ने 2010 में वर्ल्ड कप ट्रॉफ़ी स्पेन के कप्तान आइकर कैलिलास को सौंपी थी.अर्जेंटीना के स्टार खिलाड़ी 

लियोनेल मेसी ने इन आरोपों से इनकार किया है कि उन्होंने एक बच्चे को नज़रअंदाज किया.एक प्रेस कॉन्फ्रेंस के दौरान उन्होंने कहा कि वह कभी किसी बच्चे को नज़रअंदाज नहीं कर सकते.मेसी ने कहा, "मैंने सुना है कि वो कह रहे हैं कि मैं एक छोटे बच्चे से मिलना नहीं चाहता था. यह मूर्खतापूर्ण है. मैं कैसे एक बच्चे से नहीं मिलना चाहूंगा? मुझे नहीं पता कि उस समय मैं क्या सोच रहा था. इस बात का कोई मतलब नहीं है, जबकि मेरे अपने भतीजे और बेटे हैं. मैं एक बच्चे के साथ ऐसा कभी नहीं कर सकता."मेसी ने भले ही अपनी स्थिति साफ़ कर दी हो, पर सोशल मीडिया में अभी भी उनकी खिंचाई जारी है. कुछ लोगों का कहना है कि मेसी को उस बच्चे के पास जाकर उससे मिलना चाहिए था.मंगलवार को रूस और दक्षिण कोरिया के बीच मैच शुरू होने के क़रीब दो घंटे पहले ही स्टेडियम के एक गेट के सामने भारी भीड़ जमा हो गई थी.इस संवाददाता ने पाया कि यह भीड़ मुफ़्त कपड़े लेने के लिए जमा हुई थी. इन कपड़ों को दक्षिण कोरिया का एक ग्रुप बांट रहा था, जिसने वादा किया था कि वह खेल शुरू होने से पहले 14000 अमेरिकी डॉलर के कपड़े मुफ़्त देगा.यह कोरिया की एक विशेष लाल रंग की पोशाक थी, जिस पर खूबसूरत एम्ब्रॉइडरी डिज़ाइन बनी थी.इनमें से कुछ पोशाकों पर ब्राज़ील का झंडा बना था, जबकि कुछ पर उनके देश का नाम छपा था. ऐसे में मैच के दौरान यह पोशाक दक्षिण कोरिया के समर्थकों की पहचान बन गई.इस समूह ने स्टेडियम में म्यूज़िक का आयोजन भी किया और इस दौरान मुफ़्त कपड़े पाने वाले सभी लोगों से थिरकने को कहा गया. इसे ही कहते हैं फ़ुटबॉल कोरियोग्राफ़ी.वर्ल्ड कप का बुखार दिनों-दिन बढ़ रहा है और पूरा ब्राज़ील और दक्षिण अमरीका इसके खुमार में डूब गया है. हालांकि कुछ लोग वर्ल्ड कप के शुभांकर फ़ुलेको को लेकर ताज्जुब में हैं.ब्राज़ील का यह लुप्तप्राय जीव उद्घाटन समारोह के दौरान नदारद था. जिन स्टेडियमों में मैच हो रहे हैं, उनमें से कई में यह दिखाई नहीं दिया.कुछ लोगों ने यह निष्कर्ष निकाला है कि इस शुभांकर को लेकर फ़ीफ़ा खुद परेशान है क्योंकि वह लुप्तप्राय जीवों को बचाने के लिए कंज़र्वेशन समूहों के साथ कोई समझौता नहीं कर पाया.सवाना हैबिटेट में लुप्तप्राय जीवों को बचाने के लिए काम कर रहा एनजीओ एसोसिएशन काटिंगा इस सिलसिले में फ़ीफ़ा का प्रस्ताव खारिज कर चुका है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मुंबई में पत्रकारों से बातचीत करते हुए सचिन ने कहा कि जो उन्हें संन्यास लेने की सलाह दे रहे हैं, वो उन्हें खेल के मैदान पर नहीं लाए हैं.बातचीत में उन्होंने कहा कि वो इस सोच के समर्थक नहीं है कि खिलाड़ी को करियर की ऊंचाई पर संन्यास लेना चाहिए.सचिन ने कहा, “मै इस बात से सहमत नहीं हूं कि खिलाड़ी को करियर की ऊंचाई पर खेल से संन्यास लेना चाहिए, मेरे हिसाब से ऐसा करना खुदगर्जी है. मै तब तक खेलना चाहता हूं जब तक देश के लिए खेलने का जज्बा बरकरार है.”सचिन ने कहा कि उन्हें बांग्लादेश के खिलाफ मैच हारकर भारत के एशिया कप से बाहर होने पर दुख है.सचिन का कहना था, “मैच से पहले टीम की बैठक में मैच जीतने की रणनीति बनती है, रिकॉर्ड तोड़ने की कोई रणनीति नहीं बनती. भारत मैच हारकर एशिया कप में पीछे चला गया इसका मुझे दुख है. उसी दिन मेरा सौवा शतक बना था, लेकिन मैच हार गए तो शतक की खुशी भी कम हो गई.”सचिन ने कहा कि एशिया कप शुरू होने से पहले लोग कह रहे थे बांग्लादेश से ज्यादा दूसरी टीमों पर ध्यान देने की जरूरत है लेकिन वो गलत थे.उन्होंने कहा, “बांग्लादेश ने टूर्नामेंट में बेहतरीन प्रदर्शन किया है. जितने भी मैच बांग्लादेश ने खेले सभी में उन्होंने अच्छे खेल का जज्बा दिखाया.”एक पत्रकार के सवाल पर सचिन ने कहा कि सर डॉन ब्रैडमैन का उन्हें वर्ल्ड क्रिकेट टीम में शामिल करना उनके लिए सबसे बड़ी उपलब्धि है.सचिन ने कहा, “सर डॉन ब्रैडमैन ने मुझे अपने वर्ल्ड क्रिकेट टीम में जगह दी यही मेरे लिए सबसे बड़ी बात थी. इसी को मै अपनी सबसे बड़ी तारीफ मानता हूं.”टेस्ट क्रिकेट के महत्व पर बात करते हुए सचिन तेंदुलकर ने कहा कि क्रिकेट के इस संस्करण को बढ़ावा दिए जाने की जरूरत है.तेंदुलकर ने कहा, “ टेस्ट क्रिकेट खेल का वो संस्करण है जिसमें खिलाड़ी की असली क्षमता पता चलती है.”सचिन ने अपने सभी प्रशंसकों को धन्यवाद दिया और कहा कि वो भगवान के शुक्रगुजार है कि उन्हें इतने सारे लोगों का प्यार मिला.वो अगला विश्व कप खेल पाएंगे या नहीं इस सवाल का जवाब देते हुए सचिन ने कहा कि वो सिर्फ खेल का मजा लेना चाहते है.भारतीय टीम में युवा खिलाड़ियों की हौसला अफजाई करते हुए सचिन ने कहा कि देश का भविष्य उज्जवल है.
__________________________
40 वर्षीय सचिन गुरुवार को मुंबई के वानखेडे स्टेडियम में अपना 200वां और आख़िरी टेस्ट खेलने उतरेंगे.अंतरराष्ट्रीय क्रिकेट में सबसे अधिक रन बनाने का कारनामा करने वाले सचिनने 199 टेस्ट मैचों में 15,847 और 463 एकदिवसीय मुकाबलों में 18,426 रन बनाए हैं.लारा ने कहा, ''जितने भी खिलाड़ियों ने अब तक क्रिकेट खेली है उनमें सचिन का करियर सबसे बेहतरीन रहा है.''44 वर्षीय लारा और सचिन का करियर एक जैसा रहा है. कुल 131 टेस्टों में लारा का औसत क़रीब 53 का है जबकि सचिन का औसत इससे मामूली अधिक है. वैसे, लारा से 69 मैच अधिक खेलने के बाद सचिन टेस्ट क्रिकेट से विदा ले रहे हैं.1973-24 अप्रैल को बम्बई (अब मुंबई) में जन्म1989-16 साल की उम्र में टेस्ट पदार्पण1990-पहला टेस्ट शतक1998-टेस्ट में पहला दोहरा शतक2005-सर्वाधिक टेस्ट शतक बनाने का रिकॉर्ड2008-सर्वाधिक टेस्ट रन बनाने का रिकॉर्ड2010-सर्वाधिक टेस्ट खेलने का रिकॉर्ड2012-100वां अंतरराष्ट्रीय शतक2013-क्रिकेट से संन्यास की घोषणाटेस्ट क्रिकेट में 11,953 रन बनाने वाले लारा ने कहा कि सचिन का क्रिकेट, उनके देश और दुनिया पर प्रभाव शानदार रहा.सचिन ने 16 साल की उम्र में नवंबर 1989 में अंतरराष्ट्रीय क्रिकेट में कदम रखा था. पिछले साल वह अंतरराष्ट्रीय क्रिकेट में शतकों का शतक लगाने वाले दुनिया के पहले खिलाड़ी बने थे.लारा ने कहा कि सचिन की उपलब्धियां ही उनकी महानता का परिचय देती हैं.उन्होंने कहा, ''मुझे नहीं लगता कि 16 साल की उम्र में करियर की शुरुआत करने वाले और 40 की उम्र में इससे विदा लेने वाले किसी खिलाड़ी का करियर इतना शानदार होगा.''टेस्ट क्रिकेट में 400 रन की रिकॉर्ड पारी खेलने वाले लारा ने कहा, ''वह क्रिकेट के मोहम्मद अली और माइकल जार्डन हैं. आप महान मुक्केबाज़ों और बास्केटबॉल खिलाड़ियों के बारे में सोचते हैं लेकिन जब आप क्रिकेट के बारे में बात करेंगे तो आपको सचिन के बारे में बात करनी होगी.''(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
रोजर फेडेरर का मैड्रिड मास्टर्स जीतकर नया रिकॉर्ड बनाना और आईपीएल के दो जबरदस्त मैचों में स्थानीय खिलाड़ियों का बेहतरीन प्रदर्शन.किसी भी खेल प्रेमी के लिए इतना अच्छा रविवार कम ही आता है. खासकर वैसी स्थिति में जब आपकी फेवरिट टीम और फेवरिट खिलाड़ी मैदान पर अपना जलवा दिखा रहे हों.लेकिन खेल के मैदान पर चल रहे संघर्ष के बीच सोशल नेटवर्किंग साइट ट्विटर पर एक नए तरह का जंग चल रहा था. इस जंग के केंद्र में थे आईपीएल के पूर्व चेयरमैन ललित मोदी और भारत के कुछ चर्चित खेल पत्रकार.लोगों की प्रतिक्रिया जानने की इच्छा और फटाफट अपडेट की चाहत में टीवी पर मैच देखने के साथ-साथ मैं ट्विटर पर भी जुड़ा हुआ था.एकाएक ललित मोदी और खेल पत्रकारों के बीच चल रहे शब्द वाणों पर नजर गई, तो मैं चौंका और फिर ललित मोदी और बाकी लोगों के ट्वीट पर नजर गई, तो लगा मामला कितना गंभीर है.खिसियाए ललित मोदी सीएनएन-आईबीएन के स्पोर्ट्स एडीटर गौरव कालरा, क्रिकेट संवाददाता संजीब मुखर्जी और दिग्विजय सिंह देव से भिड़े हुए थे.इन पत्रकारों के खफा ललिद मोदी उनकी पत्रकारिता पर सवाल उठा रहे थे और खुन्नस में पता नहीं क्या-क्या लिख रहे थे.ललित मोदी की पीड़ा समझ में आती है. लेकिन ये भी समझ में आती है कि जब सब कुछ इतना ही सही था, तो मोदी दूर लंदन में बैठकर आजकल बीसीसीआई को क्यों कोस रहे हैं.सवाल-जवाब के क्रम में तल्ख टिप्पणियाँ उस समय शुरू हुईं, जब ललित मोदी से ये पूछा गया कि क्या 2010 में आईपीएल की नीलामी के दौरान पाकिस्तानी खिलाड़ियों को जान-बूझकर अलग रखा गया था.ललित मोदी जवाब में बड़ी बात कह गए और बीसीसीआई के तत्कालीन अध्यक्ष और चेयरमैन पर ठीकरा फोड़ा.मोदी के इस जवाब ने जैसे सवाल-जवाब का पिटारा खोल दिया. जब पत्रकारों ने इसे महत्वपूर्ण स्वीकारोक्ति कहा, तो ललित मोदी भड़क गए. कहने लगे- नई बात क्या है, वे ये कह चुके हैं.उन्होंने पहले की रिपोर्ट्स के लिंक भेजे और अपने को राजा हरिश्चंद्र साबित करने की भरपूर कोशिश की. लेकिन इस कोशिश में वे फँसते चले गए. फिर होना क्या था- सस्ती पत्रकारिता जैसे शब्द इस्तेमाल करने लगे.सबको याद होगा वर्ष 2010 का वो आईपीएल की बोली, जब पाकिस्तानी खिलाड़ियों को शामिल करने के बाद भी उनके किसी खिलाड़ी को शामिल नहीं किया गया.सवाल उस समय भी उठे थे, लेकिन शिल्पा शेट्टी और प्रीटि जिंटा के साथ प्रेस कॉन्फ्रेंस में आए मोदी ने हँसते हुए दंभ से कहा था कि ऐसा कुछ नहीं है.इससे अंदाजा होता है कि ललित मोदी आईपीएल को कैसे चलाते थे. अगर बोली लगने से पहले ही कुछ अहम चीजें तय हो जाती हैं, तो क्या-क्या होता होगा, ये सोचकर अच्छा नहीं लगता.ललित मोदी ने आईपीएल को ब्रांड दिया, स्थापित किया, लेकिन ऐसा करते-करते वे दंभी हो गए. उन्होंने आईपीएल को जागीर बना लिया. जब आप किसी आयोजन को जागीर बनाएँगे, तो फिर कुछ भी हो सकता है.
__________________________
क्रीज पर शतक का जश्न मनाने के लिए उनके छोटे भाई मिचेल मार्श मौजूद थे, उन्होंने अपने भाई को बाहों में भर कर शतक को सेलिब्रेट किया. दोनों हाथ उठाकर मिचेल इस तरह जश्न मना रहे थे मानो कि ये शतक उनका अपना ही है. इसके बाद वे थमे भी नहीं, उन्होंने इस पारी में अपना भी शतक पूरा किया. जब मार्श ने शतक जमाया तो उन्हें बधाई देने के लिए उनके बड़े भाई शॉन मार्श इस कदर क्रीज़ से भागे कि उन्हें ये ध्यान नहीं रहा कि वे रन आउट हो सकते हैं. ये इस सिरीज़ में मिचेल मार्श का भी दूसरा शतक रहा. इन दोनों भाइयों की शतकों का असर ऐसा हुआ कि चौथे ही दिन टेस्ट पर ऑस्ट्रेलिया ने मैच पर पकड़ मज़बूत कर ली. ये इस सिरीज़ में पहला मौका नहीं था, जब मार्श बंधुओं के करिश्मे ने टीम को जीत की राह पर डाला हो. सिरीज़ के दूसरे मुक़ाबले में एडिलेड में जब ऑस्ट्रेलियाई बल्लेबाज़ों से रन नहीं बन रहे थे, तब शॉन मार्श ने एक बेहतरीन शतक बनाकर टीम को उल्लेखनीय बढ़त दिलाई थी, जिसके आधार पर ऑस्ट्रेलिया 120 रन से मैच जीतने में कामयाब रहा था. इसके बाद पर्थ में खेले गए मुक़ाबले में मिचेल मार्श ने कप्तान स्टीवन स्मिथ के साथ पांचवें विकेट के लिए 301 रनों की भागीदारी निभाते हुए 181 रन ठोक दिए. स्मिथ के 239 रन और मिचेल के 181 रनों की बदौलत ऑस्ट्रेलिया ने सिरीज़ के निर्णायक टेस्ट में पारी से जीत हासिल की. इसके बाद सिडनी टेस्ट में शॉन मार्श ने 156 रन ठोके, वहीं मिचेल ने 101 रनों की पारी खेलते हुए आपस में पहली शतकीय साझेदारी भी निभाई. इस सिरीज़ से पहले दोनों भाई टेस्ट टीम से बाहर थे. एक ओर शॉन मार्श बढ़ती उम्र के बाद भी ऑस्ट्रेलियाई मिडिल ऑर्डर में अपनी जगह पक्की नहीं कर पा रहे थे. उन्होंने एक तरह से अपना करियर ख़त्म हुआ मान लिया था.32 साल के शॉन की तुलना में आठ वर्ष छोटे मिचेल मार्श को एक उपयोगी ऑलराउंडर के तौर पर देखा जा रहा था, जो अपने खेल से कहीं ज्यादा अपनी फिटनेस से जुझ रहा था. नाकामी और कंधे के आपरेशन के चलते मिचेल का करियर भी परवान चढ़ने से पहले डूबता हुआ लग रहा था.ऑस्ट्रेलियाई क्रिकेट के दिग्गज बल्लेबाज़ रहे ज्यॉफ़ मार्श के इन दोनों बेटों से जितनी उम्मीद की जा रही थी, वैसा कमाल ये दोनों क्रिकेट के मैदान में नहीं दिखा पा रहे थे. लेकिन ऑस्ट्रेलियाई चयन समिति ने दोनों को मौका देने का फ़ैसला लिया, उनके चयन को लेकर काफ़ी सवाल भी उठे. लेकिन बुलंद हौसलों के साथ बेहतर करने के दबाव के बीच इस सिरीज़ को मार्श बंधुओं ने यादगार सिरीज़ में तब्दील किया है.दोनों भाइयों ने इस सिरीज़ में दो-दो शतक जड़कर अपने आलोचकों को करारा जवाब दे दिया है. दरअसल एक ही टेस्ट की एक ही पारी में शतक जमाने के बाद मार्श बंधु, चैपल बंधु और वॉ बंधु की कतार में आ गए हैं. मौजूदा टेस्ट सिरीज़ में शॉन और मिचेल ने दो-दो शतक जमाया है. एक ही सिरीज़ में दो-दो शतक जमाने का काम करने वाली भाइयों की ये महज तीसरी जोड़ी है. उनसे पहले ये करिश्मा केवल चैपल बंधु और वॉ बंधु ही कर पाए थे.क्रिकेटिंग स्किल और क्रिकेट की समझ के लिहाज से मार्श बंधुओं को अभी चैपल और वॉ की कतार में आने में वक्त लगेगा लेकिन आंकड़ों ने इन तीनों को एक मंच पर तो ला ही दिया है. चैपल बंधुओं में एक तरह की नैसर्गिकता थी, बड़े भाई इयन चैपल एक माहिर स्ट्रैटजिस्ट थे, वहीं ग्रेग चैपल अपने दौर के सबसे स्टाइलिश बल्लेबाज़ों में एक रहे. इन दोनों ने कई मौकों पर ऑस्ट्रेलियाई टीम को संकट से बाहर निकाला. वहीं स्टीव वॉ और मार्क वॉ की जुड़वां जोड़ी का अंदाज भी एकदम अलग था. नपे तुले अंदाज़ से शुरआत करने वाले वॉ बंधु अपनी पारी की अंतिम गेंदों तक काफ़ी ख़तरनाक हो जाते थे. हालांकि वॉ बंधु एक साथ मैदान पर होते थे, तो एक दूसरे के प्रति काफी ठंडे रवैए से पेश आते थे. ख़ासकर मार्श बंधु ने जिस अंदाज़ में सिडनी क्रिकेट ग्राउंड में एक दूसरे को बधाई दी, वैसी झलक वॉ बंधु के बेहद कामयाब करियर में कभी नहीं दिखी.इसका बेहद दिलचस्प जवाब देते हुए वॉ बंधु मीडिया में कहा करते थे, "नौ महीने गर्भ में एक साथ, 16 साल एक ही कमरे में एक साथ रहते है, कहने को कुछ बाक़ी कहां हैं?"लेकिन क्रिकेट के मैदान में वॉ बंधु के आंकड़े बेहद दमदार हैं, स्टीव वॉ ने टेस्ट मैचों में 32 शतक जमाए थे, जबकि मार्क वॉ ने टेस्ट में 20 और वनडे में 18 शतक ठोके थे. ऐसे में मार्श बंधुओं को अभी लंबा रास्ता तय करना है.ऐशज सिरीज़ के दौरान दोनों का प्रदर्शन इस बात की तस्दीक करता है कि दोनों में मिले मौकों का फ़ायदा उठाने की काबिलियत है. अब देखना है कि वे अपना बेहतरीन प्रदर्शन का सिलसिला कायम रख पाते हैं या नहीं, हालांकि रिकॉर्ड बुक में वे हमेशा के लिए दर्ज हो चुके हैं. मार्श बंधु की जोड़ी महज तीसरी जोड़ी है जिसने किसी टेस्ट की एक ही पारी में शतक बनाने का करिश्मा दिखाया हो और उन्हें बधाई देने के लिए नान स्ट्राइकर छोर पर भाई मौजूद रहा हो. इयन चैपल और ग्रेग चैपल ने दो बार ये करिश्मा दिखाया था, 1972 में इंग्लैंड के ख़िलाफ़ ओवल टेस्ट में और 1974 न्यूज़ीलैंड के ख़िलाफ़ वेलिंगटन में. इसके बाद ये करिश्मा 1995 में स्टीव वॉ और मार्क वॉ की जोड़ी ने वेस्टइंडीज़ के ख़िलाफ़ किंग्सटन में दिखाया था. हालांकि इयन चैपल और ग्रेग चैपल ने कुल मिलाकर तीन बार टेस्ट क्रिकेट की एक पारी में शतक जमाने का करिश्मा दिखाया था.  इसमें से दो बार तो एक ही टेस्ट के दौरान देखने को मिला था. 1974 के वेलिंगटन टेस्ट की पहली पारी में ग्रेग चैपल ने 247 और इयन चैपल ने 145 रन ठोके थे. इसके बाद दूसरी पारी में इयन चैपल ने 121 और ग्रेग चैपल ने 133 रन ठोके.  इस पारी में जब ग्रेग ने शतक बनाया, तब तक इयन पवेलियन लौट चुके थे. दोनों पारियों में दोनों भाइयों के शतक के बाद भी ऑस्ट्रेलिया ये मैच जीत नहीं पाया था. मुक़ाबला ड्रा रहा था. इससे पहले 1972 में ओवल टेस्ट में इंग्लैंड के ख़िलाफ़ इयन चैपल ने 118 और ग्रेग चैपल ने 113 रन बनाए थे. ऑस्ट्रेलिया ये टेस्ट पांच विकेट से जीतने में कामयाब रहा था.वहीं स्टीव वॉ और मार्क वॉ की जोड़ी ने टेस्ट मैचों में ये कारनामा दो बार कर दिखाया. पहली बार 1995 में किंग्सटन में मार्क वॉ ने 126 रन ठोके थे, जबकि स्टीव वॉ ने 200 रनों की पारी खेली थी. ऑस्ट्रेलिया ये टेस्ट पारी और तीन रन से जीतने में कामयाब रहा.इसके बाद 2001 में ओवल में इंग्लैंड के ख़िलाफ़ मार्क वॉ ने 120 और स्टीव वॉ ने नाबाद 157 रन ठोके, ऑस्ट्रेलिया इन दोनों के शतकों की बदौलत ये टेस्ट पारी और 25 रन से जीतने में कामयाब रहा.इन ऑस्ट्रेलियाई जोड़ी के अलावा टेस्ट इतिहास में महज दो भाइयों की जोड़ी ने एक ही टेस्ट में शतक बनाने का करिश्मा दिखाया है. इनमें एक तो पाकिस्तान मुश्ताक मोहम्मद और सादिक मोहम्मद की जोड़ी है. मोहम्मद भाईयों ने 1976 में न्यूज़ीलैंड के ख़िलाफ़ हैदराबाद में शतक जमाया था. सादिक मोहम्मद के नाबाद 103 रन और मुश्ताक मोहम्मद के 101 रनों की बदौलत पाकिस्तान ने न्यूज़ीलैंड को 10 विकेट से हराया था. वहीं दूसरी जोड़ी ज़िंबाब्वे के ग्रांट फ्लावर और एंडी फ्लावर भाइयों की है. इन दोनों के नाम बंधुओं में सबसे बड़ी टेस्ट साझीदारी करने का रिकॉर्ड है. ग्रांट फ्लावर और एंडी फ्लावर ने 1995 में हरारे में पाकिस्तान के ख़िलाफ़ 269 रन जोड़े थे. ग्रांट ने 201 रन बनाए थे जबकि एंडी फ्लावर ने 156 रनों की पारी खेली थी. इन दोनों की धमाकेदार बल्लेबाज़ी के चलते ही ज़िंबाब्वे ने पाकिस्तान को पारी और 64 रनों से हराने का करिश्मा कर दिखाया था.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
अब ज़िम्बाब्वे के सामने केवल इस बात की चुनौती है कि वो कम से कम एक मैच जीत कर क्लीन स्वीप से बच जाए.टीम इंडिया के कप्तान विराट कोहली ने टॉस जीतकर पहले गेंदबाज़ी का फ़ैसला लिया है.

ताज़ा स्कोरकार्ड के लिए यहां क्लिक कीजिएदोनों टीमें इस प्रकार है-भारत- विराट कोहली (कप्तान), शिखर धवन, चेतेश्वर पुजारा,  दिनेश कार्तिक, सुरेश रैना, अंजिक्य रेहाणे, रविंद्र जडेजा, अमित मिश्रा, मोहम्मद शमी, एमएम शर्मा, जयदेव उनादकट.ज़िम्बाब्वे- विशु सिबंदा, हैमिल्टन मस्कादज़ा, ब्रैंडन टेलर (कप्तान), सीन विलियम्स, मैलकम वॉलर, इल्टन चिगुम्बरा, ब्रायन विटोरी, टी सी मुटुम्बोडज़ी, एन मुशांग्वे, के जार्विस, टी मरूमा
__________________________
वो टोरंटो में स्क्वॉश के पूर्व विश्व चैंपियन जॉनेथन पावर की स्क्वॉश एकेडमी में प्रशिक्षण ले रही हैं.पावर का मानना है कि तूरपेके में विश्व चैंपियन बनने की पूरी संभावनाएं हैं और जल्द ही वो ये मुकाम हासिल कर सकती हैं.लेकिन पाकिस्तान के कट्टर कबायली इलाके से टोरंटो तक का मारिया का सफ़र आसान नहीं रहा है.लड़कियों का खेलना तो दूर उनके इलाके में घर के किसी पुरुष सदस्य के बिना लड़कियों का बाहर निकलना भी बुरा माना जाता है.लेकिन मारिया बचपन से ही अपने भाइयों की तरह बाहर घूमना चाहती थीं, खेलना चाहती थीं.एक दिन जब मां-बाप घर पर नहीं थे, मारिया ने अपने बाल काट लिए और भाई के कपड़े पहनकर अपने लड़कियों वाले कपड़ों में आग लगा दी.उस समय उनकी उम्र महज़ चार साल थी.घर लौटने पर ये देखकर उनके पिता हंसने लगे और उस दिन मारिया को एक नया नाम मिला, चंगेज़ ख़ान.फिर तो किसी न किसी लड़के से लड़कर आना मारिया का रोज़ का काम हो गया. वो घर लौटती तो उसके हाथ-पांव छिले होते, आंख-मुंह पर चोट लगी होती.मारिया के पिता शम्सुल का परिवार पेशावर में बस गया लेकिन मारिया के बर्ताव में कोई बदलाव नहीं आया.शम्सुल ने सोचा कि मारिया को वेटलिफ़्टिंग सिखाना ठीक रहेगा.लेकिन वेटलिफ़्टिंग क्लब में जाकर उन्होंने मारिया को अपने बेटे के रूप में पेश किया और नाम बताया चंगेज़ खान.शम्सुल कहते हैं, “शुरू-शुरू में मुझे चिंता होती थी क्योंकि हमारे वहां लड़कियों के खेलों में भाग लेने का दस्तूर नहीं था. लेकिन मारिया को लड़कों का नाम चंगेज़ ख़ान देने के बाद वो जिस चाहे खेल में भाग ले सकती थी.”कुछ दिनों बाद मारिया ने लड़कों की राष्ट्रीय वेटलिफ़्टिंग प्रतियोगिता जीत ली.मारिया कहती हैं कि वेटलिफ़्टिंग करते हुए वो लगातार उग्र होती जा रही थीं जिससे उनके पिता को चिंता होने लगी.ऐसे में जब मारिया ने स्क्वॉश में रुचि दिखाई तो वो उसे एक स्क्वॉश अकादमी ले गए, जिसका संचालन पाकिस्तानी वायुसेना करती थी.यहां भी शम्सुल ने मारिया का परिचय अपने बेटे चंगेज़ ख़ान के रूप में ही दिया. लेकिन यहां उनसे जन्म प्रमाण पत्र मांगा गया.मजबूरन शम्सुल को मारिया की असलियत बतानी पड़ी.अकादमी के निदेशक ये जानकर बहुत ख़ुश हुए.लेकिन पहली बार लड़की के रूप में परिचय दिए जाने से मारिया को कोई फ़र्क नहीं पड़ा, “अपने दिमाग़ में मैं हमेशा चंगेज़ ख़ान ही रही. मुझे लगता था कि जब मैं लड़ती हूं तो लोग मेरी बात सुनते हैं.”स्क्वॉश अकादमी में पहले महीने तो लोगों को पता ही नहीं चला कि वो एक लड़की हैं.लेकिन उसके बाद लड़कों, ख़ासतौर पर उनका जिन्हें मारिया ने हराया था, का बर्ताव बदल गया. वो आपत्तिजनक भाषा और इशारों से मारिया को परेशान करने लगे.मारिया कहती हैं, “और तब मुझे पता चला कि मैं एक लड़की हूं.”इसके बाद उन्होंने अपने भाई को स्क्वॉश सिखाना शुरू कर दिया. वो उनका ट्रेनिंग पार्टनर था और फिर धीरे-धीरे संबल और सहारा बन गया.2004 तक मारिया पाकिस्तान की टॉप रैंकिंग प्लेयर बन गई थीं.2007 में मिस्र में हुए टूर्नामेंट में मारिया ने बहुत अच्छा प्रदर्शन किया. उन्होंने ऊंची रैंकिंग वाले कई खिलाड़ियों को हराया. उन्हें राष्ट्रपति का अवॉर्ड भी मिला.लेकिन ये बढ़ती शोहरत एक दोधारी तलवार थी. मारिया के पिता को धमकियां मिलने लगीं.शम्सुल कहते हैं, “मेरी कार के शीशे पर एक चिट्ठी चिपकी मिली, जिसमें कहा गया था कि मैं अपनी बेटी को स्क्वॉश खेलने से रोकूं क्योंकि ये गैर-इस्लामिक है. मुझे गंभीर परिणाम भुगतने की धमकी दी गई.”अब मारिया को लगा कि अगर किसी लड़की के साथ कुछ बुरा होता है तो इसका असर परिवार पर कई पुश्तों तक पड़ता है. वो घर पर रहकर ही अभ्यास करने लगीं.पाकिस्तान स्क्वॉश फे़डरेशन ने ये मामला संसद के सामने उठाया और मारिया को सरकार ने भारी सुरक्षा प्रदान की.उनके घर के पास चेक पोस्ट बना दी गई और उनके घर से स्क्वॉश कोर्ट तक के रास्ते पर सुरक्षाकर्मी तैनात कर दिए गए. स्क्वॉश कोर्ट के चारों ओर निशानेबाज़ तैनात कर दिए गए.इस सबसे मारिया को डर भी लगता था, लेकिन अपने लिए नहीं, “मुझे अपने लिए डर नहीं लगता था. मैं एक योद्धा रही हूं और योद्धा की तरह ही मरूंगी. लेकिन मुझे दूसरों के लिए डर लगता था.वो कहती हैं, “स्क्वॉश कोर्ट में बहुत सारा शीशा होता है और अगर कोई बम फट जाता तो वो बहुत से निर्दोष लोगों को भारी नुकसान पहुंच सकता था.”लोगों को नुकसान से बचाने के लिए मारिया रात में घर पर अपने कमरे में ही प्रैक्टिस करतीं.बेटी की लगन देखकर पिता शम्सुल ने कहा, “अगर तुम स्क्वॉश खेलना चाहती हो तो देश छोड़ दो, यही एक चारा है”.इसके बाद करीब साढ़े तीन साल तक मारिया ने किसी पश्चिमी देश में ट्रेनिंग पाने की इच्छा से हज़ारों ईमेल कीं. उन्होंने सभी स्क्वॉश अकादमियों, कॉलेजों, विश्वविद्यालयों, क्लबों, स्कूलों समेत हर उस जगह ईमेल भेजीं, जहां स्क्वॉश कोर्ट था.इनमें से एक मेल स्क्वॉश के पूर्व विश्व चैंपियन जॉनेथन पावर तक भी पहुंचा.जॉनेथन कहते हैं कि मारिया ने लिखा था कि वो किन मुश्किलों का सामना कर खेल रही है और वो दुनिया की सबसे अच्छी खिलाड़ी बनना चाहती है.वो कहते हैं कि उन पर जहांगीर ख़ान जैसे पाकिस्तानी खिलाड़ियों का काफ़ी प्रभाव था लेकिन उन्हें यकीन नहीं था कि वहां से कोई महिला खिलाड़ी भी आ सकती है.जॉनेथन की पार्टनर ने उन्हें बताया कि मारिया एक अच्छी खिलाड़ी है और वर्ल्ड स्क्वॉश चैंपियनशिप में तीसरे स्थान पर रही थी.लेकिन मारिया को यकीन दिलाने के लिए कि वो मज़ाक नहीं कर रहे हैं, जॉनेथन को तीन ईमेल करने पड़े.परिवार को छोड़कर अकेले इतनी दूर जाना आसान नहीं था. वो अमरीका में किसी को जानती भी नहीं थीं.शम्सुल के एक दोस्त अमरीका में रहते थे. उन्होंने मारिया को भरोसा दिलाया और नॉर्थ कैरोलाइना में अपने घर आने का निमंत्रण दिया.नॉर्थ कैरोलाइना से मारिया ने जॉनेथन को ईमेल किया उन्होंने फिर वो पहुंच गई कनाडा, ट्रेनिंग के लिए.जॉनेथन ने हवाई अड्डे पर खुद उनकी आगवानी की.मारिया कहती हैं कि इस सफलता के पीछे सबसे बड़ा हाथ उनके पिता शम्सुल का है.मारिया बताती हैं कि एक बार शम्सुल के परिवार ने उन्हें मानसिक रोगियों के लिए बनी जेल में डलवा दिया गया क्योंकि वो अपनी बीवी को पढ़ाना चाहते थे. उनका कहना था कि अगर मैं समाज को बदलना चाहता हूं तो मैं अपने परिवार से ही इसकी शुरुआत करूंगा.शम्सुल कहते हैं, “इस्लाम और अन्य कोई भी धर्म आदमी और औरत में फ़र्क नहीं करता. मैंने कभी अपने बेटों और बेटियों में फ़र्क नहीं किया. मैं चाहता हूं कि हर कबायली लड़की को ये मौका मिले.”वो कहते हैं, “मुझे अपनी बेटी पर बहुत गर्व है. पाकिस्तान और सारे मुस्लिम जगत को उस पर गर्व होना चाहिए.”जॉनेथन कहते हैं कि मारिया में सर्वश्रेष्ठ खिलाड़ी बनने की पूरी संभावना है. अब उसके आस-पास बहुत से अच्छे खिलाड़ी हैं और जल्द ही वो टॉप खिलाड़ियों में शामिल हो सकती है.मारिया को उम्मीद है कि उसका उदाहरण पाकिस्तान में लड़कियों की ज़िंदगी बेहतर करने में मदद करेगा. अभी से ही कुछ लोग अपनी बेटियों का नाम उसके नाम पर रखने लगे हैं.
__________________________
ब्लैकबर्न रोवर्स और विगान एथलेटिक के बीच मैच में रोवर्स 1-0 से हार गया जिसके साथ ही ब्लैकबर्न प्रीमियर लीग से बाहर हो गया है.प्रीमियर लीग से ही बाहर हो जाना रोवर्स और उनके फैन्स के लिए निहायत अपमानजनक है.मैच के दौरान एक मुर्गी को मैदान में छोड़ दिया गया था क्योंकि ब्लैकबर्न के हिंदुस्तानी मालिक वेंकीज़ का मुर्गियों का व्यवसाय है.वेंकी ने 2010 में ब्लैकबर्न को खरीदा था जिसके बाद ब्लैकबर्न का प्रदर्शन दिन प्रतिदिन खराब ही होता गया है. इससे पहले ब्लैकबर्न ने 1995 में बेहतरीन खेल दिखाते हुए प्रीमियरशिप जीती थी और आज वो लीग से ही बाहर हो चुकी है. वेंकीज़ ने पहला फैसला लेते हुए एक ही महीने में कोच सैम अलार्डिस को हटा दिया. अलार्डिस भले ही ब्लैकबर्न में सबके चहेते नहीं थे लेकिन वो ब्लैकबर्न को 13वें नंबर पर रखने में कामयाब रहे थे जहां से टीम आगे ही जा सकती थी.अलार्डिस के बाद आए स्टीव कीन को हमेशा ही शंका की निगाह से देखा जाता रहा क्योंकि उन्हें कोचिंग का अनुभव कम ही था.अलार्डिस के जाने के दो महीने बाद ही निहायत ही सम्मानित अधिकारी जॉन विलियम्स ने इस्तीफा दे दिया जो कि 14 साल से क्लब के एक महत्वपूर्ण सदस्य थे.वेंकीज़ के आने के बाद ब्लैकबर्न में राउल, रोनाल्डिनियो, और डेविड बेकहम को खरीदने की बात ज़रुर हुई थी लेकिन असलियत तो आने वाले दिनों में पता चलेगी.विगान के साथ मैच के बाद रोवर्स के मैनेजर स्टीव कीन के साथ दुर्व्यवहार भी किया गया. पूर्व में रोवर्स के लिए खेल चुके और अब कमेंटरी करने वाले केविन गैलाचर कहते हैं कि फैन्स बहुत ही परेशान हैं ब्लैकबर्न के प्रदर्शन से और उनका गुस्सा निकला है स्टीव पर.ब्लैकबर्न पर अब उनके फैन्स का विश्वास भी घटा है. ब्लैकबर्न के लिए कठिन घड़ी है क्योंकि वो लीग से बाहर है. लीग में प्रवेश करना कठिन काम है और उसके बाद लीग में बेहतर प्रदर्शन और मुश्किल.
__________________________
सौ मीटर की दौड़ ओलंपिक का ऐसा आयोजन है, जो दस सेकेंड से भी कम समय से किसी धावक की हार-जीत का फैसला कर देता है.पलक झपकते ही दौड़ खत्म हो जाती है.ओलंपिक में 100 मीटर की दौड़ 9.69 सेकेंड में पूरी करने का रिकॉर्ड बोल्ट के ही नाम है जबकि विश्व रिकॉर्ड उन्होंने 9.58 सेकेंड का समय लेकर बनाया था.वर्ष 1896 में एथेंस खेलों से ही 100 मीटर की दौड़ ओलंपिक आयोजन में शामिल है.प्राचीन रोम में धावक नंगे पैर रेत पर दौड़ा करते थे.सौ मीटर की दौड़ में स्वर्ण पदक जीतने वाले काले अमरीकी धावक जेसी ओवेंस की ख्याति इस बात में निहित है कि उन्होंने बर्लिन में वर्ष 1936 में पदक जीतकर नाजी शासन के नस्ली प्रचार को धता बता दिया था.जमैका के बोल्ट के मुख्य प्रतिद्वंद्वी उनके हमवतन असफा पावेल हैं जिन्होंने 9.72 सेकेंड में सौ मीटर दौड़ में अपना बेहतरीन प्रदर्शन किया है.
__________________________
मोएनिहन ने कहा, “ शिवेन ने अपने सभी डोप टेस्ट पास किए है. वह ‘क्लीन’ हैं. इसलिए वह अपनी प्रतिभा का सम्मान पाने की पूरी हकदार हैं. ”उन्होंने मीडिया से कहा, “ वर्ल्ड एंटी डोपिंग एजेंसी (वाडा) की खेलों पर पूरी नजर है. शिवेन भी वाडा के कार्यक्रम से गुजर चुकी हैं और उनमें किसी तरह को कोई दोष नहीं है. यह पूरा विवाद यहीं खत्म होता है.”शिवेन ने 400 मीटर मेडले में अपने सबसे बेहतरीन प्रदर्शन में करीब 5 सेकंड का और सुधार किया है. आखिरी 50 मीटर में वह अमरीकी पुरुष टीम के स्टार तैराक रेयान लोकी से भी तेज थीं.नामी अमरीकी कोच जॉन लियोनार्ड ने यह कह कर विवाद और बहस शुरु कर दी कि शिवेन का समय अविश्वसनीय है. उन्होंने सीधे शब्दों में तो नहीं बल्कि इशारे में कहा कि इस असाधारण प्रदर्शन के पीछे डोपिंग हो सकती है.लियोनार्ड ने ब्रिटिश अखबार गार्जियन से कहा, “ मैं इस प्रदर्शन पर सवालिया निशान लगाऊंगा क्योंकि पहले भी ऐसे असाधारण रिकॉर्ड देखने को मिले हैं लेकिन बाद में पता लगा कि वे डोपिंग का नतीजा थे. ”ये शिवेन की गति देख बीबीसी कमेंटेटर क्लेयर बाल्डिंग भी दंग रह गईं और उनके मुँह से निकल पड़ा – मार्क, कोई यदि अचानक इतनी तेजी से तैर जाए तो फिर पता नहीं कितने सवाल पूछे जाएँगे?विशेषज्ञ और पूर्व ब्रिटिश ओलंपियन मार्क फोस्टर से पूछा गया ये सवाल संवेदनशील था क्योंकि पहले चीन के कुछ तैराक ड्रग स्कैंडल में फँस चुके हैं, पिछले महीने एक महिला विश्व चैंपियन पोज़िटिव भी पाई गई थीं.मगर मार्क ने बात संभालते हुए कहा कि ये शिवेन 16 साल की हैं. उनकी उम्र को देखा जाए तो उन्होंने जो किया वो बिल्कुल संभव है.
__________________________
उसाडा ने बुधवार को कहा है कि वो 41 वर्षीय आर्मस्ट्रॉन्ग के खिलाफ मामले की पूरी रिपोर्ट सौंपेगी.इस रिपोर्ट में आर्मस्ट्रॉन्ग के उन पूर्व 11 साथियों के गवाही भी शामिल हैं जो यूएस पोस्टल सर्विस की टीम में उनके साथ रहे हैं.वैसे आर्मस्ट्रॉन्ग डोपिंग के आरोपों को गलत बताते हैं लेकिन उन्होंने उसाडा के आरोप का प्रतिवाद भी नहीं किया है.उसाडा के मुख्य कार्यकारी ट्राविस टी टायगार्ट ने एक बयान में कहा कि आर्मस्ट्रॉन्ग की टीम के खिलाफ डोपिंग के "पक्के और ठोस सबूत" हैं.वे आर्मस्ट्रॉन्ग के मामले में अपना "तार्किक फैसला" अंतरराष्ट्रीय साइकलिंग संघ (यूसीआई), विश्व एंटी डोपिंग एजेंसी (वाडा) और विश्व ट्रायथलॉन निगम को भेजेंगे.यूसीआई के पास उसाडा के फैसले के खिलाफ वाडा से शिकायत करने के लिए 21 दिन का समय है. ऐसा न करने पर उसे आर्मस्टॉन्ग के सभी सात टूर डे फ्रांस खिताब छीनने के फैसले पर अमल करना होगा और उन पर आजीवन प्रतिबंध भी लगाना होगा. आर्मस्ट्रॉ़न्ग अभी ट्रायथलॉन में हिस्सा ले रहे हैं.अपने बयान में टायगर्ट ने कहा कि एक हजार से ज्यादा पन्नों वाली रिपोर्ट में आर्मस्ट्रॉन्ग के खिलाफ “जबरदस्त” सबूत हैं. इसमें 26 लोगों की गवाहियां हैं जिनमें 15 लोगों को यूएस पोस्टल सर्विस टीम और डोपिंग की गतिविधियों की जानकारी रही है.उन्होंने कहा कि टीम की डोपिंग साजिश "पेशेवर तरीके से तैयार की गई जिसमें खिलाड़ियों को इस तरह खतरनाक दवाएं लेने के लिए तैयार और मजबूर किया जाता है ताकि वे पकड़े न जा सके. इससे उनके बारे में किसी को पता भी नहीं चलता था और प्रतियोगिताओं में कामयाबी पाते रहे."आर्मस्ट्रॉन्ग के जिन पूर्व साथियों ने गवाही दी है उनमें ग्रेओर्ग हिनकैपी, टेलर हैमिल्टन और फ्लोयड लैंडिस शामिल हैं. डोपिंग के कारण ही लैडिंस का 2006 का टूर डे फ्रांस खिताब छीन लिया गया था.उन्हें हाल ही में स्विस अदालत ने अंतरराष्ट्रीय साइकलिंग यूनियन की मानहानि का दोषी करार दिया था. लैंडिस ने आरोप लगाया कि यूसीआई ने आर्मस्ट्रॉन्ग को डोपिंग के आरोपों से बताया.
__________________________
शुक्रवार को खेले गए दोंनो सेमीफ़ाइनल मुक़ाबले काफ़ी संघर्षपूर्ण रहे.जोकोविच ने अर्जेंटिना के ख़्वान मार्टिन डेल पोट्रो को 7-5, 4-6, 7-6 (7-2), 6-7 (6-8), 6-3 से और मरे ने पोलैंड के येज़ी यानोविच को 6-7 (2-7), 6-4, 6-4, 6-3 से हराया.एंडी मरे लगातार दूसरी बार विंबलडन फ़ाइनल में पहुंचे हैं. पिछले साल फ़ाइनल में वे रॉजर फ़ेडरर से हार गए थे.अगर वे रविवार को होने वाले फ़ाइनल में जीत जाते हैं तो 77 साल में ये खिताब जीतने वाले वो पहले ब्रितानी पुरुष खिलाड़ी बन जाएंगे. साल 1936 में फ्रेड पेरी विंबलडन एकल खिताब जीतने वाले आखिरी ब्रितानी थे.एंडी मरे और यानोविच का सेमीफ़ाइनल मैच तीसरे सेट के बाद रोशनी कम होने की वजह से कुछ देर रोकना पड़ा और सेंटर कोर्ट की छत बंद करनी पड़ी.हालांकि मरे को इस बात से शिकायत की लेकिन फिर शानदार खेल का प्रर्दशन करते हुए उन्होंने मैच अपने नाम कर लिया.जीत के बाद मरे ने बीबीसी स्पोर्ट से कहा, " ये एक बहुत मुश्किल मैच था और विंबलडन में मैंने इस साल जितने भी मैच खेले उन सब से बिल्कुल अलग था."वहीं शीर्ष वरीयता प्राप्त नोवाक जोकोविच का ये लगातार 13वां ग्रैंड स्लैम सेमीफ़ाइनल था.रविवार को अगर वे जीतने में क़ामयाब होते हैं तो ये उनका सातवां ग्रैंड स्लैम और दूसरा विंबलडन खिताब होगा.शीर्ष वरीयता प्राप्त नोवाक जोकोविच और आठवीं वरीयता प्राप्त डेल पोट्रो के बीच मैच विंबलडन के इतिहास का सबसे लंबा पुरुष सेमीफ़ाइनल है. ये मैच चार घंटे 44 मिनट तक चला.इससे पहले साल 1989 में बोरिस बेकर और इवान लेंडल के बीच सबसे लंबा सेमीफ़ाइनल मुक़ाबला हुआ था जिसे बेकर ने जीता था.मैच जीतने के बाद जोकोविच ने कहा, "ये मेरे अब तक के सबसे शानदार मैचों में से एक था."पहला सेमीफ़ाइनल लंबा खिंचने की वजह से मरे और यानोविच के बीच दूसरा मैच भी देर से शुरु हुआ.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
उन्हें यह झटका ख़ुद बीसीसीआई ने तब दिया जब वह मंगलवार को राजस्थान क्रिकेट संघ के चुनाव में अध्यक्ष पद पर निर्वाचित घोषित हुए, लेकिन इससे पहले कि ललित मोदी जश्न मना पाते, बीसीसीआई ने राजस्थान क्रिकेट संघ को ही अनिश्चितकाल के लिए निलंबित कर दिया.राजस्थान क्रिकेट संघ को निलंबित करने का फ़ैसला बोर्ड के अंतरिम अध्यक्ष शिवलाल यादव ने लिया. बीसीसीआई ने ललित मोदी पर कथित वित्तीय अनियमितता, अनुशासनहीनता और उसके हितों के ख़िलाफ़ काम करने के लिए आजीवन पाबंदी लगा रखी है.इसी आधार पर बोर्ड ने मोदी के चुनाव को कोर्ट में चुनौती दी थी. राजस्थान क्रिकेट संघ के चुनाव पिछले साल 19 दिसंबर को हुए थे लेकिन सुप्रीम कोर्ट में चुनौती दिए जाने के कारण परिणाम घोषित नहीं हो पाए थे.सुप्रीम कोर्ट के निर्देश के बाद ही मंगलवार को राजस्थान क्रिकेट संघ के चुनाव परिणाम घोषित हुए थे जिसमें ललित मोदी को 24 वोट जबकि उनके विरोधी रामलाल को महज़ पांच वोट मिले.अब ज़ाहिर है कि ललित मोदी और उनके समर्थक कोर्ट में जाएंगे, लेकिन बोर्ड के संविधान की धारा 32 और उपधारा 7 के अंतर्गत बीसीसीआई ने राजस्थान क्रिकेट संघ को निलंबित करने का जो फ़ैसला लिया है, क्या वह सही है? बोर्ड को अधिकार है कि वह उस संघ को निलंबित कर सकता है जो उसके नियम और दिशा-निर्देश के अनुरूप नहीं है.इस सवाल के जवाब में जाने-माने क्रिकेट समीक्षक प्रदीप मैगज़ीन कहते हैं, ''यह सीधे-सीधे ललित मोदी और एन श्रीनिवासन की लड़ाई है. पहले तो ललित मोदी आईपीएल को कामयाब बनाकर एक हीरो की तरह उभरे. उसके बाद ललित मोदी को बोर्ड ने धांधली का आरोप लगाकर बाहर कर दिया क्योंकि श्रीनिवासन ख़ुद नियंत्रण करना चाहते थे.''वह कहते हैं, ''अब तो ललित मोदी पर इतने केस चल रहे है कि वह भारत भी नहीं आ सकते. वह तो चार साल से लंदन में रह रहे है. अब यह बात समझ से परे है कि जिन मुद्दों को आधार बनाकर बोर्ड ने मोदी को बाहर किया कि उन्होंने क्रिकेट को बदनाम किया, लेकिन आज तो भारतीय क्रिकेट बोर्ड की सबसे अधिक बदनामी एन श्रीनिवासन कर रहे हैं."प्रदीप मैगज़ीन कहते हैं, ''अब जैसा व्यवहार बोर्ड ने मोदी के साथ किया, वैसा ही श्रीनिवासन के साथ भी करना चाहिए. यहां एक बात यह भी है कि अगर उस समय ललित मोदी का झगड़ा श्रीनिवासन के साथ नहीं हुआ होता तो शायद मोदी के ख़िलाफ़ भी कोई केस नहीं हुआ होता लेकिन श्रीनिवासन को सबसे बड़ा ख़तरा मोदी से ही था, इसलिए उन्हें बाहर का रास्ता दिखा दिया. वैसे मोदी ने जो किया वह बदले में इसी के हक़दार थे, लेकिन फिर वही सवाल कि क्या श्रीनिवासन जो कुछ कर रहे हैं क्या वह मोदी से कम है?''वह कहते हैं, ''श्रीनिवासन तो इस समय ख़ुद बोर्ड बन गए है. बोर्ड जो भी कुछ कर रहा है वह उनके इशारे पर कर रहा है. एक तरफ़ सुप्रीम कोर्ट ने उन्हें बोर्ड से दूर रहने को कहा है, दूसरी तरफ़ बोर्ड के सारे फ़ैसले श्रीनिवासन ख़ुद लेते है और उन्हीं के फ़ायदे के लिए सारे निर्णय लिए जा रहे है. बोर्ड में एक से एक धुरंधर हैं, नेता भी हैं, लेकिन कोई भी श्रीनिवासन के ख़िलाफ़ नहीं है, ताज्जुब की बात है. लगता है कि बोर्ड के पदाधिकारियों में दम ही नहीं है, अब तो कुछ कहना भी फ़िज़ूल सा लगता है.''अब एक सवाल यह भी है कि अगर किसी तरह मोदी राजस्थान क्रिकेट संघ के अध्यक्ष बन भी गए तो क्या वह लंदन में रहकर कुछ काम कर सकेंगे ?इसके जवाब में प्रदीप मैगज़ीन कहते है कि उन पर इतने आरोप लगने के बाद वह भारत तो आ नहीं सकते. ऐसे में कैसे कोई संघ किसी को अध्यक्ष चुन सकता है, लेकिन यह सब हो रहा है. इतनी छवि ख़राब होने के बावजूद लगता है बोर्ड वालों को कोई परेशानी नहीं हो रही है.इसी मसले को लेकर भारत के पूर्व स्पिनर मनिंदर सिंह कहते है कि ललित मोदी चुपचाप बैठने वाले नहीं हैं. वह यक़ीनन कोर्ट में जाएंगे. वह चुनाव जीते हैं तो जिन लोगों ने उन्हें निकाला, उनसे लड़ेंगे. अभी देखना है कि राजस्थान क्रिकेट संघ किस तरह के क़दम उठाता है, लेकिन थोड़ा अटपटा लगता है कि कैसे किसी एक के आने से कोई पूरे संघ को निलंबित कर सकता है.मनिंदर सिंह कहते है, ''इससे यह भी पता चलता है कि ललित मोदी का बोर्ड के बाक़ी सदस्यों में कितना ख़ौफ़ है जो उन्हें वापस नहीं आने देना चाहते. यह आईपीएल उन्हीं की बदौलत चल रहा है और मुझे ख़ुशी केवल इसलिए होती है कि आज मेरे क्रिकेट परिवार में खिलाड़ियों को जब पैसा मिलता है तो उनके आने वाले जीवन में सुरक्षा की भावना पैदा होती है जो बेहद ज़रूरी है.''वे कहते हैं, ''जब हम खेलते थे, हमें इतना पैसा नहीं मिलता था, तनाव रहता था. ललित मोदी जब आएंगे तो क्रिकेट के लिए कुछ अच्छा करेंगे, लेकिन उम्मीद है कि क्रिकेट में सुधार के लिए आएं, केवल बदले की भावना से नहीं. जहां तक बोर्ड की छवि की बात है तो श्रीनिवासन के बारे में भी बहुत कुछ सुना है. अगर ऐसा है तो उसकी सफाई भी बेहद ज़रूरी है जिसकी ज़िम्मेदारी जो लोग बोर्ड में बैठे है उन्हें उठानी होगी.अब देखना है कि ललित मोदी और बीसीसीआई की लड़ाई के बीच फंसे राजस्थान क्रिकेट संघ का क्या होता है?(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ये जीत हाल के वर्षों में इंग्लैंड को ऐशेज़ में मिली जीत से कम नहीं. इंग्लैंड ने भारत के ख़िलाफ़ असाधारण चरित्र दिखाया है. एक समय इंग्लैंड की टीम अहमदाबाद में हुआ पहला टेस्ट हार चुकी थी.लेकिन उसके बाद टीम ने सिरीज़ में शानदार वापसी की और सिरीज़ जीतने में सफलता पाई. इस साल जब पाकिस्तान के ख़िलाफ़ संयुक्त अरब अमीरात में हुई सिरीज़ में इंग्लैंड की टीम 3-0 से सिरीज़ हारी, तो शायद ही किसी ने सोचा होगा कि इंग्लैंड की टीम भारत के ख़िलाफ़ सिरीज़ में विजयी होगी.लोग ये सवाल ज़रूर पूछेंगे कि अहमदाबाद के पहले टेस्ट और मुंबई के दूसरे टेस्ट के बीच क्या हुआ.टीम के संतुलन की बात करें, तो अहमदाबाद में टीम में शामिल न किए गए मोंटी पनेसर को मुंबई टेस्ट में जगह मिली. फिर केविन पीटरसन में भी बदलाव आ गया.अहमदाबाद टेस्ट की दो अस्थिर पारियों के बाद केविन पीटरसन ने मुंबई में शानदार 186 रनों की पारी खेलकर वापसी की. कप्तान एलेस्टर कुक ने भी काफ़ी रन बनाए और ये भी स्पष्ट हो गया कि इंग्लैंड के पास भारत से बेहतर स्पिनर थे.मुझे पूरी तरह इस बात पर भरोसा है कि ये बातें पहले नहीं कही गईं और ये भारत को काफ़ी चोट पहुँचाती है. भारतीय टीम काफ़ी परेशान थी और इससे चिंतित भी थी.अब इस प्रदर्शन के बाद कई लोग भारतीय क्रिकेट के घरेलू स्वरूप की समीक्षा की मांग कर रहे हैं.मुंबई टेस्ट में इंग्लैंड की टीम टॉस हार गई थी, लेकिन एक बार जब उन्होंने ये दिखा दिया कि वे मैच जीत सकते हैं, तो उन्होंने कोलकाता के दूसरे टेस्ट में भी अपना भरोसा बनाए रखा.इंग्लैंड ने भारतीय टीम में पनपी असुरक्षा की भावना का भी फ़ायदा उठाया. लेकिन हमें ये भी ध्यान में रखना चाहिए कि मेज़बान देश ने काफ़ी ख़राब प्रदर्शन किया.इस सिरीज़ के बाद उन्हें कई मुद्दों को सुलझाना होगा. इनमें प्रमुख है उनके स्टार खिलाड़ी सचिन तेंदुलकर, कप्तान महेंद्र सिंह धोनी और कोच डंकन फ़्लेचर का भविष्य.ऑस्ट्रेलिया की टीम अगले साल के शुरू में भारत दौरे पर आ रही है. ये देखना रोचक होगा कि भारतीय टीम कैसा प्रदर्शन करती है. साथ ही ये भी देखना होगा कि ऑस्ट्रेलिया की टीम भी कैसे जवाब देती है क्योंकि उनके लिए भी वो सिरीज़ काफ़ी अहम होगी.कप्तान के रूप में अपने पहले दौरे के बाद कप्तान कुक काफ़ी प्रसन्न होंगे. उन्होंने ये साबित कर दिया है कि कप्तानी का असर उनके अपने प्रदर्शन पर नहीं पड़ेगा, जैसा कि उन्होंने वनडे क्रिकेट में किया था.अपने शानदार प्रदर्शन के कारण उन्होंने अपने साथी खिलाड़ियों का सम्मान भी कमाया है.भारत के ख़िलाफ़ मिली जीत के बावजूद इंग्लैंड को कुछ क्षेत्रों में सोचने की ज़रूरत होगी. लेकिन ये अच्छे मुद्दे हैं. इंग्लैंड की टीम मार्च में न्यूज़ीलैंड का दौरा करेगी.मेरा मानना है कि इंग्लैंड की टीम ने निक कॉम्पटन को रन बनाने वाले माहौल में एक सलामी बल्लेबाज़ के रूप में काफ़ी मौक़ा दिया है. भारत में वे रन बनाने में संघर्ष करते देखे गए हैं.इंग्लैंड को नंबर छह के स्थान पर भी सोचने की आवश्यकता है. जो रूट, जॉनी बेयर्सटो और इयॉन मॉर्गन सभी इस स्थान के दावेदार है.ग्रैम स्वान और मोंटी पनेसर के प्रदर्शन को देखते हुए लोग शायद ये भी चाहेंगे कि इंग्लैंड भविष्य में दो स्पिनर को टीम में जगह देने पर विचार करें. लेकिन न्यूज़ीलैंड, ऑस्ट्रेलिया और इंग्लैंड की परिस्थितियों को देखते हुए ऐसा मुमकिन नहीं दिखता.हर टीम में सुधार की गुंजाइश होती है, लेकिन इंग्लैंड की टीम अपने प्रदर्शन से ख़ुश होगी. बस मेरा मानना है कि वर्ष 2005 की ऐशेज़ जीत बहुत अच्छी थी, ख़ासकर उस समय की ऑस्ट्रेलियाई टीम के खिलाड़ियों को देखते हुए.उस समय ऑस्ट्रेलिया की टीम में शेन वॉर्न, ग्लेन मैकग्रॉ और रिकी पोंटिंग जैसे खिलाड़ी थे. लेकिन जिस तरह इंग्लैंड की टीम ने भारत में प्रदर्शन किया है, उससे इसकी तुलना 2005 की ऐशेज़ जीत से की जा सकती है.
__________________________
वही इनिएस्टा जो चार साल पहले दक्षिण अफ़्रीका के जोहानेसबर्ग में हुए विश्व कप फ़ुटबॉल के फ़ाइनल के हीरो थे.यूरो 2008 और 2012 की चैम्पियन और मौजूदा विश्व विजेता स्पेन की टीम इस बार ग्रुप मुक़ाबले से आगे नहीं बढ़ पाई. पहले मैच में जहाँ नीदरलैंड्स ने उसे 5-1 से बुरी तरह हराया, तो चिली ने 2-0 से हराकर इस विश्व कप में उसका सफ़र ही ख़त्म कर दिया.विसेंट डेल बॉस्क़ की टीम में एक सुनहरे दौर के कई खिलाड़ी हैं, जिन्होंने फ़ुटबॉल की दुनिया में असाधारण वर्चस्व स्थापित किया. उन्होंने छोटे-छोटे पास और मूवमेंट वाले अपने 'टिकी-टाका' स्टाइल से इस खेल को एक तरह से अपने वश में कर लिया.चिली से मिली हार के बाद स्पेन के चर्चित मिडफ़ील्डर ज़ावी अलोंजो ने कहा, "हम नहीं जानते कि हम कैसे अपनी भूख और दृढ़ निश्चय को बरकरार रखें, जो एक टूर्नामेंट को जीतने के लिए आवश्यक है. जो सफलता और ख़ुशी का हमने अनुभव किया, वो अब ख़त्म हो गया है. शायद यही सबसे सही होगा कि हम बदलाव के लिए सोचें."डेल बॉस्क़ ने विश्व फ़ुटबॉल में स्पेन के वर्चस्व का ज़्यादातर समय देखा है. उन्होंने कहा कि उनकी टीम चिली के ख़िलाफ़ मिली हार वाले मैच में सुस्त थी और उन्होंने बहादुरी भी नहीं दिखाई. कप्तान इकेर कैसियास ने भी स्वीकार किया कि मैच के दौरान प्रतिबद्धता नहीं थी.स्पेन की टीम चार टूर्नामेंटों की तीसरी चैम्पियन टीम है, जो ग्रुप मुक़ाबले से ही बाहर हो गई है. हालाँकि कम ही लोगों ने ये सोचा था कि विश्व कप में उनका सफ़र उतने नाटकीय तरीक़े और तेज़ी से ख़त्म हो जाएगा.स्पेन की टीम पहली ऐसी टीम थी, जिसने दो यूरोपीय चैम्पियनशिप और एक विश्व कप लगातार जीता था. जिस पासिंग तकनीक और बेहतरीन मूवमेंट के कारण स्पेन की टीम को इतनी सफलता मिली, वो नीदरलैंड्स के ख़िलाफ़ मैच में ग़ायब थी. उनकी तेज़ी भी नहीं दिखी.डेविड विया ने नीदरलैंड्स के ख़िलाफ़ 2-0 स्कोर करने का बेहतरीन मौक़ा गँवा दिया, तो सर्जियो बॉस्केट्स चिली के ख़िलाफ़ मैच में एक आसान सा मौक़ा चूक गए.टीम में एटलेटिको मैड्रिड के स्टार स्ट्राइकर डिएगो कोस्टा भी स्पेन की उम्रदराज़ टीम को प्रभावित नहीं कर पाए. ब्राज़ील में जन्मे कोस्टा दो मैचों के दौरान एक भी शॉट गोल की ओर नहीं लगा पाए.टीम के कोच डेल बॉस्क़ मानते हैं कि विश्व कप से उनकी टीम से जल्द बाहर हो जाने का असर ज़रूर होगा. उन्होंने संकेत दिया है कि छह साल का उनका कार्यकाल अब ख़त्म हो सकता है. अब ये उनकी ज़िम्मेदारी होगी या फिर उनके उत्तराधिकारी की, इतना तो तय है कि स्पेन की टीम अपने यूरोपियन ख़िताब की रक्षा करने का लक्ष्य बना रही है. वर्ष 2016 में यूरो कप फ़्रांस में होना है.अगर टीम को ब्राज़ील में मिले शर्मनाक अनुभव को नहीं दोहराना है, तो शायद टीम में बड़े बदलाव की आवश्यकता हो सकती है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
केंद्रीय खेल मंत्री अजय माकन ने शनिवार को कहा है कि बीसीसीआई को कांबली के दावों की जांच करनी चाहिए लेकिन बीसीसीआई ने कहा है कि इस विषय पर किसी जांच की ज़रुरत नहीं है.विनोद कांबली ने निजी टीवी चैनल के एक कार्यक्रम के दौरान 1996 के क्रिकेट विश्व कप सेमी-फ़ाइनल पर सवाल उठाए हैं.कांबली ने कहा है कि भारत और श्रीलंका के बीच हुए इस मैच में तय हुआ था कि अगर भारत टॉस जीतता है तो पहले बल्लेबाज़ी करेगा लेकिन टॉस जीतने के बाद कप्तान ने गेंदबाज़ी करने का फ़ैसला किया.लेकिन भारत में क्रिकेट को चलाने वाली संस्था बीसीसीआई कांबली के इन दावों से इत्तफ़ाक नहीं रखती.बीसीसीआई के वरिष्ठ पदाधिकारी राजीव शुक्ला ने पत्रकारों को बताया, “मैं कांबली के बयानों को कोई महत्त्व नहीं देता हूं. अगर कोई व्यक्ति 15 साल बाद जागता है और कुछ आरोप लगाता है तो ये बात संज्ञान लेने लायक़ नहीं है. ”लेकिन खेल मंत्री अजय माकन का इस विवाद रुख़ बिल्कुल अलग है.माकन ने कहा, “जब टीम के किसी सदस्य ने आरोप लगाया है तो इसकी पूरी जांच होनी चाहिए. देश को ये जानने का अधिकार है कि आख़िर हुआ क्या था.”माकन ने तो यहां तक कहा कि अगर बीसीसीआई को क़दम नहीं उठाती तो उनका मंत्रालय इस मामले की जांच कर सकता है.
__________________________
फिर भी कलाकार हो या खिलाड़ी किसी न किसी रूप में हम जैसे लोगों के प्रियपात्र बन जाते हैं. हम उनके लिए लड़ते हैं, उलझते हैं और कभी-कभी तो उनके समर्थक में मिथ्या तर्क गढ़ते हैं.अच्छा लगता है किसी के लिए झूठे तर्क गढ़ना, पोटली में से ऐसे मारक रिकॉर्ड निकालना, जो सिर्फ़ और सिर्फ़ उनका गुणगान करते हैं.पाकिस्तान के चर्चित और विवादित पूर्व क्रिकेटर शोएब अख़्तर ने अपनी आत्मकथा लिखी है.आत्मकथा में उन्होंने बहुत ही चीज़ें लिखी हैं. आने वाले दिनों में मीडिया उनका पोस्टमार्टम करेगा और चिर-परिचित अंदाज़ में शोएब ये कहेंगे कि उनकी बातों का ग़लत मतलब निकाला जा रहा है. ये मेरा दावा है और ऐसा ही होगा.तो सच है क्या. क्या वाकई शोएब को लगता है कि सचिन तेंदुलकर उनसे डरते थे. क्या वाकई राहुल द्रविड़ और सचिन तेंदुलकर मैच विनर्स नहीं हैं.चलिए मान लेते हैं कि सचिन शोएब की गेंद से डरते थे, लेकिन ये कहना कि सचिन और द्रविड़ मैच विनर्स नहीं, उनकी क्रिकेट की कम समझ दर्शाती है.या तो वे कम क्रिकेट देखते हैं या फिर आँकड़ों में उनकी दिलचस्पी नहीं. उन्होंने पता नहीं किस भावना से ओत-प्रोत होकर ये बातें लिखी है, ये तो वही जाने.शोएब अख़्तर ने कई बातें लिखी हैं. ये उनकी ईमानदार कोशिश है या नहीं. इस पर चर्चा करना उचित नहीं.लेकिन एक चीज़ तो स्पष्ट है कि उन्होंने जो बातें दिल से लिखी हैं, वो उनकी मानसिकता, मैदान पर उनके व्यवहार, पाकिस्तानी क्रिकेट में उनके योगदान, विवाद और उनके व्यक्तित्व का मिला-जुला आकलन है.कभी किसी पर सवाल उठाना नाजायज़ नहीं होता, लेकिन ऐसी बातें कहना और ऐसी बेतुके तर्क देना शोएब की जटिल छवि को और जटिल करेगा.शोएब कहते हैं कि वे गेंद के साथ नियमित छेड़छाड़ करते थे. कितनी ईमानदार स्वीकारोक्ति है? क्या साबित करना चाहते हैं शोएब.ये सच है और कई मौक़े पर ये साबित भी हुआ है कि गेंद से छेड़छाड़ होती है और क्रिकेट में मैच फ़िक्सिंग भी होती है. लेकिन एक ईमानदार क्रिकेटर के रूप में शोएब ने किया क्या.उन्होंने ख़ुद स्वीकार किया कि वे गेंद से छेड़छाड़ करते थे. यानी वे उन चीज़ों में भागीदार बने, जो क्रिकेट में वर्जनीय है. अब उसे किताबी रूप देकर शोएब साबित क्या करना चाहते हैं.क्या वे ये बताना चाहते हैं कि क्रिकेट में क्या होता है? ज़रूर बताइए शोएब, लेकिन ज़रा ये भी बताइए कि आपने इसके ख़िलाफ़ क्या किया. शायद आपके पास इसका जवाब नहीं होगा.मैंने टीवी पर शोएब को अपनी बात के पक्ष में कुतर्क करते हुए देखा है. परेशान, हताश शोएब अपनी बात के पक्ष में कुछ भी बोलना चाह रहे हैं. उन्हें कुछ समझ में नहीं आ रहा था.उनकी किताब में बहुत सारी विवादित चीज़ें हैं. मैं ये भी नहीं कहना चाहता कि ये उनकी किताब बेचने की पब्लिसिटी है. अगर है भी तो शोएब को ऐसी पब्लिसिटी से बचना चाहिए.ख़ासकर उस स्थिति में जब शोएब की विश्वसनीयता हर समय सवालों के घेरे में रही है. ये सवाल किसी और ने नहीं, उनके क्रिकेट बोर्ड, उनके साथी खिलाड़ियों ने उठाए हैं.किसी को बल्ले से मार देना, फ़िटनेस की सही जानकारी नहीं देना, ड्रग्स लेना, बोर्ड पर गंभीर आरोप लगाना और फिर माफ़ी मांगना. शोएब के बारे में राय बनाना किसी के लिए मुश्किल नहीं है.लेकिन मुझे याद है, इन सब आरोपों के बावजूद एक क्रिकेटर और ख़ासकर बेहतरीन गेंदबाज़ के रूप में शोएब हमेशा मेरे प्रिय रहे. उनकी गेंदबाज़ी ने हमेशा ही मुझे रोमांचित किया है.उनके बेहतरीन प्रदर्शन को देख-देखकर उनके पक्ष में अच्छी राय गढ़ी थी. इस साल के विश्व कप के दौरान उनका शुरुआती प्रदर्शन अच्छा लगा था, फिर उनका संन्यास लेने की घोषणा ने मुझे दुखी किया था.मुझे अफ़सोस है कि एक बेहतरीन गेंदबाज़ ने न सिर्फ़ अपने करियर को अपनी उल-जुलूल हरकतों से बर्बाद किया, बल्कि अब अपने किताबी कुतर्कों से क्रिकेट जगत में अपनी भद्द पिटवा रहे हैं.
__________________________
ब्राज़ील में खेले जा रहे फ़ुटबॉल विश्व कप के दूसरे क्वार्टर फ़ाइनल में ब्राज़ील ने कोलंबिया को 2-1 से हराकर सेमीफ़ाइनल में तो जगह बना ली, लेकिन इसी मैच में उनके स्टार खिलाड़ी नेमार बुरी तरह ज़ख़्मी हो गए.22 वर्षीय नेमार उस वक़्त घायल हो गए जब कोलंबिया के खिलाड़ी जुआन जुनिगा के घुटनों से उनकी रीढ़ की हड्डी में चोट लगी.ब्राज़ील टीम के कोच लुइज़ फ़ेलिप स्कोलारी ने कहा, "नेमार के घायल होने की ज़्यादा संभावना पहले से ही थी क्योंकि पिछले तीन मैचों में उनके साथ ऐसा हो रहा था."टीम के डॉक्टर रॉड्रिगो लैसमार ने ब्राज़ील की स्पोर्ट्स टीवी को बताया, "दुर्भाग्य से, वह खेलने के लिए सक्षम नहीं होंगे, यह बेहद दुख की बात है.""उनकी हालत इस लिहाज़ से गंभीर नहीं कही जा सकती है क्योंकि उनको किसी भी तरह की सर्जरी की ज़रूरत नहीं है लेकिन इस चोट से उबरने के लिए उन्हें कुछ दिनों तक बिल्कुल स्थिर रहना होगा."2014 फ़ीफ़ा विश्व कप में ब्राज़ील के अब तक के सभी पांच मैचों में उन्होंने खेला और चार गोल के साथ वह शीर्ष स्थान पर थे.(बीबीसी हिन्दी के एंड्रॉएड ऐप के लिए आप यहां 

क्लिक कर सकते हैं. आप हमें 

फ़ेसबुक और

 ट्विटर पर फ़ॉलो भी कर सकते हैं.)
__________________________
भारत ने पांच टेस्ट मैचों की ये सिरीज़ 1-3 से गंवा दी.इंग्लैंड के ख़िलाफ़ भारत पहली पारी में 338 रन से पिछड़ गया था. भारत की दूसरी पारी सिर्फ़ 94 रनों पर ख़त्म हो गई.मुरली विजय और गौतम गंभीर की सलामी जोड़ी दूसरी पारी में भी अच्छी शुरुआत देने में नाकाम रही. दो रन के स्कोर पर ही दोनों बल्लेबाज़ आउट हो गए.चेतेश्वर पुजारा ने सिर्फ़ 11 रन बनाए.पुजारा ने पांच टेस्ट की सिरीज़ में 22 की औसत से 222 रन बनाए और किसी सिरीज़ में सबसे ख़राब औसत वाले तीसरे क्रम के बल्लेबाज़ रहे.कप्तान महेंद्र सिंह धोनी दूसरी पारी में अपना खाता भी नहीं खोल सके.विराट कोहली भी सिर्फ़ 20 रन ही बना सके और जॉर्डन की गेंद पर एलिस्टर कुक के हाथों लपके गए.कोहली ने पांच मैचों की सिरीज़ में 10 पारियों में 13.40 के औसत से 134 रन ही बनाए. उनका औसत सिर्फ़ गौतम गंभीर, वरुण ऐरॉन और पंकज सिंह से बेहतर रहा.इससे पहले, इंग्लैंड ने जो रूट (109) की शतकीय पारी, कप्तान कुक (79) और जी बैलेंस (64) की अर्धशतकों की बदौलत पहली पारी में 486 रन का मज़बूत स्कोर खड़ा किया.भारत की ओर से ईशांत शर्मा ने चार, आर अश्विन ने तीन और वरुण एरोन ने दो विकेट लिए.भारत की पहली पारी सिर्फ़ 148 के स्कोर पर सिमट गई थी.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्वीटर पर फ़ॉलो भी कर सकते हैं.)
__________________________
ऑस्ट्रेलिया की ओर से कप्पान माइकल क्लार्क ने सर्वाधिक 130 रन बनाए. भारत की ओर से आश्विन ने शानदार गेंदबाज़ी करते हुए 103 रन देकर सात विकेट लिए. रवींद्र जडेजा को दो और हरभजन सिंह को एक विकेट मिली.इससे पहले शनिवार की सुबह ऑस्ट्रेलिया ने सात विकेट पर 316 रन से आगे खेलना शुरू किया. उस समय कप्तान क्लार्क 103 रन बनाकर टिके हुए थे.क्लार्क 130 के निजी स्कोर पर रवींद्र जडेजा की गेंद पर भुवनेश्वर कुमार के हाथों कैच आउट हुए. उसके बाद हरभजन सिंह ने सिडल को सहवाग के हाथों कैच आउट कराया. सिडल केवल 19 रन बना सके.ऑस्ट्रेलिया का अंतिम विकेट ल्योन के रूप में गिरा जब वे तीन रन बनाकर आश्विन की गेंद पर कोहली के हाथों लपक लिए गए.

मैच का स्कोरकार्ड देखिएशुक्रवार को ऑस्ट्रेलिया ने टॉस जीतकर पहले बल्लेबाज़ी करने का फैसला किया था. ऑस्ट्रेलिया की पारी की शुरुआत एड कोवन और डेविड वार्नर ने की.इस सलामी जोड़ी ने पैर जमाने शुरु ही किए थे कि भारत की ओर से अश्विन ने कोवन को अपना शिकार बना लिया.लेकिन अश्विन यहीं नहीं रुके, वे घातक फॉर्म में थे. उन्होंने एक के बाद एक कई ऑस्ट्रेलियाई बल्लेबाज़ों को पवेलियन लौटा दिया. इसमें फिलीप ह्यूज़, शेन वाटसन और डेविड वार्नर शामिल हैं.लेकिन इस सबके बीच कप्तान क्लार्क मैदान पर डटे रहे और अश्विन का मुक़ाबला किया. हालांकि बीच में उन्हें लेकर विवाद भी हुआ.चायकाल से ठीक पहले अश्विन ने ज़बरदस्त अपील की थी लेकिन क्लार्क को नॉट आउट क़रार दिया गया.इस बीच अश्विन का आक्रामक अंदाज़ जारी रहा और क्लार्क ने भी उसी आक्रामक अंदाज़ में जवाब दिया.बाकी ऑस्ट्रेलियाई बल्लेबाज़ तो धराशाई होते गए लेकिन अपना पहला टेस्ट खेल रहे हेनरिकेज़ ने कप्तान का साथ दिया. वे आख़िरकर 68 रन बनाकर अश्विन की गेंद पर आउट हुए. हेनरिकेज़ के रूप में ऑस्ट्रेलिया का सातवां विकेट गिरा.तब तक वे क्लार्क के साथ मिलकर स्कोर को 304 तक ले जा चुके थे.क्लार्क अंत तक आउट नहीं हुए. दिन का खेल ख़त्म होने पर वे 103 रन बनाकर खेल रहे थे. ऑस्ट्रेलिया का स्कोर रहा सात विकेट पर 316 रन.भारत की ओर से अश्विन को छोड़ बाकी गेंदबाज़ प्रभावशाली नहीं रहे. टीम में वापसी करने वाले और अपना 100वां टेस्ट खेल रहे हरभजन को पहले दिन कोई विकेट नहीं मिला जबकि अश्विन ने छह विकेट तो जडेजा ने एक विकेट लिया.
__________________________
पहले बल्लेबाज़ों और फिर गेंदबाज़ों के शानदार प्रदर्शन से भारतीय टीम ने केवल तीन दिनों में यह मैच अपने नाम किया. पहला टेस्टः भारत ने श्रीलंका को 304 रन से हरायादूसरा टेस्टः भारत ने श्रीलंका को पारी और 53 रन से हरायाटॉस जीतकर पहले बल्लेबाजी करने उतरी टीम इंडिया ने शिखर धवन (119), हार्दिक पंड्या (108) के शतकों और लोकेश राहुल के (85) अर्धशतक की बदौलत अपनी पहली पारी में 487 रन बनाए. इसके बाद भारतीय गेंदबाजों ने शानदार प्रदर्शन करते हुए श्रीलंकाई पारी को केवल 135 रनों पर समेट दिया. कुलदीप यादव ने चार, मोहम्मद शमी और रविचंद्रन अश्विन ने दो-दो विकेट जबकि अपनी शतकीय पारी के दौरान कई कीर्तिमान बनाने वाले पंड्या ने एक विकेट लिए. इसके बाद मेजबान टीम फॉलोऑन खेलने उतरी. भारतीय गेंदबाज़ों ने शानदार प्रदर्शन जारी रखा और केवल 181 रनों पर श्रीलंका की दूसरी पारी को समेट दिया.दूसरी पारी में रविचंद्रन अश्विन ने चार, मोहम्मद शमी ने तीन, उमेश यादव ने दो जबकि कुलदीप यादव ने एक विकेट लिए.भारत पिछले 10 सालों में श्रीलंका से कोई सीरीज नहीं हारा. इन दोनों देशों के बीच अब तक कुल 15 टेस्ट सिरीज़ खेली गई हैं. इनमें से भारत की यह आठवीं सिरीज़ जीत है जबकि श्रीलंका के खाते में तीन जीत हैं, अन्य चार ड्रॉ रही हैं. भारत-श्रीलंका टेस्ट सिरीज़ के दौरान यह केवल दूसरा मौक़ा है जब भारत ने तीन टेस्ट की सिरीज़ क्लीन स्वीप किया हो, पहली बार ऐसा नतीजा 1994 में मिला था, जब श्रीलंकाई टीम भारत आई थी. भारत और श्रीलंका के बीच श्रीलंका में यह आठवीं टेस्ट सीरीज है और पहली बार भारत ने वहां जाकर टेस्ट सीरीज 3-0 से क्लीन स्वीप किया.तीन टेस्ट की सीरीज के दौरान विराट कोहली की टीम ने श्रीलंका में कई रिकॉर्ड भी बनाए. पहले टेस्ट में भारतीय टीम ने 600 रनों का बड़ा स्कोर खड़ा किया था और श्रीलंकाई पारी को 291 रनों पर समेटने के बावज़ूद उन्हें फॉलोऑन के लिए नहीं बुलाया. भारत ने यह मैच 304 रनों के विशाल अंतर से जीता. रनों के अंतर से जीत के मामले में यह भारत की सबसे बड़ी जीत थी. पहली पारी में शिखर धवन ने 190 और चेतेश्वर पुजारा ने 153 रनों की पारी खेली. दूसरी पारी में कप्तान विराट कोहली ने भी शतक बनाया. विराट कोहली ने गॉल में अपना 17वां और बतौर कप्तान 10वां टेस्ट शतक जड़ा.श्रीलंका की ओर से इस मैच में केवल एक प्रदर्शन ख़ास रखा. 20 वर्षीय तेज़ गेंदबाज़ लाहिरु कुमारा ने भारत की बल्लेबाज़ी के दौरान पांच विकेट लिए.190 रनों की शानदार पारी के लिए शिखर धवन को पहले टेस्ट में मैन ऑफ द मैच चुना गया.दूसरे टेस्ट को भारत ने चार दिनों में पारी और 53 रनों के अंतर से जीता. चेतेश्वर पुजारा और अजिंक्य रहाणे के शतकों की बदौलत भारत ने पहली पारी में 622 रन बनाए. श्रीलंकाई टीम पहली पारी में 183 रन और दूसरी पारी में 386 रनों पर ऑल आउट हो गई. इस मैच में रवींद्र जडेजा मैन ऑफ द मैच रहे. उन्होंने न केवल नाबाद 70 रन बनाए बल्कि मैच में सात विकेट भी लिए. इसके अलावा रविचंद्रन अश्विन ने भी पहली पारी में पांच विकेट लिए.तीसरे टेस्ट मैच में शिखर धवन ने एक बार फिर शतक (119) जड़ा और साथ ही हार्दिक पंड्या (108) ने भी अपना पहला टेस्ट शतक लगाया. इस दौरान उन्होंने एक ओवर में सबसे अधिक रन (26) बनाने का भारतीय रिकॉर्ड भी तोड़ा.बतौर कप्तान यह विराट कोहली का 29वां टेस्ट है. उनकी कप्तानी में भारतीय टीम की यह 19वीं जीत है. 29वें टेस्ट तक जीत के लिहाज़ से विराट केवल स्टीव वॉ और रिकी पोंटिंग (21) से पीछे हैं. तीन या इससे अधिक टेस्ट मैचों की सीरीज में यह केवल आठवां मौका है जब किसी भी टीम ने विदेशी दौरे पर सभी मैच जीते यानी क्लीन स्वीप किया है. हालांकि यह पहला मौका है जब किसी भी एशियाई टीम ने विदेशी धरती पर यह कारनामा किया है.(बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)
__________________________
अगर ऐसा हुआ तो ये ब्राज़ील और अर्जेंटीना के बीच ऐतिहासिक प्रतिद्वंद्विता की जीत होगी.विश्व कप के दौरान दोनों टीमों के बीच कोई मुकाबला नहीं हुआ है लेकिन ब्राज़ील में स्टेडियम के अंदर और सड़कों पर आसानी से इस प्रतिद्वंद्विता को देखा जा सकता है.अर्जेंटीना के मैचों के दौरान ब्राज़ील के फ़ुटबॉल प्रेमी विपक्षी टीम की टीशर्ट पहन कर स्टेडियम के अंदर चले जाते है और अर्जेंटीना से खेलने वाली टीम की हौसला अफ़जाई करते हैं.इससे अंर्जेंटीना के प्रशंसक काफ़ी नाराज़ हैं. अर्जेंटीना के समर्थक स्टेडियम के अंदर और बाहर हर जगह ब्राज़ील की शर्मनाक हार का मज़ाक उड़ा रहे हैं.इससे ब्राज़ील के लोग काफ़ी नाराज़ हो गए है. एक मौक़े पर तो पुलिस को दखल तक देना पड़ा है.रियो डी जनेरियो के मेयर एडुआर्डो पेस ने पिछले साल एक साक्षात्कार में मज़ाक में कहा था कि अगर अर्जेंटीना वर्ल्ड कप के फ़ाइनल में ब्राज़ील से जीतता है तो वह ख़ुद को मार लेंगे.लेकिन शुक्र है ऐसा नहीं होने जा रहा है.साओ पाउलो के 27 वर्षीय गैब्रियल टेड्डे ने कहा, " अगर अर्जेंटीना फ़ाइनल जीतता है तो मैं फ़ुटबॉल देखना छोड़ दूंगा. वे बिल्कुल नहीं जीत सकते. "ब्राज़ील के एक समर्थक लुई अमोरिम ने एक ब्राज़ीली अखबार से कहा, "मैं किसी का भी साथ दे सकता हूँ लेकिन अर्जेंटीना का नहीं. मैं पेले हूँ, माराडोना नहीं."दोनों देशों के बीच महान खिलाड़ी को लेकर भी हमेशा विवाद रहा है और ये एक कभी नहीं ख़त्म होने वाला विवाद है.एक ओर जहां अर्जेंटीना के प्रशंसक माराडोना को सर्वकालिक महान खिलाड़ी मानते हैं तो वहीं ब्राज़ील के फ़ुटबॉल प्रेमी पेले को.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
चेन्‍नई ने पहले बल्लेबाजी करते हुए दिल्ली डेयरडेविल्स के सामने जीत के लिए 169 रनों का लक्ष्य रखा.169 रनों के लक्ष्य का पीछा करने उतरी दिल्‍ली की शुरुआत अच्छी नहीं रही और इसके बाद वो मैच में वापस आती नहीं दिखी.दिल्ली की टीम 20 ओवरों में नौ विकेट पर सिर्फ 135 रन ही बना सकी. उसकी ओर से डेविड वार्नर ने सबसे अधिक 44 रन बनाए.वहीं चेन्‍नई की ओर से मोर्न मोर्कल ने तीन विकेट लिए जबकि मोहित शर्मा, ड्वेन ब्रावो और रविचंद्रन अश्विन को दो-दो सफलता मिली.इससे पहले, चेन्‍नई ने चेपक के मैदान पर सधी हुई शुरुआत की और निर्धारित 20 ओवरों में 168 रन बनाए. इसमें कप्तान महेंद्र सिंह धोनी के बेहतरीन नाबाद 58 रन शामिल हैं.धोनी ने अपनी पारी में 35 गेंदों का सामना कर दो चौके और चार छक्के जड़े. डेयरडेविल्स के लिए उमेश यादव ने दो तथा मर्व ने एक विकेट लिया.चेन्‍नई ने अब तक 15 मैचों में से 11 मैच जीते हैं और चार में उसकी हार हुई है. सोमवार को मुम्बई ने हैदराबाद को हराकर 20 अंक हासिल करते हुए अंक तालिका में पहला स्थान बना लिया था, लेकिन चेन्‍नई ने एक बार इसे हासिल कर लिया है.
__________________________
अट्ठारह वर्षीय थापा भारत की ओर से क्वालिफ़ाई करने वाले सबसे युवा मुक्केबाज़ हैं.वैसे भारत को बुधवार को दो और झटके लगे जबकि परमजीत समोटा 91 किलोग्राम से ज़्यादा वज़न के वर्ग में और मनप्रीत सिंह 91 किलोग्राम के वर्ग में सेमीफ़ाइनल में हार गए.कज़ाखस्तान के अस्ताना में 81 किलोग्राम वर्ग में सांगवान ने और 56 किलोग्राम वर्ग में थापा ने फ़ाइनल में जगह बनाई.सुमित ने 2009 की एशियाई चैंपियनशिप के काँस्य पदक विजेता जॉर्डन के इहाब अल्मातदौलत को हराया.सुमित ने 24-12 से जीत हासिल की और अब उनका कम से कम रजत पदक पक्का हो गया है.इस तरह भारत के कुल सात मुक्केबाज़ों को ओलंपिक का टिकट मिल गया है. इससे पहले बीजिंग में भारत के पाँच मुक्केबाज़ ओलंपिक में उतरे थे.शिवा थापा ने जापान के सातोशी शिमिज़ू को हराकर फ़ाइनल में जगह बनाई. युवा थापा का प्रदर्शन की काफ़ी सराहना हो रही है.बीजिंग ओलंपिक के काँस्य पदक विजेता विजेंदर को 2011 के एशियाई चैंपियनशिप के काँस्य पदक विजेता तुर्कमेनिस्तान के नूरसाहात पाज्जियेव ने हराया.वैसे विजेंदर इस प्रतियोगिता के सेमीफ़ाइनल में पहुँचने के साथ ही ओलंपिक की सीट पक्की कर चुके हैं.परमजीत को 2007 की एशियाई चैंपियनशिप के रजत पदक विजेता सीरिया के सोमार ग़ौसून ने 23-12 से हराया और उनका लंदन ओलंपिक का सपना टूट गया.वहीं मनप्रीत सिंह को ईरान के अली मज़ाहेरी से हार का सामना करना पड़ा.गुरुवार को थापा और सांगवान स्वर्ण जीतने की कोशिश करेंगे.चार अन्य भारतीय मुक्केबाज़ एल देवेंद्रो सिंह, जय भगवान, मनोज कुमार और विकास कृष्ण पहले ही ओलंपिक की सीटें पक्की कर चुके हैं.
__________________________
टोनी ग्रेग ऑस्ट्रेलिया के टेलीविज़न चैनल 'चैनल नाइन' में बतौर प्रस्तोता काम करते थे.चैनल का कहना है कि ग्रेग की मौत दिल का दौरा पड़ने से हुई.समाचार एजेंसियों के अनुसार उन्होंने शनिवार को सिडनी के एक अस्पताल में अंतिम सांस लीं.इसी साल अक्तूबर में पता चला था कि उन्हें फेफड़ों का कैंसर है.दक्षिण अफ्रीका में जन्में ग्रेग के माता-पिता ब्रितानी थे और इससे उन्हें ब्रितानी टीम के लिए खेलने का मौका मिला.ग्रेग ने 58 टेस्ट मैच खेले हैं. उन्हें इंग्लैंड के अब तक के सबसे बेहतरीन हरफनमौला खिलाड़ियों में से एक माना जाता है.इस साल श्रीलंका में ट्वेंटी-20 विश्वकप के बाद ऑस्ट्रेलिया लौटने पर ग्रेग को अपने कैंसर के बारे में पता चला था.सिडनी मॉर्निंग हेराल्ड के मुताबिक, ग्रेग के पुत्र मार्क ने बताया है कि उनके पिता का कैंसर 'चौथे-चरण' में पहुंच चुका था.इस साल नवम्बर में ऑस्ट्रेलिया-दक्षिण अफ्रीका के बीच क्रिकेट मैच की कमेंट्री के दौरान ग्रेग ने अपनी बीमारी के बारे में जिक्र किया था.तब ग्रेग ने कहा था, ''ये अच्छा नहीं है. सच ये है कि मुझे फेफड़ों का कैंसर हो गया है. अब देखना है वो क्या कर सकते हैं.''
__________________________
कप्तान महेंद्र सिंह धोनी एक बार फिर टॉस के साथ भाग्यशाली साबित हुए.इस दौरे पर उन्होंने हर टॉस जीता है हालाँकि मैच जीतने में उन्हें उस तरह की कामयाबी नहीं मिली है.ऑकलैंड में हुए पहले टेस्ट में न्यूज़ीलैंड ने भारत को रोमांचक मुक़ाबले में 40 रन से हरा दिया था.भारत ने पिछले मैच की टीम में कोई बदलाव नहीं किया है जबकि न्यूज़ीलैंड की ओर से दो बदलाव हुए.रॉस टेलर की जगह टॉम लैथम आए हैं जबकि इश सोढ़ी की जगह ऑल राउंडर जिमी नीशम को टीम में शामिल किया गया है.

मैच का स्कोर देखने के लिए यहाँ क्लिक करें-भारत- महेंद्र सिंह धोनी, मुरली विजय, शिखर धवन, चेतेश्वर पुजारा, विराट कोहली, रोहित शर्मा, अजिंक्य रहाणे, रवींद्र जडेजा, ज़हीर ख़ान, ईशांत शर्मा और मोहम्मद शमीन्यूज़ीलैंड- ब्रेंडन मैक्कलम, पीटर फ़ुल्टन, हमीश रदरफ़ोर्ड, केन विलियमसन, टॉम लैथम, कोरी एंडरसन, बी जे वॉटलिंग, टिम साउदी, जिमी नीशम, नील वैगनर और ट्रेंट बोल्ट(बीबीसी हिंदी का एंड्रॉयड 

मोबाइल ऐप डाउनलोड करने के लिए क्लिक करें. आप हमें 

फ़ेसबुक और 

ट्विटर पर भी फॉलो कर सकते हैं.)
__________________________
इस सिरीज़ में एक ओर जहाँ ऑस्ट्रेलिया के ख़राब प्रदर्शन की चर्चा हो रही है, वहीं अंपायरिंग को लेकर भी गंभीर सवाल उठे हैं. साथ ही अंपायरों के फ़ैसलों की समीक्षा यानी डीआरएस को लेकर भी विवाद रहा है.मैनचेस्टर के ओल्ड ट्रैफ़र्ड मैदान में चल रहे तीसरे टेस्ट के पहले दिन ऑस्ट्रेलियाई बल्लेबाज़ उस्मान ख़्वाजा को आउट दिए जाने को लेकर भी काफ़ी विवाद हुआ.ख़्वाजा के आउट दिए जाने की आलोचना करने वालों में ऑस्ट्रेलिया के प्रधानमंत्री केविन रड भी शामिल हो गए. उन्होंने ट्वीट किया, "मैंने अभी तक जो देखा है, उसमें ये सबसे बुरे अंपायरिंग फ़ैसलों में से एक था."पूर्व क्रिकेटर शेन वॉर्न ने भी इस फ़ैसले पर आश्चर्य व्यक्त किया और लिखा कि ये चकित करने वाला फ़ैसला है.तीसरे टेस्ट के पहले दिन लंच से ठीक पहले मैदान पर मौजूद अंपायर टोनी हिल ने ख़्वाजा को विकेटकीपर के हाथों कैच आउट करार दिया.ख़्वाजा इस फ़ैसले से संतुष्ट नहीं थे और उन्होंने डीआरएस के तहत अंपायर के फ़ैसले की समीक्षा की मांग की.हॉट स्पॉट तकनीक से ऐसा लगा कि ख़्वाजा आउट नहीं थे, लेकिन तीसरे अंपायर धर्मसेना ने ख़्वाजा को आउट करार दिया.पूर्व इंग्लिश क्रिकेटर ज्योफ़ बॉयकॉट ने भी इस फ़ैसले की आलोचना की है. बीबीसी के टेस्ट मैच स्पेशल में उन्होंने कहा कि इन अंपायरों को ये सिखाना चाहिए कि आप टेलीविज़न का अपने फ़ायदे के लिए कैसे इस्तेमाल कर सकते हैं. उन्होंने कहा कि ये तकनीक का दोष नहीं है.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
खेल मंत्रालय के दबाव के चलते विजेंदर सिंह डोप टेस्ट कराने के लिए तैयार हो गए हैं. अभी तक वह किसी भी परीक्षण से बचते रहे हैं. लेकिन अब वे अपने मूत्र और खून का सैंपल देने के लिए सहमत हो गए हैं लेकिन अब भी वे अपने बाल का सैंपल देने के लिए तैयार नहीं हैं.ड्रग स्कैंडल में विजेंदर सिंह का नाम आने के एक महीने बाद खेल मंत्रालय ने इस मामले में हस्तक्षेप करने का फैसला किया है.नाडा के निदेशक मुकुल चटर्जी को भेजे गए संदेश में खेल मंत्रालय ने कहा है कि विजेंदर सिंह के हेरोइन लेने के बारे में आ रही खबरें परेशान करने वाली हैं. इस लिए उनका जल्द से जल्द परीक्षण कराया जाए और इसके परिणाम मंत्रालय को सूचित कर दिए जाएं.विजेंदर सिंह इस बात का खंडन करते रहे हैं कि उन्होंने हेरोइन का सेवन किया है.पंजाब पुलिस ने रविवार को वक्तव्य जारी कर कहा था कि विजेंदर ने कथित ड्रग तस्करों से हेरोइन लेने के बाद 12 बार उसका सेवन किया था.इस मामले में पुलिस ने कनाडा में रहने वाले ड्रग डीलर अनूप सिंह कहलों उर्फ़ रूबी को 3 मार्च को गिरफ़्तार किया था और उनके पास से 26 किलो हेरोइन बरामद हुई थी जिसका मूल्य 130 करोड़ रुपए आँका गया था.पंजाब पुलिस के प्रवक्ता ने कहा था, "यह अब सिद्ध हो चुका है कि मुक्केबाज राम सिंह ओर विजेंदर सिंह ने दिसंबर 2012 और फ़रवरी 2013 के बीच निजी इस्तेमाल के लिए कहलों और उसके साथी रॉकी से हेरोइन ली थी."खेल मंत्री जितेंद्र सिंह ने कहा है कि अगर विजेंदर सिंह इस मामले में दोषी पाए जाते हैं तो उनको इसकी सज़ा दी जाएगी. संसद के बाहर पत्रकारों से बातचीत करते हुए जितेंद्र सिंह ने कहा कि इस समय पंजाब पुलिस पूरे मामले की जाँच कर रही है.जब जाँच पूरी हो जाएगी और किसी के खिलाफ आरोप पत्र दायर किया जाएगा तो हम ज़रूर कार्रवाही करेगे. इस मामले में विजेंदर सिंह के साथी राम सिंह को नौकरी से बर्खास्त किया जा चुका है.
__________________________
इसमें कुल मिलाकर 101 खिलाड़ी शामिल थे.ज़्यादा तर लोगों को उम्मीद थी कि ऑस्ट्रेलिया के कप्तान माइकल क्लार्क सबसे महंगे खिलाड़ी के तौर पर बिकेंगे, लेकिन हुआ इसका उलटा क्योंकि क्लार्क को उनके बेस प्राइस पर ही ख़रीदा गया.सबसे चौकाने वाली नीलामी रही ऑस्ट्रेलिया के उभरते हुए ऑलराउंडर ग्लेन मैक्सवेल कि जिन्हे मुंबई इंडियंस ने पांच करोड़ तीस लाख रूपए में ख़रीदा.लेकिन पूर्व भारतीय टेस्ट खिलाड़ी मनिंदर सिंह का मानना है कि इस बार नीलामी को लेकर ज़्यादा हो-हल्ला नही हुआ.बीबीसी से बातचीत के दौरान मनिंदर सिंह ने कहा, ''सबको मालूम है कि इस बार ज़्यादा खिलाड़ियों को ख़रीदने से कोई फ़ायदा नही है क्योंकि अगले साल सभी टीमें दो-तीन खिलाड़ियों को छोड़कर सभी खिलाड़ियों की नए सिरे से नीलामी करेंगी.''मनिंदर सिंह आगे कहते है कि सभी फ्रेंचाइज़ी अपना काफ़ी पैसा पहले ही ख़र्च कर चुकी है.मनिंदर सिंह के अनुसार, ''सभी टीमों ने जो भी खिलाड़ी ख़रीदे है, उनका एक ही मुख्य उद्देश्य था कि वह अपनी टीम की बल्लेबाज़ी मज़बूत करे, शायद इसी लिए मुंबई इंडियंस ने ऑस्ट्रेलिया के पूर्व कप्तान रिकी पोंटिग को दो करोड़ एक लाख रूपए में ख़रीदा.''इसके अलावा सभी फ्रेंचाइज़ी टीमें यह भी चाहती है कि वह जिस भी खिलाडी को ख़रीदे वह पूरे सीज़न उनके लिए खेले न कि बीच में छोड़कर चला जाए.शायद इसीलिए न्यूज़ीलैंड के बल्लेबाज़ जेसी राइडर ने पहले ही कह दिया था कि वह आईपीएल की ख़ातिर इंग्लैंड के ख़िलाफ़ होने वाली सिरीज़ भी छोडने के लिए तैयार है.मनिंदर सिंह इसे सही फ़ैसला बताते हुए कहते है कि लोग देश की बाते बहुत करते है, लेकिन जब खिलाड़ी टीम से बाहर हो जाता है तो उसे मानसिक और वित्तिय सुरक्षा की ज़रूरत होती है जो देश नही देता, ऐसे में अगर खिलाड़ी ऐसा करता है तो क्या बुरा है.वही इस बार की ख़ामोश नीलामी को लेकर दिल्ली डेयरडेविल्स के सलाहकार और बीसीसीआई के पूर्व मीडिया मैनेजर अमृत माथुर कहते है कि दरअसल सिर्फ़ हैदराबाद की एक नई टीम थी जिसे खिलाड़ियों की अधिक ज़रूरत थी, अन्यथा तो बाक़ी टीमो को मालूम ही है कि अब केवल एक सीज़न बचा है.सभी टीमे पहले से ही बनी हुई है, नीलामी में उनके लिए ज़्यादा कुछ था नही, अगले सीज़न में हो सकता है नए क़ानून बने, इसलिए बहुत कम खिलाड़ी इस नीलामी में बिके.
__________________________
बातचीत से ये साफ हो गया कि उनको किस तरह का ट्यूमर है और उसका क्या इलाज होना चाहिए.हमें शुरूआत से पता था कि युवराज को किस तरह के इलाज की जरूरत है. 

युवराज को ऐसा कैंसर था जो कीमोथेरपी से काफी हद तक खत्म हो जाता है. इसमें सीमित कीमोथेरपी की जरूरत होती है. इसमें 10 या 12 चक्र के कीमोथेरपी की जरूरत नहीं होती और तीन से चार चक्र में ही काम हो जाता है.जिस बात ने युवराज की बहुत मदद की, वो थी उनकी अंदरूनी शक्ति. जब वो इलाज करवा रहे थे, तो उन्होंने ठान लिया था कि अभी मेरे साथ जो कर सकते हो वो कर लो और जब मैं ठीक होंगा तो पूरा ठीक होंगा.इसके अलावा उन्हें ये बात भी समझ आ गई थी कि वो इस केस के माध्यम से लोगों में 

कैंसर के बारे में जागरुकता फैला सकते हैं.वो बेहद शांत तरीके से योजनाएँ बनाते हैं.मैं आपको इसका उदाहरण देता हूँ.अमरीका में एक बार हम एक खेल ‘ओथेलो’ खेल रहे थे जिसमें बहुत कौशल की जरूरत होती है. ये खेल युवराज ने पहले कभी नहीं खेला था. मैं इस खेल में खुद को चैंपियन मानता हूँ क्योंकि मैं इसे सालों से खेल रहा हूँ.जब युवराज इस खेल में पहली बार हारे तो उन्होंने मुझसे कहा, “डॉक, एक बार और.”जब हमने उसी खेल को दूसरी बार खेला तो वो इतनी बुरी तरह से नहीं हारे जैसे पहली बार हारे थे.उन्होंने फिर कहा, “डॉक, एक बार और.”मैने कहा, कब तक इसे खेलेंगे. उन्होंने कहा, जब तक जीतेंगे नहीं, खेलना तो पड़ेगा.आखिरकार वो जीते नहीं क्योंकि मैं भी अच्छा खिलाड़ी हूँ लेकिन वो खेल के उस स्तर तक पहुँच गए थे कि अगर मैं खेल में एक घंटा और लगाता तो शायद वो जीत जाते.युवराज चूँकि हमेशा से ही एक अच्छे खिलाड़ी रहे हैं, इसलिए उन्हें वापस स्वस्थ होने में मदद मिली.उनकी दिनचर्या कुछ खास नहीं रहती थी. हमारी कोशिश रहती थी कि हम उन्हें एक आम व्यक्ति का माहौल दें.वो अपनी आम दिनचर्या से बेहद खुश हैं, कि मैं सुबह उठता हूँ, पराठे खाता हूँ, दोस्तों से मिलता हूँ, घूमने-फिरने जाता हूँ, शॉपिंग जाता हूँ.आम आदमी की जिंदगी उनके लिए बहुत जरूरी हो गई थी.उनकी दिनचर्या में संतुलित खाना और थोड़ा व्यायाम शामिल है.जो खाना मैं और आप खाते हैं, उनका खाना उससे अलग नहीं है. वो थोड़ा एंटी-ऑक्सिडेंट और बी-कांप्लेक्स खाते थे. उनका खाना देखकर आपको ऐसा कतई नहीं लगेगा कि वो कोई खास चीज खा रहे हैं.बहुत से लोग पूछते हैं कि क्या उन्हें इस हालत में कोई खास चीज़ खानी चाहिए? मैं कहता हूँ कि अगर आप दिन भर में आलू, प्याज, टमाटर, चावल, दाल सब्जी, नियमित तौर पर खाएँ तो आप अपने आपको पूरा फिट पाएँगे.भारत आने पर उनका इरादा था कि वो आराम करेंगे ताकि शरीर में दोबारा ताकत आए, लोगों से मिलेंगे, और पहला स्कैन आने के बाद क्रिकेट की ओर पहला कदम बढ़ाएँगे.जैसे ही जून में पहला स्कैन ठीक आया तो उन्होंने 

ट्रेनिंग की योजना बनानी शुरू कर दी.हम ये नहीं कह सकते कि उनके स्कैन में कोई समस्या नहीं थी. ये उसी तरह है कि आपके शरीर पर चोट का निशान रह जाता है. अमरीका में किए गए स्कैन में ट्यूमर के बड़े आकार के मुकाबले ताज़ा स्कैन में ट्यूमर काफी छोटा हो चुका है.हम बार-बार स्कैन करके उनकी हालत पर ध्यान देते रहेंगे.उनकी दवाई अभी बिल्कुल बंद है और उसकी जरूरत भी नहीं है.मैने युवराज को कह रखा है कि आपकी कीमोथेरपी हो चुकी है और अब आप क्रिकेट खेलिए. इसमें आश्चर्य की कोई बात नहीं है.वर्ष 2012 में कैंसर का इलाज एक अलग स्तर पर पहुँच चुका है. ये बात ठीक है कि बहुत लोगों की हालत उतनी अच्छी नहीं रहती जैसी युवराज की है, लेकिन युवराज इस अवस्था में पहुँचने वाले अकेले नहीं हैं.ऐसे भी मरीज हैं जो कीमोथेरपी के दौरान अपने काम पर जाते हैं. और मैं भारत के बाहर की बात नहीं कर रहा हूँ.आज भी ऐसे मरीज हैं जो विश्वविद्यालय में पढ़ाते हैं और अपने दफ्तर जाते हैं.उनका इलाज चलता रहता है और वो काम करते रहते हैं.ये 2012 की दवाओं की खासियत है.(बीबीसी संवाददाता विनीत खरे से बातचीत पर आधारित)
__________________________
खबरों के अनुसार इन पांच खिलाड़ियों का नाम एक भारतीय टीवी चैनल की तरफ से कराए गए एक स्टिंग ऑपरेशन में उछला था.इंडियन प्रीमियर लीग के अध्यक्ष राजीव शुक्ला ने पत्रकारों को बताया कि स्टिंग ऑपरेशन में किए गए दावों की जांच करने के लिए एक समिति का गठन किया गया है जिसके रिपोर्ट के बाद दोषी पाए जाने पर इन पांच खिलाड़ियों के खिलाफ आगे की कार्रवाई की जाएगी.राजीव शुक्ला ने बताया कि इन खिलाड़ियों को जांच रिपोर्ट आने तक निलंबित किया गया है.समाचार एजेंसी पीटीआई के मुताबिक चैनल ने स्टिंग आपरेशन कर आईपीएल में खिलाड़ियों, आयोजकों, मालिकों और खेल के बड़े नामों के बीच जारी 'घोटालों' का भांडाफोड़ करने का दावा किया है.चैनल के मुताबिक स्टिंग आपरेशन के दौरान कई खिलाड़ियों ने स्वीकार किया है कि उन्हें नीलामी में जाहिर की गई रकम से कहीं अधिक पैसे मिलते हैं.इससे पहले कथित स्पॉट फिक्सिंग के मुद्दे पर केंद्रीय खेल मंत्री अजय माकन ने कहा है कि इसकी तह तक जाना भारतीय क्रिकेट बोर्ड बीसीसीआई के लिए चुनौती होगा.सांसद और पूर्व क्रिकेटर कीर्ति आजाद ने मामले की जांच की मांग करते हुए कहा कि सरकार 'उचित कार्रवाई करे और जो गलत कर रहे हैं उनको दंडित करे.'"बीसीसीआई नियमों के उल्लंघन और भ्रष्टाचार के किसी भी तरह के मामले को बर्दाशत नहीं करेगी"मामले को गंभीर बताते हुए अजय माकन ने कहा, ''यह केवल क्रिकेट ही नहीं बल्कि और दूसरे खेलों में भी अक्सर देखा गया है कि इस प्रकार की शिकायतें न केवल भारत में बल्कि विश्व में बाकी जगहों से भी आई हैं.''उन्होंने कहा, ''बीसीसीआई के लिए यह चुनौती भी है और मौका भी है कि वह इसकी तह तक जाए और खोज करे और इसका निवारण करे. क्रिकेट के करोड़ों प्रशंसक भी यही चाहते हैं.''बीसीआईआई और आईपीएल के अधिकारियों ने भी कड़ी कार्रवाई का आश्वासन दिया है.टीवी पर स्टिंग ऑपरेशन दिखाए जाने के बाद बीसीसीआई ने एक प्रेस विज्ञप्ति जारी कर कहा था, "बीसीसीआई नियमों के उल्लंघन और भ्रष्टाचार के किसी भी तरह के मामले को बर्दाशत नहीं करेगी."उधर पत्रकारों से बातचीत करते हुए यह स्टिंग ऑप्रेशन करने वाले चैनल इंडिया टीवी के मुख्य संपादक रजत शर्मा ने कहा है कि बीसीसीआई ने उनसे स्टिंग ऑपरेशन के टेप मांगे थे जो उन्हें दे दिए गए हैं.उन्होंने कहा कि सच्चाई कैमरे में कैद है और जरुरत पड़ने पर इसे अदालत में साबित कर सकते हैं.रजत शर्मा ने कहा कि फिक्सिंग में कोई टॉप खिलाड़ी शामिल नहीं है.
__________________________
बीसीसीआई ने एक प्रेस विज्ञप्ति जारी कर कहा है कि कुछ टेलीवीजन चैनल आईपीएल में शामिल खिलाड़ियों के कथित तौर पर अवांछनीय कामों में शामिल होने की खबरें दिखा रहे हैं.प्रेस रिलीज में कहा गया है, "बीसीसीआई नियमों के उल्लंघन और भ्रष्टाचार के किसी भी तरह के मामले को बर्दाशत नहीं करेगा."भारत में क्रिकेट के खेल से संबंधित मामलों की निगरानी करनेवाली संस्था का कहना है कि स्टिंग आपरेशन से जुड़े सभी फुटेज को टीवी चैनेल से मांगा जाएगा और उसकी गहन जांच की जाएगी.बीसीसीआई के सचिव संजय जगदले की और से भेजे गए प्रेस रिलीज में कहा गया है, "गवर्निंग कांउसिल (संचालन समीति) फुटेज की जांच और मामले पर कड़ी कार्यवाही का फैसला लेने के लिए आपातकाल बैठक करेगी."समाचार एजेंसी पीटीआई के मुताबिक एक भारतीय टीवी चैनल ने स्टिंग आपरेशन कर आईपीएल में खिलाड़ियों, आयोजकों, मालिकों और खेल के बड़े नामों के बीच जारी 'घोटालों' का भांडाफोड़ करने का दावा किया है.चैनल के मुताबिक स्टिंग आपरेशन के दौरान कई खिलाड़ियों ने स्वीकार किया है कि उन्हें नीलामी में जाहिर की गई बोली से कहीं अधिक पैसे मिलते हैं.पीटीआई के मुताबिक स्टिंग में ये बात सामने आई कि केवल आईपीएल नहीं बल्कि पहले दर्जे के मैचों में भी 'फिक्सिंग' हो रही है.समाचार एजेंसी ने बीसीसीईआई के प्रमुख एन श्रीनिवासन के हवाले से कहा है कि संस्था इस स्टिंग आपरेशन का टेप हासिल करेगी और इसकी जांच के बाद जो लोग भी दोषी पाए जाएंगे उनके खिलाफ कड़ी कार्रवाई की जाएगी.क्रिकेट के खेल में हाल के सालों में मैच फिक्सिंग का मामला बड़ा गर्म रहा है.पूर्व भारतीय कप्तान मोहम्मद अजहरूद्दीन पर इसी कारण आजीवन बैन लगा था. दक्षिण अफ्रीका के कप्तान हैन्सी क्रोनिये ने मैच फिक्सिंग की बात कबूल की थी.
__________________________
इंग्लैंड के कप्तान एलेस्टर कुक ने टॉस जीतकर पहले फ़ील्डिंग करने का फ़ैसला किया है.पाँच मैचों की सिरीज़ का पहला वनडे मैच बारिश के कारण रद्द कर दिया गया था.

मैच का स्कोर देखिएभारतीय टीम: महेंद्र सिंह धोनी (कप्तान), विराट कोहली, शिखर धवन, रोहित शर्मा, सुरेश रैना, अजिंक्य रहाणे, रवींद्र जडेजा, आर अश्विन, भुवनेश्वर कुमार, मोहम्मद शमी और मोहित शर्मा.इंग्लैंड की टीम: एलेस्टर कुक (कप्तान), एलेक्स हेल, इयन बेल, जो रूट, इओन मॉर्गन, जोस बटलर, बेन स्ट्रोक्स, क्रिस वोक्स, क्रिस जॉर्डन, जेम्स ट्रेडवेल और जेम्स एंडरसन.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्वीटर पर फ़ॉलो भी कर सकते हैं.)
__________________________
आईपीएल-5 की टीवी रेटिंग कितनी रही, कितने पैसे विज्ञापन से मिले, प्रसारकों को कितना नफा-नुकसान हुआ- इन सबसे अलग दर्शकों को मैच खूब आनंद दे रहे हैं.आईपीएल के इतिहास में इतने रोमांचक मैच पहले कभी नहीं हुए. जबकि अभी 30 मैच खेले जाने बाकी हैं.हाल ही में पुणे वॉरियर्स इंडिया के खिलाफ मुंबई इंडियंस की एक रन से जीत, तो अजिंक्य रहाणे की बेहतरीन पारी के बावजूद राजस्थान रॉयल्स का डेल्ही डेयरडेविल्स से एक रन से हार जाना.इन मैचों ने दर्शकों को स्टेडियम की ओर तो खींचा ही है, टीवी पर भी लोग आखिरी पाँच ओवर का रोमांच छोड़ना नहीं चाह रहे.वैसे इस बार आईपीएल की शुरुआत भी कई एकतरफा मैचों से हुई. कुछ मैच तो इतने अंतर से जीते गए कि लगा आईपीएल-5 में जल्द ही शीर्ष टीमों का फैसला हो जाएगा.लेकिन प्रतियोगिता जैसे-जैसे आगे बढ़ी, रोमांच बढ़ा और अब आलम ये है कि करीब-करीब हर दूसरा-तीसरा मैच आखिरी ओवर तक खिंच रहा है.नौ अप्रैल को मुंबई इंडियंस और डेक्कन चार्जर्स के बीच विशाखापट्टनम में मैच हुआ. डेक्कन चार्जर्स ने पहले खेलते हुए 138 रनों का स्कोर खड़ा किया. लगा मुंबई इंडियंस की टीम आसानी से जीत जाएगी.लेकिन आखिरी ओवर तक मैच गया और मुंबई इंडियंस को आखिरी ओवर में 18 रन बनाने थे. लेकिन रोहित शर्मा ने आखिरी गेंद पर छक्का लगाकर अपनी टीम को मैच जिता दिया.इसी तरह 12 अप्रैल को चेन्नई में चेन्नई सुपर किंग्स और रॉयल चैलेंजर्स बंगलौर के बीच मैच का फैसला भी आखिरी ओवर में हुआ. बंगलौर ने पहले बल्लेबाजी करते हुए 205 रन बनाए. उन्होंने सोचा भी नहीं होगा कि इतने बड़े स्कोर के बावजूद उनकी टीम हार जाएगी.चेन्नई को 15 रनों की आवश्यकता थी. आखिरी ओवर में विकेट भी गिरे. लेकिन इस मैच की आखिरी गेंद पर चौका लगाकर रवींद्र जडेजा ने अपनी टीम को जीत दिला दी.इसी तरह कोलकाता नाइट राइडर्स और राजस्थान रॉयल्स के बीच 13 अप्रैल को हुए मैच में कोलकाता ने आखिरी ओवर में पाँच विकेट से जीत हासिल की. तो पुणे वॉरियर्स इंडिया ने चेन्नई को चार गेंद रहते सात विकेट से हराया.एक और रोमांचक मैच कोलकाता में 15 अप्रैल को हुआ, जब किंग्स इलेवन पंजाब ने मेजबान टीम को दो रनों से हरा दिया. किंग्स इलेवन पंजाब ने पहले बल्लेबाजी करते हुए 134 रनों का स्कोर ही खड़ा किया था.कोलकाता नाइट राइडर्स को आखिरी ओवर में नौ रनों की आवश्यकता थी. लेकिन आखिरी ओवर में सिर्फ छह रन ही बन पाए और कोलकाता के दर्शक सन्न रह गए.जयपुर में राजस्थान रॉयल्स और डेक्कन चार्जर्स के बीच हुए मैच का फैसला भी आखिरी ओवर में हुआ और राजस्थान ने दो गेंद रहते पाँच विकेट से जीत हासिल की.एक और हाई स्कोरिंग मैच का अंत रोमांच से हुआ, जब रॉयल चैलेंजर्स बंगलौर और पुणे वॉरियर्स इंडिया के बीच मुकाबला हुआ. पुणे ने पहले बल्लेबाजी की और 182 रन बनाए.पुणे की टीम का पलड़ा भारी रहा. लेकिन मैच के आखिरी ओवर में सब गुड़ गोबर हो गया. आखिरी ओवर में बंगलौर को 21 रन बनाने थे. सौरभ गांगुली ने आशीष नेहरा को गेंद थमाई, जो काफी अनुभवी गेंदबाज हैं.लेकिन बंगलौर की ओर से सौरभ तिवारी और एबी डी वेलियर्स ने तीन छक्के और एक चौका लगाया और पुणे की टीम मैच जीतते-जीतते हार गई.21 अप्रैल को चेन्नई में चेन्नई सुपर किंग्स और राजस्थान रॉयल्स का मुकाबला हुआ. चेन्नई को 147 रन का लक्ष्य मिला, लेकिन अच्छी स्थिति में होने के बावजूद मैच आखिरी गेंद तक खिंचा. चेन्नई को आखिरी गेंद पर दो रनों की आवश्यकता थी और टीम जीतने में सफल रही.एक और मैच में किंग्स इलेवन पंजाब ने मुंबई इंडियंस को तीन गेंद रहते छह विकेट से हराया.लेकिन अगली बार जब किंग्स इलेवन पंजाब और मुंबई इंडियंस का मुकाबला हुआ, तो रोमांच और ज्यादा था, लेकिन इस बार जीत मिली मुंबई इंडियंस को. मुंबई इंडियंस ने आखिरी ओवर की पाँचवीं गेंद पर चार विकेट से जीत गई.एक बार फिर पंजाब की टीम का मैच रोमांचक हुआ, जब उसने चेन्नई को सिर्फ सात रन से मात दी.डेल्ही डेयरडेविल्स और राजस्थान रॉयल्स के मैच ने तो रोमांच की सारी हदें पार कर दी. राजस्थान रॉयल्स ने अच्छी स्थिति में होने के बावजूद एक रन से मैच गँवा दिया.राजस्थान रॉयल्स को आखिरी ओवर में 12 रनों की आवश्यकता थी और उसके सिर्फ दो विकेट गिरे थे. सबसे बड़ी बात ये थी कि रहाणे पिच पर थे. लेकिन एक छक्का लगाने के बावजूद उमेश यादव के ओवर में 10 ही रन बने.आखिरी गेंद पर दो रनों की आवश्यकता थी. लेकिन एक भी रन नहीं बने और ओवैस शाह रन आउट हो गए.एक बार फिर किंग्स इलेवन पंजाब ने रॉयल चैलेंजर्स बंगलौर को एक गेंद रहते चार विकेट से हराया.एक और मैच का नतीजा आखिरी गेंद पर निकला और मुंबई इंडियंस ने जीत हासिल की. पुणे वॉरियर्स की टीम कम स्कोर वाला ये मैच हार गई. मुंबई ने पहले खेलते हुए सिर्फ 120 रन बनाए थे.लेकिन पुणे की टीम 121 रनों का लक्ष्य पूरा नहीं कर पाई. आखिरी ओवर में पुणे को 12 रन बनाने थे. लेकिन मुनाफ पटेल ने संभल कर गेंदबाजी की. आखिरी गेंद पर पुणे को चार रन बनाने थे, लेकिन वो दो ही रन बना पाए.तो आईपीएल-5 ने रोमांचक मैचों के मामले में पहले के आईपीएल संस्करणों को पीछे छोड़ दिया है जबकि अभी कई मैच और खेले जाने हैं.
__________________________
रविवार को भारत के विरुद्ध जीत के लिए 458 रनों के लक्ष्य का पीछा करने उतरी दक्षिण अफ्रीका की टीम 450 रन ही बना सकी जबकि दो विकेट उसके हाथ में बचे हुए थे.मेज़बान टीम ने रविवार को 138 रनों से आगे खेलना शुरू किया था लेकिन 143 के स्कोर पर उसका तीसरा विकेट पीटरसन की शक्ल में जल्द ही गिर गया.इसके बाद कैलिस ने पारी को संभालने की कोशिश की लेकिन वे भी 34 रन बनाकर ज़हीर ख़ान की गेंद पर एलबीडब्ल्यू आउट हो गए.कैलिस के बाद एबी डी विलियर्स 103 रन बनाकर ईशांत शर्मा की गेंद का शिकार बने.ड्यूमिनी भी पांच रन बनाकर मोहम्मद शमी की गेंद पर अपना विकेट खो बैठे.फिर डू प्लेसी जब तक पिच पर टिके रहे, दक्षिण अफ्रीका की जीत की उम्मीदें जीवित रहीं, लेकिन रहाणे ने उन्हें 134 रन के निजी स्कोर पर रन आउट करा दिया.इसके बाद धीरे-धीरे मैच दक्षिण अफ्रीका की पकड़ से निकलता गया. फिलेंडर 25 और स्टेन छह रन बनाकर आख़िर तक विकेट पर डटे ज़रूर रहे लेकिन अपनी टीम को जीत दिलाने में नाकाम रहे.स्टेन ने मैच की आख़िरी गेंद पर ज़ोरदार छक्का ज़रूर जड़ा लेकिन दक्षिण अफ्रीका की टीम के लिए तब तक बहुत देर हो चुकी थी.मेज़बान टीम ने शनिवार को अपनी जुझारु क्षमता दिखाते हुए भारतीय गेंदबाज़ों का जमकर मुक़ाबला किया था और पहले विकेट के लिए कप्तान स्मिथ और पीटरसन ने 108 रन जोड़े थे.शनिवार को दक्षिण अफ्रीका का पहला विकेट स्मिथ की शक्ल में गिरा था. उन्हें 44 रन के निजी स्कोर पर रहाणे ने रन-आउट कराया.दूसरा विकेट हाशिम अमला का गिरा जो केवल चार रन बनाकर मोहम्मद शमी की गेंद का शिकार बने.पीटरसन 76 और डू प्लेसी 10 रन बनाकर विकेट पर टिके रहे थे और उन्होंने रविवार को 138 रनों से आगे खेलना शुरू किया था.इससे पहले, जीत के लिए भारत ने मेज़बान टीम के सामने 458 रनों का लक्ष्य रखा था.भारत ने दो विकेट के नुक़सान पर 284 रनों से आगे खेलना शुरु किया था और शनिवार को उसकी पूरी पारी 421 रन पर सिमट गई.चेतेश्वर पुजारा 153 रन बनाकर कैलिस की गेंद पर डिवीलियर्स के हाथों कैच आउट हुए.विराट कोहली चार रन से शतक से चूक गए और 96 के स्कोर पर जेपी ड्यूमिनी की गेंद पर एबी डी विलियर्स को कैच थमा बैठे.कप्तान धोनी और ज़हीर ख़ान ने 29-29 रन बनाए. धोनी को फ़िलैंडर ने कैच आउट कराया जबकि ज़हीर नाबाद रहे.मुरली विजय ने 39, रोहित शर्मा ने छह, रहाणे ने 15 और ईशांत शर्मा तथा मोहम्मद शमी ने चार-चार रनों को योगदान दिया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
यह सिरीज़ का आख़िरी मैच था जिसमें युवा और प्रतिभाशाली भारतीय टीम का मुक़ाबला श्रीलंका के हाथों हाल में हारी हुई अंग्रेज़ टीम से था.हमें लगा कि समय गुजारने का इससे अच्छा मौक़ा नहीं हो सकता. लेकिन जैसा हम सोच रहे थे वैसा कुछ नहीं हुआ.हमें आशंका थी कि इंग्लैंड का मौसम हमारी योजनाओं पर पानी फेर सकता है. लेकिन उसने ऐसा नहीं किया. भारतीय टीम ने किया.क्रिकेट का खेल अपनी अनिश्चतताओं के लिए जाना जाता है लेकिन इस मैच में भारतीय टीम ने इतना घटिया प्रदर्शन किया जितना आप सोच सकते हैं.युवा खिलाड़ियों से सजी भारतीय टीम ने ढाई दिन में ही शर्मनाक ढंग से आत्मसमर्पण कर दिया.जब हमने अपने हवाई टिकटें बुक कराई थीं तो भारत लॉर्ड्स टेस्ट में शानदार जीत के साथ सिरीज़ में 1-0 से आगे था.जब हम ओवल पहुंचे तो टीम इंडिया सिरीज़ में 1-2 से पिछड़ चुकी थी. टीम दो मैच शर्मनाक ढंग से हार चुकी थी और मेरे जेहन में 2011 की यादें ताज़ा हो गईं जब टीम इंडिया को इंग्लैंड दौरे में 0-4 की हार झेलनी पड़ी थी.सिरीज़ की शुरुआत में कोई ऐसे परिणाम की उम्मीद नहीं कर रहा था.ऑस्ट्रेलिया और श्रीलंका के हाथों हार के बाद इंग्लिश टीम झंझावातों से गुजर रही थी.लॉर्ड्स टेस्ट में हार के बाद कप्तान एलेस्टेयर कुक को हटाने और इंग्लिश क्रिकेट में आमूलचूल परिवर्तन की मांग बलवती हो गई.ऐसा कहा जा रहा था कि कुक की कुर्सी अगले टेस्ट के लिए सिर्फ़ इसलिए बच गई क्योंकि टीम के पास उनका कोई विकल्प नहीं था.दूसरी तरफ़ भारत ने तीन सालों से उपमहाद्वीप के बाहर कोई मैच नहीं जीता था. लॉर्ड्स पर जीत कप्तान महेंद्र सिंह धोनी और उनके युवा तुर्कों के लिए संजीवनी मानी जा रही थी.साउथैम्पटन में टॉस जीतने के बाद बल्लेबाज़ी करने उतरे कुक ने अपना पहला टेस्ट खेल रहे तेज़ गेंदबाज़ पंकज सिंह की गेंद को रवींद्र जडेजा के सुरक्षित हाथों में खेल दिया.अगर जडेजा यह कैच पकड़ लेते तो कुक एक बार फिर सस्ते में आउट हो जाते और इंग्लिश टीम का गिरा हुआ मनोबल गोता खाकर और नीचे गिर जाता और लॉर्ड्स की कहानी दोहराई जाती.लेकिन गेंद जडेजा के हाथों से उछल गई और कुक ने इस जीवनदान का फ़ायदा उठाते हुए 95 रन की आत्मविश्वास लौटाने वाली पारी खेली.इसके बाद बैलेंस और बेल से शतक जमाए. भारत के शीर्ष आठ बल्लेबाज़ों में से सात ने 20 से ज़्यादा रन बनाए लेकिन कोई भी 54 से आगे नहीं गया.दूसरी पारी में भारतीय टीम ताश के पत्तों की तरह बिखर गई और 266 रन की हार झेलकर उसने इंग्लैंड को सिरीज़ में 1-1 से बराबरी करने का मौका दे दिया.ओल्ड ट्रैफर्ड में अगले टेस्ट में टीम इंडिया की और भी दुर्गति हुई जब इंग्लैंड ने पारी और 54 रन से जीत हासिल की. भारत के युवा तुर्क कुछ ही दिनों में हीरो से ज़ीरो बन गए.टीम के छह बल्लेबाज़ शून्य पर आउट हुए और इस तरह उन्होंने एक अनचाहे रिकॉर्ड की बराबरी कर ली. टीम में नए जोश की उम्मीद में मैं और मेरे बेटे ओवल पहुंचे थे.कुक ने इस मैच से कप्तान और बल्लेबाज़ के रूप में अपनी प्रतिष्ठा पुनर्स्थापित कर दी जबकि भारतीय टीम ने हमें निराश किया.विराट कोहली और चेतेश्वर पुजारा को भारतीय क्रिकेट का भविष्य माना जा रहा था.कोहली को तीसरे नंबर पर बल्लेबाज़ी के लिए राहुल द्रविड़ के और पुजारा को चौथे नंबर के लिए सचिन तेंदुलकर के उत्तराधिकारी के तौर पर देखा जा रहा था.पुजारा ने ट्रेंट ब्रिज में सिरीज़ के पहले मैच में 38 और 55 रन की पारियां खेली. उसके बाद उनका स्कोर क्रमशः 28, 43, 24, 2, 0, 17, 4 और 11 रहा.कोहली का प्रदर्शन तो और भी खराब रहा. उनके खाते में एक भी अर्द्धशतक नहीं है और वह 1, 8, 25, 0, 39, 28, 0, 7, 6 और 20 रन की पारियां ही खेल सके.नौवें नंबर पर बल्लेबाज़ी करने वाले भुवनेश्वर कुमार का औसत इन दोनों बल्लेबाज़ों से बेहतर रहा.हां कुछ बहाने ज़रूर मौजूद हैं. भारत को टॉस और मौसम, दोनों का साथ नहीं मिला.तीन बार टीम इंडिया को ऐसी परिस्थितियों में बल्लेबाज़ी करनी पड़ी जो इंग्लैंड के स्विंग गेंदबाज़ों के अनुकूल थीं.ओवल में पहले दिन लगभग सर्दियों जैसी स्थिति थी और फिर इंग्लैंड के बल्लेबाज़ी करते समय सूरज निकल आया था. भारतीय टीम फिर जैसे ही दूसरी पारी खेलने उतरी सूरज इंग्लैंड के तेज़ गेंदबाज़ों की मदद के लिए बादलों में छिप गया.लेकिन केवल इसे भारतीय बल्लेबाज़ों की लगातार नाकामी का बहाना नहीं बनाया जा सकता है.एकाध बार 200 से कम के स्कोर पर आउट हो जाना दुर्भाग्यपूर्ण माना जा सकता है लेकिन लगातार पांच बार ऐसा होना अकुशलता नहीं तो लापरवाही लगती है.साउथैम्पटन में दूसरी पारी के बाद भारतीय टीम का स्कोर 178, 152, 161, 148 और 94 रहा. पिछले चार दशकों में भारतीय टीम ने कभी ऐसे स्कोर नहीं किए हैं.इसके बरक्स इंग्लैंड का प्रदर्शन देखें तो शर्म और बढ़ जाती है. हर बार टीम इंडिया की हार का अंतर बढ़ता गया. साउथैम्पटन में 266 रन से, मैनचेस्टर के ओल्ड ट्रैफर्ड में पारी और 54 रन से और लंदन के दि ओवल में पारी और 244 रन से.तो क्या टीम पर मेरा और मेरे बेटों का ग़ुस्सा जायज़ है? जब मैंने दो महीने पहले इस सिरीज़ का पूर्वावलोकन लिखा था तो कहा था, "दिग्गजों के जाने के बाद आज की टेस्ट टीम पुनर्निर्माण के दौर से गुजर रही है और संभव है कि इसका प्रदर्शन 2011 की टीम की तरह हो. तब इंग्लिश गेंदबाज़ों की तेज़ी और स्विंग से भारतीय टीम को चारों टेस्ट में हार झेलनी पड़ी थी."धोनी की टीम को मेरी उम्मीदों पर खरा उतरना था.फिर भी भारतीय प्रशंसकों को धोनी की टीम से बेहतर प्रदर्शन की उम्मीद थी.उन्हें उम्मीद थी कि युवा खिलाड़ी पिछली बार के बुढ़ाते खिलाड़ियों की तरह आसानी से आत्मसमर्पण नहीं करेंगे और अधिक साहस, आत्मविश्वास का परिचय देंगे और अपनी प्रतिभा से आगे जाकर प्रदर्शन करेंगे.लॉर्डस में जीत ने उनकी इन उम्मीदों के पंख लगा दिए थे कि पुराना डर नाहक है और टीम का पुनरुत्थान होने लगा है. लेकिन सिरीज़ के दूसरे हाफ में टीम के शर्मनाक आत्मसमर्पण ने उन उम्मीदों को ज़मींदोज़ कर दिया.धोनी को अब इंग्लैंड में वनडे और ट्वेंटी-20 खेलना है जिसमें उन्हें महारत हासिल है.टीम में कुछ नए खिलाड़ी जुड़ेंगे और इन दोनों प्रारूपों में टेस्ट की तुलना में कम दमखम की ज़रूरत होती है. अगर टीम अच्छा करती है तो भारतीय प्रशंसक टेस्ट सिरीज़ की निराशा को भूल जाएंगे.लेकिन ओवल टेस्ट के अंतिम दो दिनों के टिकटों पर खीझ निकाल रहे मेरे बेटे और मैं टीम इंडिया को शायद माफ़ नहीं कर पाऊंगा.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
मैच के आखिरी दिन भारत को जीत के लिए 50 रन चाहिए थे जो भारत ने बड़ी आसानी से बना लिए. इस जीत के साथ ही भारत ने चार मैचों की इस सिरीज में 1-0 की बढ़त हासिल कर ली है.मंगलवार को पाँचवे दिन का खेल जब शुरु हुआ तो ऑस्ट्रेलिया ने चौथे दिन के नौ विकेट पर 232 रन के स्कोर को आगे बढ़ाया.लेकिन उसका आखिरी विकेट गिरने में ज़्यादा समय नहीं लगा.नेथन लयॉन का विकेट जडेजा ने लिया और इसके साथ ही ऑस्ट्रेलिया की पूरी टीम 241 पर सिमट गई. हेनरिकेज़ 81 रन बनाकर नाबाद रहे.इस तरह भारतीय बल्लेबाज़ों के सामने जीत के लिए सिर्फ 50 रनों का लक्ष्य था और उसके पास पूरी बैटिंग लाइनअप थी. भारत की दूसरी पारी में हालांकि मुरली विजय और सहवाग आने के कुछ देर बाद ही आउट हो गए लेकिन भारत के लिए चिंता की बात नहीं थी. 50 रनों के मामूली से लक्ष्य को पुजारा और सचिन ने जल्द ही हासिल कर लिया. चेतेश्वर पुजारा आठ और सचिन तेंदुलकर 14 रनों पर नाबाद रहे.सचिन ने पारी में दो छक्के भी लगाए. भारत के लिए अश्विन ने इस मैच में कुल 12 विकेट लिए.इस तरह भारत ने चेन्नई टेस्ट पाँचवे दिन आठ विकेट जीत लिया.इससे पहले  टेस्ट मैच की पहली पारी में ऑस्ट्रेलिया ने 380 रन बनाए थे जिसमें कप्तान माइकल क्लार्क के 130 रन शामिल थे. भारत की ओर से पहली पारी में अश्विन ने शानदार गेंदबाज़ी करते हुए सात विकेट चटकाए थे.ऑस्ट्रेलिया के 380 रनों के जवाब में भारत ने पहली पारी में 572 रनों का विशाल स्कोर खड़ा किया था. इसमें सचिन ने 81 रन और विराट कोहली के 107 रनों का योगदान दिया था. लेकिन भारतीय पारी का आकर्षण रहा कप्तान धोनी का दोहरा शतक. वे 224 रन बनाकर आउट हुए थे.ऑस्ट्रेलिया अपनी दूसरी पारी में पारी की हार से तो बच गया था लेकिन इतने रन नहीं बना पाया था कि मैच में पकड़ बना सके.
__________________________
दुनिया के बेहतरीन बल्लेबाज़ के तौर पर भारतीय क्रिकेट टीम के कप्तान विराट कोहली एबी डी विलियर्स, जो रूट, केन विलियम्सन और डेविड वॉर्नर आगे रहे. अपने मौजूदा फॉर्म के कारण 28 साल के कोहली की अंतर्राष्ट्रीय क्रिकेट में जमकर तारीफ़ हो रही है. कोहली के यही तेवर जारी रहा तो उन्हें काबू में करना किसी भी गेंदबाज़ के लिए आसान नहीं होगा. सीमित ओवरों के क्रिकेट में कोहली बैटिंग की रैंकिंग में अव्वल हैं और टेस्ट क्रिकेट में वह दूसरे नंबर पर हैं. कैप्टन कोहली की अगली परीक्षा ऑस्ट्रेलिया के ख़िलाफ़ अपनी ही ज़मीन पर होनी है. बोर्डर-गावस्कर ट्रॉफ़ी विराट कोहली के लिए एक बार फिर से खुद को साबित करने का मौक़ा है. इस ट्रॉफ़ी के पहले ऑस्ट्रेलिया के पूर्व कप्तान रिकी पोंटिंग ने कहा है कि ऑस्ट्रेलिया के लिए इंडिया में सिरीज़ आसान नहीं होगी. पोंटिंग ने कोहली को ख़तरनाक बल्लेबाज़ करार दिया. उन्होंने कहा कि ऑस्ट्रेलियाई टीम को विराट कोहली को काबू में रखना होगा. पोंटिंग ने कहा कि अभी विराट कोहली दुनिया के बेहतरीन बल्लेबाज़ हैं. पोंटिंग से पूछा गया कि क्या कोहली दुनिया के बेस्ट बैट्समैन हैं, तो उन्होंने कहा कि शायद हां. उन्होंने गल्फ़ न्यूज से कहा, ''मेरा मानना है कि शायद यह छह या सात महीने की बात है. अब वह इससे आगे निकल चुके हैं.''42 साल के पोंटिंग ने यह भी कहा कि पोंटिंग का रिकॉर्ड इंग्लैंड में ख़राब रहा है. उन्होंने कहा कि कोहली को अभी बहुत कुछ साबित करना है. पोंटिंग ने यह भी कहा कि सचिन तेंडुलकर के साथ कोहली की तुलना करना जल्दबाजी होगी, कोहली को महान क्रिकेटर कहना जल्दबाजी होगी. उन्होंने कहा, ''हमलोग हमेशा सचिन, लारा और कैलिस के बारे में बात करते हैं. इन्होंने 120, 130 और 135 टेस्ट मैच खेले हैं. विराट तो अभी आधा भी नहीं खेल पाए हैं. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
टेस्ट सिरीज़ में सूपड़ा साफ़ करने के बाद वनडे सिरीज़ में भी टीम इंडिया ने श्रीलंकाई खिलाड़ियों का पसीना निकाला हुआ है और वो 5 मैचों की सिरीज़ में 4-0 से आगे चल रही है.कोहली-रोहित के कमाल से जीता भारतक्रिकेट मैच में घुसा तीरकोलंबो में खेले गए चौथे वनडे में भारत ने 168 रनों से बड़ी जीत दर्ज की है.कप्तान विराट कोहली और रोहित शर्मा के आक्रामक शतकों की बदौलत भारत ने 375 रनों का विशाल स्कोर खड़ा किया था और श्रीलंका की पूरी टीम 207 रनों पर ढेर हो गई.लेकिन हार के सिलसिले की इस ताज़ा कड़ी ने सिर्फ़ श्रीलंका को शर्मसार ही नहीं किया बल्कि उसके लिए बड़ा सिरदर्द पैदा कर दिया है.इस हार ने ये तय कर दिया कि श्रीलंका ख़ुद-ब-ख़ुद (ऑटोमेटिक क्वालिफ़िकेशन) साल 2019 में खेले जाने वाले आईसीसी वर्ल्ड कप क्रिकेट के लिए क्वालीफ़ाई नहीं कर सकेगी.ऐसा करने के लिए उसे पांच मैचों की सिरीज़ में कम से कम दो मैच जीतने थे. 1996 में विश्व कप जीतने वाली श्रीलंकाई टीम को 30 मई से 15 जुलाई के बीच खेले जाने वाले आगामी वर्ल्ड कप में हिस्सा लेने के लिए वेस्टइंडीज़ के ख़राब प्रदर्शन पर निर्भर करना पड़ेगा.इस विश्व कप का मेज़बान इंग्लैंड है और उसके अलावा 30 सितंबर को रैंकिंग में शीर्ष सात स्थान हासिल करने वाली टीमों को इस वर्ल्ड कप में सीधा जाने का मौका मिलेगा.इसके लिए अब श्रीलंका को इंतज़ार करना होगा. भारत के 4-0 से सिरीज़ जीतने के बाद अब निगाहें वेस्टइंडीज़ पर होंगी. इंग्लैंड में होने वाली वनडे सिरीज़ में अगर वो कोई मैच हारता है तो श्रीलंका को मौका मिलेगा.ऐसा इसलिए कि अगर श्रीलंका रविवार को होने वाला इस सिरीज़ का आख़िरी मैच जीत भी जाता है तो अंक तालिका में उसके हिस्से 88 पॉइंट आएंगे लेकिन वो ऑटोमेटिक क्वालिफ़िकेशन के लिए काफ़ी नहीं हैं.जिन टीमों को वर्ल्ड कप में सीधा जाने का मौक़ा नहीं मिलता, उन्हें क्वालीफ़ाइंग टूर्नामेंट में हिस्सा लेकर इस बड़े क्रिकेट समारोह में जाने की कोशिश करनी होती है. इस टूर्नामेंट में आम तौर पर कमज़ोर टीमें हिस्सा लेती हैं. और अगर वेस्टइंडीज़ आगे जीत दर्ज करती है और श्रीलंका को क्वालीफ़ाइंग दौर से गुज़रना होता है तो किसी वक़्त सबसे मज़बूत टीमों में गिने जानी वाली टीम के लिए ये काफ़ी अजीब बात होगी.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
 लॉर्डस मैदान पर ऑस्ट्रेलिया के हाथों 150 रन से हार के बाद अफ़रीदी ने टेस्ट मैचों से संन्यास लेने की घोषणा की थी. लंदन में पाकिस्तान क्रिकेट बोर्ड के चेयरमैन इजाज़ बट्ट, टीम प्रबंधन और वरिष्ठ खिलाड़ियों के बीच बैठक के बाद नया कप्तान चुना गया. लीड्स में ऑस्ट्रेलिया के ख़िलाफ़ दूसरे टेस्ट मैच और इंग्लैंड के ख़िलाफ़ चारों टेस्ट मैचों में सलमान बट्ट कप्तानी करेंगे. विकेटकीपर कामरन अकमल को उप कप्तान बनाया गया है. बाँए हाथ के बल्लेबाज़ सलमान बट्ट ऑस्ट्रेलिया के ख़िलाफ़ लॉर्डस मैच में दोनों पारियों में सबसे ज़्यादा रन बनाने वाले बल्लेबाज़ थे ( 63 और 92 रन). शाहिद अफ़रीदी ने शुक्रवार को कहा था कि 28 टेस्ट मैच खेल चुके सलमान को कप्तान बनाना चाहिए. अफ़रीदी का कहना था कि सलमान में कप्तान बनने का दम है. पीसीबी के बयान में यूनिस खान और मोहम्मद यूसुफ़ का भी ज़िक्र था. बयान में कहा गया, “हमने यूनिस खान और मोहम्मद यूसुफ़ को टीम में शामिल करने पर भी विचार किया लेकिन फ़ैसला टाल दिया गया है.” पिछले साल ऑस्ट्रेलिया में ख़राब प्रदर्शन के बाद कई पाकिस्तानी खिलाड़ियों के ख़िलाफ़ क़दम उठाए गए थे और यूसुफ़ और यूनिस पर अनिश्चितकालीन समय के लिए पाबंदी लगा दी गई थी.
__________________________
आदित्य जोशी ने जूनियर बैडमिंटन विश्व रैंकिंग में पहली रैंक हासिल की है. ऐसा करने वाले वह पहले भारतीय खिलाड़ी हैं.आदित्य जोशी को लेकर कई उम्मीदें जताई जा रही हैं. इस बारे में वह क्या सोचते हैं?आदित्य जोशी कहते हैं, "आगे आने वाले टूर्नामेंट में अच्छा खेलना मेरा लक्ष्य है. ओलंपिक, वर्ल्ड जूनियर जैसे जो बड़े टूर्नामेंट हैं उनमें पदक लाना मेरा लक्ष्य है."लेकिन जो चीज़ हैरान करती है वो है आदित्य की रैंकिंग में ज़बरदस्त सुधार. एक साल पहले आदित्य की जूनियर रैंकिंग 54 थी. नंबर वन तक का सफ़र उन्होंने कैसे इतनी जल्दी तय किया इसके जवाब में वह कहते हैं, "इसके पीछे बहुत लोगों की मेहनत है. मेरे पापा मेरे कोच हैं, प्रकाश पादुकोण बैडमिंटन एकेडमी में मैंने प्रैक्टिस की है वहां के कोच, मेरी मां इन सभी का मेरी सफलता में हाथ है."आदित्य ने सिर्फ़ पांच साल की उम्र में बैडमिंटन खेलना शुरू कर दिया था. उनके भाई प्रतुल भी बैडमिंटन के राष्ट्रीय स्तर के खिलाड़ी हैं.कम उम्र से ही उनके पिता दोनों भाइयों को सुबह साढ़े पांच बजे उठाकर स्टेडियम लेकर जाते थे.अतुल जोशी कहते हैं, "मुझे लगता था कि आदित्य नंबर वन रैंकिंग हासिल कर सकता है. आदित्य ने बहुत कम उम्र से ही अपने बड़े भाई के साथ टूर्नामेंट जीतने शुरू कर दिए थे."आदित्य की पृष्ठभूमि उन लोगों के लिए मिसाल है जो कहते हैं कि छोटे शहरों के खिलाड़ियों को मौके नहीं मिलते या वे आगे नहीं बढ़ सकते. आदित्य के ज़िले धार के पिछड़ेपन का अंदाज़ा इस बात से लगाया जा सकता है कि धार को रेल लाइन दूर-दूर तक नहीं छूती. फिर भी उन्होंने मुश्किलों को सफलता की राह में नहीं आने दिया.आदित्य कहते हैं, "मुझे ऐसा नहीं लगता कि मैं किसी बड़े शहर में होने पर अलग मुकाम पर होता. अगर आप किसी बड़े शहर में हों और कुछ न करें तब भी आप कहीं नहीं पहुंच सकते."आदित्य ने धार में भारतीय खेल प्राधिकरण के सेंटर में ट्रेनिंग ली है. ये सेंटर विक्रम वर्मा ने बतौर खेल मंत्री शुरू करवाया था.आदित्य के पिता कहते हैं, "धार छोटी जगह है लेकिन यहां हमें सुविधाएं मिल जाती हैं. आदित्य और उनके साथी खिलाड़ी यहां से हर वर्ग में राष्ट्रीय चैंपियन बन चुके हैं."आदित्य हर रोज़ कम से कम छह घंटे प्रैक्टिस करते हैं. लेकिन बी कॉम फर्स्ट ईयर के छात्र आदित्य को पढ़ाई और खेल में संतुलन बिठाना मुश्किल नहीं लगता. वह हर रविवार को वक़्त मिलने पर फ़िल्में देखने का मौका हाथ से नहीं जाने देते और टेनिस और क्रिकेट के मैच भी देखते हैं.ख़ुद आदित्य को साइना नेहवाल और पीवी सिंधु का खेल बहुत पसंद है.तो क्या वाकई आदित्य से भारतीय बैडमिंटन के प्रशंसक बहुत उम्मीदें लगा सकते हैं? इस सवाल के जवाब में पूर्व एशियन बैडमिंटन चैम्पियन दिनेश खन्ना कहते हैं, "रैंकिंग से ये अनुमान लगाना कि यही खिलाड़ी भारत में बैडमिंटन का भविष्य है, ठीक नहीं होगा. लेकिन ये कहना ज़्यादा सही होगा कि वह एक प्रतिभाशाली खिलाड़ी हैं जिनसे हमें भविष्य में उम्मीदें हो सकती हैं."वरिष्ठ बैडमिंटन खिलाड़ी पारुपल्ली कश्यप कहते हैं, "किसी भी वर्ल्ड रैंकिंग में नंबर वन आना निश्चित तौर पर शानदार है. जूनियर रैंकिंग में नंबर वन आना उनके लिए अच्छी बात है. उन्हें और मेहनत कर के अच्छा प्रदर्शन करना होगा."वरिष्ठ खेल पत्रकार कृष्णास्वामी कहते हैं कि आदित्य से इतनी उम्मीदें लगाना ठीक नहीं. वह कहते हैं, "इतनी कम उम्र में उन पर ये टैग लगाना थोड़ा ग़लत होगा क्योंकि उन पर दबाव बढ़ता जाएगा क्योंकि जूनियर से जब भी सीनियर वर्ग में कोई खिलाड़ी आता है तो उस पर कई दबाव आते हैं. ये सब देखने के लिए शायद एक-दो साल का वक़्त लगेगा."हालांकि अभी आदित्य की सीनियर रैंकिंग 460 है लेकिन इसके पीछे वजह ये है कि उन्होंने सीनियर टूर्नामेंट ज़्यादा नहीं खेले हैं. मुमकिन है कि वह ज़्यादा मैच खेलें तो उनकी रैंकिंग में सुधार हो. हालांकि अभी आदित्य का पूरा ध्यान ताइपेई में होने वाली एशियाई चैंपियनशिप और मलेशिया में होने वाली वर्ल्ड जूनियर चैंपियनशिप पर है.शायद आदित्य भी रैंकिंग के साथ आए दबाव को समझते हैं. वह कहते हैं, "अभी मैंने रणनीति तैयार नहीं की है. बस यही है कि इस बार अच्छा प्रदर्शन करना है क्योंकि रैंक वन हो गई है तो इसके साथ काफ़ी ज़िम्मेदारी भी है."(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
मैच की शुरुआत से ताबड़तोड़ हमले करते हुए फ़्रांस ने 5-2 से जीत हासिल की और अंतिम 16 में प्रवेश कर लिया.पूरे मैच में फ़्रांस की टीम छाई रही और स्विटज़रलैंड के पास फ़्रांस के आक्रमण का कोई जवाब नहीं था.मैच का पहला हाफ़ ज़बरदस्त एक्शन से भरपूर था.फ़ुटबॉल विशेषज्ञ नोवी कपाड़िया के मुताबिक़, "फ़्रांस इस विश्व कप में ज़बरदस्त तैयारी के साथ आई है. इस मैच में उनकी विविधता इसी बात से पता लगती है कि पांचो गोल अलग-अलग खिलाड़ियों ने और अलग-अलग तरीक़े से किए. अगर उनकी फ़ॉर्म आगे भी ऐसी ही रही तो बाक़ी टीमों के लिए फ़्रांस को रोकना बड़ा मुश्किल हो जाएगा."17वें मिनट में फ़्रांस को कॉर्नर मिला जिसे ओलिविए यिवू ने ज़ोरदार हेडर करके गोल किया और फ़्रांस को 1-0 की लीड दिला दी.स्विटज़रलैंड की टीम इससे संभल भी नहीं पाई थी कि ठीक एक मिनट बाद ब्लेस माट्वीडी ने गोल करके फ़्रांस को 2-0 की बढ़त दिला दी.स्विटज़रलैंड के खेमे में हलचल मच चुकी थी. पूरी टीम बिखर चुकी थी. फ़्रांस ने ज़बरदस्त काउंटर अटैक की रणनीति अपना रखी थी.32वें मिनट में उन्हें एक और गोल करने का मौक़ा मिला जब स्विटज़रलैंड के जोहेन डिजोरेयो ने फ़्रांस के स्टार खिलाड़ी करीम बेंज़ेमा को गोल पोस्ट के पास ग़लत तरीके से टेकल किया और रैफ़री ने बिना समय गंवाए फ़्रांस को पेनल्टी दे दी.लेकिन इस बार बेंज़ेमा की किक को स्विटज़रलैंड के गोलकीपर ने सही पूर्वानुमान लगाते हुए रोक लिया.फ़्रांस फिर भी नहीं रुका नहीं और आठ मिनट बाद छोटे कद के माटियो वालब्वेना ने ज़बरदस्त काउंटर अटैक के बाद बनाए मूव से गोल करके फ़्रांस को 3-0 की बढ़त दिला दी.दूसरे हाफ़ में भी फ़्रांस के हमले जारी रहे. हालांकि स्विटज़रलैंड भी एक-दो बार गोल करने के पास पहुंचा लेकिन आख़िर वक़्त में तालमेल की कमी से वो गोल नहीं कर पाए.67वें मिनट में पॉल पोग्बा की बेहतरीन पास को करीम बेजेंमा ने संभाला जो सही समय पर सही जगह थे और बॉल को गोल पोस्ट में झुला दिया. फ़्रांस की टीम 4-0 से आगे हो चुकी थी और स्विटज़रलैंड की कमर टूट चुकी थी.73वें मिनट में एक बार फिर बेंजेमा के पास को मूसा सिसोको ने संभाला और स्विटज़रलैंड के गोलकीपर फिर से चकमा खा गए. स्कोर फ़्रांस के पक्ष में 5-0 हो चुका था.स्टेडियम में बन संवरकर अपनी टीम का उत्साह बढ़ाने आए स्विटज़रलैंड के कई प्रशंसकों के चेहरों पर आंसू साफ़ देखे जा सकते थे.लेकिन मैच में ड्रामा अब भी बाकी था. 81वें मिनट में स्विटज़रलैंड के ब्लेरिम जेमिली ने गोल करके स्विटज़रलैंड को थोड़ी राहत दी.87वें मिनट में स्विटज़रलैंड ने एक गोल और कर दिया.लेकिन इतने ज़ोरदार मैच का सामान्य अंत तो हो ही नहीं सकता था.बिलकुल आख़िरी मिनट में एक बार फिर फ़्रांस के करीम बेंजेमा ने ज़ोरदार किक लगाकर फ़्रांस का स्कोर 6-2 कर दिया.लेकिन तभी एंटी क्लाइमेक्स हुआ और पता चला कि बेंजेमा की किक से ठीक पहले रैफ़री मैच समाप्ति का ऐलान कर चुके थे.इस तरह से फ़्रांस ने 5-2 से मैच में जीत हासिल की.इसके अलावा ग्रुप ई के एक मैच में इक्वेडोर ने होंडूरास को 2-1 से हरा दिया. (बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटरपर भी फ़ॉलो कर सकते हैं.)
__________________________
कोर्ट ने पंजाब और हरियाणा हाईकोर्ट के पूर्व मुख्य न्यायाधीश मुकुल मुदगल की अगुवाई में तीन सदस्यीय नया जांच पैनल बनाने का प्रस्ताव दिया है.जस्टिस एके पटनायक और जेएस केहर की बैंच ने इस पैनल के लिए वरिष्ठ वकील और अतिरिक्त सॉलिसिटर जनरल एन नागेश्वर राव और आसाम क्रिकेट संघ के सदस्य निलय दत्ता के नाम का प्रस्ताव दिया.कोर्ट ने बीसीसीआई काउंसिल और क्रिकेट एसोसिएशन ऑफ़ बिहार (कैब) से पूछा कि वो बताएं कि ताज़ा फ़िक्सिंग जांच के कमजोर पहलू क्या हैं, जिस पर प्रस्तावित पैनल को निर्देश दिए जाने चाहिए.इस मामले की सुनवाई मंगलवार को भी होगी, तभी कोर्ट औपचारिक आदेश पास करेगी.बैंच ने बीसीसीआई का वह प्रस्ताव ख़ारिज कर दिया कि फ़िक्सिंग मामले की जांच के लिए वरिष्ठ राजनीतिज्ञ अरुण जेटली और निलय दत्ता को लेकर स्पेशल कमेटी बनाई जाए.उसने बीसीसीआई की वह अपील भी ख़ारिज कर दी कि मुंबई पुलिस द्वारा दाख़िल चार्जशीट के बाद अगर नई जांच की ज़रूरत हो, तभी प्रस्तावित पैनल बने.ग़ौरतलब है कि बीसीसीआई के जांच पैनल के सदस्यों हाईकोर्ट जज टी जयराम छोटा और आर बालासुब्रह्मण्यम की रिपोर्ट में श्रीनिवासन को क्लीन चिट देते हुए कहा गया था कि उन्होंने कुछ ग़लत नहीं किया.श्रीनिवासन को जून में तब अध्यक्ष पद की ज़िम्मेदारियों से खुद को अलग करना पड़ा था, जब उनके दामाद गुरुनाथ मयप्पन का नाम फ़िक्सिंग मामले में आया था.बिहार एसोसिएशन ने कोर्ट में तर्क दिया था किस तरह बीसीसीआई के आंतरिक जांच पैनल ने श्रीनिवासन, मयप्पन, इंडिया सीमेंट्स और आईपीएल के दूसरे अधिकारियों को पुलिस रिपोर्ट आने से पहले ही दोषमुक्त कर दिया था.पूर्व आस्ट्रेलियाई क्रिकेटर माइक हसी ने हाल ही में श्रीनिवासन का वह स्पष्टीकरण ख़ारिज कर दिया था कि मयप्पन तो महज 'क्रिकेट उत्साही' हैं.हसी ने अपनी नई आत्मकथा में कहा है कि असल में मयप्पन ही चेन्नई सुपर किंग्स को चला रहे थे.हसी ने साल 2008 में आईपीएल के पहले सत्र में चेन्नई सुपर किंग्स टीम की ओर से शिरकत की थी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
इतने बेरहम कि नॉन स्ट्राइकिंग पर खड़ा बल्लेबाज़ और मैदान पर फ़ील्डिंग कर रहे सभी खिलाड़ी तमाशबीन से ज़्यादा कुछ नज़र नहीं आते.एक बार फिर कुछ ऐसा ही हुआ बांग्लादेश प्रीमियर लीग के फ़ाइनल में. गेल ने छक्कों की ऐसी झड़ी लगाई कि उन्होंने चार साल पहले इंडियन प्रीमियर लीग में बनाया अपना 17 छक्कों का विश्व रिकॉर्ड को पीछे छोड़ दिया. 38 साल के गेल ने 18 छक्कों के साथ नया कीर्तिमान रच दिया. रंगपुर राइडर्स की तरफ से खेलते हुए गेल ने 69 गेंदों में 146 रन बनाए और इस दौरान 18 छक्कों के अलावा पाँच चौके जड़े. गेल टी-20 में 20 शतक मारने वाले पहले बल्लेबाज़ बन गए हैं. गेल की टीम रंगपुर राइडर्स ने फ़ाइनल मुक़ाबला 57 रन से जीत लिया. गेल ने मारे 26 छक्केढाका डायनामाइट्स के ख़िलाफ़ गेल ने अपना गियर 10वें ओवर के बाद बदला. 10वें ओवर तक गेल 28 गेंदों पर 34 रन बनाकर क्रीज पर थे, लेकिन इसके बाद उन्होंने खालिद अहमद की चौथी और पाँचवीं गेंद पर छक्का उड़ाकर मैच का रुख़ ही पलट दिया.फिर तो क्या शाहिद अफ़रीदी और क्या किरोन पोलार्ड गेल ने सभी गेंदबाज़ों को जमकर धुना. इस शतक के साथ क्रिस टी-20 में 11000 रन बनाने वाले पहले बल्लेबाज़ भी बन गए हैं. क्रिस के बाद ब्रैंडन मैक्कलम का नाम आता है जो 8526 रन के साथ दूसरे नंबर पर हैं. क्रिस गेल अब तक टी-20 में 819 छक्के मार चुके हैं. इसके अलावा क्रिस गेल बांग्लादेश प्रीमियर लीग में 100 छक्के मारने वाले पहले बल्लेबाज़ भी बन गए हैं. उनके 146 रनों में पांच चौके भी शामिल रहे. पारी की शुरुआत करने आए क्रिस गेल अंत तक नाबाद रहे. उनकी धुंआधार पारी की बदौलत रंगपुर राइडर्स ने ढाका डायनामाइट को 206 रनों की चुनौती दी. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
डकेट क्रिकेट ऑस्ट्रेलिया एकादश के ख़िलाफ़ दो दिवसीय अभ्यास मैच में इंग्लैंड लॉयंस की टीम का हिस्सा थे, लेकिन इस घटना के बाद अनुशासन समिति ने उन्हें निलंबित कर दिया है.ख़बरों के मुताबिक, पर्थ में उन्होंने अपने एक सीनियर खिलाड़ी के साथ बहस के बाद शराब उड़ेल दी. ये घटना गुरुवार देर रात की बताई जा रही है.'फिर हो भारत और पाकिस्तान के बीच क्रिकेट'भारतीय टेस्ट क्रिकेट की वो पांच ख़ास पारियांक्रिकेट में तहलका मचाने उतरीं कश्मीरी लड़कियांइससे पहले ब्रिस्टल में हुए बेन स्टोक्स विवाद को लेकर इंग्लैंड टीम के ऊपर खास निगाह रखी जा रही थी. बेन डकेट इंग्लैंड के लिए तीन टेस्ट और 4 एकदिवसीय मैच खेल चुके हैं. उन्होंने अपना आखिरी मैच 2016 में भारत के ख़िलाफ़ खेला था, जिसे इंग्लैंड की टीम हार गई थी.131 टेस्ट खेल चुके जेम्स एंडरसन इंग्लैंड की तरफ़ से सबसे ज़्यादा विकेट चटकाने वाले गेंदबाज़ हैं और कहा जा रहा है कि इस घटना में एंडरसन की कोई गलती नहीं थी.इससे पहले सितंबर में ब्रिस्टल में हुई घटना को लेकर बेन स्टोक्स और एलेक्स हेल्स को निलंबित कर दिया गया था. इसकी वजह से स्टोक्स एशेज़ सीरीज में हिस्सा नहीं ले पाए.इंग्लैंड टीम ऑस्ट्रेलिया के ख़िलाफ़ एशेज़ सिरीज़ के पहले दोनों मैच हार चुकी है. ब्रिस्बेन में खेले गए पहले मैच में उसे 10 विकेट से हार का सामना करना पड़ा था और एडिलेड में खेले गए दूसरे मैच में 120 रनों से शिकस्त झेलनी पड़ी थी.जब पाकिस्तानी को ख़ून देने के लिए तैयार थे बेदी जब खिलाड़ियों को इनाम में मिला घी, गाय और अनाजप्रदूषण की आदत नहीं या फिर श्रीलंकाई खिलाड़ियों का ड्रामा?(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
एक ऐसे समाज में जहाँ पहले से ही बहुत सामाजिक असमानता है, आप करोड़ों की बोलियां लगा रहे हैं. आप किसी को 14 करोड़ रुपए में किसी को दस करोड़ रुपए में ख़रीद-बेच रहे हैं.वो भी तब जब लोग देख रहे हैं कि इस पर गोरखधंधे और सट्टेबाज़ी के आरोप लगे हैं. आरोप ही नहीं लगे हैं, टीम के मालिक पाए गए हैं सट्टेबाज़ी करते हुए.मुद्गल कमेटी की रिपोर्ट में तो गुरुनाथ मेयप्पन को दोषी पाया गया है. कमेटी ने पुलिस के रिकॉर्ड और दूसरे कई दस्तावेज़ों को देखा है और उन पर लगे आरोपों को सही पाया है.रिपोर्ट में साफ़ तौर पर कहा है कि मेयप्पन टीम का चेहरा थे जबकि बीसीसीआई के प्रमुख और उनके ससुर एम श्रीनिवासन ने पहले कहा था कि मेयप्पन क्रिकेट के शौकीन के तौर पर टीम से जुड़े थे. रिपोर्ट में कहा गया है कि मेयप्पन सट्टेबाज़ी में भी शामिल थे.कमेटी के पास सज़ा देने का अधिकार नहीं है इसलिए उसने सिफ़ारिश की है कि आईपीएल की गवर्निंग काउंसिल के नियमों के तहत तो चेन्नई सुपर किंग्स की टीम को बंद कर देना चाहिए.इस कमेटी ने राजस्थान की टीम के मालिकों शिल्पा शेट्टी और राज कुंद्रा के ख़िलाफ़ जाँच की बात कही है.इस पैनल के एक सदस्य निलय दत्ता हैं. दत्ता क्रिकेट बोर्ड से संबंधित हैं. उन्होंने एक अलग रिपोर्ट दी है.निलय दत्ता ने किसी खिलाड़ी का नाम लिए बिना कहा कि उनकी जिनसे बात हुई उनमें पांच-छह खिलाड़ियों के नाम आए हैं.पैनल ने शामिल सभी ने कहा है कि इस पूरे मामले की विधिवत जाँच होनी चाहिए.रॉयल चैलेंजर्स बंगलौर के मालिक विजय माल्या ने अपनी एयरलाइंस को दिवालिया घोषित किया और बंद कर दिया.उसके कर्मचारी अभी भी तऩख्वाह के लिए विरोध प्रदर्शन कर रहे हैं. एक तरफ माल्या कह रहे हैं कि आपको कर्मचारियों की तऩख्वाह देने के लिए पैसा नहीं दूसरी तरफ आप 14 करोड़ रुपए में खिलाड़ी ख़रीद रहे हैं.मेरी निजी राय है कि आईपीएल क्रिकेट के डीएनए से खिलवाड़ कर रहा है. क्रिकेट की बुनियादी स्किल्स को नष्ट कर रहा है. हो सकता है कि किसी को लगे कि यह सही है.अगर यह पब्लिक को पसंद है तो इसे चलना देना चाहिए. लेकिन इसका यह मतलब नहीं है कि इसमें जो काला धन है, जो मैच फिक्सिंग हो रही है उसे जारी रहने दिया जाए. इन चीज़ों पर कार्रवाई होनी चाहिए.अगर ये एक प्राइवेट इंटरप्राइज़ बन गया है, इसमें बड़े बड़े कारोबारी पैसा लगा रहे हैं तो इसमें कोई रेगुलेशन होना चाहिए.जो लोग आईपीएल को पसंद करते हैं वो भी इस बात से खुश नहीं होंगे कि इसमें फिक्सिंग हो रही है, इसमें काला पैसा लग रहा है. आईपीएल के प्रशंसक भी साफ़ सुथरा खेल देखना चाहेंगे.भारतीय क्रिकेट की सबसे बड़ी समस्या है 'हितों का टकराव'. बोर्ड के प्रेसीडेंट श्रीनिवासन एक टीम के मालिक हैं. ऐसे में वो चाहेंगे अपनी टीम को बचाना. जब तक 'हितों के ऐसे टकराव' हैं तब तक कोई सही क़दम उठाना संभव नहीं लगता.जब इतने अधिक पैसों वाला टूर्नामेंट हो रहा है तो इसके लिए एक स्वतंत्र रेगुलेटर होना चाहिए. ऐसा रेगुलेटर जिसका न बोर्ड से मतलब हो, न ही टीम मालिकों से और न खिलाड़ियों से.रेगुलेटर का एक कोड आफ़ एथिक्स होना चाहिए. खेल से जुड़ी सभी शिकायतें उसके पास जानी चाहिए. जो एथिक्स को तोड़ रहा हो उसे बहुत सख्त सज़ा होनी चाहिए.आरोप तो टेस्ट क्रिकेट में भी लगते हैं लेकिन वहाँ इसकी जाँच के लिए एंटी करप्शन यूनिट है.आईपीएल में एक ऐसा मैकेनिज्म होना चाहिए जहाँ ऐसे खिलाड़ियों को सज़ा मिले ताकि देखने वालों को लगे कि जिसने ग़लत किया है उसे सज़ा भी मिली है.आईपीएल की गवर्निंग काउंसिल है तो उसमें इतने 'हितों के इतने टकराव' हैं कि वो चाहते ही नहीं कि कोई कार्रवाई की जाए.पहले क्रिकेट में इतना पैसा नहीं था. पहले किसी को आइडिया नहीं था कि एक दिन इतना पैसा आ सकता है.आईपीएल के खेल में प्राइवेट बिज़नेस का पैसा लगा है, इसमें ग्लैमर जुड़ा है. इसमें खिलाड़ी देश के लिए नहीं खेल रहा होता एक प्राइवेट क्लब के लिए खेल रहा है.इसमें खिलाड़ी दो महीने में ऐसे लोगों से संपर्क में आता है जिसमें से कई वो लोग उसका ग़लत फायदा उठाना चाहते हैं.ऐसे माहौल में एक रेगुलेशन की बहुत ज़्यादा ज़रूरत है. एक वॉचडॉग की तरह रेगुलेशन हो क्योंकि इसमें गड़बड़ होने की बहुत ज़्यादा संभावना है.आईपीएल में बहुत यंग खिलाड़ी शामिल होते हैं. वो देखते हैं कि कुछ खिलाड़ी तो करोड़ों रुपए कमा रहे हैं और कुछ को बहुत कम पैसा मिल रहा है.आईपीएल का लाइफ स्पैम बहुत कम हैं. आईपीएल में 60-70 प्रतिशत खिलाड़ी ऐसे हैं जो एक सीज़न या दो सीज़न खेलेंगे. अगर वो इतना पैसा और ग्लैमर देखेंगे तो यह मानवीय स्वभाव के अनुकूल ही है कि वो इसकी तरफ ज़रूर आकर्षित होंगे.मैं आईपीएल बंद करने के पक्ष में नहीं हूँ. अगर लोगों को पसंद है तो यह हो सकता है. लेकिन इसे चलाना है तो ऐसा चलाया जाए कि यह क्रिकेट की छवि को ख़राब न करे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पहली बार भारतीय क्रिकेट टीम के कप्तान विराट कोहली ने स्पोर्ट्स स्टार को दिए इंटरव्यू में उस यादगार पल को याद करते हुए अनुष्का का ज़िक्र किया है. कोहली ने अपने संघर्ष के दिनों को याद करते हुए बताया कि उन्होंने कभी इसकी कल्पना नहीं की थी कि उनकी ज़िंदगी में एक ऐसा दिन आएगा जब उन्हें टीम इंडिया की कप्तानी सौंप दी जाएगी.  अनुष्का संग सगाई पर कोहली ने तोड़ी चुप्पीइंटरनेट पर ट्रोल करने वाले हैं बुजदिल-अनुष्कास्टार स्पोर्ट्स इंडिया को दिए इंटरव्यू में विराट ने कहा, "मुझे याद है कि तब मैं मोहाली में था. टेस्ट सिरीज़ चल रही थी और मैं अनुष्का के साथ था.'' उन्होंने इस इंटरव्यू में कहा है, ''आश्चर्य की बात है जब मैं टेस्ट कप्तान बना तो भी अनुष्का के साथ था, वो एक बेहद ख़ूबसूरत मौका था, मोहाली में जब उन्होंने मुझे फोन पर ये बताकर फ़ोन रखा तो मैं भावुक हो गया. मेरी आंखों में आंसू थे.''अनुष्का सिडनी में, विराट की एकग्रता?कोहली कहते हैं, "जब मैंने अनुष्का को बताया तो मेरी आंखों में आंसू थे और आंखों के आगे सब पुराने दिन घूम गए. जब से मैंने अकादमी में खेलना शुरू किया था, मैंने कभी नहीं सोचा था कि यह दिन कभी मेरी ज़िंदगी में आएगा. ये दिन आया और मैं अनुष्का को ये बता पाया जो कि अपने आप में बेहद ख़ूबसूरत था."इस इंटरव्यू को लेकर ऑनलाइन प्रतिक्रियाएं भी आ रही हैं. यूट्यूब पर एक यूज़र प्रिंस ने अनुष्का शर्मा को निशाना बनाते हुए कहा, "अनुष्का को अपने खेल से दूर रखिए, ये सबके लिए अच्छा होगा."इस पर एक अन्य यूट्यूब यूज़र आशी झाझरिया ने अनुष्का का बचाव करते हुए कहा, "प्रिंस आप जो कह रहे हैं वो आपके हिसाब से ठीक हो सकता है बाकियों के हिसाब से नहीं."अनुष्का शर्मा को विराट कोहली के ख़राब प्रदर्शन के लिए पहले भी निशाना बनाया जा चुका है. एक अन्य यूट्यूब यूज़र ने लिखा है कि ये एक शानदार रोमांटिक स्टोरी है जो कि सबसे शानदार होगी. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
कप्तान विराट कोहली के नाबाद 56 रनों और ज़हीर खान की उम्दा गेंदबाजी की बदौलत मिली इस जीत के साथ बैंगलोर ने तालिका में चौथा स्थान हासिल कर लिया है.ज़हीर ख़ान ने 17 रन देकर चार विकेट हासिल किए.बारिश के कारण बाधित इस मैच को 8 ओवर तक सीमित कर दिया गया. बैंगलोर ने पहले खेलते हुए विराट कोहली और क्रिस गेल की तूफानी शुरुआत की बदौलत चेन्नई के सामने 107 रनों की मुश्किल चुनौती रखी.उसके बाद ज़हीर ख़ान की घातक गेंदबाजी के कारण इस चुनौती को 

चेन्नई के बल्लेबाज पार नहीं कर सके और 8 ओवरों में छह विकेट पर 82 रन ही बना सके.विराट कोहली ने 29 गेंदों की पारी में छह चौके और चार छक्के लगाए. जबकि हेनरिक्स ने तीन गेंदों पर तीन चौके जड़े. विराट कोहली को उनकी शानदार बल्लेबाजी के लिए मैन ऑफ द मैच चुना गया.शनिवार को ही खेले गए आईपीएल के एक अन्य मैच में किंग्स इलेवन पंजाब ने मुंबई इंडियंस को 50 रनों से हरा दिया.हिमाचल प्रदेश क्रिकेट संघ स्टेडियम में पहले बल्लेबाजी करते हुए पंजाब की टीम ने मुंबई के सामने जीत के लिए 184 रनों का लक्ष्य रखा.लेकिन मुम्बई की टीम बीसवें ओवर महज़ 133 रनों पर ही ढेर हो गई. मुम्बई की पारी की शुरुआत ही विकेट गिरने के साथ हुई और सलामी बल्लेबाज ग्लेन मैक्सवेल शून्य के कुल योग पर बिना खाता खोले पवेलियन लौट गए.हालांकि हार के बावजूद मुम्बई का टी20 लीग के प्लेऑफ में जाना तय है.(बीबीसी हिन्दी के 

एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
फ़ाइनल में पहुंचने से पहले तीनों टीमों को लेकर इतनी अनिश्चितता शायद ही किसी त्रिकोणीय सिरीज़ में इससे पहले कभी रही हो.कहां तो मेज़बान वेस्ट इंडीज़ की टीम, श्रीलंका और भारत को शुरुआती मैचों में हराकर 9 अंकों के साथ फ़ाइनल में लगभग पहुंच ही चुकी थी लेकिन बाद में उसने ना सिर्फ दोनों मुक़ाबले गवाएं बल्कि वो रन रेट में भी काफ़ी पिछड़ गई.दूसरी तरफ़ भारत ने अपने पहले दोनों मैच गवाएं और तब ऐसा लगने लगा कि शायद भारतीय क्रिकेट टीम पर चैंपियंस ट्रॉफी जीतने की खुमारी छाई हुई है.तभी भारतीय टीम लय में लौटी. उसने पहले तो वेस्टइंडीज़ को हराया और फिर अगले मैच में श्रीलंका को डकवर्थ लुइस नियम के आधार पर 81 रनों से हराया.पिछले कुछ मैचों में श्रीलंका का दबदबाभारत के ख़िलाफ़ नज़र नही आया है, ख़ासकर जब से मुरलीधरन ने एकदिवसीय क्रिकेट को अलविदा कहा है. इसके अलावा वक़्त के साथ साथ उसके तेज़ गेंदबाज़ लसिथ मलिंगा की रफ़्तार और धार में भी कमी आई है लेकिन फ़ाइनल मुक़ाबले की ख़ुशी मलिंगा तो क्या, किसी भी खिलाड़ी में जोश पैदा कर सकती है.श्रीलंका के उपुल थरंगा और कुमार संगकारा का बल्ला इस सिरीज़ में खूब बोला है लेकिन इसके साथ यह भी ध्यान रखना होगा कि भले ही श्रीलंका की टीम को बुधवार को थोड़ा आराम करने का मौक़ा मिला हो लेकिन इससे पहले वह लगातार तीन दिन मैदान पर रही थी.पहले तो वेस्ट इंडीज़ के ख़िलाफ़ उन्होंने बारिश से प्रभावित मैच के परिणाम के लिए दो दिन इंतज़ार किया और उसके अगले ही दिन उनका सामना भारत से हुआ, जहां उनकी टीम बल्लेबाज़ी करते हुए पूरी तरह बिखर गई.अब भारतीय टीम का दारोमदार फिर से सलामी जोड़ी रोहित शर्मा और शिखर धवन पर रहेगा जिनके चलते टीम के सभी बल्लेबाज़ फॉर्म में आ जाते हैं.विराट कोहली ने दिखा दिया है कि एकदिवसीय क्रिकेट में 100 से ज़्यादा मैच खेलने के बाद उनमें अब विपरीत हालात का सामना करने का हुनर आ चुका है. गेंदबाज़ी में भी युवा भुवनेश्वर कुमार अब सबसे भरोसेमंद तेज़ गेंदबाज़ हैं, तो इशांत शर्मा ने भी फिटनेस और फॉर्म से अपने आलोचकों को शांत किया है.आर अश्विन और उमेश यादव भी कोई बहुत खराब गेंदबाज़ी नही कर रहे है. ऐसे में इसभारतीय टीम की फिल्डिंग का स्तर भी काफ़ी बेहतर है.ऐसे में भारतीय टीम श्रीलंका के मुक़ाबले बीस ही नज़र आती है लेकिन फ़ाइनल मैच समाप्त होने से पहले किसी भी टीम की जीत की भविष्यवाणी अभी नही की जा सकती.इस फ़ाइनल मुक़ाबले में भारत के कप्तान महेंद्र सिंह धोनी भी खेल सकते है बशर्ते वह 100 प्रतिशत फिट हो.अगर दोनों टीमों के बीच पिछले 10 मैचों के परिणाम की बात की जाए तो उनमें श्रीलंका ने 4 और भारत नें 5 मैच जीते ही जबकि 1 मैच में नतीजा नही निकला था.गुरुवार को फ़ाइनल मैच में भारत के दिनेश कार्तिक पर विशेष नज़रें रहेंगी जो इन दिनों मिल रहे अवसर का पूरा फ़ायदा नही उठा पा रहे है.फ़ाइनल का नतीजा चाहे जो हो, लेकिन वेस्ट इंडीज़ की टीम की साख को उसके ख़राब खेल के कारण बड़ी ठेस पहुंची है जबकि इस सिरीज़ में गेल, पोलार्ड, सैमी, ब्रॉवो, सैमुअल्स और सुनील नारायण के होते हुए भी टीम में वो दम नहीं दिखा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और

 ट्विटर पर फ़ॉलो भी कर सकते हैं.)
__________________________
इंडियन ग्रां प्री में भाग लेने के लिए दिल्ली पहुंचे लूइस हेमिल्टन से पूछा गया कि भारत में सड़कों पर गाड़ी चलाने का अनुभव कैसा रहा.इस सवाल के जवाब में हेमिल्टन ने कहा, “मैं भारतीय सड़कों पर गाड़ी नहीं चलाता. भारतीय सड़कों के लिए मेरे पास ड्राइवर है. भारतीय सड़कें बहुत व्यस्त हैं. आज मैंने गाड़ी चलाने की कोशिश की लेकिन मैं समझ ही नहीं पाया कि हो क्या रहा है. मैं नहीं जानता कि हम कैसे किसी से टकराने से बच गए.”हेमिल्टन ने कहा कि भारत की सड़कों पर चलती हुए गाड़ियों को देखकर अंदाज़ा लगाया जा सकता है कि भारत में ज़रूर शानदार फॉर्मूला वन ड्राइवर होंगे.जब उनसे पूछा गया कि भारतीय रेस को क्या खास बना सकता है तो उन्होंने कहा, “एक रेस को ट्रैक और दर्शक खास बनाते हैं. सिंगापुर और सिलवरस्टोन में रेस देखने की लिए दर्शकदीर्घा खचाखच भरी होती है. अगर भारत में भी दर्शक बड़ी संख्या में रेस देखने आएं तो रेस खास होगी.”पिछले वर्ष हुई इंडियन ग्रां प्री की पहली रेस के दौरान लगभग एक लाख लोग मौजूद थे, लेकिन इस वर्ष टिकटों की बिक्री इतनी ज्यादा नहीं हुई है और अनुमान लगाए जा रहे हैं कि अबकी बार रेस का हाउसफुल होना मुश्किल है.हेमिल्टन ने कहा कि भारतीय ट्रैक स्पीड के हिसाब से थोड़ा धीमा है लेकिन इसके मोड़ ड्राइवर के अनुभव की परीक्षा लेते हैं.हैमिल्टन ने स्वीकार किया कि इस वर्ष के ड्राईवर्स खिताब की रेस से वो बाहर हो चुके हैं.मर्सिडीज़ टीम में लुइस हैमिल्टन सात बार के चैंपियन माइकल शूमाकर की जगह लेगें जिन्होंने संन्यास लेने की घोषणा की है.
__________________________
स्कॉटलैंड पुलिस ने इन दोनों अधिकारियों के नामों की जानकारी नहीं दी है.इन पर मारपीट करने का आरोप लगा है. बताया गया है कि दोनों को रविवार को पुलिस हिरासत में ही रहना पड़ेगा.सोमवार को इन्हें मजिस्ट्रेट के सामने पेश किया जाएगा.ये अधिकारी भारत के विभिन्न खेलों के खिलाड़ियों, अधिकारियों, कोच और सहायक स्टाफ़ की 305 लोगों की टीम का हिस्सा हैं.राष्ट्रमंडल खेलों का समापन तीन अगस्त को हो रहा है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
2006 की चैंपियन इटली ने इंग्लैंड को 2-1 से हराकर अपने अभियान की शुरुआत की. 1966 में एक बार विश्व कप अपने नाम कर चुकी इंग्लैंड और चार बार की चैंपियन इटली ने खेल की शुरुआत संभलकर की.इटली की टीम कप्तान पिरलो, वेरेटी, डारमियान और रोसी के सहारे मूव बनाने की कोशिश कर रही थी, तो दूसरी तरफ़ इंग्लैंड की रक्षा पंक्ति पूरी मुस्तैदी से इन पर नज़र रख रही थी. इटली के बालोटेली भी इसी बीच दूर से शॉट जमाकर इंग्लैंड के गोलकीपर जॉए हार्ट की परीक्षा ले रहे थे.दर्शकों को इन दोनों टीमों से ज़बर्दस्त खेल की उम्मीद थी, लेकिन खेल बड़ी सोची-समझी रणनीति के तहत रक्षात्मक खेला जा रहा था. आखिरकार 35वें मिनट में इटली को कॉर्नर मिला, जिसे इटली के केंडरेवा ने चतुराई से पेनल्टी एरिया के बाहर खड़े पेलेटा की तरफ़ सरका दिया और पेलेटा ने इसे मार्हिसियों के लिए छोड़ दिया.मार्हिसियों ने बॉल को संभाला और एक ज़ोरदार किक से शानदार गोल कर दर्शकों को झूमने पर मजबूर कर दिया. अभी इटली के समर्थकों को पूरी तरह से झूमने का मौक़ा भी नहीं मिला था कि दो मिनट बाद ही एक काउंटर अटैक पर बाएं छोर से इंग्लैंड के स्टर्लिंग ने बॉल को संभाला और तेज़ी से आगे बढ़ते हुए एक शानदार पास रूनी की तरफ बढ़ाया.इसके बाद रूनी ने क्रॉस पास स्टुरिजे को दिया, जिसे उन्होंने बेहतरीन दिशा देते हुए गोल बॉक्स में पहुंचाकर स्कोर 1-1 से बराबर कर दिया. मध्यांतर से पहले दो मिनट में दो बेहतरीन गोल देखकर स्टेडियम में मौजूद दर्शकों का पैसा वसूल हो चुका था. आधे समय तक स्कोर 1-1 ही रहा. मध्यांतर के बाद इटली के हमले इंग्लैंड पर ऐसे शुरू हुए कि उसका तालमेल ही बिगड़ गया. केंडरेवा लगातार बॉल को पैनल्टी एरिया के पास पहुंचाते रहे. ऐसे ही एक शानदार मूव पर केंडरेवा ने खेल के 50वें मिनट में एक क्रॉस बालोटेली को दिया, जिन्होंने उसका भरपूर फ़ायदा उठाते हुए गोल कर इटली को 2-1 से आगे कर दिया.अब तक खेल रफ़्तार पकड़ चुका था. इंग्लैंड के जेरार्ड, जॉनसन और रूनी अपनी तरफ़ से गोल करने की पूरी कोशिश कर रहे थे, लेकिन इटली की रक्षा पंक्ति पूरी तरह मुस्तैद थी. इंग्लैंड को 88वें मिनट में कॉर्नर भी मिला, लेकिन उसके रक्षकों ने इसका फ़ायदा इंग्लैंड को नहीं उठाने दिया.इंग्लैंड के स्टर्लिंग को खेल के अतिरिक्त समय में यैलो कार्ड भी मिला. इसके बाद मिली फ़्री किक पर कप्तान पिरलो ने शानदार किक लगाई, जो गोल बार से टकराते हुए गोल बॉक्स के ऊपर से निकल गई, लेकिन इससे मैच के नतीजे पर कोई असर नहीं पड़ा और इटली ने 2-1 से मैच को अपने नाम करते हुए पूरे तीन अंक अर्जित किए. अब ग्रुप डी में बेहतर गोल अंतर के आधार पर कोस्टारिका पहले और इटली दूसरे स्थान पर है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ग्लूसेस्टर नॉर्दर्न सीनियर लीग साइड साउडली एएफ़सी डीन जंगल के किनारे पर है. क्लब के अनुसार उसे 1,000 पौंड (क़रीब एक लाख रुपए) के नुक़सान का अनुमान है.अब तक सुअर तीन बार सुअर का नुक़सान कर चुके हैं.क्लब के चेयरमैन इयान मारफ़ेल कहते हैं, "हमारे मैदानकर्मियों के अनुसार क्रिसमस से पहले तक पिच ठीक नहीं हो पाएगी."वे बताते हैं, "हमारे स्थानीय मैदानकर्मियों ने हमें फ़ोन करके इस बारे में बताया और सोमवार को हम मैदान देखने गए. पिच बहुत ख़राब स्थिति में थी. यह बहुत ख़राब हुआ.""उसके बाद हमने पिच को दुरुस्त करने के लिए काम करवाया लेकिन वो फिर घुस आए."जंगल से लगे मैदान को घेरने वाली बाड़ में से ये सुअर मैदान में घुस रहे हैं. पांच साल पहले भी क्लब को इसी दिक़्क़त से दो-चार होना पड़ा था, लेकिन तब मामला इतना गंभीर नहीं था.मार्फ़ेल ने बीबीसी स्पोर्ट्स को बताया, "अगले दिन वहां एक सुअर विशेषज्ञ को भी ले जाया गया और उसने बताया कि यह जानवर आदतन ऐसा कर रहे हैं. क्योंकि यह एक तराशा हुआ मैदान है, इसलिए यहां खोदने पर उन्हें कीड़े जैसा खाना आसानी से मिल जाता है. वह तो बस यहां जल्दी से घुसकर खाने की तलाश में खोदने लगते हैं."क्लब के खिलाड़ी हर हफ़्ते खेलने के लिए पांच पौंड (क़रीब पांच सौ रुपए) देते हैं. मार्फ़ेल के अनुसार वह जानते हैं कि जंगल से घिरे होने का क्या मतलब होता है.उन्होंने बताया, "यहां किसी भी क्लब के साथ ऐसा हो सकता था, लेकिन हम ही बदक़िस्मत थे. अब खिलाड़ी जाकर देखेंगे कि वह इसे दुरुस्त करने के लिए क्या कर सकते हैं.""पिछले दस सालों से इसे डीन जंगल में सबसे शानदार पिचों में से एक माना जाता था. इसलिए इसे इस हालत में देखकर थोड़ी तकलीफ़ तो होती है."पिछले साल फ़रवरी 2012 में एक बिल्ली एनफ़ील्ड पिच पर घुस आई थी. तब लिवरपूल ने टॉटेनहैम के ख़िलाफ़ गोलविहीन मैच खेला था जो ड्रॉ हो गया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
माइकल क्लॉर्क की कप्तानी में पूरी टीम भी पॉन्टिंग को जीत के साथ विदा करना चाहती थी. लेकिन दक्षिण अफ़्रीकी टीम ने पॉन्टिंग की उम्मीदों पर पानी फेर दिया.पॉन्टिंग ख़ुद भी अपने करियर के अंतिम टेस्ट में कुछ ख़ास नहीं कर सके. पर्थ टेस्ट की दोनों पारियों में वे दहाई अंक में नहीं पहुंच पाए.पहली पारी में पॉन्टिंग ने 4 और दूसरी पारी में महज 8 रन बनाए.पॉन्टिंग ने कुल 168 टेस्ट मैचों में 51.57 की औसत से 13378 रन बनाए. लेकिन विदाई वाले टेस्ट में वे कुछ ख़ास नहीं कर पाए.पॉन्टिंग अकेले नहीं हैं, क्रिकेट की दुनिया में पॉन्टिंग के अलावा कई जीनियस खिलाड़ी रहे हैं जिनके लिए टेस्ट से विदाई यादगार नहीं रही.टेस्ट क्रिकेट में सबसे पहले 10 हज़ार रन बनाने वाले सुनील गावस्कर को भी टेस्ट मैचों में हार के साथ विदा होना पड़ा था.भारत और पाकिस्तान के बीच 13 से 17 मार्च, 1987 के बीच चिन्नास्वामी स्टेडियम, बेंगलौर में खेला गया मैच लिटिल मास्टर का आखिरी मैच था. भारत ये मैच 16 रन से हार गया था. सुनील गावस्कर ने पहली पारी में 21 रन बनाए थे और दूसरी पारी में उन्होंने बेहतरीन 96 रनों की पारी खेली.अपनी आखिरी टेस्ट पारी में शतक नहीं बना पाने का जितना अफ़सोस उन्हें रहा होगा उससे ज़्यादा अफसोस उन्हें टीम को जीत नहीं दिला पाने का रहा होगा.सुनील गावस्कर ने 125 टेस्ट मैचों में 51.12 की औसत से 10,125 रन बनाए. टेस्ट क्रिकेट में उनके नाम 34 शतक हैं. टेस्ट क्रिकेट में सबसे ज़्यादा 400 रन और एक बार 375 रनों की पारी खेलने का कारनामा दिखाने वाले ब्रायन लारा भी अपने अंतिम टेस्ट मैच में ख़ुशकिस्मत नहीं रहे.पाकिस्तान के ख़िलाफ़ 27 नवंबर से 01 दिसंबर, 2006 के बीच कराची में खेला गया टेस्ट मैच लारा के करियर का आख़िरी टेस्ट साबित हुआ. वेस्टइंडीज़ यह मैच 199 रन से हार गया था.लारा ने अपने अंतिम टेस्ट की पहली पारी में खाता भी नहीं खोल पाए जबकि दूसरी पारी में उन्होंने 49 रनों का योगदान दिया.लारा ने 131 टेस्ट मैचों में 52.81 की औसत से 11953 रन बनाए. उनकी झोली में 34 टेस्ट शतक भी हैं.राहुल द्रविड़ ने जब अपना आखिरी टेस्ट खेला था, तब उन्हें अंदाजा नहीं था कि ये उनका आखिरी टेस्ट होगा.ऑस्ट्रेलिया के ख़िलाफ़ 24 से 28 जनवरी, 2012 के बीच एडिलेड में खेला गया मैच भारत 248 रनों से हार गया था. राहुल द्रविड़ इस टेस्ट मैच की दोनों पारियों में नाकाम रहे.पहली पारी में उन्होंने महज एक रन जबकि दूसरी पारी में उन्होंने महज 25 रन बनाए.इस पूरी सीरीज़ की नाकामी के बाद उन पर संन्यास लेने का दबाव बढ़ गया और भारत लौटते ही उन्होंने संन्यास की घोषणा कर दी.राहुल द्रविड़ ने 164 टेस्ट मैचों में 52 से ज्यादा की औसत से 13,228 रन बनाए. द्रविड़ ने टेस्ट मैचों में 36 शतक लगाए हैं.अपने समय के विस्फोटक बल्लेबाज़ रहे विवयन रिचर्ड्स ने वेस्टइंडीज़ को भले कई टेस्ट मैचों में जीत दिलाई हो लेकिन उनके अंतिम टेस्ट मैच में टीम को हार का सामना करना पड़ा था.रिचर्ड्स ने अपना अंतिम टेस्ट मैच 8 से 12 अगस्त, 1991 तक ओवल, लंदन में खेला. इस मुक़ाबले में इंग्लैंड ने वेस्टइंडीज़ को 5 विकेट से हराया.विव रिचर्ड्स अपने अंतिम टेस्ट पहली पारी में महज 2 रन बना पाए थे. जबकि दूसरी पारी में उन्होंने 60 रन जरूर बनाए थे, लेकिन अपनी टीम को हार से नहीं बचा पाए.विवियन रिचर्ड्स ने अपने करियर में 121 टेस्ट मैचों में 50.23 की औसत से 8540 रन बनाए. उनके नाम 10 टेस्ट शतक हैं.इंग्लैंड के सबसे कामयाब बल्लेबाज़ों में एक ग्राहम गूच भी विदाई वाले टेस्ट में टीम को जीतते हुए नहीं देख पाए.3 से 7 फरवरी, 1995 के बीच पर्थ में खेला गया टेस्ट मैच ग्राहम गूच का आखिरी टेस्ट था. इंग्लैंड ये मैच 329 रन से हार गया था.ग्राहम गूच पहली पारी में 37 और दूसरी पारी में महज 4 रन बना पाए थे.ग्राहम गूच इन दिनों इंग्लिश क्रिकेट टीम के बल्लेबाज़ी कोच हैं.इंग्लैंड की ओर से उन्होनें 118 टेस्ट मैचों में 42 से ज्यादा की औसत से 8900 रन बनाए. टेस्ट क्रिकेट में गूच के नाम 13 शतक हैं.
__________________________
फाइनल में स्थान और रजत पदक तय होने के बाद सुशील कुमार अपनी आँख में आ रहे आंसुओं को रोक नहीं पाए.इसी के साथ भारतीय पहलवान सुशील कुमार लंदन ने ओलंपिक में 66 किलोग्राम वर्ग की 

फ्री स्टाईल कुश्ती में फाइनल में प्रवेश कर लिया है.स्टेडियम में मौजूद बीबीसी संवाददाता पंकज प्रियदर्शी के मुताबिक सुशील की जीत के बाद स्टेडियम का माहौल देखने वाला था. सुशील रिंग से उतरकर सीधे अपने गुरु और ससुर सतपाल सिंह के पास पहुंचे. फाइनल में पहुंचने के बाद मीडिया से बात करते हुए सुशील ने कहा कि वो इस जीत के लिए अपने मां-बाप और अपने गुरुओं का शुक्रियादा करते हैं.उन्होंने कहा कि उन्हें इस बात की खुशी है कि वो भारत के लिए कुछ कर पा रहे हैं.फाइनल में स्थान और रजत पदक तय होने के बाद सुशील कुमार अपनी आँख में आ रहे आंसुओं को रोक नहीं पाए.ओलंपिक में भारतीय दल का झंडा ले कर चलने वाले सुशील कुमार ने अपने प्रदर्शन से साबित कर दिया कि इसके लिए उनसे बेहतर कोई नहीं था.इस जीत के साथ सुशील कुमार ने करोड़ों भारतीयों की स्वर्ण पदक की उम्मीदों को परवान चढ़ा दिया है. लंदन ओलंपिक में पहलवान 

सुशील कुमार भारत के लिए पदक की अंतिम आशा हैं. सिर्फ आम भारतीयों की ही नहीं सुशील के कंधों पर अपने गुरु सतपाल की उम्मीदों का बोझ भी है.सुशील कुमार के साथ लंदन ओलंपिक में भारत के लिए पदक की 

अंतिम आशा जुड़ी हुई है. करोड़ों भारतीयों को लग रहा है कि क्या सुशील सोने का वो तमगा भारत के लिए ला पाएगें जो अब तक एक छलावे सा है.चार साल पहले बीजिंग 

ओलंपिक में पहलवान सुशील कुमार का कांस्य पदक भारतीय कुश्ती में चमक डालने के लिए काफी साबित हुआ था.यकीनन सुशील पर इस बार सिर्फ करोड़ों भारतीयों की उम्मीदों का ही भार नहीं होगा. उनके जहन में अपने गुरु सतपाल के गुरुजी का सपना भी है. सपना किसी भारतीय पहलवान के गले में ओलंपिक का गोल्ड मेडल देखने का है.ओलंपिक रवाना होने से पहले बीबीसी से बातचीत में सुशील ने कहा था, “मै अपने गुरू के गुरुजी का सपना पूरा करने में कोई कसर नहीं छोडूंगा. खुद मेरे गुरु सतपाल सालों से ओलंपिक में पदक का 

सपना देखते आए हैं. इस बार भी उन्होंने हमें तैयार करने के लिए दिन-रात एक कर दिए हैं. ”एक बार गुरु हनुमान ने कहा था कि उनकी आत्मा को तभी शांति मिलेगी जब कोई भारतीय पहलवान ओलंपिक में गोल्ड मेडल जीतेगा. सतपाल ने भी कई मौकों पर अफसोस जताया था कि वह अपने गुरुजी का सपना पूरा नहीं कर पाए.सुशील ने बताया कि ओलंपिक के लिए उन्होंने जबरदस्त ट्रेनिंग की है.गुरू सतपाल ही सुशील की ट्रेनिंग का पूरा कार्यक्रम तैयार करते हैं. ट्रेनिंग को कई सत्र में बांटा गया था.सुशील ने ने ओलंपिक के पहले कहा था कि "उन्होंने कहा कि उन पर कोई दबाव नहीं है. क्योंकि दबाव में रह कर वे अच्छा नहीं कर पाएंगे. लेकिन उनकी कोशिश अपना सौ फीसदी प्रदर्शन करने की रहेगी."सुशील को हर मुकाबले के पहले उनके कोच ट्रेनिंग में बताते हैं कि प्रतिद्वंद्वी पहलवान के खिलाफ कैसी तैयारी करनी है. उन्हें उनके वीडियो दिखा कर उनकी कमजोरियों और मजबूती के बारे में बता कर रणनीति तैयार करते हैं. ”सुशील को चोटिल होने के कारण क्वालिफाई करने के लिए लंबा इंतजार करना पड़ा. बीजिंग ओलंपिक से भी वह कंधे पर नीले निशान से साथ लौटे थे. सुशील का मानना है कि मौजूदा कुश्ती में चोटिल होना अब आम बात है.सुशील ने बताया, “कुश्ती में अब बॉक्सिंग से भी ज्यादा चोटिल होने का खतरा है. क्योंकि बॉक्सिंग में आजकल टच के प्वाइंट हैं. अगर आप ध्यान से देखेंगे तो जो पहलवान विक्ट्री स्टैंड पर खडे़ होते हैं, अधिकतर के कहीं न कहीं चोट दिखाई देती है. लेकिन पहलवान इसका भी आनंद उठाते हैं क्योंकि यह कुश्ती का हिस्सा है.”सुशील ने इस साल अप्रैल में चीन के शहर तियुआन में वर्ल्ड क्वालिफाई टूर्नामेंट में 66 किलोग्राम भार वर्ग का गोल्ड मेडल जीत कर लंदन ओलंपिक का टिकट हासिल किया था.
__________________________
वहीं दिन के पहले मैच में एक बेहद रोमांचक मुकाबले में वेस्टइंडीज़ ने न्यूज़ीलैंड को हरा कर उसे प्रतियोगिता से बाहर कर दिया है.20 ओवरों के बाद ये मैच टाई हो गया था और दोनों टीमों का स्कोर 139 था. फिर सुपर ओवर में वेस्टइंडीज़ के सामने छह गेंदों में 18 रन बनाने का लक्ष्य रखा गया.लेकिन क्रिस गेल और सैमुएल्स के आगे न्यूज़ीलैंड टीम ने घुटने टेक दिए.न्यूज़ीलैंड ने टॉस जीतकर पहले फील्डिंग करने का फैसला किया था.सलामी बल्लेबाज़ क्रिस गेल ने 14 गेंदों में ताबड़तोड़ 30 रन तो बनाए लेकिन वो बड़ी पारी नहीं खेल पाए. ये कहानी कमोबेश वेस्टइंडीज़ के सभी बल्लेबाज़ों की थी. सैमुएल्स 24 तो पोलार्ड 28 रन ही बना सके.न्यूज़ीलैंड के बल्लेबाजों ने वेस्टइंडीज़ के मध्य क्रम को बिल्कुल चलने दिए. न्यूज़ीलैंड की ओर से ब्रेसवेल और टिम साउदी ने तीन-तीन विकेट लिए.टीम 20 ओवर भी पूरे नहीं खेल पाई. वेस्टइंडीज़ की पूरी टीम 19.3 ओवरों में 139 रन बनाकर आउट हो गई.नतीजा- मैच टाईवेस्टइंडीज़- 19.3 ओवर में 139/7 रनन्यूज़ीलैंड- 20 ओवरों में 130 रनसुपर ओवर- वेस्टइंडीज़ 19-0, न्यूज़ीलैंड 18-0139 के औसत स्कोर के जवाब में न्यूज़ीलैंड की पारी की शुरुआत भी बुहत खास नहीं रही. ब्रेंडन मैकुलम ने 22 तो मार्टिन गुप्टिल ने 21 रन बनाए.लेकिन रॉस टेलर ने आकर आतिशी पारी खेली. उन्हें दूसरे छोर से किसी का साथ नहीं मिला पर वे अकेले अंत तक डटे रहे और टीम को जीत के बिल्कुल करीब ले गए.आखिरी ओवर में जीत के लिए न्यूज़ीलैंड को 14 रन चाहिए थे लेकिन वो 13 रन ही बना सका. आखिरी गेंद पर ब्रेसवेल आउट हो गए और मैच टाई हो गया.न्यूज़ीलैंड का स्कोर था 20 ओवरों में सात विकेट के नुकसान पर 138 रन.अब फैसला सुपर ओवर में होना था. वेस्टइंडीज़ को जीतने के लिए सुपर ओवर में 18 रन चाहिए थे जिसे हासिल करने में सैमुएल्स और क्रिस गेल ने कोई चूक नहीं की.गेल ने सुपर ओवर की शुरुआत छक्के से की तो सैमुएल्स ने ओवर का अंत भी बाउंड्री से किया और निर्धारित स्कोर हासिल कर लिया.इससे पहले भी विश्व कप के एक मैच में न्यूज़ीलैंड इसी तरह सुपर ओवर में हारा था.वर्ल्ड कप में न्यूज़ीलैंड ने एक भी मैच नहीं जीता.जीत के बावजूद वेस्टइंडीज़ का आगे का सफर श्रीलंका-इंग्लैंड मैच के नतीजे पर निर्भर था. वेस्टइंडीज़ के लिए ज़रूरी था कि इंग्लैंड श्रीलंका को हराए, लेकिन ऐसा हुआ नहीं.मेज़बान श्रीलंका ने मौजूदा चैंपियन इंग्लैंड को 19 रनों से हराकर उन्हें टूर्नामेंट से बाहर कर दिया.पहले बल्लेबाज़ी करते हुए महेला जयवर्धने के 42 रनों की मदद से श्रीलंका ने छह विकेट पर 169 रन बनाए.इंग्लैंड की टीम ने समित पटेल के 67 रनों के योगदान से लक्ष्य का पीछा करने की कोशिश की, लेकिन लसिथ मलिंगा की घातक गेंजबाज़ी के सामने इंग्लैड की टीम ने घुटने टेक दिए.मलिंगा ने 31 रन देकर पांच विकेट लिए.
__________________________
जकार्ता में हुए फ़ाइनल में उन्होंने चीन की लिन वांग को तीन गेम तक चले मैच में 12-21, 21-18 और 21-9 से मात दी.पहली बार साइना ने कोई सुपर सिरीज़ ख़िताब पर क़ब्ज़ा किया है.साइना नेहवाल दुनिया की नंबर तीन खिलाड़ी चीन की लिन वांग से पहला गेम 12-21 से हार गई थी.लेकिन अगले दो गेम में उन्होंने शानदार खेल का प्रदर्शन किया.दूसरा सेट 21-18 से जीतने के बाद साइना का उत्साह बढ़ गया और तीसरे गेम में भी उन्होंने और भी बेहतरीन खेल का प्रदर्शन किया.तीसरे गेम में तो उन्होंने लिन वांग को कोई मौक़ा नहीं दिया. इस बार उन्होंने 21-9 से जीत हासिल की और इंडोनेशियन ओपन का ख़िताब अपने नाम कर लिया.साइना ने पहली बार कोई सुपर सिरीज़ का ख़िताब जीता है. ख़िताबी जीत हासिल करने पर उन्हें ईनाम के रूप में 18750 अमरीकी डॉलर की राशि मिली.
__________________________
20 साल के ऋषभ ने दिल्ली के फ़िरोज़शाह कोटला मैदान में दिल्ली की तरफ़ से खेलते हुए महज़ 32 गेंदों में शतक जड़ दिया. सैयद मुश्ताक अली ट्रॉफी के मैच में हिमाचल प्रदेश की टीम के ख़िलाफ़ खेलते हुए ऋषभ ने यह कारनामा किया.ऋषभ के नाम अब टी 20 क्रिकेट का दूसरा सबसे तेज़ शतक दर्ज हो गया है. उनसे आगे वेस्ट इंडीज़ के धाकड़ बल्लेबाज़ क्रिस गेल हैं जिनके नाम 30 गेंदों में शतक पूरा करने का रिकॉर्ड दर्ज है.ऋषभ ने अपनी पारी में कुल 38 गेंदे खेली और वे 116 रन बनाकर नाबाद रहे. इस पारी में उन्होंने 104 रन सिर्फ़ बाउंड्री की मदद से बनाए, जिसमें 12 छक्के और 8 चौके शामिल हैं.नॉर्थ ज़ोन के इस मुक़ाबले में टॉस दिल्ली ने जीता और पहले गेंदबाज़ी करने का फ़ैसला किया. हिमाचल प्रदेश की शुरुआत ठीक ठाक रही और उसका पहला विकेट 42 रन के स्कोर पर गिरा. इसके बाद नियमित अंतराल में हिमाचल के विकेट गिरते रहे और निर्धारित 20 ओवर में हिमाचल की टीम आठ विकेट के नुकसान पर 144 रन ही बना सकी. जवाब में दिल्ली की तरफ़ से गौतम गंभीर और ऋषभ पंत की जानी पहचानी सलामी जोड़ी मैदान में उतरी.ऋषभ ने मैदान में उतरते ही चारों तरफ शॉट लगाने शुरू कर दिए. इस दौरान उनकी बल्लेबाज़ी का स्ट्राइक रेट 305 से भी ज़्यादा रहा.ऋषभ की तेज़ पारी का अंदाज़ा इसी बात से लगाया जा सकता है कि उनके साथ पारी की शुरुआत करने आए गौतम गंभीर ने 33 गेंदें खेली और वे 30 रन ही बना सके. दिल्ली की टीम ने 11.4 ओवर में ही लक्ष्य हासिल कर 10 विकेट से मैच अपने नाम कर लिया. इससे पहले ऋषभ पंत ने विकेटकीपिंग करते हुए भी अपने हाथों का कमाल दिखाया और कुल चार शिकार किए. जितनी तेज़ी से ऋषभ पंत बल्लेबाज़ी कर रहे थे उसे देखते हुए लग रहा था कि कहीं वे क्रिस गेल का सबसे तेज़ शतक लगाने का रिकॉर्ड न तोड़ दें.गेल ने महज 30 गेंदों में टी20 शतक लगाया है. यह कारनामा उन्होंने आईपीएल के 2013 सत्र में किया था. रॉयल चैलेंजर बेंगलौर की तरफ़ से खेलते हुए गेल ने उस मैच में कुल 175 रनों की नाबाद पारी खेली थी.गेल ने अपनी पारी में 17 छक्के और 13 चौके जड़े थे, बाद में गेंदबाजी करते हुए उन्होंने दो विकेट भी निकाले थे.क्रिस गेल अकेले ही पुणे पर भारी पड़ गएऋषभ को भारतीय टीम की तरफ से अभी तक दो टी20 मुकाबले खेलने का मौका मिला है. उन्होंने अपना पहला अंतरराष्ट्रीय मैच बेंगलुरू में 1 फरवरी 2017 को इंग्लैंड के ख़िलाफ़ खेला था. इस मैच में उन्हें सिर्फ़ तीन गेंदे खेलने को मिली जिसमें उन्होंने 5 रन बनाए.पंत ने अपना दूसरा अंतरराष्ट्रीय मैच 9 जुलाई 2017 को किंग्सटन में वेस्ट इंडीज़ के ख़िलाफ़ खेला. इस मैच में वे तीसरे नंबर पर बल्लेबाजी के लिए उतरे और उन्होंने 35 गेंदों पर 38 रनों की पारी खेली. आईपीएल में ऋषभ डेल्ही डेयरडेविल्स की तरफ से खेलते हैं और टीम के प्रमुख खिलाड़ियों में गिने जाते हैं. आईपीएल 2018 के लिए डेयरडेविल्स की टीम ने जिन तीन खिलाड़ियों को रीटेन किया है उनमें ऋषभ का नाम शामिल है. अब इस तेज़ तर्रार पारी ने टीम डेल्ही डेयरडेविल्स की उम्मीदें भी बढ़ा दी हैं...तो टी20 में ऋषभ पंत बन गए विलेन(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
कार्यकारी बोर्ड की सिफारिश के बाद आने वाले दिन पाकिस्तान के बहुत अहम समझे जा रहे हैं.बताया जा रहा है कि अंतरराष्ट्रीय ओलंपिक समिति (आईओसी) पाकिस्तान में ओलंपिक चार्टर के बार बार हो रहे उल्लंघन को देखते हुए पाकिस्तान की सदस्यता को निलंबित कर सकती है.इससे पहले आईओसी ने भारतीय ओलंपिक संघ के चुनावों में कथित गड़बड़ी के बाद भारत की सदस्यता को निलंबित कर दिया था.अर्जेंटीना की राजधानी ब्यूनस आयर्स में एक बैठक के दौरान आईओसी ने पाकिस्तान में ओलंपिक हाउस पर पुलिस के कब्जे और पाकिस्तान ओलंपिक संघ (पीओए) के खाते सील किए जाने की आलोचना की है.ओलंपिक कार्यकारी बोर्ड का कहना है कि पीओए के खातों में रकम आईओसी और ओलंपिक परिषद एशिया की तरफ से आती है, लिहाजा किसी दूसरे को ये बैंक खाते इस्तेमाल करने की अनुमति नहीं है.आईओसी लेफ्जिनेंट जनरल (रिटायर्ड) आरिफ हसन की अध्यक्षता में बने पाकिस्तान ओलंपिक संघ को पाकिस्तान का प्रतिनिधि मानती है.लेकिन कथित सरकारी हस्तक्षेप के परिणामस्वरूप मेजर जनरल (रिटायर्ड) अकरम साही की अध्यक्षता में पाकिस्तान ओलंपिक संघ के गठन और राष्ट्रीय खेलों के मामले में उनकी ओर से अपना प्रभाव इस्तेमाल करने के कारण पाकिस्तान में खेल संबंधी मामले खींचतान का शिकार हैं.आईओसी ने कई बार कहा है कि वो अकरम साही की अध्यक्षता वाले संघ को मान्यता नहीं देती है और इस बारे में उनकी तरफ से जो भी किया गया है वो ओलंपिक चार्टर का उल्लंघन है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
शुक्रवार को क्लबों और खिलाड़ियों के बीच सुनिश्चित वेतन के मुद्दे पर वार्ताओं के विफल होने के बाद खिलाड़ियों ने ये घोषणा की.एसोसिएशन ऑफ स्पैनिश फुटबॉलर्स मांग कर रहा है कि अगर किसी खिलाड़ी को तीन महीने तक वेतन न मिले तो उसे अनुबंध तोड़ने का अधिकार होना चाहिए.प्रोफेशनल फुटबॉल लीग के चेयरमैन होसे लुइस एस्तियाज़ारा कहते हैं, ‘‘खिलाड़ियों और हमारी राय में बहुत अंतर है.अब हम कोशिश कर रहे हैं कि किसी तरह दूसरे दिन भी हड़ताल न हो.’’स्पैनिश लीग के मैच शनिवार से शुरु होने थे लेकिन लीग में खेलने वाले कम से कम 200 खिलाड़ियों को अभी तक पैसा नहीं मिला है क्योंकि कई क्लबों की हालत ख़राब है.माना जाता है कि खिलाड़ियों को लाखों डॉलर का भुगतान बाकी है और कई क्लब दिवालिएपन के कगार पर हैं.दोनों पक्षों ने आगे बातचीत जारी रखने पर सहमति जताई है और अगर सहमति नहीं हुई तो अगले शनिवार और रविवार को भी मैच नहीं खेले जा सकेंगे.इस सत्र की शुरुआत में पहला मैच मलागा में बार्सिलोना और एथलेटिक बिलबाउ के बीच होना था. अभी तक ये भी साफ नहीं है कि हड़ताल के कारण जो मैच नहीं हो पाएंगे वो कब खेले जाएंगे.
__________________________
भारत और इंग्लैंड के बीच नागपुर में होने वाले चौथे क्रिकेट टैस्ट मैच के लिए युवराज सिंह, ज़हीर खान और हरभजन सिंह को टीम में शामिल नहीं किया गया है.युवराज सिंह के स्थान पर रविंद्र जडेजा को भारतीय टीम में मौका मिला है. वहीं ज़हीर खान के स्थान पर दिल्ली के तेज़ गेंदबाज़ परविंदर अवाना को टीम में शामिल किया गया है.दिसंबर 13 से 17 तक नागपुर में खेला जाने वाला चौथा टेस्ट मैच सौराष्ट्र के बल्लेबाज़ रविंद्र जडेजा और दिल्ली के तेज़ गेंदबाज़ परविंदर अवाना का पहला टेस्ट होगा.जबकी पीयूष चावला हरभजन सिंह के स्थान पर टीम में शामिल किए गए हैं.चौथे टेस्ट के लिए भारतीय टेस्ट टीम: महेंद्र सिंह धोनी(कप्तान), विरेंद्र सहवाग, गौतम गंभीर, सचिन तेंदुलकर, विराट कोहली, चेतेश्वर पुजारा, रविंद्र जडेजा, आर आश्विन, पीयूष चावला, ईशांत शर्मा, प्रज्ञान ओझा, अजिंक्या रहाणे, अशोक डिंडा, मुरली विजय, परविंदर अवान.इसके अलावा चयनकर्ताओं ने दो टी-20 मुकाबलों के लिए भी टीम की घोषणा कर दी है.दिसंबर 20 और दिसंबर 22 को पुणे और मुंबई में होने वाले इन दो टी-20 मुकाबलों में विरेंद्र सहवाग और जहीर खान को शामिल नहीं किया गया है.चयनकर्ताओं का कहना है कि दोनों खिलाड़ी टी-20 मुकाबलों के लिए उपलब्ध नहीं थे, इसी वजह से इन लोगों को टीम में शामिल नहीं किया गया है.टी 20 मुकाबलों के लिए भारतीय टीम : महेंद्र सिहं धोनी, गौतम गंभीर, अजिंक्या रहाणे, विराट कोहली, रोहित शर्मा, सुरेश रैना, युवराज सिंह, मनोज तिवारी, आर अश्विन, रविंद्र जडेजा, पीयूष चावला, अशोक डिंडा, भुवनेश कुमार, लक्ष्मीपति बालाजी और परविंदर अवाना.
__________________________
ऑस्ट्रेलिया के कप्तान वॉटसन ने टॉस जीतकर पहले बल्लेबाज़ी करने का फ़ैसला किया है. वॉटसन ऑस्ट्रेलिया के 44वें टेस्ट कप्तान होंगे.पीठ में दर्द के कारण माइकल क्लार्क ये मैच नहीं खेल पा रहे हैं.

दिल्ली टेस्ट का स्कोरकार्ड देखिएभारतीय टीम: महेंद्र सिंह धोनी (कप्तान), मुरली विजय, चेतेश्वर पुजारा, सचिन तेंदुलकर, विराट कोहली, रवींद्र जडेजा, आर अश्विन, ईशांत शर्मा, भुवनेश्वर कुमार, रहाणे, ऑस्ट्रेलियाई टीम: शेन वॉटसन (कप्तान), डेविड वॉर्नर, एड कोवन, फिलिप ह्यूज, मैथ्यू वेड, पीटर सिडल, जेम्स पैटिन्सन और नाथन लियोन.
__________________________
इसके साथ इंग्लैंड न सिर्फ सीरिज़ जीतने के क़रीब है बल्कि 

ऑस्ट्रेलिया पर उसकी बादशाहत लंबी खिंच सकती है.लॉर्ड्स की चमकीली शाम में जीत का जश्न मनाने वाले 

इंग्लैंड के प्रशंसकों के लिए ये वाकई उत्तेजित करने वाला दिन और हैरान करने वाले आंकड़े हैं.अपने घरेलू मैदान पर इंग्लैंड ने 1890 के बाद से कभी भी एशेज़ के पहले 2 मैच नहीं जीते. घरेलू मैदान पर इंग्लैंड की ये एशेज़ में सबसे बड़ी जीत है और विदेशी धरती पर भी इससे ज़्यादा रनों से सिर्फ एक बार ही जीत हाथ लगी है.इसलिए क्रिकेट का मक्का कहे जाने वाले लॉर्ड्स पर ऐसी जीत किसी सपने जैसी प्रतीत हो रही है. लॉर्ड्स में ऑस्ट्रेलिया एक सदी से ज्यादा वक्त में सिर्फ 2 बार हारा है.पिछली एशेज़ सीरीज़ में मेलबर्न में पारी की हार की ओर बढ़ते हुए इंग्लैंड के कुछ प्रशंसक ऑस्ट्रेलिया पर एक पुराने फुटबॉल नारे लगाते हुए ताने कस रहे थे. लेकिन अब ये कहना ऑस्ट्रेलिया से ज़्यादा बांग्लादेश के लिए अपमानजनक होगा कि "क्या ये बांग्लादेश के भेष में खेल रही टीम है?"सात दिन पहले ऑस्ट्रेलिया ब्रैड हैडिन के कुछ चौकों की मदद से सीरिज़ में 1-0 की बढ़त बनाने के करीब था लेकिन अब ये बहुत दूर की बात लगती है. तब मुकाबला रोमांचक लग रहा था लेकिन अब ताबूत में आख़िरी कील ठोकी जा रही है.सिर्फ एक बार ही ऑस्ट्रेलिया 2-0 से पिछड़ने के बाद एशेज़ जीतने में कामयाब हुई है लेकिन ये 80 साल पहले हुआ था. तब डॉन ब्रैडमैन टीम का हिस्सा थे. अब जो बल्लेबाज़ हैं वो 1980 की एसेक्स टीम के खिलाड़ी डॉन टॉपल जितने ही अच्छे हैं. तब वो वक्त की परवाह किए बगैर खेलते थे और अब पांच दिन भी नहीं खेल पाते.खेलों का एक और गाना है जो ऐसी बुरी हारों के बाद अक्सर इस्तेमाल होता है. ऑस्ट्रेलिया के लिए बुरी ख़बर ये है कि इंग्लैंड से हर हफ्ते उनकी टक्कर हो रही है.5-0 का स्कोर अब इस सीरिज़ में उकसावा नहीं बल्कि काफी हद तक संभव नज़र आ रहा है. अगर ये बात तर्कसंगत न लगे कि ऐसा रिकॉर्डतोड़ बदला संभव है तो भी दोनों टीमों में फासला इतना बड़ा है कि आने वाली सीरिज़ के लिए पहले ही कितना नुकसान हो चुका है.ऑस्ट्रेलिया को टीम में शामिल खिलाड़ियों से परेशानी है और उन 

खिलाड़ियों से भी परेशानी है जो टीम में नहीं हैं.उनका नया कोच उनके खेल में सुधार नहीं कर सकता और पुराना कोच उनसे हर्जाना मांग रहा है.जहां तक नज़र जाती है वहां तक मुसीबतें, दिक्कतें और नाकामी ही नज़र आती है.युवा स्पिनर एश्टन एगर ने सीरिज़ के दो मैचों में स्पिनरों की मददगार पिच पर भी खास प्रदर्शन नहीं किया है.लॉर्ड्स टेस्ट में 142 रन देकर खाली हाथ रहने वाले और पूरी सीरिज़ में 248 रन देकर 2 विकेट लेने वाले एगर ने न तो अपने कप्तान को खेल पर नियंत्रण दिया और न ही कोई असर छोड़ पाए.एगर ने नैथन लियोन की जगह ली है जिनकी गेंदबाज़ी और आत्मविश्वास दोनों कमज़ोर हैं. लियोन को टीम से 19 साल के एगर के लिए हटा दिया गया जो हेनले क्रिकेट क्लब के लिए खेल रहे थे.टॉप ऑर्डर के शेन वॉटसन बेहद जल्दी एलबीडब्ल्यू हो जाते हैं. रविवार को इस सीरीज़ में तीसरी बार वो एलबीडब्ल्यू आउट हुए.एशेज़ में आधे से ज्यादा बार वो एलबीडब्ल्यू हुए हैं. उनके साथ ओपनिंग करने वाले क्रिस रॉजर्स काउंटी खिलाड़ी ज़्यादा हैं जिन्हें अपने दूसरे टेस्ट के लिए 35 साल की उम्र तक इंतज़ार करना पड़ा.पिछले 10 टेस्ट में ऑस्ट्रेलिया के टॉप 3 बल्लेबाज़ों में से किसी ने शतक नहीं बनाया.ऑस्ट्रेलिया की इस बुरी हालत का अंदाज़ा इस बात से लगाया जा सकता है कि ऐसा आखिरी बार 1899 से 1902 के बीच हुआ था.चौथे नंबर पर आने वाले फिल ह्यूज स्लेट पर पानी की तरह क्रीज़ पर टिकते हैं. छठे नंबर पर आने वाले स्टीव स्मिथ बैटिंग ऑर्डर में कम से कम एक पायदान ऊपर हैं.इस मोड़ पर उम्मीद की जाती है कि कोई टीम उन खिलाड़ियों पर ध्यान देगी जो नहीं खेल रहे. लेकिन वो दिन लद गए जब ऑस्ट्रेलिया के पास माइकल बेवन और स्टुअर्ट लॉ जैसे खिलाड़ी होते थे जो मौका मिलने का इंतज़ार करते थे.साइमन कैटिच काउंटी क्रिकेट में रन बना रहे हैं लेकिन वो 37 साल के हैं और चयन समिति के चेयरमैन ने उन्हें कह दिया है कि वो दोबारा टीम में कभी नहीं चुने जाएंगे.रिकी पॉन्टिंग? पॉन्टिंग रिटायर हो चुके हैं और शायद ऑस्ट्रेलिया ये भी उम्मीद करे कि शेन वॉर्न और मैक्ग्राथ दोबारा खेलेंगे.इंग्लैंड के दौरे पर आई टीम में सिर्फ डेविड वॉर्नर दमदार हैं जो टैक्सी ड्यूटी के बजाय मोटर स्पोर्ट डेमोलिशन डर्बी के ज्यादा काबिल नजर आते हैं. लेकिन पिछले महीने जो रूट को अपने मुक्के से सीरिज से बाहर करने में नाकाम रहने के बाद वो ज़िम्बाब्वे में भी रन बनाने में नाकाम रहे हैं.रविवार को डेविड वॉर्नर को क्रिकेट ऑस्ट्रेलिया के ज़रिए एक बयान जारी करना पड़ा जिसमें उन्होंने अपने भाई स्टीवन के अपमानजनक ट्वीट के लिए माफी मांगनी पड़ी.स्टीवन ने अपने ट्वीट में न सिर्फ वॉटसन को भला-बुरा कहा था बल्कि मिकी ऑर्थर को बलि का बकरा बताकर एक नई खेल संस्कृति भी शुरू की थी.क्रिकेट ऑस्ट्रेलिया ने भले ही शिकायत की हो लेकिन वो खुद एक दिन पहले गलती से हुए ट्वीट के लिए माफी मांगने में व्यस्त था. इसे अव्यवस्था कहना थोड़ी दया दिखाने जैसा होगा.वहीं इंग्लैंड की टीम अपनी मुश्किलों में भी कुछ उम्मीद की बात ढूंढ सकती है. इंग्लैंड के चार सबसे भरोसेमंद बल्लेबाजों ने अब तक कोई बड़ा स्कोर नहीं बनाया है और इसके बावजूद वो 2-0 से आगे हैं.कप्तान एलेस्टर कुक का सीरिज़ में औसत 83 रहा है, केविन पीटरसन का 85, जॉनाथन ट्रॉट का सिर्फ 26 और साल में सबसे बढ़िया प्रदर्शन करने वाले मैट प्रॉयर का सिर्फ 13.इसलिए अगर पीटरसन तीसरे टेस्ट में नहीं भी खेल पाते तब भी ये उतना बड़ा झटका नहीं होगा जितना हो सकता था. बाकी तीन बल्लेबाज निश्चित तौर पर खेल में सुधार करेंगे. और ये ऑस्ट्रेलिया के बच्चों को डराकर सुलाने के लिए काफी है.इंग्लैंड की गेंदबाजी में भी नॉटिंघम के मुकाबले लंदन में सुधार हुआ है. टिम ब्रेज्नन की सधी हुई और किफायती गेंदबाजी में स्टीवन फिन के मुकाबले सुधार हुआ है. ग्रीम स्वान को इसी तरह स्पिन के लिए मददगार पिचें मिलती रहेंगी और वो उनका ज्यादा से ज्यादा फायदा उठाएंगे.जहां एगर ने हर 252 गेंदों पर 124 के औसत से एक विकेट लिया है वहीं स्वान ने औसतन 50 गेंदों पर 1 विकेट लिया है, 22 के औसत से.इंग्लैंड की टीम और उसके समर्थक कभी भी पसंदीदा रहने के आदी नहीं रहे हैं, उन्हें हमेशा अंडरडॉग माना गया लेकिन अब उन्हें शायद इसकी आदत डालनी होगी.(बीबीसी हिंदी के एंड्रॉयड ऐप के लिए 

क्लिक करें. आप हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
40 साल के सचिन 200वाँ टेस्ट खेलने के बाद संन्यास ले लेंगे. सचिन ये टेस्ट नवंबर में वेस्टइंडीज़ के विरुद्ध खेलेंगे.भारतीय क्रिकेट नियंत्रण बोर्ड की ओर से जारी बयान में सचिन तेंदुलकर के इस फ़ैसले की जानकारी दी गई है.सचिन दिसंबर 2012 में वन डे इंटरनेशनल से संन्यास ले चुके हैं.सचिन ने अंतरराष्ट्रीय क्रिकेट में 16 साल की उम्र में 1989 में शुरुआत की थी. पिछले साल वे 100 शतक बनाने वाले क्रिकेट के इतिहास के एकमात्र बैट्समैन बने थे.टेस्ट क्रिकेट में तेंदुलकर का सर्वोच्च स्कोर 198 टेस्ट में 15837 रन रहा है जबकि 463 वनडे मैचों में उऩ्होंने 18426 रन बनाए हैं.संन्यास की घोषणा करते हुए सचिन ने कहा है, "जीवन भर मेरा सपना था भारत के लिए क्रिकेट खेलने का. पिछले 24 वर्षों से मैं हर दिन ये सपना जी रहा था. मेरे लिए अपनी ज़िंदग़ी का एक भी दिन बिना क्रिकेट के सोचना मुश्किल है क्योंकि 11 साल की उम्र से मैं यही कर रहा हूँ. अपने देश का प्रतिनिधित्व करना और दुनिया भर में खेलना मेरे लिए बड़े गौरव की बात रही है. मैं अपनी ज़मीन पर 200वाँ टेस्ट खेलने को लेकर उत्सुक हूँ."उन्होंने इस मौक़े पर प्रशंसकों और शुभचिंतकों का धन्यवाद किया.सचिन का कहना था, "मैं अपने प्रशंसकों और शुभचिंतकों का धन्यवाद देता हूँ."इस मौक़े पर बीसीसीआई के अध्यक्ष एन श्रीनिवासन, "सचिन तेंदुलकर जब चेन्नई में बुची बाबू टूर्नामेंट के लिए खेलने आए थे मैं तब से ही सचिन तेंदुलकर का प्रशंसक रहा हूँ. इसमें कोई शक नहीं कि वह भारत के सबसे बेहतरीन क्रिकेटर रहे हैं. बल्कि ये कहना भी ग़लत नहीं होगा कि दुनिया भर में जो बेहतरीन क्रिकेटर हुए हैं उनमें से सचिन तेंदुलकर शीर्ष पर आते हैं. किसी ने भी सचिन तेंदुलकर जितनी भारतीय क्रिकेट की सेवा नहीं की है."श्रीनिवासन के मुताबिक़, "वह भारत और भारतीय क्रिकेट के दूत रहे हैं. वह कई पीढ़ियों तक खिलाड़ियों की प्रेरणा के स्रोत रहे हैं और उनमें सिर्फ़ क्रिकेटर ही नहीं थे. हम संन्यास के उनके फ़ैसले का स्वागत करते हैं हालाँकि हममें से बहुत से लोगों के लिए सचिन के बिना भारतीय क्रिकेट की कल्पना करना भी मुश्किल है."तेंदुलकर इससे पहले वनडे से संन्यास की घोषणा कर चुके हैं और अभी उन्होंने चैम्पियंस लीग ट्वेन्टी-20 के फ़ाइनल के साथ ही टी-20 से भी संन्यास ले लिया था.(आप m.bbchindi.com पर बीबीसी हिंदी की मोबाइल साइट देख सकते हैं.)
__________________________
बीबीसी खेल संवाददाता के अनुसार बेकम ने एमएलएस के लिए मियामी पर नजरें गड़ा दी हैं. हालांकि डील को अंतिम रूप लेना अभी बाकी है.माना जा रहा है कि बेकम एमएलसी में मियामी फ्रेंचाइजी 25 मिलियन डॉलर में ख़रीद सकते हैं.माना जा रहा है कि वर्ष 2007 में बेकम का लॉस एंजेलेस गैलेक्सीसे खेलना इसी कवायद का एक हिस्सा था.उन्हें गैलेक्सी से करार करने की एवज़ में बहुत मोटा वित्तीय पैकेज मिला था. बेकम की अगुवाई में लॉस एंजेलेस गैलेक्सी ने दो खिताब जीते थे.कहा जा रहा है कि दुनिया के 12 बड़े वित्तीय संगठन बेकमके संपर्क में हैं, क्योंकि नए अभियान और खिलाड़ियों को वेतन देने के लिए उन्हें फ़ंड जुटाने की ज़रूरत होगी.मेनचेस्टर यूनाइटेड, रियाल मैड्रिड और एसी मिलान के पूर्व स्टार को फ़ंड के रूप में कई सौ मिलियन डॉलर जुटाने होंगे.एक लंबे करियर के बाद इंग्लैंड टीम के पूर्व कप्तान बेकम ने इस साल मई में फ़्रांस की टीम पेरिस सेंट जर्मेन की ओर से खेलकर संन्यास ले लिया था.फ़िलहाल अमरीकी मेजर लीग सॉकर में 19 टीमें हैं. वर्ष 2020 तक लीग में टीमों की संख्या बढ़ाकर 24 किए जाने की संभावना है.मैनचेस्टर सिटी और बेसबॉल टीम न्यूयॉर्क यंकीज मिलकर वर्ष 2015 में न्यूयॉर्क एफ़सी के नाम से नई टीम लांच करने वाले हैं, जो एमएलसी की 20वीं टीम होगी.एएफ़पी न्यूज़ एजेंसी के अनुसार मियामी ही बेकम की पहली पसंद होगा. ये डील दिसंबर तक तय होनी है.जून में बेकम ने मियामी के कई स्टेडियमों का दौरा किया था, जिसमें मियामी डॉल्फिन क्लब का सन लाइफ स्टेडियम और फ़्लोरिडा इंटरनेशऩल यूनिवर्सिटी स्टेडियम शामिल थे.इसी दौरे में वह मियामी के मेयर कार्लोस गिमनेज से मिले. साथ ही ब्राइटस्टार कम्यूनिकेशंस के अरबपति बोलिवियाई मालिक मार्सेलो क्लाउर से बातचीत की.क्लाउर ने वर्ष 2009 में मियामी में एमएलएस टीम ख़रीदने की नाकाम कोशिश की थी. अब वह एमएलसी वेंचर में बेकम के पार्टनर बन सकते हैं.मियामी के एक अख़बार 'मियामी हेराल्ड' ने इस महिने के शुरू में रिपोर्ट छापी थी कि बेकम और क्लाउर साथ मिलकर काम कर रहे हैं. उनकी बातचीत आशाजनक ढंग से प्रगति पर है लेकिन कुछ फ़ाइनल नहीं हुआ है.हेरल्ड ने ये भी छापा कि बेकम को इस फ़्रेंचाइजी को खरीदने में इतालवी फाइनेंसर अलेक्सांद्रो बुटीनी से चुनौती मिल सकती है.बुटीनी ने मियामी एमएलएस फ्रेंचाइजी की नीलामी के मद्देनजर एक वेबसाइट एमआईए4एमएलएस डॉट कॉम बनाई हुई है, ताकि वो खेल प्रशंसकों की दिलचस्पी जगा सकें.उन्होंने युनिवर्सिटी ऑफ मियामी स्कूल ऑफ आर्किटेक्चर को क्लब के नए स्टेडियम के डिज़ाइन बनाने का ज़िम्मा भी सौंपा है.

बेकम के क्लब खरीदने की चर्चाओं के बीच मियामी के मेयर गिमनेज ने मंगलवार को एक बयान जारी किया.उन्होंने कहा, ''अभी हमारे पास कोई आधिकारिक सूचना नहीं है कि बेकम ने मियामी को नई एमएलएस फ़्रेंचाइजी के लिए चुना है. ''वैसे मियामी की टीम 'द फ़्यूजन' कभी एमएलएस में हिस्सा रही है लेकिन चार सीजन बाद ही उसने बिस्तर बोरिया बांध लिया.(बीबीसी हिन्दी के एंड्रॉएड ऐप के लिए

 यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ये सब कुछ मुमकिन हो पाया था दिलीप सरदेसाई की शानदार बल्लेबाज़ी की बदौलत. 

(सुनिएः दिलीप सरदेसाई पर विवेचना कार्यक्रम)सरदेसाई ने भारत के लिए कुल 30 टेस्ट खेले थे, जिनमें उन्होंने दो दोहरे शतक समेत पाँच शतक लगाए थे.विजय मर्चेंट ने उन्हें 'द रेनासांस मैन ऑफ़ इंडिया' कहा जबकि गावस्कर ने कहा कि सरदेसाई ने ही उन्हें तेज़ गेंदबाज़ी खेलने का हौसला दिया था.दिलीप सरदेसाई की 74वीं वर्षगांठ के मौके पर रेहान फज़ल नज़र दौड़ा रहे हैं इस महान क्रिकेट खिलाड़ी के जीवन पर.19 फ़रवरी 1971, किंग्सटन जमैका का सबाइना पार्क. वेस्ट इंडीज़ के ख़िलाफ़ पहले खेलते हुए भारत ने मात्र 75 रनों पर पाँच विकेट खो दिए थे. रेडियो उद्घोषक के मुंह से निकला... ये टीम तो किसी क्लब टीम जैसी लगती है.(कैलिस का सन्यास)विदेश में अपना पहला टेस्ट खेल रहे एकनाथ सोल्कर जैसे ही मैदान पर उतरे, नॉट आउट बल्लेबाज़ दिलीप सरदेसाई उनके पास आए और पिच तक पहुंचने के दौरान उनसे लगातार बात कर समझाते रहे कि बल्लेबाज़ी कैसे करनी है.सोल्कर ने एक छोर संभाल लिया और सरदेसाई ने अपने जीवन की सर्वश्रेष्ठ पारी खेली. 212 रनों की इस इनिंग्स को तेज़ गेंदबाज़ी के ख़िलाफ़ अब तक की बेहतरीन पारियों में गिना जाता है.इस पारी में दिलीप के बल्ले ने तो कमाल दिखाया ही, उनका दिमाग भी सोबर्स जैसे महान खिलाड़ी पर बीस साबित हुआ.(भारत की जीत के नायक)दिलीप सरदेसाई के बेटे और जानमाने टीवी पत्रकार राजदीप सरदेसाई याद करते हैं, "उस मैच में मेरे पिता और सोल्कर ने तय किया कि वो वेस्ट इंडीज़ को ये आभास देंगे कि वो उनके स्पिन गेंदबाज़ इंशान अली से बहुत प्रभावित हैं.""उन्होंने तय किया कि वो उनके हर ओवर में एक चौका मारेंगे और एक बार बीट होंगें और बीट होने के बाद ज़ोर-ज़ोर से कहेंगे कि इंशान अली क्या ख़तरनाक बॉलर हैं! नतीजा ये हुआ कि सोबर्स ने इंशान को लंबा स्पेल दे दिया. सरदेसाई और सोल्कर तो चाहते ही यही थे कि इंशान अली को बॉलिंग अटैक से न हटाया जाए."इस पूरी सीरीज़ में सरदेसाई ने 80.25 के औसत से तीन शतकों समेत 642 रन बनाए. वेस्ट इंडीज़ के दर्शकों ने उनका नया नाम रख दिया 'सारडीमान.'विजय मर्चेंट ने उन्हें 'द रिनॉसेंस मैन ऑफ़ इंडिया' कहा जबकि गावस्कर ने कहा कि सरदेसाई ने ही उन्हें तेज़ गेंदबाज़ी खेलने का हौसला दिया था.दिलीप सरदेसाई का ये पहला वेस्ट इंडीज़ दौरा नहीं था. 1962 में भी वो वेस्ट इंडीज़ आए थे और उन्होंने वेस हॉल और ग्रिफ़िथ जैसे सुपर फ़ास्ट गेंदबाज़ों का सामना किया था. उस दौरे में वो बड़ौदा में रह रहीं अपनी गर्ल फ़्रेंड नंदिनी पंत को हर रोज़ पत्र लिखा करते थे.(क्या भारत चुनौती दे पाएगा?)बाद में उन्होंने नंदिनी से शादी की, जो एक मशहूर समाज शास्त्री और फ़िल्म सेंसर बोर्ड की सदस्य बनीं.नंदिनी सरदेसाई याद करती हैं, "हमने उस दौरे में एक-दूसरे को 100 पत्र तो लिखे होंगें. उस ज़माने में एसटीडी तो हुआ नहीं करता था और एक-दूसरे से संपर्क करने का कोई दूसरा साधन नहीं था.""हमने एक दूसरे को पत्रों के माध्यम से ही जाना. फिर ये दोस्ती प्यार में बदल गई. मैं उस ज़माने में बड़ौदा में पढ़ रही थी और मेरे पिता वहाँ डीआईजी हुआ करते थे."जब नंदिनी मुंबई में बीए की परीक्षा दे रहीं थीं तो दिलीप परीक्षा हॉल के बाहर उनके लिए फ़्लास्क में कॉफी लिए खड़े रहते थे.1965 में सरदेसाई ने ब्रेबॉर्न स्टेडियम में ओपनर की हैसियत से खेलते हुए 200 नाबाद रनों की ज़बरदस्त पारी खेली. भारत की टीम पहली पारी में सिर्फ़ 88 रनों पर ऑलआउट हो गई. दिलीप की पारी की वजह से भारत ने फॉलोऑन बचाते हुए मैच ड्रॉ कराया.नंदिनी सरदेसाई याद करती हैं, "मैं उस समय गर्भवती थी. राजदीप मेरे पेट में था. मैं कॉमेंट्री सुन रही थी. जब मैंने सुना कि दिलीप की सेंचुरी हो गई तो सोचा स्टेडियम चला जाए. मैंने दिलीप की 100 से 200 रनों की पारी देखी."वो बताती हैं, "कप्तान पटौदी मेरे पास आकर बोले कि आपका बच्चा हमारे लिए भाग्यशाली साबित हुआ है. जैसे ही दिलीप का डबल हंड्रेड हुआ, पटौदी ने भारत की पारी घोषित कर दी."1971 के दौरे में कप्तान अजीत वाडेकर ने उन्हें चंदू बोर्डे पर तरजीह देकर टीम में शामिल किया था और दिलीप ने उन्हें निराश नहीं किया.वाडेकर ने बीबीसी को बताया, "सरदेसाई जब बैटिंग करने आते थे तो बहुत नर्वस होते थे. दस-बारह मिनट बाद वो अपने शॉट लगाना शुरू करते थे. उनके पास रनों के लिए लालच था. जब वो 50 करते थे तो 100 बनाने की फ़िराक में रहते थे और सैकड़ा मारने के बाद उनकी नज़र में डबल सैंचुरी हुआ करती थी.""वो टीम के लिए खेलते थे. अगर टीम को उनसे अच्छी पारी की ज़रूरत होती थी तो वो उसी हिसाब से अपने खेल को ढाल लेते थे. लेकिन उन्हें जितने मौके मिलने चाहिए थे उतने नहीं मिले. वो बेहतरीन बल्लेबाज़ थे और तकनीकी रूप से पूरी तरह परफेक्ट थे."सरदेसाई के खेल में एक कमी थी कि उनकी फ़ील्डिंग बहुत ख़राब थी. उनके बारे में एक किस्सा मशहूर है कि एक बार एडिलेड में वो एक शॉट के पीछे दौड़ रहे थे, उन्होंने पीछे मुड़कर देखा कि बल्लेबाज़ पांचवें रन के लिए दौड़ने वाला है!सरदेसाई ने आव देखा न ताव, उन्होंने अपने पैर से ही गेंद बाउंड्री के बाहर मार दी ताकि बल्लेबाज़ को सिर्फ़ चार रन ही मिलें. एक बार वेस्ट इंडीज़ में उन्होंने गैरी सोबर्स को कैच कर लिया, लेकिन अंपायर ने उन्हें आउट नहीं दिया.जब वाडेकर ने अंपायर से पूछा कि कैच तो साफ था. आपने सोबर्स को क्यों नहीं आउट दिया तो उन्होंने जवाब दिया कि वो कल्पना भी नहीं कर सकते कि सरदेसाई कोई कैच भी पकड़ सकते हैं.दिलीप सरदेसाई बहुत ज़िंदादिल और मज़ाकिया इंसान भी थे. उनकी वजह से ड्रेसिंग रूम में हमेशा रौनक रहती थी. साथी खिलाड़ियों से प्रैक्टिकल जोक करना उनका शग़ल हुआ करता था.1971 के वेस्ट इंडीज़ दौरे में उनके रूम-मेट रहे सलीम दुर्रानी एक दिलचस्प किस्सा सुनाते हैं, "एक शाम मेरे कमरे में फ़ोन आया कि क्या हम सलीम दुर्रानी से बात कर सकते हैं. हम यहाँ रहने वाले भारतीय मूल के लोग हैं जो आपके लिए एक कैमरा और टेप रिकॉर्डर लेकर आए हैं.""सलीम ने कहा कि आप कमरे में आ जाइए. उन्होंने कहा कि हम रिसेप्शन के पास खड़े हैं. आप ही आ जाइए. मैं सूट पहन कर नीचे गया, लेकिन वहाँ मुझे कोई भी नहीं दिखाई दिया. मैं वापस कमरे में आ गया.""अभी सूट उतार कर बैठा था कि दोबारा फ़ोन आया... आप कहाँ हैं. हम आपका इंतज़ार कर रहे हैं. सलीम दोबारा सूट पहन कर नीचे गए. लेकिन वहाँ फिर कोई नहीं मिला. वो झल्लाते हुए ऊपर आ रहे थे तो उन्हें एक खंभे के पीछे से सरदेसाई की आवाज़ सुनाई पड़ी... तो जनाब को टेप रेकॉर्डर चाहिए.""पता चला वही आवाज़ बदल कर उन्हें बार-बार नीचे बुला रहे थे. मैं उनके पीछे दौड़ा और उन्हें स्वीमिंग पूल में धक्का दे कर ही मैंने दम लिया."दिलीप सरदेसाई के क्रिकेट करियर का एक और यादगार क्षण तब आया जब 1971 में ही ओवल में भारत ने इंग्लैंड को पहली बार उनकी ही ज़मीन पर हराया.वैसे तो ये मैच चंद्रशेखर का रहा, लेकिन सरदेसाई ने भी 54 और 40 रनों की महत्वपूर्ण पारियाँ खेली. वो भारत के लिएी रन मारना चाहते थे, लेकिन एलन नॉट ने एक अद्भुत कैच ले कर उन्हें पैवेलियन भेज दिया.उनके बेटे राजदीप सरदेसाई एक दिलचस्प किस्सा सुनाते हैं, "मेरे पिता रेसिंग देखने के शौकीन थे. चंद्रशेखर भी टेस्ट मैच के रेस्ट वाले दिन उनके साथ रेस देखने गए थे, जिसमें मिलड्रेड नाम का घोड़ा जीता था.""ओवल टेस्ट में जब चंद्रा बॉलिंग रन अप पर जा रहे थे तो मेरे पिता ने उनसे कोड वर्ड में कहा कि एलड्रिच को एक मिलड्रेड मारो. इसका मतलब था कि उन्हें गुगली फेंको. चंद्रा ने जैसे ही गुगली फेंकी, एलड्रिच का मिडिल स्टंप दूर जा गिरा."दो जुलाई, 2007 को दिलीप सरदेसाई का मात्र 67 साल की उम्र में निधन हो गया. उनकी गर्ल फ़्रेंड और बाद में पत्नी बनी नंदिनी सरदेसाई ने गेट वे ऑफ़ इंडिया पर उन हज़ारों ख़तों को समुद्र में बहा दिया जो उन्होंने एक दूसरे को लिखे थे!(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन दिल्ली के विस्फोटक बल्लेबाज़ वीरेंदर सहवाग को उम्मीद के मुताबिक़ दाम नहीं मिले.सहवाग को किंग्स इलेवन पंजाब ने सिर्फ़ तीन करोड़ 20 लाख रुपए में ख़रीदा. हैरत की बात है कि सहवाग और युवराज दोनों का आधार मूल्य एक बराबर दो करोड़ रूपए था.दिनेश कार्तिक पर दिल्ली डेयरडेविल्स ने 12 करोड़ 50 लाख की सबसे बड़ी बोली लगाई.इंग्लैंड के धाकड़ बल्लेबाज़ केविन पीटरसन को दिल्ली डेयरडेविल्स ने राइट टू मैच कार्ड का इस्तेमाल करते हुए नौ करोड़ में ख़रीदा.न्यूज़ीलैंड में टेस्ट और वनडे मैचों में अच्छी गेंदबाज़ी करने वाले मोहम्मद शामी को दिल्ली डेयरडेविल्स ने सवा चार करोड़ रुपये में ख़रीदा.पिछली नीलामी में मोटी रकम पाने वाले यूसुफ़ पठान को इस बार तीन करोड़ 25 लाख रुपए ही मिल पाए. उन्हें उनकी पुरानी टीम कोलकाता नाइट राइडर्स ने ख़रीदा.श्रीलंका के दिग्गज ऑफ़ स्पिनर मुथैया मुरलीधरन को उनके आधार मूल्य एक करोड़ रुपए पर ही रॉयल चैलेंजर्स बंगलौर ने ख़रीदातमिलनाडु के बल्लेबाज़ मुरली विजय पर दिल्ली डेयरडेविल्स ने पाँच करोड़ की बोली लगाई.पहली बार आईपीएल में खिलाड़ियों की बोली भारतीय रुपए में हो रही है. इस नीलामी में कुल मिलाकर 514 खिलाड़ी है.दक्षिण अफ्रीका के करिश्माई ऑलराउंडर ज़ाक कैलिस को उनकी पुरानी टीम कोलकाता नाइट राइडर्स ने 5.5 करोड़ रुपए में ख़रीदा.एशेज सीरीज में बेहतरीन प्रदर्शन करने वाले ऑस्ट्रेलिया के बाएं हाथ के तेज़ गेंदबाज़ मिचेल जॉनसन को किंग्स इलेवन पंजाब ने 6.5 करोड़ रुपए में ख़रीदा.एशिया कप के लिए भारतीय टीम में चुने गए चेतेश्वर पुजारा को ज़्यादा भाव नहीं मिला. उनका आधार मूल्य 1.5 करोड़ रुपए था और उन्हें किंग्स इलेवन पंजाब ने 1.9 करोड़ रुपए में ख़रीदा.रोबिन उथप्पा को कोलकाता नाइट राइडर्स ने पाँच करोड़ रुपए में ख़रीदा जबकि ऑस्ट्रेलिया के एरोन फिंच चार करोड़ रुपए में सनराइजर्स हैदराबाद की झोली में गए.ड्वेन स्मिथ को चेन्नई सुपर किंग्स ने 4.5 करोड़ रुपए में ख़रीदा.ऑस्ट्रेलिया के विस्फोटक ओपनर डेविड वार्नर पर सनराइजर्स हैदराबाद ने 5.5 करोड़ रुपए की सबसे बड़ी बोली लगाई. उनका बेस प्राइस 1.5 करोड़ रुपए था.पिछले साल के अंत में भारत आई ऑस्ट्रेलिया की वनडे टीम की कप्तानी करने वाले जॉर्ज बेली को किंग्स इलेवन पंजाब ने तीन करोड़ 25 लाख रुपए में ख़रीदा.दिल्ली डेयरडेविल्स ने वेस्टइंडीज के डैरेन सैमी को तीन करोड़ 50 लाख रुपए में और दक्षिण अफ्रीका के फाफ डू प्लेसिस को चार करोड़ 75 लाख रुपए में ख़रीदा.लेकिन न्यूज़ीलैंड के धुरंधर बल्लेबाज़ ब्रेंडन मैकुलम को उम्मीद के मुताबिक़ भाव नहीं मिला. उनका आधार मूल्य दो करोड़ रुपए था और उन्हें चेन्नई सुपर किंग्स ने तीन करोड़ 25 लाख रुपए में ख़रीदा.लेग स्पिनर अमित मिश्रा को सनराइजर्स हैदराबाद ने राइट टू मैच कार्ड का इस्तेमाल करते हुए चार करोड़ 75 लाख रुपए में अपने पास बरक़रार रखा.बाएं हाथ के तेज़ गेंदबाज़ जहीर ख़ान को मुंबई इंडियंस ने दो करोड़ 60 लाख रुपए में ख़रीदा.अपने ज़माने के सबसे तेज़ गेंदबाज़ रहे ऑस्ट्रेलिया के ब्रेट ली को इस बार कोई ख़रीददार नहीं मिल सका.भारतीय टीम के तेज़ गेदबाज़ रहे आरपी सिंह और प्रवीण कुमार, स्पिन गेंदबाज़ मुरली कार्तिक भी ख़रीदारों का दिल नहीं जीत सके.श्रीलंका के पूर्व कप्तान महेला जयवर्द्धने और न्यूज़ीलैंड के रॉस टेलर को भी अभी तक इस नीलामी में कोई भाव नहीं मिला.अब ऐसा नही है कि आईपीएल में सिर्फ़ क्रिकेट ही खेला जाता है. इसके साथ जुडे विवाद भी कम नहीं है.1.ताज़ा विवाद तो चेन्नई सुपर किंग्स के अधिकारी के रूप में बीसीसीआई के अध्यक्ष एन श्रीनिवासन के दामाद गुरूनाथ मेयप्पन के मैचों के दौरान सट्टेबाज़ी और टीम की सूचनाएं लीक करने को लेकर है.2. आईपीएल में खिलाड़ी भी कम विवाद में नहीं रहे. राजस्थान रॉयल्स के एस श्रीसंत, स्पिनर अंकित चव्हाण, अमित सिंह और सिद्धार्थ त्रिवेदी को स्पॉट फिक्सिंग के आरोपों में जेल जाना पडा.3. इसके अलावा हरभजन सिंह द्वारा एस श्रीसंत को लगाया गया थप्पड़ कौन भूल सकता है. वह थप्पड़ हरभजन सिंह को बहुत महंगा पडा.4. इतना ही नहीं आईपीएल के पूर्व कमिश्नर ललित मोदी पर भी गंभीर आरोप लगे और उन्होंने तो यहां तक कहा कि उनकी जान को ख़तरा है.5. आईपीएल पार्टी और चीयर लीडर्स से जुड़ी घटनाएं भी आईपीएल की छवि को चोट पहुंचाती रही हैं.अब देखना है कि आईपीएल के सातंवे संस्करण में क्या कुछ होता है लेकिन उससे पहले सबकी दिलचस्पी तो बुधवार को खिलाड़ियों की नीलामी में है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
टूर्नामेंट के लिए शुक्रवार को निकाले गए ड्रॉ के मुताबिक़ 13 बार के ग्रैंड स्लैम चैंपियन और शीर्षवरीय नडाल को पहले राउंड में ऑस्ट्रेलिया के बर्नार्ड टॉमिच से भिड़ना है.नडाल ने साल 2011 में टॉमिच को शिकस्त दी थी, लेकिन तबसे इस ऑस्ट्रेलियाई खिलाड़ी के खेल में काफ़ी निखार आ चुका है.टॉमिच हाल ही में सिडनी इंटरनेशनल के सेमीफ़ाइनल में पहुँचे थे और स्थानीय दर्शकों के सामने नडाल को कड़ी चुनौती देने में सक्षम हैं.अगर नडाल शुरुआती बाधा पार कर जाते हैं, तो तीसरे दौर में उनका सामना 25वीं सीड फ्रांस के गेल मोंफिल्स से और चौथे दौर में 16वीं सीड जापान के केई निशिकोरी से हो सकती है.क्वार्टर फ़ाइनल में उनकी भिड़ंत पांचवीं सीड और पूर्व यूएस चैंपियन अर्जेंटीना के जुआन मार्टिन डेल पोत्रो से हो सकती है.तीन बार के चैंपियन और दूसरी सीड सर्बिया के नोवाक जोकोविच को अपेक्षाकृत आसान ड्रॉ मिला है और पहले दौर में उनके सामने 90वीं रैंकिंग के लुकास लेको की चुनौती रहेगी.जोकोविच की असली परीक्षा क्वार्टर फ़ाइनल में होगी, जहाँ उनके सामने आठवीं सीड स्विटजरलैंड के स्टेनिस्लास वावरिंका चुनौती पेश कर सकते हैं.विंबलडन चैंपियन ब्रिटेन के एंडी मरे को रिकॉर्ड 17 बार के ग्रैंड स्लेम विजेता स्विटजरलैंड के रॉजर फ़ेडरर के साथ निचले हाफ़ में रखा गया है.मरे के सामने पहले दौर में 112वीं रैंकिंग के जापान के गो सोएदा की चुनौती होगी, जबकि चौथे दौर में उनकी भिड़ंत 13वीं सीड अमरीका के जॉन इस्नर से हो सकती है.अगर कोई उलटफेर नहीं हुआ तो क्वार्टर फ़ाइनल में मरे और फ़ेडरर आमने-सामने होंगे.पिछले सत्र में निराशाजनक प्रदर्शन करने वाले दुनिया के पूर्व नंबर एक खिलाड़ी फ़ेडरर के सामने पहले दौर में ऑस्ट्रेलिया के वाइल्ड कार्ड प्रवेशी जेम्स डकवर्थ की चुनौती रहेगी और फिर चौथे दौर में उनका सामना दसवीं सीड फ्रांस के जो विल्फ़्रेड सोंगा से हो सकता है.महिला एकल में दुनिया की नंबर एक खिलाड़ी अमरीका की सरीना विलियम्स का पहले दौर में स्थानीय खिलाड़ी एश्ले बार्टी से मुक़ाबला होगा.सरीना ने 17 ग्रैंड स्लेम ख़िताब जीते हैं, जिनमें पाँच ऑस्ट्रेलियन ओपन ख़िताब शामिल हैं.शीर्षवरीय सरीना की पहली कड़ी परीक्षा चौथे दौर में होगी, जहां उनके सामने ऑस्ट्रेलिया की सामंता स्तोसुर की चुनौती हो सकती है.गत दो बार की चैंपियन बेलारूस की विक्टोरिया अज़ारेंका का पहले दौर में स्वीडन की जोहाना लारसन से मुक़ाबला होगा.अगर कोई उलटफेर नहीं हुआ, तो चौथे दौर में उनके सामने 13वीं सीड अमरीका की स्लोएन स्टीफंस की चुनौती रहेगी.तीसरी सीड रूस की मारिया शारापोवा अमरीका की बिथानी माटेक सेंड्स के ख़िलाफ़ अपने अभियान की शुरुआत करेंगी.क्वार्टर फ़ाइनल तक उनकी राह आसान लगती है. अंतिम आठ में उनकी भिड़ंत आठवीं सीड और दुनिया की पूर्व नंबर एक खिलाड़ी सर्बिया की येलेना यांकोविच से हो सकती है.गत उप विजेता और चौथी सीड के सामने पहले दौर में क्वालीफ़ायर की चुनौती रहेगी. क्वार्टर फ़ाइनल में उनका सामना पूर्व विंबलडन चैंपियन चेक गणराज्य की पेत्रा क्वितोवा से हो सकता है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
राष्ट्रमंडल खेलों में पहली बार भारतीय टीम फ़ाइनल में पहुँची है. ये राष्ट्रमंडल हॉकी में भारत का अब तक का सर्वश्रेष्ठ प्रदर्शन है.इंग्लैंड के ख़िलाफ़ सेमी फ़ाइनल में निर्धारित समय तक स्कोर 3-3 से बराबर था.पंद्रह मिनट के अतिरिक्त समय में भी स्कोर बराबर रहा. इसके बाद पेनल्टी शूट आउट में भारत ने इंग्लैंड को 5-4 से हारकर फ़ाइनल में जगह बना ली है.भारत ने इस मैच में सरवनजीत सिंह के गोल की बदौलत इंग्लैंड पर 14वें मिनट में ही बढ़त ले ली थी. इसके बाद दोनों टीमों ने अच्छी हॉकी का प्रदर्शन किया.पहला हाफ़ ख़त्म होने से कुछ पहले इंग्लैंड ने पेनल्टी कॉर्नर पर गोल करके स्कोर बराबर कर दिया. दूसरे हाफ़ में इंग्लैंड की टीम ने मज़बूत शुरुआत की.इंग्लैंड ने एक के बाद एक दो गोल करके 3-1 से बढ़त हासिल कर ली. दोनों गोल उन्होंने पेनल्टी कॉर्नर पर किए.लेकिन कुछ देर बाद भारतीय टीम एकाएक ज़बरदस्त फ़ॉर्म में आ गई और दो फ़ील्ड गोल करके उन्होंने स्कोर बराबर कर दिया.अतिरिक्त समय में भारत का पलड़ा भारी रहा. भारतीय टीम के आक्रमणों से इंग्लिश टीम परेशान दिखी. लेकिन भारतीय खिलाड़ी गोल नहीं कर पाए.पेनल्टी शूट आउट में भरत छेत्री ने इंग्लैंड के तीसरा पेनल्टी शॉट को बचाकर भारतीय कैंप में ख़ुशी की लहर दौड़ा दी. भारतीय खिलाड़ियों ने संयम से पाँचों पेनल्टी पर गोल करके मैच 5-4 से जीत लिया.पेनल्टी पर भारत की ओर से गोल करने वाले खिलाड़ी थे- सरवनजीत सिंह, विक्रम पिल्लै, संदीप सिंह, अर्जुन हल्ला और शिवेंद्र सिंह.
__________________________
वेस्टइंडीज़ ने टॉस जीता और भारत को बल्लेबाज़ी का न्यौता दिया. भारत ने काफ़ी धीमी गति से रन बनाया और विकेट भी लगातार गिरते रहे. रोहित शर्मा ने सर्वाधिक 60 रन बनाए, लेकिन चैम्पियंस ट्रॉफ़ी के हीरो रहे शिखर धवन नाकाम रहे और सिर्फ़ 11 रन ही बना पाए. सुरेश रैना ने 44 रन बनाए. भारत की टीम 50 ओवर में सात विकेट पर 229 रन ही बना पाई.वेस्टइंडीज़ को जीत के लिए 230 रनों का लक्ष्य मिला. क्रिस गेल के सस्ते में आउट होने के बाद भारत ने दबाव बनाया और एक समय वेस्टइंडीज़ का स्कोर था तीन विकेट पर 26 रन. लेकिन जॉनसन चार्ल्स और डेरेन ब्रैवो ने न सिर्फ़ वेस्टइंडीज़ की पारी संभाली बल्कि टीम को जीत की स्थिति में पहुँचाया. लेकिन दोनों के आउट होते ही एक बार फिर स्थिति पलट गई. लेकिन आख़िरकार वेस्टइंडीज़ एक विकेट से मैच जीतने में सफल रहा.भारत एक मैच हार चुका था. नियमित कप्तान महेंद्र सिंह धोनी घायल थे और भारत का मनोबल कमज़ोर था. इस स्थिति का श्रीलंका ने अच्छा फ़ायदा उठाया. भारत ने टॉस जीतकर गेंदबाज़ी चुनी. लेकिन महेला जयवर्धने और उपुल थरंगा ने भारतीय गेंदबाज़ों की ऐसी धुलाई की कि पूछिए मत. भारतीय बल्लेबाज़ एक-एक विकेट को तरसते रहे. उपुल थरंगा और जयवर्धने ने शतक लगाया. अश्विन को एकमात्र विकेट मिला. श्रीलंका ने 50 ओवर में एक विकेट पर 348 रन बनाए.भारत के सामने 349 रनों का लक्ष्य पूरा करने की कठिन चुनौती थी. वही हुआ, जो इतने बड़े लक्ष्य के दबाव में होता है. भारतीय टीम दबाव में बिखर गई और लगातार विकेट गिरते रहे. कोई भी बल्लेबाज़ टिक कर खेल नहीं पा रहा था. भारत की पूरी टीम 45वें ओवर में 187 रन बनाकर आउट हो गई. भारत की टीम 161 रन के बड़े अंतर से हारी. भारत की ओर से रवींद्र जडेजा ने सर्वाधिक 49 रन बनाए.मेज़बान वेस्टइंडीज़ के ख़िलाफ़ भारत का ये मैच काफ़ी अहम था. प्रतियोगिता में बने रहने के लिए भारत को ये मैच जीतना ज़रूरी था. धोनी की ग़ैर मौजूदगी में कप्तान विराट कोहली पर काफ़ी दबाव था. लेकिन उनके और भारतीय टीम के लिए ये मैच आदर्श साबित हुआ. टीम ने अच्छी शुरुआत की. रोहित शर्मा और शिखर धवन ने बेहतरीन बल्लेबाज़ी की. लेकिन स्टार रहे विराट कोहली, जिन्होंने शानदार शतक लगाया. भारत ने 50 ओवर में सात विकेट पर 311 रन बनाए.वेस्टइंडीज़ के सामने बड़ा लक्ष्य था. दवाब में टीम बिखरी और पाँच विकेट सिर्फ़ 69 रनों पर गिर गए. बारिश के कारण मैच में बाधा आई. बारिश से प्रभावित मैच में डकवर्थ लुइस नियम के तहत 39 ओवर में जीत के लिए 274 रन के लक्ष्य का पीछा करते हुए वेस्टइंडीज़ की टीम 34 ओवर में 171 रन ही बना पाई. भारत की टीम 102 रनों से जीती. उमेश यादव और भुवनेश्वर कुमार ने तीन-तीन विकेट लिए.त्रिकोणीय सिरीज़ के फ़ाइनल में पहुँचने के लिए भारत को ये मैच जीतना ज़रूरी था. श्रीलंका ने टॉस जीतकर भारत को बल्लेबाज़ी का न्यौता दिया. भारत ने संभल कर खेलना शुरू किया. लेकिन रन गति काफ़ी धीमी रही. धवन नहीं चले और कप्तान कोहली भी 31 रन बनाकर आउट हो गए. भारत ने 29 ओवर में 119 रन बनाए थे, तभी बारिश आ गई. बारिश के कारण डकवर्थ लुइस नियम के हिसाब से जीत के लिए श्रीलंका के सामने 26 ओवरों में 178 रन बनाने की चुनौती मिली.लेकिन श्रीलंका की पूरी टीम 24.4 ओवरों में केवल 96 रन बनाकर आउट हो गई. श्रीलंका की ओर से चांडिमल ने सबसे अधिक 26 रन बनाए. भारत की ओर से भुवनेश्वर कुमार ने शानदार गेंदबाज़ी करते हुए छह ओवर में केवल आठ रन देकर श्रीलंका के चार बल्लेबाज़ों को पवेलियन भेजा. भारत ने श्रीलंका को 81 रनों से हराकर वेस्टइंडीज़ में खेली जा रही त्रिकोणीय एकदिवसीय क्रिकेट श्रृंखला के फ़ाइनल में जगह बनाई. गुरूवार को खेले जाने वाले मैच में भारत और श्रीलंका एक बार फिर आमने-सामने होंगे क्योंकि रन रेट के आधार पर वेस्टइंडीज़ टूर्नामेंट से बाहर हो गई है.
__________________________
दरअसल, सभी फ्रेंचाइजी के पास गुरुवार तक पुराने खिलाड़ियों को रिटेन करने का मौका था. ऐसे में कई टीम ने अपने स्टार खिलाड़ियों को करोड़ों रुपये देकर टीम में शामिल रखने का फ़ैसला लिया है.रॉयल चैंलेजर्स बंगलोर (RCB) ने विराट कोहली को 17 करोड़ रुपये देकर रिटेन किया है. जबकि दो साल का प्रतिबंध ख़त्म होने के बाद वापसी कर रही चेन्नई सुपर किंग्स ने महेंद्र सिंह धोनी को 15 करोड़ रुपये देकर टीम में बनाए रखा है. इसी तरह मुंबई इंडियंस ने भी रोहित शर्मा को 15 करोड़ रुपये देकर टीम में बरकरार रखा है.राजस्थान रॉयल्स ने सिर्फ़ एक को चुनाचेन्नई सुपर किंग्स ने अपने तीन खिलाड़ियों को रिटेन किया है. इनमें धोनी के अलावा सुरेश रैना (11 करोड़) और रविंद्र जडेजा (7 करोड़) शामिल हैं.चेन्नई के अलावा आईपीएल में वापसी कर रही राजस्थान रॉयल्स ने पुराने खिलाड़ियों में सिर्फ स्टीव स्मिथ को चुना है. टीम ने उन्हें 12 करोड़ रुपये में रिटेन किया.सनराइजर्स हैदराबाद ने पुराने खिलाड़ियों में सिर्फ डेविड वार्नर (12 करोड़) और भुवनेश्वर कुमार (8.5 करोड़) को टीम में बनाए रखा है.पुराने खिलाड़ियों में कोलकाता नाइटराइडर्स ने गौतम गंभीर को रिटेन नहीं किया. इसी तरह पिछले कई सीजन में अपने धुआंधार प्रदर्शन के लिए चर्चित रहे क्रिस गेल भी आरसीबी में वापसी नहीं कर पाए. युवराज सिंह भी रिटेन नहीं हुए. वो बीते सीजन में सनराइजर्स हैदराबाद के लिए खेल रहे थे.किंग्स इलेवन पंजाब ने सिर्फ एक खिलाड़ी अक्षर पटेल (6.75 करोड़) जबकि नाइटराइडर्स ने सुनील नरेन (8.5 करोड) और आंद्रे रसेल (7 करोड़) को टीम में बनाए रखा है.बता दें कि सभी फ्रेंचाइजी के पास अधिकतम पांच-पांच खिलाड़ी रिटेन करने का मौका 4 जनवरी तक था. अब बाक़ी खिलाड़ियों के लिए नीलामी 'राइट टु मैच' (RTM) जनवरी के आख़िरी सप्ताह में होगी. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
खिलाड़ियों ने रंगीन पोशाकें पहननी शुरू की, गेंद उजली हो गई और अंपायर तक रंगीन पोशाक में नज़र आने लगे. मैच दिन-रात के होने लगे और 50-50 ओवरों के मैच होने लगे.पहले तीन विश्व कप इंग्लैंड में आयोजित हुए और तीन में दो विश्व कप का ख़िताब वेस्टइंडीज़ ने जीता. लेकिन 1983 का विश्व कप जीतकर भारत ने बड़ा उलटफेर किया.1983 विश्व कप के फ़ाइनल में वेस्टइंडीज़ की टीम क्या हारी, विश्व क्रिकेट में उसका वर्चस्व ही कम होने लगा. लेकिन उसके बाद शुरू हुआ ऑस्ट्रेलिया क्रिकेट टीम के वर्चस्व की कहानी.भारतीय टीम 1983 के बाद वर्ष 2003 में विश्व कप के फ़ाइनल में पहुँची, लेकिन ऑस्ट्रेलिया ने उसे रौंद दिया. ऑस्ट्रेलिया ने सबसे ज़्यादा चार बार विश्व कप का ख़िताब जीता है और तीन बार लगातार ख़िताब जीतकर नया रिकॉर्ड बनाया है.भारत के लिहाज़ से देखें तो 1983 में ख़िताब जीतने के बाद उसके लिए सबसे अच्छा विश्व कप रहा वर्ष 2003 का. ठीक 20 साल बाद भारतीय टीम विश्व कप के फ़ाइनल में पहुँची.मास्टर ब्लास्टर सचिन तेंदुलकर ने ज़बरदस्त बल्लेबाज़ी की और फ़ाइनल छोड़कर क़रीब-क़रीब हर मैच में उन्होंने बेहतरीन प्रदर्शन किया. लेकिन ऐन मौक़े पर सचिन नहीं चले और न चली भारतीय टीम.वर्ष 2007 का विश्व कप भारत के लिए दुस्वप्न साबित हुआ और टीम पहले ही दौर में बाहर हो गई. बांग्लादेश की टीम ने भी उसे धूल चटाई और फिर भारत का विश्व कप जीतने का सपना फिर टूट गया.इस बार एक बार फिर विश्व कप का आयोजन भारतीय उपमहाद्वीप में हो रहा है. भारतीय टीम अच्छे प्रदर्शन के दौर में भी है. तो क्या इस बार सचिन का सपना पूरा होगा या नहीं. अब इस विश्व कप में भारतीय क्रिकेट प्रेमियों की नज़र इसी पर होगी.इन सबके बीच आइए नज़र डालें विश्व कप क्रिकेट के इतिहास पर.वर्ष 1975 में पहला विश्व कप क्रिकेट इंग्लैंड में खेला गया था. सात जून से 21 जुलाई तक खेली गई इस प्रतियोगिता में आठ टीमों ने हिस्सा लिया था. आठ टीमों को चार-चार के दो ग्रुपों में रखा गया था. हर ग्रुप की शीर्ष दो टीमों को सीधे सेमी फ़ाइनल में प्रवेश दिया गया था.उस समय 60 ओवर का एक मैच होता था. उस समय खिलाड़ी क्रिकेट की पारंपरिक पोशाक यानी उजले कपड़े पहनते थे. सभी मैच दिन में ही होते थे. मैच कुल 120 ओवर का होता था. इसलिए मैच जल्दी ही शुरू हो जाते थे.पहले ग्रुप में इंग्लैंड, न्यूज़ीलैंड, भारत और ईस्ट अफ़्रीका की टीमें थीं, तो दूसरे ग्रुप में थे- वेस्टइंडीज़, ऑस्ट्रेलिया, पाकिस्तान और श्रीलंका. इसी विश्व कप के एक मैच में भारत के महान सुनील गावसकर ने पूरे 60 ओवर बल्लेबाज़ी की और सिर्फ़ 36 रन बनाए. अपनी पारी में उन्होंने सिर्फ़ एक चौका लगाया था. मैच था इंग्लैंड के ख़िलाफ़. इंग्लैंड ने लॉर्ड्स के मैदान पर पहले बल्लेबाज़ी करते हुए 60 ओवर में चार विकेट पर 334 रन बनाए थे. डेनिस एमिस ने 137 रनों की पारी खेली थी.लेकिन जवाब में भारत ने 60 ओवर में तीन विकेट पर 132 रन बनाए. गावसकर ने 174 गेंद का सामना किया और एक चौके की मदद से सिर्फ़ 36 रन बनाए और नाबाद रहे. उसी मैच में सिर्फ़ 59 गेंद का सामना करते हुए गुंडप्पा विश्वनाथ ने सर्वाधिक 37 रन बनाए थे. कहा जाता है कि वनडे क्रिकेट का विरोध करने के लिए गावसकर ने ऐसी धीमी पारी खेली थी. इस विश्व कप में भारत के कप्तान थे श्रीनिवास वेंकटराघवन.हालाँकि ईस्ट अफ़्रीका के ख़िलाफ़ मैच में भारत ने 10 विकेट से जीत हासिल की. और इस मैच में सुनील गावसकर ने 86 गेंद पर नाबाद 65 रनों की पारी खेली और पारी में नौ चौके भी लगाए. भारत इस विश्व कप में सिर्फ़ एक मैच जीत पाया, वो भी ईस्ट अफ़्रीका के ख़िलाफ़.पहले ग्रुप से इंग्लैंड और न्यूज़ीलैंड की टीमें सेमी फ़ाइनल में पहुँचीं, तो दूसरे ग्रुप से मौक़ा मिला वेस्टइंडीज़ और ऑस्ट्रेलिया को. पहला सेमी फ़ाइनल इंग्लैंड और ऑस्ट्रेलिया के बीच हुआ. जिसमें ऑस्ट्रेलिया ने चार विकेट से जीत दर्ज की. कम स्कोर वाले इस मैच में पहले खेलते हुए इंग्लैंड की टीम सिर्फ़ 93 रन बनाकर आउट हो गई. जबाव में ऑस्ट्रेलिया ने लक्ष्य हासिल करने के लिए छह विकेट गँवा दिए.दूसरे सेमीफ़ाइनल में वेस्टइंडीज़ की टीम का मुक़ाबला था न्यूज़ीलैंड से. वेस्टइंडीज़ की टीम को विश्व कप का सबसे बड़ा दावेदार माना जा रहा था और उसने निराश भी नहीं किया. वेस्टइंडीज़ ने पाँच विकेट से जीत हासिल की. पहले खेलते हुए न्यूज़ीलैंड ने 158 रन बनाए. वेस्टइंडीज़ ने पाँच विकेट गँवाकर की लक्ष्य हासिल कर लिया. कालीचरण ने 72 और ग्रीनिज़ ने 55 रनों की शानदार पारी खेली.फ़ाइनल में लॉर्ड्स के ऐतिहासिक मैदान पर वेस्टइंडीज़ का मुक़ाबला हुआ ऑस्ट्रेलिया से. मैच काफ़ी रोमांचक था और इस ऐतिहासिक मैच में पहला विश्व कप जीतने का गौरव हासिल किया वेस्टइंडीज़ ने. कप्तान क्लाइव लॉयड की अगुआई में टीम ने अच्छा प्रदर्शन किया और 17 रनों से जीत हासिल की. वेस्टइंडीज़ ने क्लाइव लॉयड के शानदार शतक (102) और रोहन कन्हाई के 55 रनों की मदद से 60 ओवर में आठ विकेट पर 291 रन बनाए. ऑस्ट्रेलिया ने अच्छी चुनौती दी. लेकिन उनकी टीम 58.4 ओवर में 274 रन बनाकर आउट हो गई. ऑस्ट्रेलिया के पाँच बल्लेबाज़ रन आउट हुए.चार साल बाद वर्ष 1979 में एक बार फिर विश्व कप क्रिकेट का आयोजन हुआ और मेजबानी की इंग्लैंड ने ही. इस विश्व कप का स्वरूप 1975 विश्व कप की तरह ही रहा. आठ टीमों ने इस विश्व कप में हिस्सा लिया. चार-चार टीमों के दो ग्रुप बने और दो शीर्ष टीमों को सीधे सेमी फ़ाइनल में प्रवेश मिला. मैच 60 ओवर का ही रहा और खिलाड़ी उजले कपड़े पहनकर ही मैदान में उतरे.इस बार ग्रुप ए में इंग्लैंड, पाकिस्तान, ऑस्ट्रेलिया और कनाडा की टीमें थी, तो ग्रुप बी में वेस्टइंडीज़, न्यूज़ीलैंड, श्रीलंका और भारत. श्रीलंका की टीम आईसीसी ट्रॉफ़ी जीतने के कारण विश्व कप में खेलने आई थी. इस विश्व कप में ऑस्ट्रेलिया ने एक अनजान सी टीम चुनी, क्योंकि उसके अच्छे खिलाड़ी कैरी पैकर के साथ जुड़े हुए थे. हालाँकि वेस्टइंडीज़ और पाकिस्तान ने कैरी पैकर की वर्ल्ड सिरीज़ से जुड़े खिलाड़ियों को भी टीम में रखा.ख़िताब की तगड़ी दावेदार वेस्टइंडीज़ की टीम दो मैच जीतकर अपने ग्रुप में शीर्ष स्थान पर रही. श्रीलंका के ख़िलाफ़ उसका मैच बारिश की भेंट चढ़ गया. श्रीलंका ने भारत को हराकर प्रतियोगिता का सबसे बड़ा उलटफेर किया. इस मैच में श्रीलंका ने भारत को 47 रन से हराया. इस ग्रुप से न्यूज़ीलैंड की टीम दूसरे नंबर पर रही. भारतीय टीम इस विश्व कप में एक भी मैच नहीं जीत पाई.ग्रुप ए से इंग्लैंड की टीम ने सभी मैच जीतकर शीर्ष स्थान हासिल किया, तो पाकिस्तान ने कनाडा और ऑस्ट्रेलिया को हराकर सेमीफ़ाइनल में जगह बनाई. ग्रुप स्टेज़ पर इंग्लैंड ने कनाडा को सिर्फ़ 45 रन पर आउट किया लेकिन दोनों ग्रुपों में शतक सिर्फ़ एक ही लगा. वेस्टइंडीज़ के गॉर्डन ग्रीनिज़ ने भारत के ख़िलाफ़ 106 रनों की पारी खेली.पहले सेमी फ़ाइनल में इंग्लैंड की भिड़ंत न्यूज़ीलैंड से हुई. माइक ब्रियरली और ग्राहम गूच की शानदार पारी की बदौलत इंग्लैंड ने आठ विकेट पर 221 रन बनाए. डेरेक रेंडल ने भी 42 रनों की अहम पारी खेली. न्यूज़ीलैंड ने भी अच्छी शुरुआत की और जॉन राइट ने 69 रन ठोंके. लेकिन अच्छे ऑल-राउंडर के होते भी टीम इंग्लैंड से नौ रन पीछे रह गई.दूसरे सेमी फ़ाइनल में पहले खेलते हुए वेस्टइंडीज़ ने छह विकेट पर 293 रन बनाए. ग्रीनिज़ ने 73 और डेसमंड हेंस ने 65 रन बनाए. विवियन रिचर्ड्स ने भी 42 रनों का योगदान दिया. लेकिन ज़हीर अब्बास और माजिद ख़ान ने वेस्टइंडीज़ को पसीने-पसीने कर दिया. दोनों ने दूसरे विकेट के लिए 166 रनों की साझेदारी की. लेकिन उनके आउट होते ही पाकिस्तान की पारी लड़खड़ाई और वेस्टइंडीज़ 43 रनों से जीत गया. माजिद ख़ान ने 81 और ज़हीर अब्बास ने 93 रन बनाए.23 जून को लॉर्ड्स के मैदान पर लगातार दूसरी बार फ़ाइनल खेलने पहुँची वेस्टइंडीज़ की टीम तो इस बार मेजबान इंग्लैंड को भी किस्मत आज़माने का मौक़ा मिला. विवियन रिचर्ड्स ने शानदार शतक ठोंका और कॉलिस किंग ने भी बेहतरीन पारी खेली. वेस्टइंडीज़ ने 286 रनों का स्कोर खड़ा किया. रिचर्ड्स 138 रन पर नाबाद रहे जबकि किंग ने 86 रन बनाए. इंग्लैंड ने अच्छी शुरुआत की और पहले विकेट के लिए 129 रन जोड़े. लेकिन रन काफ़ी धीमी गति से बने. ब्रियरली ने 64 रन बनाए लेकिन 130 गेंद पर जबकि बॉयकॉट ने 105 गेंद पर 57 रन. इन दोनों के आउट होते ही इंग्लैंड की टीम धराशायी हो गई. सिर्फ़ गूच ने 32 रन बनाए. इंग्लैंड की टीम 51 ओवर में 194 रन बनाकर आउट हो गई. वेस्टइंडीज़ ने लगातार दूसरी बार विश्व कप पर क़ब्ज़ा किया.लगातार तीसरे वर्ष इंग्लैंड ने ही विश्व कप की मेजबानी की. 1983 का विश्व कप भारतीय टीम के लिए बहुत अहम साबित हुआ. कमज़ोर समझी जाने वाली भारतीय टीम ने दिग्गजों को धूल चटाई और पहली बार विश्व कप पर क़ब्ज़ा किया. दो दूसरी ओर लगातार तीन बार विश्व कप का ख़िताब जीतने का वेस्टइंडीज़ का सपना चकनाचूर हो गया.इस विश्व कप का स्वरूप कमोबेश पहले जैसा ही था. यानी आठ टीमों ने प्रतियोगिता में हिस्सा लिया. चार-चार के दो ग्रुपों में टीमों को बाँटा गया और दो शीर्ष टीमों को सेमी फ़ाइनल में जगह मिली. अंतर सिर्फ़ ये हुआ कि अब ग्रुप की टीमों को आपस में एक-एक नहीं दो-दो मैच खेलने थे. वाइड और बाउंसर गेंदों के लिए भी नियम कड़े किए गए और 30 गज के दायरे में चार खिलाड़ियों को रहना ज़रूरी कर दिया गया.ग्रुप ए में इंग्लैंड, पाकिस्तान, न्यूज़ीलैंड और श्रीलंका की टीमें थी, तो ग्रुप बी में वेस्टइंडीज़, भारत, ऑस्ट्रेलिया और ज़िम्बाब्वे की टीमें. ग्रुप ए में इंग्लैंड की टीम ने अपना दम दिखाया. उसने पाकिस्तान और श्रीलंका की टीमों को दो-दो बार हराया. हालाँकि पाकिस्तान और न्यूज़ीलैंड की टीमों ने तीन-तीन मैच जीते लेकिन रन गति के आधार पर सेमी फ़ाइनल में जगह मिली पाकिस्तान को.ग्रुप बी में भारत ने इस विश्व कप की शानदार शुरुआत की. उसने अपने पहले ही मैच में विश्व चैम्पियन वेस्टइंडीज़ की टीम को 34 रनों से हराया. भारत ने ऑस्ट्रेलिया और ज़िम्बाब्वे को भी मात दी. भारत ने छह में से चार मैच जीते और वेस्टइंडीज़ के साथ सेमी फ़ाइनल में पहुँचने का गौरव हासिल किया. ग्रुप मैचों में वेस्टइंडीज़ के विंस्टन डेविस ने बेहतरीन गेंदबाज़ी का प्रदर्शन किया. उन्होंने ऑस्ट्रेलिया के ख़िलाफ़ मैच में 51 रन देकर सात विकेट चटकाए.पहले सेमी फ़ाइनल में मेजबान इंग्लैंड का मुक़ाबला भारत से हुआ. कपिल देव, रोजर बिन्नी और मोहिंदर अमरनाथ की शानदा गेंदबाज़ी के कारण भारत ने इंग्लैंड को 213 रनों पर ही समेट दिया. जब बल्लेबाज़ी की बारी आई, तो अमरनाथ, यशपाल शर्मा और संदीप पाटिल ने शानदार बल्लेबाज़ी कर भारत को 55वें ओवर में ही चार विकेट के नुक़सान पर जीत दिला दी.दूसरे सेमी फ़ाइनल में पाकिस्तान को वेस्टइंडीज़ ने बुरी तरह हराया. पहले बल्लेबाज़ी करते हुए पाकिस्तान की टीम ने 60 ओवर में आठ विकेट पर 184 रन बनाए. सलामी बल्लेबाज़ मोहसिन ख़ान ने गावसकर के बाद धीमी बल्लेबाज़ी का एक और नमूना पेश किया. उन्होंने 176 गेंद पर एक चौके की मदद से सिर्फ़ 70 रन बनाए. जवाब में वेस्टइंडीज़ ने दो विकेट पर ही लक्ष्य हासिल कर लिया. रिचर्ड्स 80 और गोम्स 50 रन पर नाबाद रहे.फ़ाइनल में वेस्टइंडीज़ का मुक़ाबला था भारत से. एक ओर थी दो बार ख़िताब जीतने वाली वेस्टइंडीज़ की टीम तो दूसरी ओर थी पहले के विश्व कप मैचों में ख़राब प्रदर्शन करने वाली भारतीय टीम. वेस्टइंडीज़ ने भारत को सिर्फ़ 183 रनों पर समेट कर शानदार शुरुआत की और जवाब में एक विकेट पर 50 रन भी बना लिए. वेस्टइंडीज़ समर्थक जीत का जश्न मनाने की तैयारी करने लगे. लेकिन मोहिंदर अरमनाथ और मदन लाल ने शानदार गेंदबाज़ी की और मैच का पासा ही पलट दिया. हेंस और रिचर्ड्स का अहम विकेट मदन लाल को मिला तो बिन्नी की गेंद पर क्लाइव लॉयड को बेहतरीन कैच लपका कपिल देव ने. बाद में दुजों (25) और मार्शल (18) ने पारी संभालने की कोशिश की लेकिन उनके आउट होते ही मैच उनकी झोली से निकल गया. दोनों को मोहिंदर अमरनाथ ने आउट किया. अमरनाथ ने होल्डिंग को एलबीडब्लू आउट कर भारत को शानदार जीत दिलाई. वेस्टइंडीज़ की पूरी टीम 140 रन बनाकर आउट हो गई और भारत पहली बार विश्व कप का विजेता बना.लगातार तीन विश्व कप की मेजबानी के बाद वर्ष 1987 के विश्व कप की मेजबानी भारत और पाकिस्तान को संयुक्त रूप से मिली. यह कहना ग़लत नहीं होगा कि 1983 के विश्व कप में जीत हासिल करने के कारण भारतीय उपमहाद्वीप का दावा मज़बूत हुआ. भारत में क्रिकेट की लोकप्रियता उठान पर थी. मैच का स्वरूप तो वही रहा लेकिन ओवर घटाकर 50 ओवर कर दिए गए. इसी विश्व कप से मैचों में निष्पक्ष अंपायरिंग के लिए दो देशों के मैच में तीसरे देश के अंपायर रखे जाने लगे.ग्रुप ए में भारत, ऑस्ट्रेलिया, न्यूज़ीलैंड और ज़िम्बाब्वे की टीमें थी, तो ग्रुप बी में पाकिस्तान, इंग्लैंड, वेस्टइंडीज़ और श्रीलंका की टीमें थी. भारत की टीम ने ग्रुप मुक़ाबले में शानदार प्रदर्शन किया. ऑस्ट्रेलिया से उसका मुक़ाबला ज़बरदस्त रहा. दोनों ने एक-एक बार एक-दूसरे को हराया. लेकिन रन गति के आधार पर भारत को अपने ग्रुप में शीर्ष स्थान मिला. न्यूज़ीलैंड की टीम सिर्फ़ दो मैच जीत पाई जबकि ज़िम्बाब्वे के हिस्से में कोई जीत नहीं आई.ग्रुप बी से पाकिस्तान की टीम ने बेहतरीन प्रदर्शन किया और शीर्ष स्थान हासिल किया. इंग्लैंड की टीम ने ठीक-ठाक प्रदर्शन किया लेकिन दूसरे नंबर पर आ ही गई. पहली बार वेस्टइंडीज़ की टीम सेमी फ़ाइनल में भी नहीं पहुँच पाई. हालाँकि उन्होंने श्रीलंका को 191 रनों के बड़े अंतर से हराया.पहले सेमी फ़ाइनल में ऑस्ट्रेलिया का मुक़ाबला पाकिस्तान से हुआ. लाहौर में हुआ यह मैच काफ़ी रोमांचक रहा. ऑस्ट्रेलिया ने पहले खेलते हुए आठ विकेट पर 267 रन बनाए. हालाँकि इमरान ख़ान ने तीन विकेट चटकाए. लेकिन डेविड बून ने 65 और वेलेटा ने 48 रन बनाए. स्टीव वॉ ने आख़िरी ओवर में 18 रन बनाए. जवाब में पाकिस्तान ने 38 रन पर ही तीन विकेट गिर गए. इमरान ख़ान और जावेद मियाँदाद ने पारी संभालने की कोशिश की लेकिन उनके आउट होते ही पाकिस्तान की पारी लड़ख़ड़ा गई. मियाँदाद ने 70 और इमरान ने मैकडरमॉट ने पाँच विकेट लिए और ऑस्ट्रेलिया ने दूसरी बार फ़ाइनल में जगह बनाई.दूसरे सेमी फ़ाइनल में मेजबान भारत का मुक़ाबला था इंग्लैंड से. मुंबई की पिच पर ग्राहम गूच और माइक गैटिंग ने स्वीप शॉट खेल-खेलकर भारतीय गेंदबाज़ों के छक्के छुड़ा दिए और 19 ओवर में 117 रन बना डाले. गूच ने 115 रनों की पारी खेली और गैटिंग ने 56 रन बनाए. इंग्लैंड ने 50 ओवर में छह विकेट पर 254 रन बनाए. भारत के लिए यह स्कोर भारी पड़ा और पूरी टीम 219 रन बनाकर आउट हो गई. अज़हरुद्दीन ने 64 रन बनाए, श्रीकांत ने 31 और कपिल देव ने 30. भारत की टीम 35 रनों से हारकर विश्व कप से बाहर हो गई.फ़ाइनल में इंग्लैंड का मुक़ाबला हुआ ऑस्ट्रेलिया से. जानकारों के मुताबिक़ यह विश्व कप में ऑस्ट्रेलिया के दबदबे की शुरुआत थी. ऑस्ट्रेलिया ने टॉस जीतकर पहले बल्लेबाज़ी का फ़ैसला किया. डेविड बून और ज्योफ़ मार्श ने पारी की शुरुआत की और अच्छे रन बटोरे. डेविड बून ने सर्वाधिक 75 रन बनाए. वेलेटा 45 रन पर नाबाद रहे जबकि डीन जोंस ने 33 रन बनाए. ऑस्ट्रेलिया ने 50 ओवर में पाँच विकेट पर 253 रन बनाए. जब तक माइक गैटिंग पिच पर थे, ये लग रहा था कि इंग्लैंड जीत सकता है. लेकिन उनके और एलेन लैंब के आउट होते ही इंग्लैंड की पारी लड़खड़ा गई. एक बार फिर वे दुर्भाग्यशाली रहे और विश्व कप का ख़िताब उनसे दूर रह गया. ऑस्ट्रेलिया ने सात रन से जीत हासिल कर विश्व कप पर पहली बार क़ब्ज़ा जमाया.वर्ष 1992 में हुए विश्व कप की मेजबानी का मौक़ा मिला ऑस्ट्रेलिया और न्यूज़ीलैंड को. इस विश्व कप में कई बदलाव किए गए. पहली बार दिन-रात के मैच हुए. मैच में खिलाड़ी रंगीन कपड़े पहनकर उतरे और उजले गेंदों का भी इस्तेमाल हुआ. अब पहले 15 ओवर के दौरान 30 गज के दायरे से बाहर सिर्फ़ दो खिलाड़ी ही रह सकते थे. इस नए नियम के कारण पिंच हिटर खिलाड़ी का जन्म हुआ और इस विश्व कप में इयन बॉथम ने यह तमग़ा हासिल किया. इसी विश्व कप में न्यूज़ीलैंड ने स्पिनर से गेंदबाज़ी की शुरुआत करके एक और नया प्रयोग किया.रंगभेद की नीति के कारण लगी पाबंदी हटने के बाद पहली बार दक्षिण अफ़्रीका की टीम ने इस विश्व कप में हिस्सा लिया. नौ टीमों ने इस विश्व कप में हिस्सा लिया. टीमों को किसी ग्रुप में नहीं बाँटा गया. राउंड-रॉबिन के आधार पर 36 मैच खेले गए और चार शीर्ष टीमों को सेमी फ़ाइनल में प्रवेश मिला.मौजूदा चैम्पियन और मेजबान ऑस्ट्रेलिया पर दबाव कुछ ज़्यादा ही था और उसे इसका नुक़सान ही हुआ. ऑस्ट्रेलिया की टीम अपना पहला मैच ही हार गई. ऑस्ट्रेलिया को दक्षिण अफ़्रीका ने भी हराया और इंग्लैंड ने भी. पाकिस्तान ने विश्व कप में अपनी शुरुआत काफ़ी ख़राब की. वेस्टइंडीज़ के ख़िलाफ़ पहला मैच वे 10 विकेट से हार गए. लेकिन उनके भाग्य ने पलटा खाया इंग्लैंड के ख़िलाफ़ मैच में. इंग्लैंड ने उन्हें सिर्फ़ 74 रन पर आउट कर दिया. लेकिन बारिश के कारण मैच रद्द हो गया और पाकिस्तान को एक अंक भी मिल गया जो बाद में उसके लिए काफ़ी अहम साबित हुआ. इसी एक अंक के अंतर के कारण ऑस्ट्रेलिया की टीम सेमी फ़ाइनल में नहीं पहुँच पाई और पाकिस्तान को मौक़ा मिला सेमी फ़ाइनल में जगह बनाने का.न्यूज़ीलैंड और इंग्लैंड की टीमों ने भी राउंड रॉबिन मुक़ाबले में अच्छा प्रदर्शन किया. न्यूज़ीलैंड ने आठ में से सात मैच जीते, तो इंग्लैंड ने आठ में से पाँच. पहली बार विश्व कप में खेल रही दक्षिण अफ़्रीका की टीम ने भी अच्छा प्रदर्शन किया और इंग्लैंड के बाद तीसरे नंबर पर रही और उसे सेमी फ़ाइनल में जगह मिली. भारत की टीम सिर्फ़ दो मैच ही जीत पाई. हाँ, उसने पाकिस्तान को हराने में ज़रूर सफलता पाई. इसके अलावा उसे ज़िम्बाब्वे के ख़िलाफ़ ही जीत मिल पाई.सेमी फ़ाइनल में न्यूज़ीलैंड का मुक़ाबला पाकिस्तान से हुआ तो दक्षिण अफ़्रीका की टीम इंग्लैंड से भिड़ी. पहले सेमी फ़ाइनल में पाकिस्तान को जीत के लिए 263 रनों का लक्ष्य मिला जिसे उन्होंने पूरा कर लिया और पहली बार फ़ाइनल में जगह बनाई. इंज़माम ने 60 रन बनाए तो मियाँदाद ने 57 रन. दूसरे सेमी फ़ाइनल में बारिश के कारण दक्षिण अफ़्रीका की जीतने की उम्मीदों पर पानी फिर गया. बारिश के कारण लक्ष्य फिर से निर्धारित करने के नए नियम की गाज दक्षिण अफ़्रीका पर गिरी. एक समय दक्षिण अफ़्रीका को जीत के लिए 13 गेंद पर 22 रन चाहिए थे. लेकिन बारिश क्या आई, लक्ष्य फिर से निर्धारित हुआ और फिर दक्षिण अफ़्रीका को एक गेंद पर 21 रन बनाने का लक्ष्य दिया गया. और इस तरह 20 रन से हारकर दक्षिण अफ़्रीका की उसके पहले विश्व कप से दुर्भाग्यपूर्ण विदाई हुई.फ़ाइनल में पाकिस्तान के सामने थी इंग्लैंड की टीम. पाकिस्तान की टीम आक्रमक मूड में थी. डेरेक प्रिंगल ने 22 रन पर तीन विकेट लिए और पाकिस्तान के सलामी बल्लेबाज़ों को चलता कर दिया. लेकिन उसके बाद इमरान ख़ान (72) और जावेद मियाँदाद (58) ने पाकिस्तानी पारी संभाली. इंज़माम ने भी 42 रन बनाए और वसीम अकरम ने फटाफट 33 रन. पाकिस्तान ने 50 ओवर में छह विकेट पर 249 रन बनाए. जवाब में इंग्लैंड की शुरुआत की ख़राब रही और उसके चार विकेट सिर्फ़ 69 रन पर गिर गए. लेकिन नील फ़ेयरब्रदर और एलेन लैम्ब ने पारी संभाली. लेकिन लैंब और क्रिस लुईस को लगातार गेंदों पर चलता कर अकरम ने पाकिस्तान की जीत पक्की कर दी. पाकिस्तान ने 22 रन से जीत हासिल की और पहली बार विश्व कप का ख़िताब जीता.वर्ष 1996 में एक बार फिर विश्व कप का आयोजन भारतीय उपमहाद्वीप को मिला और इस बार भारत, पाकिस्तान और श्रीलंका ने इसकी संयुक्त मेजबानी की. इस विश्व कप में 12 देशों ने हिस्सा लिया. संयुक्त अरब अमीरात, नीदरलैंड्स और कीनिया ने पहली बार विश्व कप में भाग लिया. नीदरलैंड्स ने अपने पाँचों मैच गँवाए और संयुक्त अरब अमीरात ने एक मैच में जीत हासिल की लेकिन कीनिया ने वेस्टइंडीज़ को हराकर सबको चौंकाया.सभी 12 टीमों को छह-छह के दो ग्रुपों में बाँटा गया. दोनों ग्रुपों की शीर्ष चार टीमों को क्वार्टर फ़ाइनल में जगह मिली. वैसे तो 15 ओवर तक दो फ़ील्डरों के ही 30 गज के दायरे से बाहर रहने का नियम तो 1992 के विश्व कप से ही आया था लेकिन बल्लेबाज़ों ने इसका असली फ़ायदा वर्ष 1996 के विश्व कप से उठाना शुरू किया. सबसे ज़्यादा इसका लाभ उठाया तीन टीमों- श्रीलंका, भारत और ऑस्ट्रेलिया ने. इसी विश्व कप से तीसरे अंपायर की भी भूमिका शुरू हुई.इस विश्व कप में श्रीलंका में होने वाले मैचों को लेकर विवाद भी हुआ. विश्व कप के कुछ दिन पहले संदिग्ध तमिल विद्रोहियों के हमले में 90 लोग मारे गए थे. ऑस्ट्रेलिया और वेस्टइंडीज़ ने श्रीलंका में जाकर मैच खेलने से इनकार कर दिया. लेकिन अंतरराष्ट्रीय क्रिकेट परिषद (आईसीसी) ने ये दोनों मैच का विजेता श्रीलंका को घोषित कर दिया. श्रीलंका को इसका लाभ मिला और ग्रुप में उसकी टीम शीर्ष स्थान पर रही. ग्रुप बी में दक्षिण अफ़्रीका ने अपने सभी मैच जीते और उसे तगड़ा दावेदार भी माना जा रहा था.ग्रुप ए से अन्य टीमें जो क्वार्टर फ़ाइनल में पहुँचीं, वे थीं- ऑस्ट्रेलिया, भारत और वेस्टइंडीज़ की टीमें. ऑस्ट्रेलिया ने भी पाँच में से तीन मैच जीते और भारत ने भी तीन. ग्रुप बी से क्वार्टर फ़ाइनल में जगह बनाई दक्षिण अफ़्रीका, पाकिस्तान, न्यूज़ीलैंड और इंग्लैंड ने. क्वार्टर फ़ाइनल में इंग्लैंड का मुक़ाबला श्रीलंका से हुआ, तो भारत का मुक़ाबला अपने चिर प्रतिद्वंद्वी पाकिस्तान से. दक्षिण अफ़्रीका की टीम भिड़ी वेस्टइंडीज़ से तो ऑस्ट्रेलिया के सामने थी वेस्टइंडीज़ की टीम.पहले सेमीफ़ाइनल में जयसूर्या की शानदार पारी रंग लाई और इंग्लैंड का विश्व कप से पत्ता साफ़ हो गया. भारत के ख़िलाफ़ मैच में पाकिस्तान के कप्तान वसीम अकरम ही नहीं खेल पाए. भारत के 287 रनों के जवाब में पाकिस्तान ने शुरुआत तो अच्छी की लेकिन एक बार खिलाड़ी आउट होना शुरू हुए तो फिर ताँता ही लग गया. पाकिस्तान की टीम 39 रनों से हार गई. ऑस्ट्रेलिया के ख़िलाफ़ मैच में न्यूज़ीलैंड ने क्रिस हैरिस के 130 रनों की बदौलत 286 का बड़ा स्कोर खड़ा किया. लेकिन मार्क वॉ ने विश्व कप में अपनी तीसरा सैकड़ा जड़ा और अपनी टीम को सेमी फ़ाइनल में पहुँचा दिया.दूसरी ओर कीनिया के हाथों मिली हार से शर्मसार वेस्टइंडीज़ ने शानदार वापसी की और दक्षिण अफ़्रीका को 19 रनों से हराकर आख़िरी चार में जगह बनाई. लारा ने 111 रन बनाए.कोलकाता के ईडन गार्डन में भारत और श्रीलंका के बीच हुआ सेमी फ़ाइनल मैच काफ़ी नाटकीय रहा. एक लाख 10 हज़ार से ज़्यादा संख्या में मौजूद दर्शक भारत की तय मानी जा रही हार पचा नहीं पाए और हुडदंग पर उतर आए. श्रीलंका के 252 रनों के जवाब में भारत ने 120 रन पर अपने आठ विकेट गँवा दिए थे. पिच तो ऐसी हो गई कि गेंद कब कहाँ घूम रही थी, बल्लेबाज़ों के पल्ले कुछ भी नहीं पड़ रहा था. हुड़दंग के कारण आईसीसी ने श्रीलंका को विजेता घोषित कर दिया. हालाँकि उनकी जीत तो तय ही थी.ऑस्ट्रेलिया और वेस्टइंडीज़ का मैच भी क्रिकेट में उतार-चढ़ावा की एक रोमांचक दास्तां बना. पहले खेलते हुए एक समय ऑस्ट्रेलिया ने सिर्फ़ 15 रन पर चार विकेट गँवा दिए थे. लेकिन स्टुअर्ट लॉ और माइकल बेवन ने पारी संभाली और ऑस्ट्रेलिया 207 रन बनाने में कामयाब रहा. एक समय वेस्टइंडीज़ की जीत पक्की लग रही थी और 42वें ओवर में उसका स्कोर था दो विकेट पर 165 रन. लेकिन शेन वॉर्न ने चार विकेट लिए, कप्तान मार्क टेलर ने अच्छी रणनीति अपनाई और वेस्टइंडीज़ ने 37 रन पर अपने आठ विकेट गँवा दिए. कप्तान रिची रिचर्ड्सन 49 रन पर नाबाद रहे और खड़े देखते रहे. ऑस्ट्रेलिया की टीम पाँच रन से जीत गई.फ़ाइनल में ऑस्ट्रेलिया का मुक़ाबला श्रीलंका से हुआ. लेकिन इतने एकतरफ़ा फ़ाइनल की किसी ने कल्पना नहीं की थी. ऑस्ट्रेलिया ने पहले खेलते हुए मार्क टेलर के 74 रनों की मदद से 241 रन बनाए लेकिन श्रीलंका ने तीन विकेट के नुक़सान पर ही लक्ष्य हासिल कर लिया. किसी भी विश्व कप फ़ाइनल में एक खिलाड़ी ने इतना दमख़म नहीं दिखाया था, जैसा कि इस फ़ाइनल में अरविंद डी सिल्वा ने दिखाया. उन्होंने दो कैच पकड़े, तीन विकेट लिए और नाबाद 107 रनों की पारी खेली. श्रीलंका ने लाहौर के मैदान पर जीत हासिल की और पहली बार विश्व कप का ख़िताब हासिल किया. भारत और पाकिस्तान के बाद श्रीलंका ख़िताब जीतने वाला तीसरा एशियाई देश बना.वर्ष 1983 के बाद एक बार फिर विश्व कप की मेजबानी इंग्लैंड को मिली. हालाँकि विश्व कप के कुछ मैच आयरलैंड, स्कॉटलैंड और नीदरलैंड्स में भी हुए. इस विश्व के स्वरूप में थोड़ा बदलाव हुआ. 12 टीमों को छह-छह के दो ग्रुपों में बाँटा गया. लेकिन अगले दौर में जाने का मौक़ा मिला सिर्फ़ छह टीमों को यानी हर ग्रुप की शीर्ष तीन टीमें.अगला दौर कहलाया सुपर सिक्स और इस दौर में एक ग्रुप की सभी तीन टीमों को दूसरे ग्रुप की सभी तीन टीमों से मैच खेलना पड़ा. फिर अंक के आधार पर चार टीमें सेमीफ़ाइनल में पहुँचीं. ग्रुप ए से दक्षिण अफ़्रीका, भारत और ज़िम्बाब्वे की टीम सुपर सिक्स में पहुँची, तो ग्रुप बी से मौक़ा मिला- पाकिस्तान, ऑस्ट्रेलिया और न्यूज़ीलैंड को.सुपर सिक्स में भारत पाकिस्तान से तो जीत गया लेकिन ऑस्ट्रेलिया और न्यूज़ीलैंड ने उसे हरा दिया और भारतीय टीम सेमी फ़ाइनल में नहीं पहुँच पाई. ग्रुप स्तर के मैचों में प्रदर्शन से अलग सुपर सिक्स के लिए क्वालीफ़ाई करने वाली टीम के ख़िलाफ़ प्रदर्शन के आधार पर अंक आगे ले जाने के नियम का भारत को नुक़सान हुआ. जबकि पाकिस्तान को लाभ. पाकिस्तान ने भी सुपर सिक्स में एक ही मैच जीता लेकिन चूँकि क्वालीफ़ाई करने वाली टीमों को उसने ग्रुप मैचों में हराया था इसलिए सुपरसिक्स में वे अंक उसके खाते में जुड़ गए.पाकिस्तान के अलावा न्यूज़ीलैंड, ऑस्ट्रेलिया और दक्षिण अफ़्रीका ने सेमी फ़ाइनल में जगह बनाई. सईद अनवर के शानदार शतक की बदौलत पाकिस्तान ने न्यूज़ीलैंड को हराकर फ़ाइनल में जगह बनाई. ऑस्ट्रेलिया और दक्षिण अफ़्रीका के बीच दूसरा सेमी फ़ाइनल अति रोमांचक रहा. साँस रोक देने वाले इस मैच में नतीजा तो टाई रहा. लेकिन सुपर सिक्स में रन गति के आधार पर दक्षिण अफ़्रीका से आगे रहने के कारण ऑस्ट्रेलिया को फ़ाइनल में जगह मिली.लॉर्ड्स में हुआ फ़ाइनल मैच एकतरफ़ा रहा और ऑस्ट्रेलिया ने पाकिस्तान को आठ विकेट से हराकर विश्व कप का ख़िताब अपने नाम किया.वर्ष 2003 का विश्व कप दक्षिण अफ़्रीका में आयोजित किया गया. साथ ही ज़िम्बाब्वे और कीनिया में भी कुछ मैच खेले गए. पहली बार विश्व कप में 14 टीमों ने हिस्सा लिया. सात-सात टीमों को दो ग्रुपों में बाँटा गया. हर ग्रुप से शीर्ष तीन टीमों को सुपर सिक्स में जगह मिली और फिर चार टीमें सेमी फ़ाइनल में पहुँचीं.एक दिवसीय अंतरराष्ट्रीय मैच खेलने वाली 11 टीमों के अलावा आईसीसी ट्रॉफ़ी की क्वालीफ़ाइंग तीन टीमों- कनाडा, नामीबिया और नीदरलैंड्स ने भी हिस्सा लिया. ग्रुप मैचों में ग्रुप ए से ज़िम्बाब्वे और ग्रुप बी से कीनिया का सुपर सिक्स में पहुँचना सबसे बड़ी घटना थी. इंग्लैंड, पाकिस्तान, दक्षिण अफ़्रीका और वेस्टइंडीज़ की टीमें पहले दौर में ही प्रतियोगिता से बाहर हो गईं.ग्रुप ए से भारत, ऑस्ट्रेलिया और ज़िम्बाब्वे की टीम सुपर सिक्स में पहुँची, तो ग्रुप बी से श्रीलंका, कीनिया और न्यूज़ीलैंड की टीम. भारत ने छह में से पाँच मैच जीते, तो ऑस्ट्रेलिया ने छह में से छह मैच. सुपर सिक्स में न्यूज़ीलैंड की टीम एक ही मैच जीत पाई. कीनिया की टीम भी एक ही मैच जीती लेकिन लीग मैचों के आधार पर अंक लेकर सुपर सिक्स में आने का उसे लाभ हुआ और उसने सेमी फ़ाइनल में जगह बनाई. भारत और ऑस्ट्रेलिया के अलावा श्रीलंका भी सेमी फ़ाइनल में पहुँचा. भारत का मुक़ाबला कीनिया से हुआ और ऑस्ट्रेलिया की टीम श्रीलंका से भिड़ी.सेमी फ़ाइनल में ऑस्ट्रेलिया और श्रीलंका का मैच विश्व चैम्पियन के लिए आसान नहीं रहा. श्रीलंका के गेंदबाज़ों की शानदार गेंदबाज़ी के कारण ऑस्ट्रेलिया की टीम 212 रन ही बना पाई. एंड्रयू साइमंड्स ने शानदार 91 रन बनाए. जबकि वास ने ऑस्ट्रेलियाई खिलाड़ियों को परेशान रखा. बारी जब श्रीलंका की बल्लेबाज़ी की आई, तो ऑस्ट्रेलिया के तेज़ गेंदबाज़ों ने बेहतरीन गेंदबाज़ी का प्रदर्शन किया. ब्रेट ली ने तीन शीर्ष बल्लेबाज़ों को आउट कर श्रीलंका को परेशान रखा. बारिश के कारण डकवर्थ लुईस नियम के तहत श्रीलंका की टीम 48 रन से हार गई. श्रीलंका ने 38.1 ओवर में सात विकेट पर 123 रन ही बनाए थे.दूसरे सेमी फ़ाइनल में भारत और कीनिया का मुक़ाबला हुआ. सौरभ गांगुली और सचिन तेंदुलकर की शानदार बल्लेबाज़ी की बदौलत भारत ने 91 रनों से आसान जीत दर्ज कर दूसरी बार विश्व कप के फ़ाइनल में जगह बनाई. लेकिन 20 साल बाद विश्व कप के फ़ाइनल में पहुँची भारतीय टीम की फ़ाइनल में दुर्दशा हुई. ऑस्ट्रेलिया ने पहले खेलते हुए 359 रनों का विशाल लक्ष्य खड़ा किया. जवाब में भारत की पूरी टीम 234 रन पर आउट हो गई. रिकी पोंटिंग ने धमाकेदार 140 रन बनाए तो डेमियन मार्टिन ने 88 रन. भारत की टीम 125 रन से हारी और ऑस्ट्रेलिया ने लगातार दूसरी बार विश्व कप पर क़ब्ज़ा किया.वर्ष 2007 का विश्व कप क्रिकेट वेस्टइंडीज़ में खेला गया. प्रतियोगिता 13 मार्च से 28 अप्रैल तक चली. कुल 51 मैच हुए और फ़ाइनल में श्रीलंका को हराकर लगातार तीसरी बार ऑस्ट्रेलिया की टीम विश्व चैम्पियन बनी. ऑस्ट्रेलिया की टीम विश्व कप में 23 मई 1999 के बाद कोई मैच नहीं हारी है. विश्व कप में लगातार मैच जीतने की संख्या 29 तक पहुँच गई है.इस विश्व कप में 16 टीमों ने हिस्सा लिया, जिन्हें चार-चार के चार ग्रुपों में बाँटा गया. हर ग्रुप से दो-दो शीर्ष टीमें सुपर-8 में पहुँचीं और सुपर-8 की चार शीर्ष टीमें सेमी फ़ाइनल में. इस विश्व कप में 10 शीर्ष टीमों के साथ-साथ कीनिया, स्कॉटलैंड, नीदरलैंड्स, आयरलैंड, कनाडा और बरमूडा ने हिस्सा लिया.इस विश्व कप का सबसे बड़ा उलटफेर उस समय हुआ जब ख़िताब की तगड़ी दावेदार मानी जाने वाली भारत और पाकिस्तान की टीमें पहले ही दौर में प्रतियोगिता से बाहर हो गईं. दोनों टीमें सुपर-8 में भी नहीं पहुँच पाईं. भारत की टीम अपने तीन लीग मैचों में से दो हार गई. उसे बांग्लादेश और श्रीलंका ने हरा दिया. उसने बरमूडा को हराकर विश्व कप में एकमात्र जीत दर्ज की.कुछ ऐसा ही हाल रहा पाकिस्तान का, जब पाकिस्तान की टीम मेज़बान वेस्टइंडीज़ के साथ-साथ आयरलैंड से भी हार गए. उसे भी एकमात्र जीत ज़िम्बाब्वे के ख़िलाफ़ मिली. आयरलैंड के हाथों मिली हार के दूसरे दिन पाकिस्तानी कोच बॉब वूल्मर का निधन विश्व कप की एक दुखद घटना रही. वूल्मर अपने होटल के कमरे में मृत पाए गए थे. शुरू में उनकी मौत को हत्या बताया गया और फिर जाँच हुई. लेकिन लंबी जाँच के बाद जमैका पुलिस ने कहा कि उनकी मौत प्राकृतिक कारणों से ही हुई.सुपर-8 की आठ टीमों में से ऑस्ट्रेलिया, श्रीलंका, न्यूज़ीलैंड और दक्षिण अफ़्रीका सेमी फ़ाइनल में पहुँची. मेज़बान वेस्टइंडीज़, इंग्लैंड, बांग्लादेश और आयरलैंड की टीमें प्रतियोगिता से बाहर हो गईं. सेमी फ़ाइनल में श्रीलंका का मुक़ाबला न्यूज़ीलैंड से हुआ और ऑस्ट्रेलिया की टीम दक्षिण अफ़्रीका के सामने थी. पहले सेमी फ़ाइनल में श्रीलंका ने न्यूज़ीलैंड को 81 रनों से मात दी, तो दूसरे सेमी फ़ाइनल में ऑस्ट्रेलिया ने दक्षिण अफ़्रीका को सात विकेट से हराया.वर्ष 1996 के विश्व कप की तरह इस बार भी ऑस्ट्रेलिया और श्रीलंका की टीमें आमने-सामने थी. लेकिन उस बार श्रीलंका ने ऑस्ट्रेलिया को पटखनी देकर ख़िताब पर कब्ज़ा किया था. लेकिन इस बार अलग कहानी लिखी गई. बारिश के कारण मैच सिर्फ़ 38 ओवर का कर दिया गया. ऑस्ट्रेलिया के कप्तान रिकी पोंटिंग ने टॉस जीतकर पहले बल्लेबाज़ी चुनी. एडम गिलक्रिस्ट ने धमाकेदार पारी खेली. सिर्फ़ 104 गेंद पर उन्होंने 149 रन बनाए और ऑस्ट्रेलिया ने 38 ओवर में चार विकेट पर 281 रन बनाए.जब तक कुमार संगकारा और सनथ जयसूर्या पिच पर थे, मैच में जान लग रही थी. लेकिन उसके बाद श्रीलंका की हार तय हो गई. बारिश के कारण फिर मैच रुका और इसे 36 ओवर का कर दिया गया और लक्ष्य 269 का दिया गया. श्रीलंका की टीम 36 ओवर में 215 रन ही बना सकती और 53 रनों से मैच हार गई.
__________________________
(बारिश का ख़लल, इंग्लैंड की 85 रन की बढ़त)इंग्लैंड के 367 रनों के जबाव में भारत की पूरी टीम दूसरी पारी में 161 रन बनाकर आउट हो गई.इंग्लैंड तीन विकेट पर 113 रनमैच के तीसरे दिन इंग्लैंड की टीम ने छह विकेट पर 237 रनों से आगे खेलना शुरू किया और नौ विकेट के नुकसान पर कुल 367 रन बनाए.जबाब में भारत की पूरी टीम 161 रन ही बना सकी. आर अश्विन सबसे अधिक 46 रन बनाकर नाबाद रहे.कप्तान धोनी भी 27 रन ही बना सके. इसके अलावा मुरली विजय और गौतम गंभीर दोनों ने ही 18-18 रन बनाए.पुजारा 17, कोहली 7, रहाणे 1, जडेजा 4 और एरोन ने 9 रनों का योगदान दिया, वहीं पंकज सिंह बिना खाता खोले ही पवेलियन लौट गए.इंग्लैंड की ओर से मोइन अली ने सबसे अधिक चार विकेट लिए.इसके अलावा एंडरसन और जॉर्डन ने दो-दो जबकि एक विकेट वोक्स की झोली में गया.इंग्लैंड की टीम दूसरी पारी में अपने तेज़ गेंदबाज़ स्टुअर्ट ब्राड के बिना खेल रही थी जिन्होंने पहली पारी में 25 रन देकर छह विकेट चटकाए थे. उन्हें मैन ऑफ द मैच चुना गया.पांच टेस्ट मैचों की इस सीरीज़ में इंग्लैंड ने दो और भारत ने एक टेस्ट मैच जीता है जबकि एक मैच ड्रॉ हो चुका है.पांचवां और अंतिम टेस्ट 15 अगस्त से लंदन के केनिंगटन ओवल में खेल जाएगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मैच के बाद भारतीय युगल जोड़ी ने बीबीसी हिंदी से बातचीत में अपने अनुभव साझा किए.ये पूछे जाने पर कि क्या उन्हें पता नहीं था कि अगले दौर में पहुँचने के लिए उन्हें विरोधी खिलाड़ियों को कितने अंकों के अंतर से हराना है, ज्वाला ने कहा कि इसके बारे में पता तो था लेकिन अगर आप यही सोचते रहे तो अधिक दबाव पड़ता है.उन्होंने कहा, ''इसके बारे में ज्यादा सोचना भी नहीं चाहिए. इससे खिलाड़ी पर मानसिक दबाव हो जाता है. मुझे पता था कि सीधे सेटों में जीतना है और उन्हें 15 अंकों के आस-पास रखना है.पूछे जाने पर कि एक समय पर वो काफी आगे थे और फिर उनकी बढ़त कम हो गई तो ज्वाला ने कहा, ''21 अंकों का खेल है. हर कदम फूंक फूंक कर रखना होता है. हम एक-एक अंक पर केंद्रित थे.''अश्विनी ने इस बात से इंकार किया कि पिछला मैच हारने की वजह से उन्हें ओलंपिक से बाहर होना पड़ा है.अश्विनी ने कहा कि ये नहीं पता होता कि कौन-सी टीम कैसा खेलेगी लेकिन फिर भी उन दोनों की जोड़ी बढ़िया खेली.उन्होंने खास तौर पर ज्वाला की तारीफ की और कहा, ''ज्वाला ने ही सारे अंक लिए और मुझे कुछ ज्यादा करना नहीं पड़ा.''ज्वाला का भी कहना था कि दोनों ने कुल मिला कर अच्छा खेल खेला. उन्होंने कहा, ''हमारा तालमेल अच्छा था. अश्विनी अच्छा खेल रही थी, मैं भी अच्छा खेल रही थी.''
__________________________
इसके लिए उन्हें अच्छी सेहत के साथ ही मानसिक तौर पर भी मज़बूत होने की ज़रूरत होती है.भारोत्तोलक दो तरह की तकनीकों का इस्तेमाल करते हैं.पहली तकनीक स्नेच, जिसमें भार को सिर के ऊपर तक उठाना होता है. दूसरी तकनीक क्लीन एंड जर्क कहलाती है जिसमें भार को दो चरणों में उठाना होता है.सफलतापूर्वक भार उठाने के लिए भारोत्तोलक के हाथ सिर के ऊपर तक जाना और शरीर का सीधा रहना जरूरी होता है.हर भारोत्तोलक को भार उठाने के लिए तीन अवसर मिलते हैं.डोपिंग मामलों की वजह से इस खेल पर बुरा असर पड़ा है.बीजिंग ओलंपिक में बुल्गारिया की पूरी टीम को मुक़ाबलों से हटा दिया गया था क्योंकि उसे प्रतिबंधित दवा लेने का दोषी पाया गया था.भारोत्तोलकों की दुनिया में सबसे महान नाम बुल्गेरिया में जन्में तुर्की में नैम सुलेमानोग्लू का है जिन्हें अपने करियर में 46 विश्व-रिकॉर्ड तोड़े.वर्ष 2008 के बीजिंग ओलंपिक में चीन की चेंग येंक्विन भारोत्तोलन में दोबारा स्वर्ण पदक जीतने में कामयाब हुई थीं. उन्होंने इससे पहले एथेंस ओलंपिक में स्वर्ण पदक जीता था.
__________________________
ये मुकाबला एजबेस्टन के मैदान पर जून 15, 2013 को खेला जाएगा. वॉर्कशायर मैदान पर पांच मुकाबले होगें जबकि बाकी मुकाबले ओवल और कार्डिफ के मैदान पर होंगे.शुरुआत में पहले पंद्रह मुकाबलों की टिकटें बेची गई हैं, इसके बाद मैच के नज़दीकी दिनों में आम जनता के लिए अतिरिक्त टिकटें भी जारी की जा सकती हैं.टूर्नामेंट के निर्देशक स्टीव एलवर्दी ने कहा, “चैंपियंस ट्रॉफी में भारत और पाकिस्तान का ग्रुप स्तर पर मुकाबला होगा और टिकट बिक्री के पहले दिन इस मुकाबले की टिकटों की ज़बरदस्त मांग देखी गई.”आईसीसी ने खेल प्रशंसकों से अपील की है कि टिकटों को आईसीसी के अलावा किसी ओर वेबसाइट से ना खरीदें, आईसीसी के खरीदकर बेची जा रही टिकटे वैध टिकटें नहीं है और ऐसा करने वालों के खिलाफ़ कानूनी कार्रवाई की जाएगी.एजबेस्टिन क्रिकेट मैदान के मुख्य कार्यकारी कॉलिन पॉवे ने कहा, “जिस तरह से भारत और पाकिस्तान के मुकाबलें पर लोगों की दिलचस्पी है उसे देखकर मैं बहुत खुश हूं. हम बर्मिघंम में क्रिकेट प्रेमियों का स्वागत करने के लिए तैयार हैं.”चैंपियंस ट्रॉफी की टिकटों की कीमत लगभग 1739 रुपये से लेकर 5217 रुपये तक रखी गई है. जबकि बच्चों की टिकट की कीमत 434 रुपये रखी गई है बशर्ते की वो वयस्कों के साथ मैदान में आएं.21 साल से कम उम्र के लोगों के लिए टिकटों के दाम अलग से रखने का फैसला पहली बार किया गया है जिनकी कीमत 869 से लेकर 2174 रुपये रखी गई है.
__________________________
नज़ारा काफ़ी कुछ किसी भारतीय शादी से मिलता-जुलता था जहां बारात दरवाज़े पर आने तक दुल्हन के घर में अफरा-तफरी का माहौल रहता है. फिर जैसे ही बारात आती है, सब कुछ यकायक ठीक हो जाता है. ये ''व्यवस्थित अव्यवस्था'' का एक बेहतरीन नमूना होता है और ऐसा ही माहौल एक महीने पहले ब्राज़ील में था विश्व कप की शुरुआत से ठीक पहले.लेकिन भारतीय शादी की ही तरह जैसे दुल्हन के आते ही जैसे माहौल बदल जाता है, ब्राज़ील में भी स्थानीय हीरो नेयमार के क्रोएशिया के ख़िलाफ़ पहला गोल करते ही माहौल बदल गया.और उस लम्हे से विश्व कप सुचारू रूप से चलने वाली मशीन की तरह बन गया.उद्घाटन समारोह में काफ़ी ड्रामा हुआ. भीगी आंखों से 70 हज़ार ब्राज़ीली नागरिकों ने एक स्वर में राष्ट्रीय गान गाया और स्टेडियम के एक हिस्से के दर्शकों ने राष्ट्रपति जील्मा रूसेफ़ को बुरा-भला भी कहा. लेकिन जैसे ही ब्राज़ील ने क्रोएशिया को 3-1 से हराया, सौ ख़ून माफ़ हो गए.उसके बाद 30 दिन तक दुनिया के बेहतरीन फ़ुटबॉलरों का खेल देखने को मिला.इस विश्व कप में 2.7 की औसत से गोल हुए जो अब तक का सबसे ज़्यादा औसत है. कई जाने-माने खिलाड़ियों ने निराश किया और उम्मीदों पर खरे नहीं उतरे लेकिन कई नए सितारे और नए नाम उभरे.ये विश्व कप उतार-चढ़ावों से भरा था.टूर्नामेंट के नॉक-आउट स्टेज से पहले ही स्पेन, इटली, इंग्लैंड और पुर्तगाल जैसे यूरोपीय फ़ुटबॉल के दिग्गज देश प्रतियोगिता से बाहर हो गए. वहीं कोलंबिया, कोस्टा रिका, नाइजीरिया, घाना और अल्जीरिया जैसे देशों ने प्री-क्वार्टर फ़ाइनल में जगह बनाई.क्वार्टर-फ़ाइनल के बाद फ्रांस और बेल्जियम की भी वतन वापसी हो गई जबकि ब्राज़ील और अर्जेंटीना जैसे दक्षिण अमरीकी देश अगले दौर में पहुंचे.लेकिन विश्व कप में निराशा भी कम नहीं थी. पहला मौका था जब पहले सेमीफ़ाइनल में जर्मनी ने मेज़बान ब्राज़ील को 7-1 से रौंदा. और तीसरे स्थान के लिए मैच में हॉलैंड के हाथों 3-0 से मात के बाद तो ब्राज़ील का तिलिस्म पूरी तरह टूट गया.20 करोड़ ब्राज़ीलियों को तसल्ली बस इस बात की थी कि फ़ाइनल में उनके प्रतिद्वंद्वी अर्जेंटीना को जर्मनी ने हरा दिया.लेकिन फ़ाइनल में विडंबना ये थी कि जर्मनी के थॉमस मुलर, कोलंबिया के हामेस रॉड्रिगेज़ और हॉलैंड के आर्येन रॉबेन को नज़रअंदाज़ करते हुए अर्जेंटीना के खिलाड़ी लियोनेल मेसी, जो नॉक-आउट स्टेज में एक भी गोल नहीं कर पाए, उन्हें टूर्नामेंट के सर्वश्रेष्ठ खिलाड़ी के लिए गोल्डन बॉल पुरस्कार से सम्मानित किया गया.मेसी को मिले सम्मान को अर्जेंटीना के महान खिलाड़ी माराडोना तक ने ''मार्केटिंग तमाशा'' क़रार दिया.इसके अलावा भी हैरान करने वाली एक बात हुई. मैदान पर ब्राज़ील भले ही हार गया हो लेकिन मैदान के बाहर उसने बाज़ी मार ली.टूर्नामेंट शुरू होने से पहले हर कोई भविष्यवाणी कर रहा था कि ये विश्व कप पूरी तरह नाक़ामयाब होगा. लेकिन 13 जुलाई आते-आते हर किसी की ज़ुबान पर ''कप ऑफ़ कप्स'' के लिए बस अच्छी बातें ही थीं.स्टेडियम बेहतरीन थे और माहौल ग़ज़ब. हवाई अड्डों पर क़तारें छोटी रहीं और जल्दी-जल्दी आगे बढीं और उड़ानें समय पर गईं. होटलों में बढ़िया इंतज़ाम था और गर्मजोशी से स्वागत हुआ.यहां तक कि ब्राज़ील के बदनाम टैक्सी ड्राइवरों का रवैया भी बेहद दोस्ताना था.लेकिन इस विश्व कप में ब्राज़ील के लोग उसकी ख़ासियत बन कर उभरे. मैच देखने के लिए देश भर में घूम रहे कई यूरोपीय पत्रकार अक्सर इस बात पर हैरान होते थे कि ब्राज़ील के निवासी ''इतने अच्छे और हमेशा मुस्कुराते'' क्यों रहते हैं.जिन लोगों को ब्राज़ील आने से पहले सड़कों पर चोरी और लूट-पाट के बारे में चेताया गया था, वे सड़कों पर नाच-गाने और जश्न की यादों के साथ वापस गए.ये सच है कि सेमीफ़ाइनल में ब्राज़ील की हार ने स्थानीय लोगों के उत्साह पर पानी फेर दिया लेकिन जिन लोगों ने ब्राज़ील के हारने पर अफ़रा-तफ़री और हिंसा की आशंका जताई थी, वे सब ग़लत साबित हुए. ब्राज़ीलियों ने हार को बहुत गरिमा से स्वीकार किया.ब्राज़ील भले ही विश्व कप में हार गया हो लेकिन मैदान के बाहर, वो दुनिया का दिल जीतने में क़ामयाब रहा.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
जर्मनी के फ़्रैंकफ़र्ट में खेले गए फ़ाइनल मैच में जापान ने पिनाल्टी शुट आउट में अमरीका को एक के मुक़ाबले तीन गोल से हरा दिया.जापान की 20 वर्षीय साकी कुमागई ने विजेता गोल किया.जापान की गोलकीपर आयुमी काइहोरी ने बेहतरीन खेल का प्रदर्शन करते हुए तीन में से दो गोल बचाए.अतिरिक्त समय में अमरीकी टीम एक के मुक़ाबले दो गोल से आगे थी लेकिन खेल ख़त्म होने के कुछ ही देर पहले जापान की होमारे सावा ने एक शानदार गोल कर जापान को मैच में वापस लाया.अतिरिक्त समय में दोनों टीमें दो-दो गोल के साथ बराबरी पर रहीं जिसके बाद पिनाल्टी शुटआउट का फ़ैसला किया गया.अमरीका चार में से तीन पिनाल्टी को गोल में तबदील नहीं कर सका और इस तरह जापान ने अमरीका को तीन-एक से हराकर महिला फ़ुटबॉल के विश्व कप पर क़ब्ज़ा कर लिया.जापान ने ये ख़िताब पहली बार जीता है और ये जीत हासिल करने वाली वो पहली एशियाई टीम बन गई है.स्वीडन ने फ़्रांस को एक के मुक़ाबले दो गोल से हराकर तीसरा स्थान हासिल किया.इससे पहले 26 जून को बर्लिन में मेज़बान जर्मनी और कनाडा के बीच खेले गए मैच से इस महिला फ़ुटबॉल विश्व कप की शुरूआत हुई थी.इस टूर्नामेंट के लिए 16 टीमों ने क्वालीफ़ाई किया था और ये मैच नौ शहरों में खेले गए थे.स्थानीय लोगों की रुचि जर्मन टीम में थी. लोगों को उम्मीद थी कि उनकी टीम लगातार तीसरी बार ख़िताब को अपने नाम कर लेगी लेकिन जर्मनी की टीम क्वार्टर फ़ाइनल में ही जापान से शिकस्त खा गई थी.
__________________________
अमरीका की सरीना ने इटली की अपनी प्रतिद्वंदी फ्रैंसेस्का शियावोने को मात्र एक घंटो में 6-0, 6-1 से आसानी से हरा दिया.मुक़ाबला जीतने के बाद सरीना ने कहा, "मैं जानती थी कि पहले ही दौर में ग्रैंड स्लैम विजेता से खेलना काफ़ी मुश्किल मुक़ाबला होता है इसीलिए मैंने तय कर लिया था कि इस मुक़ाबले को मैं पूरी गंभीरता से लूँगी."दूसरी वरीयता प्राप्त 

रफ़ाएल नडाल ने अमरीका के रियान हैरिसन को 6-4, 6-2, 6-2 से हरा दिया. स्पेन के लिए खेलने वाले नडाल 2010 में यूएस ओपन के विजेता रह चुके हैं.साल 2013 का आख़िरी ग्रैंड स्लैम यूएस ओपन सोमवार को शुरू हुआ.नडाल 2011 में यूएस ओपन के फ़ाइनल में नोवाक जोकोविच से हारने के बाद पहली बार यूएस ओपन में खेल रहे हैं. नडाल घुटने में चोट लगने के कारण 2012 यूएस ओपन में नहीं खेल पाए थे.अमरीकी खिलाड़ी वीनस विलियम्स ने बेल्जियम की कर्सटन फ्लिपकेंस को 6-1, 6-2 से हरा दिया. वीनस साल 2000 और 2001 में यूएस ओपन जीत चुकी हैं.पिछले साल यूएस ओपन की विजता रही 31 वर्षीय सरीना ने 33 वर्षीय शियावोने को खेल के हर विभाग में मात दी. उनके बीच का मुक़ाबला पूरी तरह एकतरफ़ा रहा. शियावोने ने 2010 में फ्रेंच ओपन का ख़िताब जीता था.यूएस ओपन में पाँच बार विजेता रह चुके स्विस खिलाड़ी रोजर फ़ेडरर का मुक़ाबला स्लोवेनिया के ग्रेगा ज़ेमजा से था. यह मुक़ाबला बारिश के कारण स्थगित हो गया.पांचवी वरीयता प्राप्त चीन की खिलाड़ी ली ना ने बेलारूस की ओल्गा गोवोर्तसोवा को 6-2, 6-2 से हरा दिया. ली ना 2011 में फ्रेंच ओपन जीत चुकी हैं.26 अगस्त से अमरीका के न्यूयॉर्क में शुरू हुआ यूएस ओपन नौ सितम्बर तक चलेगा.(बीबीसी हिन्दी के एंड्रॉएड ऐप के लिए आप 

यहां क्लिक कर सकतें हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
दोनों देशों के कप्तानों के लिए ये बेहद अहम शृंखला है. फिलहाल दोनों टीमें एक ही सिक्के के दो पहलुओं की तरह नज़र आ रही हैं.

धोनी क्या टेस्ट मैच जिता पाएँगे?भारत को जहाँ राहुल द्रविड़ और वीवीएस लक्ष्मण जैसे दिग्गज खिलाड़ियों की कमी खलेगी वहीं ऑस्ट्रेलिया की टीम से रिकी पोटिंग और माइकल हसी जैसे चैंपियन खिलाड़ी गायब होंगे.दोनों टीमें एक समय नंबर एक पर थीं लेकिन पिछले कुछ समय से रैकिंग में नीचे खिसक गई हैं. 

भारत और ऑस्ट्रेलिया दोनों को ही ऐसे ऑल राउंडर की तलाश है जो छठे नंबर पर बल्लेबाज़ी कर सके.अगर कप्तानों की बात करें तो माजरा थोड़ा अलग है. महेंद्र सिंह धोनी कभी सबकी आँखों के तारे थे लेकिन इस समय सवालों के घेरे में हैं. वहीं ऑस्ट्रेलिया के कप्तान माइकल क्लार्क अचानक सबके पसंदीदा हो गए हैं.ऑस्ट्रेलिया के पास बेहतर तेज़ गेंदबाज़ हैं लेकिन भारत के पास बेहतर स्पिनर हैं. अगर 11 खिलाड़ियों में से तीन स्पिनर हुए तो ये पुराने दिनों जैसा होगा जब स्पिन का बोलबाला था.लेकिन ऑलराउंडर के अलावा नंबर चार भी भारत के लिए सरदर्द बना हुआ है. फिलहाल सचिन तेंदुलकर इस नंबर पर खेलते हैं. पर क्या जब साल के आखिर में भारत दक्षिण अफ्रीका जाएगा तब भी सचिन खेल रहे होंगे?टेस्ट क्रिकेट से संन्यास लेने की बातें लंबे समय से चली आ रही हैं. चयनकर्ताओं का रवैया यही रहा है कि जब समय आएगा तब देखा जाएगा. जिसका मतलब ये है कि शायद चार टेस्ट मैचों के बाद बल्लेबाज़ी क्रम में भारत को दो खाली स्थान भरने पड़ेंगे.ख़ैर इन सब बातों की बीच भारत-ऑस्ट्रेलिया टेस्ट सिरीज़ का मुख्य केंद्र दोनों कप्तान ही रहेंगे. माइकल क्लार्क ने 151 रन बनाकर नौ साल पहले बंगलौर में अपने करियर की शुरुआत की थी. उस समय उन्हें भावी कप्तान के तौर पर देखा जा रहा था. लेकिन उनकी हस्ती में कुछ ऐसी बात थी जिस वजह से उन्हें बहुत देर बाद स्वीकार किया गया.क्लार्क स्मार्ट थे, दिलकश थे, उनकी मॉडल गर्लफ्रेंड थी, पहनावा भी कुछ अलग था. वे सबसे जुदा थे और इसी वजह से लोगों ने उन्हें अलग तरीके से लिया.भारत के मौजूदा दौरे के बारे में उनका कहना है कि वे इस कड़ी प्रतियोगिता मानते हैं और इसके बाद होने वाली ऐशिज़ सिरीज़ से वे अपनी जगह पुख्ता करना चाहते हैं.वहीं 

महेंद्र सिंह धोनी का मामला थोड़ा पेचीदा है. उन्होंने भारत को दो विश्व कप जीताए हैं. 20 महीने पहले तक की भी बात करें तो ऐसा लगता था कि धोनी कुछ भी गलत नहीं कर सकते.लेकिन फिर इंग्लैंड में हुई सिरीज़ में भारत 0-4 से हार गया. ऑस्ट्रेलिया ने भी भारत को 4-0 से धो डाला. पिछले 28 सालों में भारत पहली बार घरेलू टेस्ट सिरीज़ में हारा है. इंग्लैंड ने भारत को हराया. अब देखना ये होगा कि अगर भारत फिर अपने ही ज़मीन पर हार जाता है तो क्या धोनी अपनी कप्तानी बचा पाएँगे?वैसे जब कोई टीम बड़े बदलाव के दौर से गुज़र रही होती है तो उसके प्रदर्शन और किस्मत पर नज़र रखना बेहद दिलचस्प हो जाता है. इसमें कप्तानों का रोल अहम होता है.धोनी के लिए ये अपनी खोई साख वापस पाने का मौका है. भारतीय खेल प्रेमी आमतौर पर बीती बातें जल्द भुला देते हैं. अगर भारत ऑस्ट्रेलिया को हरा देता है तो लोग हालिया खराब प्रदर्शन को भूल जाएँगे.लेकिन अगर धोनी बतौर बल्लेबाज़, विकेटकीपर और कप्तान के रोल में विफल रहते हैं तो इससे भारत पर दवाब और बढ़ेगा. खासकर तब जब भारतीय टीम खुद को संभालने की कोशिश कर रही है.दरअसल इस टेस्ट सिरीज़ का मुख्य बिंदु शायद यही होगा कि दोनों देशों के कप्तानों ने कैसे दबाव में अपना काम किया.धोनी का बहुत कुछ यहाँ दाँव पर लगा है लेकिन ये भी सच है कि कभी कभी ऐसे हालातों में ही हम अपना सर्वश्रेष्ठ प्रदर्शन देते हैं.
__________________________
29 साल के राइडर पर मार्च में क्राइस्टचर्च में एक बार के बाहर हमला हुआ था जिसके बाद वह कोमा में चले गए थे.राइडर जब स्वास्थ्य लाभ ले रहे थे कि उसी दौरान उन्हें बताया गया कि दो शक्तिवर्द्धक दवाओँ के लिए उनका परीक्षण पॉजिटिव पाया गया है. उन्हें छह महीने के लिए क्रिकेट गतिविधियों से प्रतिबंधित कर दिया गया.राइडर ने न्यूजीलैंड के लिए 18 टेस्ट और 39 वनडे खेले हैं. वह प्रथम श्रेणी में ओटागो के लिए वेलिंगटन के ख़िलाफ़ खेलेंगे.उन्होंने एक बयान में कहा, "इस साल के गुजरने के बाद आप कह सकते हैं कि मेरे करियर का सबसे बुरा दौर गुजर चुका है."राइडर ने कहा, "मैं इसे इस नजरिए से नहीं देखूंगा जैसे कि मुझे दूसरा जीवन मिला हो. मुझे लगता है कि मैं भाग्यशाली हूँ."राइडर ने फरवरी 2012 से देश के लिए कोई मैच नहीं खेला है लेकिन वह कीवी टीम में वापसी चाहते हैं.उन्होंने कहा, "मेरा लक्ष्य फिर से न्यूजीलैंड के लिए खेलना है. अगर सबकुछ ठीकठाक रहा तो मैं दिसंबर में होने वाले वेस्टइंडीज दौरे के लिए टीम में वापसी की उम्मीद करता हूं."राइडर ने कहा, "अगर वेस्टइंडीज दौरे के लिए मुझे टीम में नहीं चुना जाता है तो मैं जनवरी में होने वाले भारत दौरे के लिए पूरा जोर लगाउंगा."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
11 रन तक तीन विकेट गिरने से लड़खड़ाई पारी के बावजूद भारत ने ऑस्ट्रेलिया के सामने पांच वनडे मैचों की सिरीज़ के पहले मैच में 281 रन बना लिए.भारतीय पारी की सबसे खास बात धोनी और पांड्या के बीच शतकीय साझेदारी रही.पांड्या ने जहां एकदिवसीय मैचों की अपनी सबसे बड़ी पारी खेली, वहीं मैच दर मैच नए रिकॉर्ड्स जोड़ते धोनी ने यहां भी एक और रिकॉर्ड अपने नाम कर लिया.धोनी के कमाल से बंद हुई सेलेक्टर्स की बोलती?धोनी का वनडे क्रिकेट में अनोखा शतकइस मैच में 50 के आंकड़े पर पहुंचे ही उन्होंने अंतरराष्ट्रीय क्रिकेट में अर्धशतकों का शतक बना डाला.इसके साथ ही वो सचिन तेंदुलकर, राहुल द्रविड़ और सौरव गांगुली के बाद ऐसे चौथे भारतीय बल्लेबाज़ बन गए हैं जिन्होंने अंतरराष्ट्रीय क्रिकेट में अर्धशतकों का शतक जड़ा है.धोनी ने अर्धशतकों के इस शतकीय पारी के दौरान 88 गेंदों पर दो चौके और इतने ही छक्के की मदद से 79 रन बनाए.'मैदान में धोनी हों, तो आप उनके सपोर्टर बन जाते हैं'वनडे क्रिकेट में यह धोनी का 66वां अर्धशतक है. वो टेस्ट क्रिकेट से संन्यास ले चुके हैं. लेकिन 2014 में टेस्ट क्रिकेट से संन्यास से पहले धोनी यहां 33 अर्धशतक जड़ चुके हैं.धोनी ने इसी साल इंग्लैंड के ख़िलाफ़ टी20 क्रिकेट में भी अपना पहला अर्धशतक जमाया.अगर कोहली की जगह धोनी कप्तान होते तो...?टेस्ट क्रिकेट में धोनी ने 90 टेस्ट मैचों में 4,876 रन बनाए हैं. धोनी उन गिने चुने बल्लेबाज़ों में हैं जो वनडे में 50 से अधिक तो टी20 में 35 से ऊपर के रन औसत से बल्लेबाज़ी करते हैं.धोनी ने अब तक 78 टी20 मैचों में 35.65 की औसत से 1212 रन बनाए हैं.  वनडे क्रिकेट में धोनी अब तक 52.35 की औसत से 302 मैचों में 9,737 रन बना चुके हैं. यानी वनडे क्रिकेट में 10 हज़ार रनों से अब धोनी महज़ 263 रन दूर हैं. अभी पिछले महीने ही श्रीलंकाई दौरे पर धोनी ने वनडे क्रिकेट में 100वीं बार स्टंप आउट करने का रिकॉर्ड बनाया. इसी दौरान वनडे में सर्वाधिक नॉट आउट रहने का रिकॉर्ड भी उनके नाम चढ़ा. अंतरराष्ट्रीय क्रिकेट में सर्वाधिक नॉट आउट रहने का रिकॉर्ड भी धोनी के नाम ही है. वो कुल 124 बार नॉट आउट रहे हैं. टेस्ट में 16 तो वनडे में 74 और टी20 में 34 बार धोनी नॉट आउट रहे हैं.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
सचिन और द्रविड़ ने रविवार को दिल्ली के फ़िरोजशाह कोटला मैदान में अपना अंतिम ट्वेंटी-20 मैच खेला. चैंपियंस लीग के ख़िताबी मुक़ाबले में सचिन जहां मुंबई इंडियंस की तरफ से खेले वहीं द्रविड ने राजस्थान रॉयल्स का प्रतिनिधित्व किया.समाचार एजेंसी पीटीआई के मुताबिक़ द्रविड़ ने ख़िताबी मुक़ाबला शुरू होने से पहले कहा, "हालांकि सचिन मेरी ही उम्र के हैं या मुझसे दो महीने छोटे हैं लेकिन अंतरराष्ट्रीय क्रिकेट में वह मुझसे सात साल सीनियर हैं. जब मैं अपना तीसरा टेस्ट खेल रहा था तो वह भारत के कप्तान थे."उन्होंने कहा, "एक युवा क्रिकेटर के लिए सचिन आदर्श थे. कम उम्र में ही उन्होंने दुनियाभर में शानदार खेल का प्रदर्शन किया था. प्रथम श्रेणी क्रिकेट खेल रहे सभी खिलाड़ियों के लिए वह प्रेरणास्रोत थे."द्रविड़ ने कहा, "हमको लगता था कि जब सचिन ऐसा कारनामा कर सकते हैं तो हम क्यों नहीं. उनके साथ ड्रेसिंग रूम साझा करने का मौका हासिल करना हमारे लिए बहुत बड़ी प्रेरणा थी. मैंने पहली बार इंग्लैंड दौरे पर उन्हें साथ ड्रेसिंग रूम साझा किया था जो कि मेरे लिए यादगार था."द्रविड़ ने 2012 की शुरुआत में ही अंतरराष्ट्रीय क्रिकेट को अलविदा कह दिया था जबकि सचिन ने पिछले साल दिसंबर में वनडे से संन्यास ले लिया था. सचिन अभी टेस्ट खेल रहे हैं. इन दोनों बल्लेबाज़ों ने खेल के सभी प्रारूपों में कुल मिलाकर 92,000 से ज्यादा रन बनाए हैं.सचिन ने भी द्रविड़ की तारीफ़ करते हुए कहा, "निस्संदेह वह तकनीकी रूप से बेहद सक्षम बल्लेबाज़ हैं. मेरी टीम में वह नंबर तीन रहेंगे क्योंकि इस बल्लेबाज़ी क्रम में कई यादगार पारियां खेली हैं. जहां दूसरे बल्लेबाज़ों के लिए क्रीज पर टिकना मुश्किल हो जाता था, द्रविड़ सहजता से खेलते थे."मास्टर ब्लास्टर ने कहा, "उन्हें चुनौतियां पसंद थीं और मैं जानता था कि मुश्किल घड़ी में आप द्रविड़ पर भरोसा कर सकते हैं."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इंग्लैंड ने टॉस जीतकर पहले बैटिंग की है.

देखिए: तीसरे टेस्ट का स्कोर कार्डभारतीय टीम में दो बदलाव हुए. दूसरे टेस्ट के हीरो इशांत शर्मा चोट की वजह से टीम से बाहर हैं. उनकी जगह पंकज सिंह को टीम में शामिल किया गया है. ये पंकज सिंह का पहला अंतरराष्ट्रीय टेस्ट मैच है.इसके अलावा गेंदबाज़ स्टुअर्ट बिन्नी की जगह टीम में रोहित शर्मा को लाया गया है.इंग्लैंड की टीम में भी तीन बदलाव हुए हैं.जोस बटरल अपना टेस्ट डेब्यू कर रहे हैं. इसके अलावा टीम में क्रिस जॉर्डन और क्रिस वोआकेस को शामिल किया गया है.पांच टेस्ट सिरीज़ का पहला मैच ड्रॉ हुआ था जबकि लॉर्ड्स में खेला गया दूसरा टेस्ट भारत ने जीता था.
__________________________
जमैका के बोल्ट ने लंदन ओलंपिक खेलों के दौरान इन दोनों मुक़ाबलों के साथ ही 

4 गुणा 100 मीटर की दौड़ में भी स्वर्ण पदक जीता था. उन्होंने कहा कि वह 400 मीटर दौड़ या लंबी कूद में जाना नहीं चाहते.उन्होंने कहा, "मेरा फ़ोकस इन्हीं तीन मुक़ाबलों पर होगा. मैं रियो में किसी और मुक़ाबले में नहीं जाना चाहता. मैं इसलिए अपना ख़िताब बचाना चाहता हूँ कि जिससे मैं दिखा सकूँ कि ये फिर से कर सकता हूँ."इस 26 वर्षीय धावक ने ज़ोर देकर कहा कि उनकी मंशा किसी भी तरह अपने प्रशिक्षण में ढिलाई बरतने की नहीं है.बोल्ट के नाम ही 100 और 200 मीटर दौड़ का विश्व रिकॉर्ड भी है और उन्होंने कहा कि वह अगले साल तो और भी तेज़ दौड़ना चाहते हैं. अगले ही साल मॉस्को में विश्व चैंपियनशिप होने वाली है.उन्होंने कहा, "ये सिर्फ़ कड़ी मेहनत की बात है. जब मैं छोटा था और काफ़ी अच्छा प्रदर्शन कर रहा था तो लोग कहते थे कि अपनी उम्र के हिसाब से मैं काफ़ी तेज़ भागता था. मैंने इसमें काफ़ी मेहनत की है और ये मेहनत जारी है."बोल्ट के मुताबिक़ उनका फ़िलहाल तो यही फ़ोकस है कि वह तेज़ से तेज़ कैसे दौड़ें.बोल्ट ओलंपिक की फ़र्राटा दौड़ में लगातार दो ओलंपिक में अपना 

100 और 

200 मीटर दौड़ का ख़िताब बचा पाने वाले पहले एथलीट बन गए थे. बल्कि 200 मीटर दौड़ में तो दूसरे और तीसरे स्थान पर भी जमैका के ही एथलीट्स थे.बोल्ट ने 

लंदन में 100 मीटर दौड़ 

9.63 सेकेंड्स में और 200 मीटर दौड़ 19.32 सेकेंड्स में जीती थी.लंदन में 200 मीटर दौड़ में स्वर्ण जीतने के बाद बोल्ट ने रियो में हिस्सा लेने को लेकर शक़ पैदा कर दिया था और कहा, "मेरे कोच चाहते हैं कि मैं 400 मीटर में दौड़ूँ और मैं ख़ुद लंबी कूद में जाना चाहता हूँ. ये सिर्फ़ एक दूसरा लक्ष्य तय करने की बात है, खेल में मैं बहुत कुछ कर सकता हूँ."
__________________________
दोनों ही निशानेबाज़ों का खेल प्रेमियों ने शानदार स्वागत किया गया.विजय कुमार ने लंदन ओलंपिक में 25 मीटर रैपिड फ़ायर पिस्टल प्रतिस्पर्धा में रजत पदक जीता है. भारत के लिए लंदन ओलंपिक का ये दूसरा पदक था.उनसे पहले निशानेबाज गगन नारंग ने ओलंपिक में भारत को पहला पदक दिलाया था. उन्होंने 10 मीटर एयर राइफल में कांस्य पदक अपने नाम किया.दिल्ली के इंदिरा गांधी एयरपोर्ट पर उतरने के बाद सेना ने सूबेदार विजय कुमार का ज़ोरदार स्वागत किया.इस मौक़े पर विजय कुमार ने कहा, "मेरे लिए ये जबर्दस्त सम्मान है और मैं इससे बहुत प्रभावित हुआ हूं. ये पहली बार जब मेरा इस तरह स्वागत किया जा रहा है."कुमार को एयरपोर्ट से सेना के मुख्यालय तक खुली जिप्सी में ले जाया गया.वहीं गगन नारंग मुंबई में उतरे और भारत लौटने पर उनका भी शानदार स्वागत हुआ.इससे पहले लंदन ओलंपिक में भारत के लिए बैडमिंटन में 

कांस्य पदक जीतने वाली 

साइना नेहवाल मंगलवार को अपने शहर हैदराबाद लौटी थी.
__________________________
वे पहले ऐसे खिलाड़ी हैं जिन्होंने कृत्रिम अंगों से दौड़ते हुए ओलंपिक खेलों में हिस्सा लिया. ऑस्कर पिस्टोरियस पुरुषों की 400 मीटर दौड़ की हीट्स में दूसरे स्थान पर रहे और वे अब अगले चरण में भाग ले पाएँगे. बीबीसी के एथलेटिक्स कॉमेंटेटर स्टीव क्रैम के अनुसार, "इस दौड़ में पिस्टोरियस अच्छा दौड़े. उनके लिए ओलंपिक के लिए क्वालिफाई करने का सफर मुश्किल रहा है. दक्षिण अफ्रीकी फेडेरेशन चाहती थी कि वे पिछले साल का अपना क्वालिफाइंग टाइम दोहराएँ और अब उन्हें अपने देश का प्रतिनिधित्व करने का मौका मिलेगा."चार बार पैरा-ओलंपिक चैंपियन रहे 25 वर्षीय पिस्टोरियस जब बच्चे थे, तभी उनकी दोनों टांगें काटनी पड़ी थीं.उन्होंने शनिवार को 400 मीटर की हीट में 45.44 सेकेंड का टाइम दिखाया और अब वे रविवार को सेमी-फाइनल में भाग लेंगे.इस दौड़ के बाद पिस्टोरियस का कहना था, "मुझे जिन भी लोगों ने समर्थन दिया, मेरा परिवार...मैं सभी का शुक्रिया अदा करता हूँ. ये बहुत ही अदभुत अनुभव था. मै अपनी टीम को धन्यवाद देना चाहता हूँ. उन्हें मुझपर भरोसा है...मुझे उनपर, हम नौ साल से साथ हैं."गौरतलब है कि पुरुषों के 400 मीटर के डिफेंडिंग चेंपियन अमरीका के लाशॉन मेरिट घायल हो गए और उन्हें प्रतियोगिता से बाहर होना पड़ा.
__________________________
चार बार की ग्रैंड स्लेम चैंपियन शारापोवा को स्लोवाकिया की खिलाड़ी डोमिनिका सिबुलकोवा ने 3-6, 6-4 और 6-1 से हराकर टूर्नामेंट से बाहर कर दिया.रॉड लेवर एरेना में सोमवार को खेले गए इस मैच में 20वीं सीड सिबुलकोवा के ख़िलाफ़ पहला सेट जीतने के बाद शारापोवा ने अगले दो सेट गंवा दिए.इससे पहले टॉप सीड अमरीका की सेरेना विलियम्स को रविवार को चौथे दौर में उलटफेर का शिकार होना पड़ा था.उन्हें विश्व की पूर्व नंबर एक खिलाड़ी सर्बिया की अना इवानोविक ने हराया था.शारापोवा और सिबुलकोवा को पहले सेट में सर्व करने में दिक्कत आ रही थी लेकिन शारापोवा ने इसे 6-3 से जीतकर बढ़त बनाई.दूसरे सेट में सिबुलकोवा ने अपने खेल का स्तर ऊंचा करते हुए 5-0 की बढ़त बना ली.शारापोवा ने इसके बाद लगातार चार गेम जीतकर स्कोर 4-5 किया लेकिन सिबुलकोवा ने फिर अगले गेम में अपनी सर्विस बरक़रार रखते हुए इसे 6-4 से जीत लिया.साल 2008 की ऑस्ट्रेलियन ओपन चैंपियन शारापोवा ने दूसरे और तीसरे सेट के बीच में मेडिकल टाइम आउट लिया.लेकिन निर्णायक सेट में सिबुलकोवा पूरी तरह छाई रहीं और उन्होंने शारापोवा को केवल एक गेम जीतने का मौका दिया.पहली बार इस टूर्नामेंट के क्वार्टर फ़ाइनल में पहुँची सिबुलकोवा का अगले दौर में आठवीं सीड सर्बिया का येलेना यांकोविच और 11वीं सीड रोमानिया की सिमोना हालेप के बीच होने वाले मैच की विजेता से मुक़ाबला होगा.(बीबीसी हिन्दी के

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________

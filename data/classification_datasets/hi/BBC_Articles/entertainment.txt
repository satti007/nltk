__________________________
फिल्म के हीरो राहुल रॉय ने काफी लोकप्रियता हासिल की थी लेकिन इसके बावजूद वो बॉलीवुड में ज़्यादा टिक नहीं पाए.हालांकि कुछ साल पहले वो रिएलिटी शो बिग बॉस में नज़र आए थे लेकिन उसके बाद फिर गायब.राहुल रॉय का नाम सुनते ही सबसे पहला सवाल उठता है कि वो आजकल कहां हैं?बीबीसी ने राहुल से सबसे पहला सवाल यही पूछा और जवाब था "मैं पिछले 6-7 सालों से ऑस्ट्रेलिया आ-जा रहा था, अब मैं वापस आ गया हूं और मुबंई में हूं. फिल्मों में वापसी कर रहा हूं और उम्मीद है कि इस साल के अंत तक आप मुझे हिंदी फिल्मों में दोबारा देख पाएंगे."इतने सालों तक फिल्मों से गायब रहने की वजह बताते हुए राहुल कहते हैं, "सच्चाई ये है कि कोई ख़ास स्क्रिप्ट लेकर आया नहीं और मुझे पता नहीं था कि आखिर मुझे करना क्या है. मेरी जो भी अच्छी-बुरी इमेज रही अब मैं उसको बदलना चाहता हूं. अच्छा अभिनय करना चाहता हूं जिसके लिए ढंग के निर्देशक की ज़रुरत है."राहुल ने बताया कि किस तरह एक प्रसिद्ध महिला पत्रिका में उनकी मां का एक साक्षात्कार पढ़कर निर्देशक महेश भट्ट घर आए और राहुल की तस्वीरें देखकर उन्हें अपनी फिल्म में लेने की इच्छा ज़ाहिर की. उन दिनों राहुल मॉडलिंग किया करते थे.अपने गैर-पारंपरिक लुक और अपनी हेयर स्टाइल के लिए भी चर्चा में रहे राहुल कहते हैं कि शुरू में उन्हें काफी नकारात्मक प्रतिक्रियाएं मिली थीं और इंडस्ट्री में लोग कहते थे कि ये कभी हीरो बन ही नहीं सकता, कैसे पुराने ज़माने के कपड़े पहनता है, कैसे बाल रखता है.राहुल के अनुसार सच तो ये है कि जनता को क्या पसंद है क्या नहीं ये 1990 में भी किसी को नहीं पता था और 2013 में भी नहीं पता.मज़ेदार बात ये है कि राहुल ने 23 साल बाद कुछ दिनों पहले ही अपने बालों का लुक बदला है वो भी अपनी एक नई फिल्म के लिए जिसके बारे में वो फिलहाल कुछ बताना नहीं चाहते.जहां तक आशिक़ी 2 की बात है तो राहुल ने खुशी जा़हिर की फिल्म का सीक्वेल बन रहा है लेकिन साथ ही पुरानी आशिक़ी के साथ नई फिल्म की तुलना को वो गलत ठहराते हैं.आशिक़ी के बाद राहुल के पास फिल्मों की लाइन लग गई थी जब उन्होंने 47 फिल्में साइन की थीं जिनमें से 19 लोगों के पैसे वापस कर दिए थे.राहुल ने बताया कि एक वक्त ऐसा था जब उनकी 23 फिल्में फ्लोर पर थीं और दिन में 3 फिल्मों की शूटिंग करके, वो रात में अन्य फिल्मों के लिए काम किया करते थे. ये सिलसिला करीब छह साल चला.अपनी फिल्मों के चयन को गलत ठहराते हुए राहुल कहते हैं, "100 प्रतिशत मैंने गलतियां कीं लेकिन उस वक्त आपको सही-गलत बताने वाले, आपके पैसों को संभालने वाले और आपको गाइड करने वाले प्रोफेशनल लोग कहां होते थे. उस वक्त तो आपको स्क्रिप्ट तक नहीं मिलती थी जबकि अब ऐसा बिल्कुल नहीं है.आशिक़ी की हीरोइन अनु अग्रवाल के बारे में राहुल ने बताया, "अनु फिल्मों से हटकर रहना चाहती थी. मैं उससे मिला नहीं और ना ही मैंने उसे ढूंढने की कोशिश की है. आखिरी बार मुझे पता चला था कि वो आध्यात्म में रुचि ले रही है और मुंबई के बांद्रा इलाके में रह रही है. इसके अलावा उसके बारे में कुछ भी जानने का प्रयास मैंने नहीं किया."राहुल के मुताबिक दुनिया के हर कोने में उनके प्रशंसक मिलते हैं और एक ही सवाल करते हैं कि आप पर्दे पर वापस कब आ रहे हो ?बिग बॉस में तो राहुल के प्रशंसकों ने उन्हें जीत हासिल करवा दी थी, अब देखना दिलचस्प होगा कि क्या राहुल की फिल्मों में वापसी भी सुपरहिट हो पाएगी?
__________________________
निर्देशक होमी अदजानिया की आने वाली फ़िल्म 'फ़ाइंडिंग फ़ेनी फर्नांडिस' में दीपिका काम कर रही हैं और उनके पति का रोल निभा रहे हैं रणवीर सिंह. हालांकि रणवीर का ये एक छोटा रोल ही होगा.(ऐसी भी क्या जल्दी है: दीपिका)रणवीर के फ़िल्म में काम करने को लेकर दीपिका इतनी ख़ुश हुईं कि उन्होंने फ़ोन करके रणवीर से फ़िल्म का ट्रेलर साथ देखने की ग़ुज़ारिश की.कुछ अख़बारों के मुताबिक़ दीपिका जल्द ही अमरीका छुट्टियां मनाने जाने वाली हैं और रणवीर भी उनके साथ जा सकते हैं.अभिनेत्री रेखा इन दिनों फ़िल्मों में कम ही नज़र आ रही हैं. बीच में उनके और अमिताभ बच्चन के एक साथ आने की ख़बर भी फैली थी जो बाद में ग़लत साबित हुई.अब रेखा फिर से नज़र आएँगी बड़े पर्दे पर. 'रॉक ऑन' और 'काय पो छे' बनाने वाले निर्देशक अभिषेक कपूर की अगली फ़िल्म 'फ़ितूर' में रेखा एक अहम किरदार निभाएंगी.फ़िल्म अंग्रेज़ी कहानीकार चार्ल्स डिकिन्स की कहानी 'द ग्रेट एक्स्पेक्टेशन' पर आधारित है. फ़िल्म में कटरीना कैफ और आदित्य रॉय कपूर भी होंगे.अभिनेत्री ऐश्वर्या राय बच्चन अपने नज़दीकी दोस्त प्रह्लाद कक्कड़ से कथित तौर पर बेहद नाराज़ हैं.दरअसल पहले तो प्रह्लाद ने ऐश्वर्या राय से बात किए बिना ऐलान कर दिया कि बतौर निर्देशक उनकी पहली फ़िल्म 'हैप्पी ऐनिवर्सरी' में अभिषेक बच्चन और ऐश्वर्या राय बच्चन होंगे.बाद में उन्होंने एक संवाददाता सम्मेलन में ये भी कह दिया कि ऐश्वर्या उनकी फ़िल्म में होंगीलेकिन पहले उन्हें अपना वज़न घटाना होगा.अपने वज़न के बारे में खुलेआम प्रह्लाद के इस तरह से टिप्पणी करने से ऐश्वर्या का गुस्सा और भड़क गया और उनके नज़दीकी सूत्रों के मुताबिक़ वो अब प्रह्लाद की फ़िल्म में काम करने को तैयार नहीं हैं.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर से भी जुड़ सकते हैं.)
__________________________
फिल्म का नाम रखा गया है अग्ली यानी बदसूरतअपनी फ़िल्म के बारे में बात करने के लिए मीडिया को बुलाया तो सही लेकिन कुछ खास बताने के लिए तैयार नहीं हुए.अपनी फ़िल्म के बारे में अनुराग कहते हैं, “मेरी ये फ़िल्म बहुत ही थ्रिलर फ़िल्म है लेकिन जितनी थ्रिलर है उतनी ही भावुक भी है. ये फ़िल्म आधी शूट हो चुकी है और अगले साल मई-जून तक पूरी होगी.”अनुराग कश्यप कहते हैं कि ब्लैक फ्राइडे के बाद ये पहली फ़िल्म है जो उन्होंने खुद लिखी है.अनुराग कहते हैं कि इस फ़िल्म में ऐसा कुछ खास नहीं है जो दर्शकों ने पहले कभी ना देखा हो लेकिन वो साधारण सी बाते दर्शकों के दिलों को छू पाने में कामयाब होंगी.अनुराग के मन में ये फ़िल्म काफी समय से थी लेकिन अब जाकर ये फ़िल्म बनने जा रही है.अनुराग कहते हैं, “मैंने इस फ़िल्म के लिए काफी इंतज़ार किया है. इस फ़िल्म की कहानी को मैंने किसी के साथ साझा नहीं किया हैं. ये फ़िल्म बहुत सी सीमाएं तोड़ेगी.” अनुराग कहते हैं, “इस फ़िल्म का समय आ गया है. मैं कोई भी ऐसी फ़िल्म नहीं बनाना चाहता कि लोग कहें, ये अपने समय से आगे की फ़िल्म है.”पत्रकारों ने जब पूछा कि अग्ली शीर्षक क्यों तो अनुराग ने कहा,“अग्ली एक अच्छा शीर्षक है और उपर से ये गुलाबी रंग में लिखा गया है.”इस फ़िल्म में अनुराग एक नए संगीत निर्देशक जीएस के साथ काम कर रहे हैं, हर बार नए लोगों के साथ काम करने की कोई खास वजह,“मैं हमेशा ही नए लोगों के साथ काम करता हूं. नए लोगों के साथ काम करने में मज़ा आता है.होता ये है कि एक कलाकार चल जाता है और आप उस पर ही निर्भर हो जाते हो, फिर आप अपाहिज हो जाते हो. मैं अपाहिज नहीं होना चाहता मैं कुछ दिन और चलना चाहता हूं.”अनुराग कहते हैं कि इस फ़िल्म में कोई ऐसे बड़े नाम के अभिनेता नहीं है जिनका नाम मैं लूं तो आप पहचान लें. ‘अग्ली’ फ़िल्म जून 2013 के आसपास पूरी होगी.
__________________________
'कॉन्ट्रोवर्सी क्वीन' कही जाने वाली वीना मलिक निर्देशक हेमंत मधुकर की फ़िल्म '125 किलोमीटर्स मुंबई' को शूट कर रही थी और शुक्रवार शाम को वो फ़िल्म की शूटिंग से कहीं चली गई.वीना के इस तरह बिना किसी को कुछ बताए चले जाने पर सफाई देते हुए भारत में वीना मलिक के मैनेजर प्रतिक मेहता कहते हैं, ''वीना को इस फ़िल्म की शूटिंग सिर्फ 16 दिसंबर तक ही करनी थी. लेकिन 15 की शाम को फ़िल्म के निर्देशक ने मुझे फ़ोन करके कहा कि वो वीना के साथ कुछ सीन दोबारा शूट करना चाहते हैं. ये बात मैं वीना को बता नहीं पाया और इसलिए 16 की शाम वीना फ़िल्म की शूटिंग से निकल गईं.''प्रतिक ये भी बताते हैं कि पिछले कुछ दिनों से वीना शारीरिक और मानसिक रूप से तनाव में थी. प्रतिक कहते हैं, ''एफएचएम पत्रिका में छपी उनकी तस्वीर की वजह से वीना बहुत तनावग्रस्त थीं और उनकी तबियत भी ख़राब चल रही थी. इतना ही नहीं वो पिछले दो तीन दिनों से लगातार शूटिंग कर रही थीं. वो थकी हुई थीं और थोडा आराम करना चाहती थीं इसलिए वो मुंबई के एक होटल में चली गईं.''प्रतिक कहते हैं, ''वीना हमेशा मेरे संपर्क में रहती हैं लेकिन इस बार उनका फ़ोन नहीं लग रहा था. इसलिए मैं थोडा घबरा गया और पुलिस के पास ये सलाह लेने पहुंच गया कि अब मुझे क्या करना चाहिए. पुलिस थाने से निकलने के दस मिनट के अंदर-अंदर ये ख़बर पूरी मीडिया में छा गई कि वीना मुंबई से गायब हो गई हैं.''जब बीबीसी ने प्रतिक से पूछा कि वीना के इस तरह यूं बिना किसी को बताए चले जाने को लोग उनका 'पब्लिसिटी स्टंट' भी कह रहे हैं, तो प्रतिक बोले, ''मीडिया के कुछ लोग ज़बरदस्ती मुझे फ़ोन कर बात करना चाहते थे, मैंने मना भी किया लेकिन फिर भी वो मुझसे बात करते रहे और ये वही लोग हैं जिन्होंने वीना के चले जाने को वीना का 'पब्लिसिटी स्टंट' करार दिया.''अब तो वीना आ गई हैं तो वो ख़ुद मीडिया से बात क्यों नहीं कर रही हैं? इस सवाल का जवाब देते हुए प्रतिक कहते हैं, ''वीना बहुत ही परेशान हैं, पहले क्या कम उलझने थी और अब ये नया विवाद हो गया है. वीना मुझ से भी बहुत नाराज़ हैं. लेकिन वो जानती हैं मैंने जो भी किया वो उनकी भलाई के लिए ही किया है.'''125 किलोमीटर्स मुंबई' के अलावा वीना मलिक जल्द ही अपनी पहली फ़िल्म 'ज़िन्दगी 50-50' और फिर 'दाल में कुछ काला है' में नज़र आएंगी.
__________________________
लेकिन कई बार ऐसा होता है जब वो संवाद पर्दे पर दिखने वाले अदाकार नहीं, बल्कि अन्य लोग बोल रहे होते हैं.इसकी वजह कई बार अपनी आवाज़ देने के लिए अदाकारों का उपलब्ध न होना होता है तो कई बार इसकी कुछ और वजहें होती हैं.और यहीं फिल्म निर्माताओं के काम आते हैं डबिंग आर्टिस्ट.इस रिपोर्ट को सुनने के लिए क्लिक करेंहिंदी फ़िल्मों में अमिताभ बच्चन की आवाज़ ख़ासी दमदार आवाज़ मानी जाती. कई डबिंग आर्टिस्ट और मिमिक्री आर्टिस्ट उनकी आवाज़ निकालते हैं लेकिन सुदेश भोंसले ऐसे कलाकार हैं जिन्होंने अमिताभ बच्चन के लिए ना सिर्फ़ आवाज़ दी है बल्कि वो उनकी आवाज़ में गाना गाते हैं.अपने हुनर पर सुदेश कहते हैं, "बहुत मेहनत और प्रैक्टिस की है और ये देने वाले की देन है जो मैं अमिताभ बच्चन की आवाज़ में गा सकता हूँ और डायलॉग बोल सकता हूँ. मैंने उनके लिए चुम्मा चुम्मा (हम), मेरी मखणा (बागवान), शावा शावा (कभी ख़ुशी कभी ग़म) और सोणा सोणा (छोटे मियां बड़े मियां) जैसे गीत गाएं हैं."अपनी शुरुआत के बारे में सुदेश बताते हैं, ‘‘मैं एक बार उनकी फ़िल्म 'मुकद्दर का सिकंदर' देख कर आया और एक लड़की के सामने उनका डायलॉग बोलने लगा और वो मेरे दोस्तों ने सुन लिया. जब उन्होंने रिकॉर्डिंग कर मुझे सुनाई तो मुझे भी लगा कि मेरी आवाज़ लगभग उनके जैसी है."उन्होंने कहा, "उसके अगले दिन ही आकर मैं उनकी कई फ़िल्मों की कैसेट लेकर उनके डायलॉग याद करने लगा और जब भी मौका मिलता स्टेज पर शो करता. उस समय नक़ल करने वाले कई आर्टिस्ट थे लेकिन शायद अमिताभ जी कि तरह आवाज़ देना वाला में ही था.''वो कहते हैं, "मैंने अमिताभ बच्चन के लिए सबसे पहले शशि कपूर निर्देशित फ़िल्म 'अजूबा' में 'या अली या अली मेरा नाम है अली' गाया था."अमिताभ बच्चन के अलावा सुदेश भोंसले ने संजीव कुमार, अनिल कपूर समेत कई अन्य अभिनेताओं के लिए भी आवाज़ दी है.किसी दूसरे की आवाज़ में गाना कितना मुश्किल होता है और कितना रियाज़ करते हैं? इस सवाल के जवाब में सुदेश कहते हैं, ''मैं गायक हूँ तो इतना मुश्किल नहीं होता. हाँ लेकिन डायलॉग बोलना बहुत मुश्किल है.''डबिंग कलाकारों को फ़िल्म उद्योग में बेहतर पहचान और पुरस्कारों के सवाल पर सुदेश कहते हैं, ''इंडस्ट्री में इस कला को बहुत निचले स्तर पर देखा जाता है लेकिन बाक़ियों की तरह उन्हें भी उतना ही सम्मान मिलना चाहिए. अगर अवॉर्ड मिलें तो और अच्छा, क्योंकि ये एक मुश्किल कला है जिसे हर कोई नहीं कर सकता.''सुदेश कहते हैं, "इस काम की अच्छी बात ये है कि हम वो काम करते हैं जो ज़्यादा लोग नहीं कर पाते. दूसरा हम निर्माताओं के करोड़ों रुपए डूबने से बचाते हैं लेकिन हमें अपने काम का वो श्रेय नहीं मिलता. कभी कभी तो ऐसा होता है कि आवाज़ें निकालते हुए हम अपनी ही पहचान भूल जाते हैं."ऐसे ही एक डबिंग आर्टिस्ट हैं चेतन शीतल जिन्होंने 150 कलाकारों के लिए फ़िल्मों में आवाज़ दी है.चेतन बताते हैं, "मैंने कभी सोचा भी नहीं था कि मैं इस वॉइसिंग इंडस्ट्री में आ पाऊंगा लेकिन बचपन से ही मेरा शौक था दूसरों की आवाज़ निकालना. मैं उस वक़्त जानवरों की आवाज़ बहुत अच्छी तरह निकाल लेता था और वो प्रतिक्रिया भी करते.''वो कहते हैं, "मुझे ये मौका मिला 1989 -1990 में जब मुझे फ़िल्म 'अफ़सर' में एक्टर पिंचू कपूर साहब के लिए डबिंग के लिए कहा गया. उनका देहांत हो गया था और उनका रोल फ़िल्म में काफ़ी रोमांचक था."उन्होंने कहा, "मैं उस समय सिर्फ़ 18 साल का था और पिंचू कपूर 89 बरस के थे और मुझे उनकी आवाज़ देनी थी. मैंने अपनी आवाज़ से सभी को अचंभित कर दिया. मैंने पिंचू कपूर की 8 फ़िल्मों की डबिंग की.''चेतन बताते हैं कि उन्होंने सनी देओल के लिए डब किया है और एक्टर विनोद मेहरा, अमजद ख़ान, राकेश रोशन ('औरत' फ़िल्म) के लिए भी आवाज़ दी है.सलीम इशाक की फ़िल्म 'दूध का क़र्ज़' में भी अमरीश पुरी और प्रेम चोपड़ा के लिए आवाज़ दी और धीरे धीरे काफ़ी फ़िल्मों और स्टेज शो पर हुनर दिखाया.चेतन बताते हैं कि जब कभी किसी अभिनेता को समस्या होती थी तो प्रोड्यूसर उन्हें डबिंग के लिए बुलाते थे. उनके अनुसार, "1993 में जब संजय दत्त का प्रॉब्लम हुआ तो मैंने उनकी फ़िल्मों आंदोलन, नमक, विजेता, जय विक्रांता के लिए आवाज़ दी."चेतन बताते हैं कि उन्होंने सलमान ख़ान के लिए फ़िल्म 'बीवी नंबर 1' के लिए वसु ददलानी के कहने पर अपनी आवाज़ दी. इसके अलावा उन्होंने क़रीब 2500 विज्ञापनों के लिए भी डबिंग की है.वो बताते हैं, "मैंने अमिताभ बच्चन के लिए एक टीवी कमर्शियल और सचिन के लिए भी आवाज़ दी है. फ़िल्म 'दबंग 2' में विलेन प्रकाशराज के लिए पूरी फ़िल्म में वो अपनी आवाज़ दे चुके हैं. मुझे एक और मौका मिला सिमी ग्रेवाल की डॉक्यूमेंट्री में स्वर्गीय प्रधानमंत्री राजीव गांधी की आवाज़ देने का.''अपने हुनर पर बात करते हुए चेतन कहते हैं, ''हर एक्टर की अपनी एक अलग आवाज़ है और उन सभी को डब करने के लिए बहुत मेहनत करनी पड़ती है ताकि वो बिलकुल स्वाभाविक लगे."उन्होंने कहा, "आवाज़ को पूरी तरह से बोलना, पहचानना ही आवाज़ का अध्ययन है. स्टेज पर किसी की नक़ल करना और किसी के लिए फ़िल्म में आवाज़ देना बहुत ही अलग है.''लेकिन चेतन को फिल्म इंडस्ट्री से कुछ शिकायतें भी हैं.वो कहते हैं, ''हम इतना काम करते हैं लेकिन हमें वो सम्मान नहीं मिलता जो मिलना चाहिए. मैं चाहता हूँ कि अवॉर्ड फंक्शन में बाक़ी कैटेगरी की तरह हमारे लिए भी एक कैटेगरी होनी चाहिए. हमारे काम को भी दुनिया के सामने आना चाहिए.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.
__________________________
इसके अलावा कादर खान ने अमर अकबर एंथनी, सत्ते पे सत्ता और शराबी जैसी फिल्मों के संवाद भी लिखे. लेकिन कादर खान अमिताभ बच्चन को लेकर खुद एक फिल्म बनाना चाहते थे और उनकी ये तमन्ना अब तक पूरी नहीं हो सकी.कादर ने ये बात बीबीसी से एक खास बातचीत में बताई. उन्होंने बताया, "मैं अमिताभ बच्चन, जया प्रदा और अमरीश पुरी को लेकर फिल्म जाहिल बनाना चाहता था. उसका निर्देशन भी मैं खुद करना चाहता था. लेकिन खुदा को शायद कुछ और ही मंजूर था."कादर खान ने बताया कि इसके फौरन बाद फिल्म कुली की शूटिंग के दौरान अमिताभ बच्चन को जबरदस्त चोट लग गई और फिर वो महीनों अस्पताल में भर्ती रहे.अमिताभ के अस्पताल से वापस आने के बाद फिर कादर खान अपनी दूसरी फिल्मों में बहुत ज्यादा व्यस्त हो गए और इधर अमिताभ बच्चन राजनीति में आ गए. उसके बाद कादर खान और अमिताभ की जुगलबंदी वाली ये फिल्म हमेशा के लिए डब्बाबंद हो गई.कादर खान ने ये भी बताया कि बीच में उनकी और अमिताभ की दोस्ती में किसी वजह से दरार भी आ गई थी लेकिन अब उनके बीच सब कुछ सामान्य होने लगा है.अमिताभ की तारीफ करते हुए कादर खान कहते हैं, "वो संपूर्ण कलाकार हैं. अल्लाह ने उनको अच्छी आवाज, अच्छी जबान, अच्छी ऊंचाई और बोलती आंखों से नवाजा है."कादर खान कुछ सालों से फिल्मों से दूर हो गए हैं. इसकी वजह बताते हुए वो कहते हैं, "वक्त के साथ फिल्में भी बदल गई हैं. अब ऐसे दौर में मैं अपने आपको फिट नहीं पाता. मेरे लिए बदलते दौर के साथ खुद को बदलना संभव नहीं है, तो मैंने अपने आपको फिल्मों से अलग कर लिया."कादर खान ने ये भी कहा कि मौजूदा दौर के कलाकारों की भाषा पर पकड़ नहीं है और ये बात उन्हें दुखी करती है.70 के दशक में अमिताभ बच्चन की कुछ फिल्मों जैसे सुहाग, अमर अकबर एंथनी और मुकद्दर का सिकंदर में कादर खान की कलम से लिखे संवाद काफी मशहूर हुए.लेकिन कादर खान को इस बात का दुख है कि उन फिल्मों में नायक जिस चालू मुंबइया भाषा का इस्तेमाल करता है वही बाद की फिल्मों की मुख्य भाषा बन गई और फिर धीरे-धीरे उसकी आड़ में फिल्मों की भाषा खराब होती चली गई.वो कुछ दोष अपने आपको भी देते हैं. कादर खान कहते हैं, "हमने फिल्मों की भाषा बिगाड़ी और लगता है अब हमको ही सुधारनी पड़ेगी. फिल्मों में दोबारा आना पड़ेगा."कादर खान ने 80 के दशक में जीतेंद्र, मिथुन और 90 के दशक में गोविंदा के साथ भी कई फिल्में कीं.वो अपने दौर को याद करते हुए भावुक हो जाते हैं. उनके मुताबिक असरानी, शक्ति कपूर, गोविंदा, जीतेंद्र और अरुणा ईरानी के साथ की गई उनकी कई फिल्में और इन कलाकारों के साथ बिताया वक्त उन्हें बहुत याद आता है.कादर खान ने बताया कि खासतौर पर वो असरानी के जबरदस्त प्रशंसक हैं, जिनके साथ उन्होंने कई फिल्में कीं.कादर खान ने ये भी कहा कि मौजूदा दौर में फिल्मकारों का पूरा ध्यान सिर्फ और सिर्फ पैसे कमाने में लग गया है और इस वजह से फिल्मों की गुणवत्ता प्रभावित हो रही है.फिलहाल कादर खान अपने बेटों के थिएटर ग्रुप और उनके प्ले में व्यस्त हैं.उनके बेटे सरफराज खान और शाहनवाज खान, अपने पिता के लिखे दो ड्रामों का मंचन कर रहे हैं. इन ड्रामों के नाम है मेहरबां कैसे-कैसे और लोकल ट्रेन. कादर खान ने बताया कि ये दोनों ही प्ले राजनैतिक व्यंग्य हैं.
__________________________
स्थानीय पत्रकार रविंदर सिंह रॉबिन के अनुसार,  लुधियाना की एक अदालत ने राखी सावंत के ख़िलाफ़ ग़ैर-ज़मानती वारंट जारी हुआ जिसकी तामील करने के लिए लुधियाना की एक पुलिस पार्टी मुंबई के लिए रवाना हो गई है.इस मामले पर अब सुनवाई 10 अप्रैल को होने की संभावना है.राखी पर आरोप है उन्होंने पिछले साल एक टीवी कार्यक्रम के दौरान 'रामायण' लिखने वाले संत वाल्मीकि के बारे में आपत्तिजनक टिपण्णी की थी.दरअसल पिछले साल गायक मीका सिंह के बारे में कहा था- "अब मीका पहले जैसा नहीं है, जैसे भगवान वाल्मीकि पहले.... थे और बाद में बदल गए थे और फिर उन्होंने रामायण लिखी, उसी तरह मीका बदल चुका है." उस समय मीका पर एक मॉडल ने उनके साथ छेड़छाड़ के आरोप लगाए थे. बाद में, मीका इस मामले में बाइज़्ज़त बरी हो गए थे.राखी के इस बयान से वाल्मीकि समुदाय के कुछ लोगों ने शिकायत दर्ज कराई कि उनकी भावनाओं को ठेस पहुची है.बीबीसी से बात करते हुए राखी सावंत ने कहा- 'मुझे नहीं पता की कोई वारंट जारी हुआ है, मुझे कोई नोटिस नहीं आया'.बीबीसी के स्थानीय संवाददाता रविंदर सिंह रॉबिन के अनुसार रखी के ख़िलाफ़ समन जारी हुए हैं और संभव है कि राखी की मुश्किलें बढ़ सकती हैं.राखी ने कहा- 'ये एक पब्लिसिटी स्टंट है. मैंने तो बस एक उदाहरण दिया था, मीका को बचाने के चक्कर में. इन्होंने ये एक मुद्दा बना लिया है.' स्थानीय पत्रकार रविंदर सिंह रॉबिन के मुताबिक, वारंट के साथ लुधियाना की स्पेशल पुलिस मुंबई के लिए रवाना हो चुकी है. लुधियाना स्थित मजिस्ट्रेट सुमित सभरवाल के कोर्ट ने ये वारंट जारी किया. इस मामले पर अब सुनवाई 10 अप्रैल को होने की संभावना है. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
कर्ज़, हीरो, राम लखन, सौदागर और खलनायक जैसी सुपरहिट फॉर्मूला फ़िल्में बनाकार उन्होंने मीडिया से शोमैन का भी तमगा पाया.उन्होंने अपनी फ़िल्म 'ताल' का बीमा कराकर बॉलीवुड में नए ट्रेंड की शुरुआत की.अब वो पहली बार एक और नया प्रयोग करने जा रहे हैं. दर्शक उनकी आने वाली दो फ़िल्मों का मज़ा एक ही फ़िल्म की टिकट ख़रीदकर उठा सकते हैं.सुभाष घई अपने प्रोडक्शन हाउस मुक्ता आर्ट्स के बैनर तले दो फ़िल्मों का निर्माण कर रहे हैं जिनका नाम है 'लव एक्सप्रेस' और 'साइकिल किक'.दर्शक इनमें से किसी भी एक फ़िल्म का टिकट अगर खरीद लें तो एक सप्ताह के अंदर वो दोनों फ़िल्मों को अपने सुविधाजनक समय में देख सकते हैं.सुभाष घई की इन दोनों फ़िल्मों में कलाकार से लेकर टेक्नीशिय़न तक ज़्यादातर नए लोग हैं. फ़िल्म निर्माण की टीम से जुड़े ज़्यादातर सदस्य सुभाष घई के फ़िल्म इंस्टीट्यूट के छात्र हैं.उनके मुताबिक़ इन फिल्मों में नए कलाकार हैं इसलिए ऐसी छूट दी गई ताकि ज़्यादा से ज़्यादा दर्शक इन्हें देख सकें. मुक्ता आर्ट्स ही इन दोनों फ़िल्मों का वितरण भी करेगा.लंबे समय से सुभाष घई ने अपने आपको फ़िल्म निर्माण तक ही सीमित कर लिया है. निर्देशन के मैदान में वो बहुत कम उतर रहे हैं.इसकी वजह पूछने पर वो कहते हैं, "बतौर निर्देशक मुझे एक बेहतरीन स्क्रिप्ट का इंतज़ार है. जो मुझे रोमांचित कर सके, और साथ ही उस स्क्रिप्ट के लिए फ़िट कलाकार जैसे ही मुझे मिलेंगे मैं निर्देशन ज़रूर करूंगा."   दोनों फ़िल्मों के बारे में मीडिया को जानकारी देने के लिए बुलाई प्रेस कॉन्फ़्रेस में अभिनेता अनिल कपूर बतौर मुख्य अतिथि पहुंचे.  उन्होंने सुभाष घई के निर्देशन में मेरी जंग, राम लखन और ताल जैसी फ़िल्मों में काम किया.अनिल कपूर कहते हैं, "सुभाष जी में हमेशा से ही कुछ नया करने की चाह रही है. उन्होंने कई नए कलाकारों को अपनी फिल्मों में मौका दिया है और मुझे पूरा यक़ीन है कि वो जितनी अच्छी फिल्में पहले बनाया करते थे, उतनी ही अच्छी फिल्में हमेशा बनाते रहेंगे."
__________________________
लेकिन इंडियन सिनेमा के लिए काफी लोकप्रिय माने जाने वाले 'जियो फिल्मफेयर पुरस्कार' में इस बार बड़ी तब्दीली देखने को मिलेगी.14 जनवरी को मुंबई में आयोजित होने वाले 'जियो फिल्मफेयर पुरस्कार' के लिए चार पाकिस्तानी कलाकारों को भी नामांकित किया गया है. और यह अपने आप में एक रिकॉर्ड है.नामांकन की लिस्ट जारी कर दी गई है.फ़वाद खान को पिछले साल फिल्म 'खूबसूरत' के लिए 'बेस्ट मेल डब्यू' का पुरस्कार मिल चुका है, जबकि राहत फतेह अली खान को फिल्म 'इश्किया' के गीत 'दिल तो बच्चा है जी' के लिए साल 2011 में पुरस्कार से सम्मानित किया जा चुका है.उल्लेखनीय है कि पाकिस्तानी कलाकारों के भारतीय फिल्मों में काम करने को लेकर बॉलीवुड भी दो धड़ों में बंटा हुआ है.दूसरी ओर नामांकन जारी किए जाने के बाद से सोशल मीडिया पर एक बहस छिड़ी हुई है.इसमें ज्यादातर लोग इस बात से नाराज़ दिख रहे हैं कि अक्षय कुमार को बेहतरीन अभिनय की श्रेणी में नामित क्यों नहीं किया गया.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
'कॉपीकिताब डॉटकॉम' नाम की एक वेबसाइट है जहां ना केवल किताब बल्कि ज़रूरत के हिसाब से किताब का कोई चुनिंदा चैप्टर भी किराए पर मिल सकता है.छात्रों के लिए किताबों की क़ीमत एक बड़ी परेशानी होती है. ऐसे में यहां मिलने वाली क़िताबें अपनी असल क़ीमत से 70 प्रतिशत तक कम पर छात्र के पास डिजिटली (मोबाइल या टैबलेट में) रह सकती है.'कॉपीकिताब' शुरू होने के पीछे की कहानी बयान करते हुए संस्थापक अमित श्रीवास्तव बताते हैं, "सुमित (पार्टनर) और मैं साथ ही बड़े हुए हैं और दोनों ने एक साथ रीवा के सैनिक स्कूल से पढ़ाई की है."वो बताते हैं, "शुरुआती पढ़ाई से लेकर कॉलेजों तक किताबें बहुत महंगी थीं और हम एक किताब के चार टुकड़े कर दोस्तों में बांट कर बारी-बारी से पढ़ा करते थे और ज़रूरत पड़ने पर चुनिंदा पन्नों के ज़ेरोक्स निकलवा लेते थे."इसी समस्या को ध्यान रखते हुए हमने साल 2013 में 'कॉपीकिताब' की शुरूआत की.वो कहते हैं कि कॉलेज की एक किताब 300 रुपए तक हो सकती है लेकिन हो सकता है कि आपके लिए उसकी एक ही चैप्टर ज़रूरी हो, ऐसे में आपको इस साइट पर एक चैप्टर मात्र 10 रुपए में मिल जाएगी.फ़िलहाल यहां विभिन्न विषयों की किताबें हिंदी और अंग्रेजी भाषा में उपलब्ध हैं. आने वाले वर्षों में 50 लाख विद्यार्थियों और 250 से अधिक प्रकाशकों को इस प्लेटफ़ॉर्म पर लाना 'कॉपीकिताब' का लक्ष्य है.अमित कहते हैं, "ई-किताब से प्रकाशकों को नुक़सान नहीं बल्कि फ़ायदा होगा ये समझाने में बहुत समय लगा."वो बताते हैं, "शिक्षा के क्षेत्र में 60 प्रतिशत असंगठित मार्केट है जिसमें सेकंड हैंड किताबों का मार्केट, किताबें रेंट पर देना और ज़ेरोक्स का व्यवसाय चलता है. ऐसे में लोग आपको प्रतिद्वंद्वी मान लेते हैं."डेढ़ साल से 'कॉपीकिताब' का इस्तेमाल कर रहे नमन गुप्ता बताते हैं, "पहले किताबों पर बहुत ख़र्च हो जाता था और हम कुछ दोस्त साथ मिलकर किताबें ख़रीदते थे लेकिन अब हम काफ़ी पॉकेट मनी बचा लेते हैं."'कॉपीकिताब' शिक्षण संस्थानों के लिए डिजिटल लाइब्रेरीज़ शुरु करने में मदद करता है. कॉलेजों के लिए इन पुस्तकालयों की क़ीमत 5 से 10 लाख जबकि स्कूलों के लिए 2 से 5 लाख तक हो सकती है.साइट ने अब तक 25 कॉलेजों में डिजिटल लाइब्रेरी शुरु की है और 4 लाख़ से ज़्यादा बार इसका ऐप डाउनलॉड हो चुका है.(बीबीसी हिन्दी के एंड्रॉएड ऐप के लिए

 यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन इन सब बातों को नज़रअंदाज़ कर कुछ जाने-माने बौने कलाकारों ने इस चमचमाती मनोरंजन की दुनिया में अपनी जगह बनाई. पर क्या है उनकी ज़िंदगी का सच, यही जानने की कोशिश में हम पहुंचे ऐसे ही कुछ कलाकारों के पास.टीवी और फ़िल्में देखने वाले अभिनेता ‘लिलिपुट' के नाम से अंजान नहीं होंगे लेकिन उनका असली नाम एमएम फारूक़ी है. 1975 में मुंबई का रुख़ करने वाले फ़ारूक़ी का नाम किसी और ने नहीं, बल्कि खुद उन्होंने ही लिलिपुट रखा.लिलिपुट कहते हैं, "1975 में कॉमेडी करने का काम एक्टर ने ही शुरू कर दिया था. महमूद जी का दौर खत्म हो रहा था तो उस वक़्त एक कॉमेडियन के तौर पर आना मुश्किल था. इसलिए मैंने थिएटर से अपने करियर कि शुरुआत कि मेरी ख़ुशनसीबी यही थी कि मुझे सब कुछ हाथोँ हाथ मिला."वो बताते हैं, "कमल हसन की फिल्म सागर मैं भी काम किया. मैंने आज तक किसी से काम नही मांगा क्योंकि मेरी शक्ल और क़द देख कर कोई सोच नहीं सकता था की ये एक्टर भी हो सक्ता है."लिलिपुट कहते हैं कि छोटे कद के लोगोँ को मज़ाक के लिए इस्तेमाल किया जाता है. ऐसी कोशिश उनके साथ भी हुई जिसके चलते उन्होने कई रोल छोड़ दिए.हालांकि लिलिपुट फिर भी यही कहते हैं, ‘‘मैं इस फ़िल्म इंडस्ट्री से खुश हूं और बहुत जल्द मैं एक फ़िल्म डायरेक्ट करने की सोच रहा हूं जो बौने लोगों की मानसिकता को उजागर करेगी.’’बौने कलाकार अजय आर नवी कहते हैँ कि एंटरटेनमेंट इंडस्ट्री में आने से पहले वो ऑर्केस्ट्रा लाइन मैं मिमिक्री किया करता था. वो कहते हैं, "मेरे अंकल छोटू दादा खुद एक कलाकार रह चुके हैं. उन्होने मुझे इस इंडस्ट्री में काम करने का मौका दिया. सबसे पहला ब्रेक मुझे शक्तिमान सीरियल से मिला."अजय कहते हैं, "जब मैं स्कूल में पढ़ता था तो साथ पढ़ने वाले लोग टिंगु बुलाया करते थे. मैं भगवान से हमेशा कहता था क़ि मैं दूसरे बच्चों की तरह लंबा क्यों नहीं हो पाया. लेकिन आगे चल कर मैंने ये सोचा की मेरा कद कम है उसका भी कभी ना कभी कोई फ़ायदा जरूर होगा और वो हो गया मेरे कद क़ी वज़ह से मुझे इंडस्ट्री में काम मिला. हालांकि अब टेलीविज़न पर रिस्पॉन्स बेहतर है.’’अपना अनुभव बांटते हुए अजय कहते हैं, ‘‘शूटिंग लाइन की वजह से हमें बहुत सम्मान मिलता है लेकिन कुछ लोग ऐसे भी मिलते हैं जो चार पांच बौने लोगोँ को खड़ा देख कर ये बोलते हैं की ये लोग सर्कस से आए हैं, जोकर हैं, ये सुन कर अफ़सोस होता है. पहले पहले तो मेरे साथ ऐसा हुआ करता था कि लोग मुझे आर्टिस्ट की तरह देखते ही नहीं थे. ना खाना दिया करते थे और ना ही बैठने को कुर्सी.’’12 साल से इंडस्ट्री में काम कर रहे संजय कहते हैं, "फ़िलहाल उनके पास बहुत काम है हालांकि वो बताते हैं कि इंडस्ट्री में आने से पहले मुझे बहुत डर लगा. जब बाहर था तो लोग हंसते थे, मज़ाक करते थे, कमेंट करते थे. एक टाइम पर तो बाहर घूमने से भी डर लगता था. लेकिन इस इंडस्ट्री में कदम रखने के बाद मैने देखा की खूबसूरत लोगोँ को ही नहीं हम जैसे लोगों को भी काम मिलता है."लेकिन संजय ये भी कहते हैं,  "दुख है तो बस एक बात का है कि हम बोने कलाकारों को नॉर्मल लोगों के मुकाबले बहुत कम पैसा दिया जाता है. लेकिन आगे चल कर यह समस्या भी दूर होगी."बौनी महिलाओं की तरफ़ इंडस्ट्री के रुख़ से ख़ुश जूही अपने काम और ज़िंदगी से काफ़ी ख़ुश हैं. जूही कहती हैं कि ‘‘अगर कद को अलग रख कर देखा जाए तो मुझे नही लगता है कि मैं किसी भी तरह से दूसरी अभिनेत्रियों से कम हूं, मेरा अभिनय देखने वाले मुझे कहते हैं कि मैं उन अभिनेत्रियों से भी अच्छा काम कर लेती हूं.’’जूही कहती हैं, "शुरू-शुरू में जब मुझे लीड रोल मिला तो बहुत तारीफ़ मिली लेकिन जब शो खत्म हो गया तो बहुत कुछ झेलना पड़ा. लोग मुझसे कहते थे कि अब आपके लिए कोई रोल नही लिखेगा आप अपने गांव चले जाओ. ताने सुनने के बाद भी मैंने हार नही मानी और अपना संघर्ष जारी रखा"इसके बाद उन्हें 'कबूल है' सीरियल में अच्छा किरदार करने को मिला और अब सीरियल 'जोधा अकबर' में बांदी का रोल मिला. वो कहती हैं, "यह शो नंबर 1 पर चल रहा है और लोग मेरा किरदार भी पसंद कर रहे हैं."बिहार के रहने वाले केके गोस्वामी का पूरा नाम कृष्णकांत गोस्वामी है.गोस्वामी बताते हैं, ‘‘जब में 1995 में आया था तो लोगों की सोच थी कि हम जैसे लोग सिर्फ़ कॉमेडी ही कर सकते हैं और हमे कोई रोल नहीं दिए जाते थे. कभी किसी आइटम गानों में हिरोइन के घाघरे के पास खड़े होकर नचवाया जाता था या किसी फ़ाइट सीन में ड़ाल दिया जाता था. मैंने उनसे कहा था कि मैं भी यहाँ जॉनी लीवर, महमूद साहब की तरह रोल के लिए आय़ा हूं. हीरो के लिए आया हूँ तो लोग हंसते थे मेरी बात सुनकर.’’गोस्वामी कहते हैं, "एक दुख है कि हम भी हैंडीकैप्ड हैं और जो लोग मूक-बधिर होते हैं वे भी हैंडीकैप होते हैं अगर वो सडक़ पर खड़े हों और उसका कोई मज़ाक उड़ाए तो दस लोग आ जाएंगे उसे समझाने लेकिन हमारा कोइ मजाक़ उड़ा रहा हो तो दस शमिल होकर हंसेगे."गोस्वामी कहते हैं, "शुरुआत में मेरे बच्चे को मज़ाक सुनना पड़ता लेकिन आज जब मैं इतने सारे सीरियल और भोजपुरी फ़िल्म कर रह हूं तो मेरे बच्चे के साथ पढ़ रहे बच्चे उसका मज़ाक नहीं बनाते, बल्कि उसके सामने मेरी तारीफ़ करते हैं. ये देख कर मुझे ख़ुशी होती है कि इंडस्ट्री ने मुझे पहचान दी."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बॉम्बे हाईकोर्ट ने फ़िल्म 'ज़ंजीर' के रीमेक को रिलीज़ करने के लिए हरी झंडी दे दी है. फ़िल्म की रिलीज़ रोकने के लिए 1973 की 'ज़ंजीर' के लेखक सलीम ख़ान और जावेद अख़्तर ने बॉम्बे हाईकोर्ट में याचिका दायर की थी.

सलीम-जावेद का तर्क था कि फ़िल्म की कहानी, पटकथा और संवाद उन्होंने लिखे और फ़िल्म निर्देशक प्रकाश मेहरा को उन्होंने अपनी कहानी पर सिर्फ़ एक दफ़ा फ़िल्म बनाने की इजाज़त दी थी.इस वजह से उनके बेटों को उसी कहानी पर रीमेक बनाने का अधिकार नहीं है. उन्होंने हर्जाने के बतौर छह करोड़ रुपए की मांग रखी थी.लेकिन हाईकोर्ट ने उनकी दलील ख़ारिज कर दी और अब 'ज़ंजीर' की रीमेक तय तारीख़ छह सितंबर को ही रिलीज़ होगी.1973 की 'ज़ंजीर' में अमिताभ बच्चन, जया भादुरी,प्राण और अजीत की मुख्य भूमिकाएं थीं.रीमेक में रामचरन तेजा, प्रियंका चोपड़ा, संजय दत्त और प्रकाश राज मुख्य भूमिकाओं में हैं. फिल्म निर्माता दिवंगत प्रकाश मेहरा के बेटे पुनीत मेहरा हैं और इसका निर्देशन अपूर्व लाखिया ने किया है.भारत के माइकल जैकसन कहे जाने वाले डांसर, कोरियोग्राफ़र, अभिनेता और निर्देशक प्रभु देवा का मोम का पुतला लगाया गया है, लेकिन मशहूर मैडम तुसाद वैक्स म्यूज़ियम में नहीं बल्कि लोनावला वैक्स म्यूज़ियम में.इस म्यूज़ियम में किसी भी हिंदी फिल्म अभिनेता या अभिनेत्री का पुतला नहीं है, लेकिन संगीतकार ए आर रहमान का पुतला यहां मौजूद है.अभिनेत्री जैकलीन फर्नांडिस ने अपना वज़न आठ किलो बढ़ा लिया है. दरअसल सलमान ख़ान की फ़िल्म 'किक' में वो काम कर रही हैं और किरदार की मांग के हिसाब से उन्हें वज़न बढ़ाना पड़ा.वो इसके लिए उर्दू भी सीख रही हैं. सलमान की इस फ़िल्म की शूटिंग इंग्लैंड और मुंबई में की जा रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
अमिताभ बच्चन कहते हैं कि उन्हें सबसे ज़्यादा मुश्किल तब होती है जब उन्हें अंग्रेज़ी में लिखी हिंदी पढ़नी पड़ती है.वो कहते हैं, “जब मुझे अपने डायलॉग रोमन लिपि में लिखे मिलते है, मुझे उससे बहुत परेशानी होती है. मैं मानता हूं कि अगर आप किसी भाषा के कार्यक्रम या फ़िल्म से जुड़े हैं, तो उस भाषा का बोलने और लिखने में सही इस्तेमाल होना चाहिए.”ये बात अमिताभ बच्चन ने हाल ही में एक प्रैस कॉन्फ़्रेंस के दौरान कही जो टीवी शो कौन बनेगा करोड़पति के पांचवे सीज़न की शुरुआत से पहले की गई. केबीसी का पांचवा सीज़न पंद्रह अगस्त से शुरु हुआ है.जिस तरह की शुद्ध भाषा का इस्तेमाल अमिताभ बच्चन करते हैं, अमूमन ऐसी हिंदी टीवी पर नहीं सुनी जाती. लेकिन अमिताभ मानते हैं कि उत्तर भारत के कई हिस्सों में हिंदी ऐसे ही बोली जाती है.सत्तर और अस्सी के दशक के सुपरस्टार मानते हैं कि पहले की फ़िल्मों की भाषा आज की तुलना में ज़्यादा समृद्ध होती थी.अमिताभ ने कहा, “मैं मानता हूं कि उस समय हम अपनी भाषा पर ज़्यादा ध्यान देते थे. लेकिन मैं आज की पीढ़ी की भी ग़लती नहीं मानता. समय बदल गया है, संपर्क और संवाद के तरीके और साधनों की रफ़्तार बढ़ गई है, इसलिए शायद उन्हें उस तरह की भाषा की ज़रूरत नहीं है.”केबीसी अमिताभ बच्चन ने अपने टीवी करियर की शुरुआत वर्ष 2000 में कौन बनेगा करोड़पति से की. जल्द ही कार्यक्रम काफ़ी लोकप्रिय हो गया.इस बारे में उनका कहना था, “जब केबीसी शुरु हुआ था, मुझे पता नहीं था कि लोगों को इतना पसंद आएगा. मुझे भी हैरानी हुई थी कार्यक्रम की इतनी लोकप्रियता देख कर. कुछ लोगों ने मुझसे कहा कि मैं बहुत बड़ी ग़लती कर रहा हूं लेकिन केबीसी एक बहुत बढ़िया अनुभव रहा है.”दर्शकों को अमिताभ बच्चन बतौर मेज़बान बहुत पसंद आए. उन्होंने शो का दूसरे और  चौथा सीज़न भी होस्ट किया हालांकि 2007 में तीसरे सीज़न में शाहरुख़ ख़ान इसके होस्ट बने.लेकिन चार सीज़न होस्ट करने वाले अमिताभ कहते हैं कि शो की सफलता में उनका कोई योगदान नहीं है. उनका कहना है, “इसकी वजह शो का प्रारुप है जो बहुत बढ़िया है. ये शो अस्सी से ज़्यादा देशों में चल रहा है और वहां भी बहुत लोकप्रिय और सफल है. उन देशों में तो मैं शो होस्ट नहीं कर रहा, इसलिए कैसे कह सकते हैं कि शो की सफलता की वजह मैं हूं.”
__________________________


एक समय बच्चों का नाम प्राण नहीं रखा जाता थाज़बरदस्त डायलॉग डिलिवरी, स्टाइलिश लिबास, बर्ख़ुरदार कहने का वो अंदाज़....ये सब उन्हें सबसे जुदा बनाता था.तस्वीर में दिख रहा तांगा उनका अपना था. प्राण साहब के फ़िल्मों में काम करने को इत्तेफ़ाक ही कहा जाएगा. लाहौर में फ़ोटोग्राफ़ी करते हुए, किसी ने उन्हें देखा और पंजाबी फ़िल्म ऑफ़र की. पहले उन्होंने ठुकराई और फिर मान गए, बाकी इतिहास है.

प्राण ने 'शेर खान' बनने से कर दिया था मनाअमीन सयानी को दिए एक इंटरव्यू में प्राण साहब ने कहा था, "अगर बंटवारा न होता तो कौन कमबख़्त लाहौर छोड़कर बॉम्बे जाता."बतौर विलेन प्राण ने देव आनंद, राज कपूर और दिलीप कुमार जैसे दिग्गज अभिनेताओं के साथ किया.

खलनायकों, चरित्र अभिनेताओं का शहंशाह: प्राणइसमें 'मधुमती', 'जिस देश में गंगा बहती है', 'राम और शाम', ज़िद्दी, 'चोरी चोरी' जैसी फ़िल्में शामिल हैं. 'उपकार' में उन्होंने चरित्र अभिनेता के रोल भी किए.कहते हैं कि प्राण साहब को शेरो-शायरी का भी ख़ूब शौक था और उर्दू ज़बान पर ज़बरदस्त पकड़ थी.

प्राण: वो सुपरविलेन जिसकी फ़ीस हीरो से भी ज़्यादा थीउनके परिवार में दो बेटे अरविंद और सुनील और बेटी पिंकी हैं.अपने करियर की शुरुआत में पंजाबी फ़िल्मों में प्राण ने नूरजहां के साथ काम किया था. 1942 में नूरजहां के साथ आई फ़िल्म 'खानदान' के गाने काफ़ी मशहूर हुए थे.दिलीप कुमार से उनकी गाढ़ी दोस्ती थी.ट्विटर पर प्राण को याद करते हुए दिलीप कुमार ने लिखा था, "मुझे याद है कैसे प्राण मेरे निकाह के लिए ख़राब मौसम के बावजूद श्रीनगर से आया था. श्रीनगर से दिल्ली और वहां से शाम को मुंबई पहुंचा और निकाह से पहले मुझे गले लगाया."

प्राण के बेहतरीन डायलॉग: यहां शेर खान को कौन नहीं जानता...सुनील दत्त हों, शम्मी कपूर या अमिताभ बच्चन सबसे उनके अच्छे संबंध थे.(तस्वीरें प्राण साहब के परिवार की ओर से उपलब्ध करवाई गई हैं.)(बीबीसी हिन्दी के एंड्रॉएड ऐप के लिए यहां 

क्लिक करें. आप हमें क्लिक करें 

फ़ेसबुक और क्लिक करें 

ट्विटर पर भी फ़ॉलो कर सकते हैं.)
__________________________
मौसमी चटर्जी आज पूरे 66 साल की हो गई हैं. उनका जन्म कोलकाता में हुआ और वो वहीं पली बढ़ीं.उन्होंने कई बेहतरीन फ़िल्में की हैं जैसे 'अंगूर', 'मंज़िल' और 'रोटी कपड़ा और मकान'. उन्होंने राजेश खन्ना, शशि कपूर, जीतेंद्र, संजीव कुमार, विनोद मेहरा और अमिताभ बच्चन जैसे बेहतरीन कलाकारों के साथ काम किया है.आजकल मौसमी चटर्जी कोलकाता में रह रहीं हैं. उनके जन्मदिन पर बीबीसी ने की उनसे ख़ास बातचीत.मौसमी चटर्जी के बारे में कहा जाता था कि वो रोने वाले दृश्य बड़े ही सरलता के साथ कर लेती थीं और इसके लिए उन्हें ग्लीसरीन की भी ज़रूरत नहीं पड़ती थी.जब हमने ये सवाल मौसमी से पुछा तो वो मुस्कुराती हुई बोलीं, "हां ये सच है. ये भी ऊपरवाले का दिया हुआ एक वरदान है."वो आगे कहती हैं, "जब किसी दृश्य में मुझे रोना होता था तो मैं सोचती थी कि ये मेरे साथ सच में हो रहा है और मैं रो पड़ती थी."मौसमी चटर्जी बहुत ही मशहूर अभिनेत्री थीं. फैंस इन्हें हर जगह घेरे रखते थे.पर जैसे आजकल कई फैंस अभिनेत्रियों के पीछा करते हैं उन्हें तंग करते हैं, क्या ऐसा कोई वाक़या हुआ मौसमी चटर्जी के साथ?इस पर मौसमी ने कहा,"नहीं मुझे कभी भी मेरे फैंस से कोई बुरा बर्ताव देखने को नहीं मिला. मैं जहां भी गई लोगों ने मुझे बहुत प्यार दिया, मेरा बहुत सम्मान किया."वो आगे कहती हैं, "मैं समझती हूं कि मैंने जितने भी किरदार निभाए वो सब बड़े घरेलू थे और इसी वजह से मुझे लोगों से काफी प्यार मिलता था. सही बताऊं तो मैंने बहुत ज़ल्दी काफ़ी गंभीर किरदार निभाने शुरू कर दिए क्योंकि मुझे एक्सपोज़ करना पसंद नहीं था." मौसमी चटर्जी ने 'बिग बी' अमिताभ बच्चन के साथ 'मंज़िल' फ़िल्म में काम किया और उस वक़्त अमिताभ बच्चन अपने करियर के शुरुआती दौर में थे.पर क्या मौसमी को ये पता था कि अमिताभ बच्चन इतने बड़े सुपरस्टार बन जाएंगे?इस सवाल के जवाब में मौसमी बोलीं,"मैंने कभी सोचा नहीं था किसी के बारे में भी क्योंकि मैं ख़ुद भी काफ़ी मशग़ूल रहती थी. पर अमिताभ बच्चन ने काफी मेहनत की है 'बिग बी' बनने के लिए. उन्हें बहुत सारा स्ट्रगल करना पड़ा उस जगह पर पुहंचने के लिए जहां वो आज हैं और ऐसे लोगों के परिवार वालों को भी काफ़ी स्ट्रगल से गुज़रना पड़ता है."वो कहती हैं," मैं अमिताभ बच्चन की सफलता का श्रेय जया बच्चन को भी देना चाहूंगी क्योंकि वो भी फ़िल्म इंडस्ट्री में काम कर रही थीं. अमिताभ बच्चन एक पारिवारिक आदमी भी हैं और जया बच्चन ने उनके परिवार को काफ़ी अच्छे से संभाल रखा है."मौसमी चटर्जी आजकल बंगाली फ़िल्में कर रही हैं और वो बॉलीवुड फ़िल्म भी करने को तैयार हैं बशर्ते उनके पास एक अच्छी स्क्रिप्ट आए.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर से भी जुड़ सकते हैं)
__________________________
ख़बरों के मुताबिक़ सुपरस्टार अमिताभ बच्चन और आमिर ख़ान मुंबई के वानखेड़े स्टेडियम में होने वाले सचिन तेंदुलकर के आख़िरी टेस्ट मैच के दौरान मौजूद रहेंगे.लेकिन इस तमाम हंगामे में क्रिकेट के ज़बरदस्त प्रशंसक और आईपीएल की कोलकाता नाइट राइडर्स टीम के मालिक शाहरुख़ ख़ान के तन्हा ही रहने की संभावना है.क्योंकि वो एक बैन की वजह से वानखेड़े स्टेडियम में प्रवेश नहीं कर सकते. यह मैच 14 नवंबर को शुरू होगा.दरअसल साल 2012 में एक आईपीएल मैच के दौरान उनकी एमसीए (महाराष्ट्र क्रिकेट एसोसिएशन) के अधिकारियों से झड़प हो गई थी जिसकी वजह से उन पर स्टेडियम में घुसने पर 

पांच साल का प्रतिबंध लगा दिया गया था.शाहरुख़ ख़ान ने सचिन का आख़िरी टेस्ट ना देख पाने की आशंका पर अपनी निराशा ट्विटर पर ज़ाहिर भी की थी.उन्होंने लिखा, "मैं वानखेड़े नहीं जा सकता. दुनिया में कुछ जगहें ऐसी हैं जहां लोग नहीं चाहते कि मैं जाऊं."वैसे सचिन के आख़िरी टेस्ट के मद्देनज़र उम्मीद व्यक्त की जा रही थी कि शाहरुख़ ख़ान को ये मैच देखने की अनुमति दी जा सकती है.जब बीबीसी ने इस बारे में महाराष्ट्र क्रिकेट एसोसिएशन के पदाधिकारियों से बात करनी चाही तो तमाम प्रयासों के बावजूद उनसे संपर्क नहीं हो पाया.वैसे शाहरुख़ के साथ एक 'क्रूर मज़ाक' पिछले हफ़्ते हो चुका है.चूंकि शाहरुख़ ख़ान को इस बात का साफ़ अंदेशा था कि वो वानखेड़े में होने वाला सचिन का 200वां और आख़िरी टेस्ट मैच नहीं देख पाएंगे इसलिए वो कोलकाता के ईडन गार्डन में भारत और वेस्ट इंडीज़ के बीच हुए पहले टेस्ट मैच को देखने की योजना बना रहे थे जो सचिन का 199वां टेस्ट मैच था.शाहरुख़ ने योजना बनाई थी कि वो टेस्ट मैच का चौथा और पांचवां दिन देखेंगे लेकिन भाग्य की विडंबना देखिए कि टेस्ट तीन दिन में ही ख़त्म हो गया और शाहरुख़ का प्लान धरा का धरा रह गया.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
दरअसल केटी पेरी को इस शो में डिज़ाइनर जर्मी स्कॉट के कलेक्शन को स्टेज पर पेश करना था लेकिन केटी पूरे एक घंटे देर से इस समारोह में पहुंचीं. इस पर वहां मौजूद लोगों के सब्र का बांध टूट गया.जैसे ही केटी रैंप पर सज-धज कर कैटवॉक के लिए पहुंचीं, लोगों ने उनकी हूटिंग शुरू कर दी.इस पर केटी भी ग़ुस्से में आ गईं और उन्होंने लोगों की तरफ़ इशारा करते हुए एक बेहद अभद्र शब्द का इस्तेमाल किया.ये पहला मौक़ा नहीं है जब किसी मशहूर हस्ती ने सार्वजनिक तौर पर ऐसी आपत्तिजनक हरकत की हो. मशहूर पॉप गायक जस्टिन बीबर पर तो ऐसे आरोपों की लंबी फ़हरिस्त है.इसी साल कनाडा के टोरंटो शहर में उन पर एक लिमोज़िन कार के ड्राइवर के साथ बदतमीज़ी और मारपीट का आरोप लगा था.उससे एक सप्ताह पहले मयामी में उन पर नशे की हालत में गाड़ी चलाने का आरोप लगा था.इसके अलावा उन पर एक नाइट क्लब में बाउंसर्स के साथ बदतमीज़ी के आरोप भी लग चुके हैं.मशहूर हॉलीवुड अभिनेत्री 

लिंडसे लोहान पर इस तरह के कई आरोप लग चुके हैं.उन पर शराब पीकर गाड़ी चलाने से लेकर जूलरी शोरूम में चोरी जैसे आरोप भी लग चुके हैं. इसके लिए उन्हें कई बार रिहैबिलिटेशन सेंटर भी भेजा गया.मशहूर ब्रितानी मॉडल नाओमी कैंपबैल पर एक विमान यात्रा के दौरान दो पुलिस अधिकारियों के साथ मारपीट करने और गाली गलौच के आरोप लगे थे.उनके घर पर काम करने वाली एक महिला कर्मचारी ने भी उन पर एक दफ़ा मारपीट का आरोप लगाया था.सार्वजनिक तौर पर बदतमीज़ी के आरोपों के मामले में बॉलीवुड भी पीछे नहीं है. साल 2008 में अभिनेता गोविंदा पर एक फ़िल्म की शूटिंग के दौरान उनके एक प्रशंसक ने चांटा मारने का आरोप लगाया था.हालांकि गोविंदा ने इन आरोपों का पुरज़ोर खंडन किया था और कहा था कि उनका वो प्रशंसक उनकी को-स्टार के साथ उनके अनुसार 'बेहूदगी से' पेश आ रहा था.उसी तरह से साल 2011 में एक एनआरआई डॉक्टर ने एक विमान यात्रा के दौरान अभिनेत्री प्रियंका चोपड़ा पर बदतमीज़ी करने का आरोप लगाया था.डॉक्टर का कहना था कि प्रियंका विमान के उड़ान भरने के दौरान फ़ोन पर बात कर रही थीं. जब उन्होंने प्रियंका से ऐसा ना करने के लिए कहा तो प्रियंका उन पर भड़क गईं और गंदी भाषा का इस्तेमाल किया.हालांकि प्रियंका ने न सिर्फ़ इस पूरे वाक़ये का खंडन किया बल्कि डॉक्टर पर ही बदसलूकी का आरोप लगाते हुए कहा कि वो बिना उनकी अनुमति के अपने मोबाइल कैमरे से उन्हें शूट कर रहे थे.अभिनेता शाहरुख़ ख़ान का एक आईपीएल मैच के दौरान वहां मौजूद सुरक्षाकर्मियों से झगड़ा भला किसे याद नहीं. आईपीएल-2012 में मुंबई के वानखेड़े स्टेडियम में एक मैच के बाद जब शाहरुख़ ख़ान अपने कुछ दोस्तों के साथ मैदान में घुस रहे थे तो वहां मौजूद सुरक्षाकर्मियों ने उन्हें रोका.वीडियो फ़ुटेज में देखा गया कि शाहरुख़ और सुरक्षाकर्मियों के बीच तीखी तकरार हो रही है और दोनों तरफ़ से आरोप प्रत्यारोपों की बौछार हो रही है.इस घटना के बाद शाहरुख़ ख़ान के वानखेड़े स्टेडियम में प्रवेश करने पर पांच साल का प्रतिबंध लगा दिया गया था.अभिनेता सैफ़ अली ख़ान पर भी साल 2012 में एक रेस्त्रां में एक एनआरआई ने मारपीट का आरोप लगाया था जिसके बाद सैफ़ के ख़िलाफ़ पुलिस ने मुक़दमा दर्ज कर चार्जशीट भी दायर की थी.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
संगीत के एक प्रोग्राम एक्स फ़ैक्टर की जज और गर्ल्स अलाउड बैंड की स्टार शेरिल ने इस बार भी अपना ख़िताब बरक़रार रखने के लिए हॉलीवुड अभिनेत्री मैगन फ़ॉक्स को पराजित किया.अंडर गारमेंट्स बनाने वाली एक कंपनी की मॉडल मैरीसा मिलर इस वर्ष के सर्वेक्षण में तीसरे नंबर पर रहीं.कोल ने तीन साल की उम्र में पहली बार मॉडलिंग की थी. जब वह 12 वर्ष की हुईं तो उन्होंने नृत्य छोड़कर गायिकी को अपनाया.मशहूर फ़ुटबॉल खिलाड़ी ऐशले कोल से 2006 में उनकी शादी हुई, लेकिन इसी साल उन दोनों ने अलग होने की घोषणा की है.सुप्रसिद्ध गायिका ब्रिटनी स्पियर्स इस बार अपनी सुंदरता और आकर्षण का जादू पाठकों में बरक़रार न रख सकीं और वह चौथे नंबर से 44वें नंबर पर चली गई हैं.दूसरी ओर द सैटरडेज़ नामक लड़कियों के बैंड की फ़्रैंकी स्टेनफ़ोर्ड इस बार तेरह स्थान की छलांग लगाकर चौथे नंबर पर पहुंच गईं.मॉडल कीली हैज़ेल पांचवें नंबर पर रहीं जबकि ट्विलाइट की स्टार कर्स्टन स्टेवर्ट पहली बार इस सूची में शामिल हुईं और उन्होंने छठा स्थान पाया.पिछले साल 48वां स्थान पाने वाली मॉडल और अभिनेत्री केली ब्रुक इस बार सातवें नंबर पर रहीं.पहली बार शामिल होने वाली लेडी गेगा 92वें नंबर पर रहीं.एफ़एचएम पाठक सर्वेक्षण अपने 16वें साल में दाख़िल हो चुका है. पहले एफ़एचएम फ़ॉर हिम मैगज़ीन के नाम से प्रकाशित हुआ करता था.इस मैगज़ीन में विश्व की 100 सुंदरियों को पाठकों ने चुना है. इस सूची में दो बार जेनिफ़र लोपेज़ ने विश्व की सबसे 'सेक्सी महिला' का ख़िताब जीता है.
__________________________
इसलिए उनके बहुत सारे निबंधों के बारे में लोगों को बहुत कम जानकारी है. ये निबंध काफ़ी छोटे हैं और अख़बारों के लिए लिखे गए थे.इन्हीं लेखों के संकलन का अंग्रेज़ी में अनुवाद किया है आकार पटेल ने.इस क़िताब 'व्हॉय आई राइट?' का बीते हफ़्ते दिल्ली में अनावरण हुआ.मंटो पर यह क़िताब लिखने का इरादा उन्होंने कब और क्यों किया, पढ़िए ख़ुद आकार पटेल के शब्दों में.मेरी दोस्त सुपर्णा एक क़िताब लिख रही थीं बॉलीवुड पत्रकार दिव्यानी चौबल पर. उन्होंने मुझसे पूछा कि मंटो ने 50, 60 या फिर 70 के दशक में बॉलीवुड के लिए कुछ लिखा था या नहीं?मुझे इतना तो यक़ीन था कि मंटो ने बाबू राव पटेल के बारे में लिखा था और उन्होंने और क्या लिखा था यह जानने के लिए मैंने उनके काम के बारे में पढ़ना शुरू किया.लेकिन उससे पहले मुझे उसका अनुवाद करना पड़ा और इस तरह से मैंने कुछ चुनिंदा निबंधों से यह किताब बनाई.इस किताब में जितने भी निबंध हैं वह काफ़ी छोटे हैं और अख़बारों के लिए लिखे गए थे.मंटो अख़बार के दफ़्तर के बाहर खड़े रहते थे और फ़टाफ़ट एक निबंध लिखकर अपना पैसा लेते थे और निकल जाया करते थे.मंटो किसी फ़िरके के नहीं थे, उनकी अपनी सोच थी और ये सब मैंने उनके लिखे का तर्जुमा करने के बाद जाना.मैं नहीं जानता कि उपमहाद्वीप में ऐसा कोई लेखक हो, ख़ासतौर पर उस वक़्त में, जब सारे लेखक बंटे हुए थे.उनका जो हाथ है वो बहुत हल्का है. यह दूसरी बात है कि हिन्दुस्तान और पाकिस्तान में जो लोग हमारी ज़ुबानों में लिखते हैं, उनमें ये गुण बहुत कम देखने को मिलता है.मंटो इस सोच से लिखते थे कि जो भी वह लिखें, वह लोगों तक पहुंचे.(बीबीसी संवाददाता विदित मेहरा से बातचीत पर आधारित)(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
उन्होंने इस प्रेस कॉन्फ़्रेंस में मौजूद फ़िल्म की हीरोइन कटरीना कैफ़ पर जमकर चुटकी ली.आमिर ख़ान के मुताबिक़ वो सलमान ख़ान और कटरीना को एक साथ देखना चाहते हैं. उन्होंने कहा, "मैं दोनों को असल ज़िंदगी में भी साथ देखना चाहता हूं लेकिन मेरी तमन्ना का कोई मतलब ही नहीं."इस पर कटरीना कैफ़ ने कहा, "काश मेरे पास इस बात का कोई ज़बरदस्त जवाब होता. मैं निरुत्तर हूं. काश मैं कुछ कह पाती."आमिर ख़ान इस समारोह में देर से पहुंचे थे. क्योंकि वो वानखेड़े स्टेडियम में सचिन तेंदुलकर की बैटिंग देखने के लिए मौजूद थे.कटरीना ने कहा, "आमिर के साथ मैंने धूम-3 में रोमांस किया है. लेकिन मैं उन्हें 10 में से 9 नंबर दूंगी. क्योंकि साफ़ ज़ाहिर है उन्हें मुझसे ज़्यादा सचिन तेंदुलकर से प्यार है. इसलिए मैंने उनका एक नंबर काट लिया."(कटरीना बनीं 'सबसे सेक्सी')'धूम-3' का टाइटल ट्रैक 'धूम मचा ले' भी गुरूवार को लॉन्च हुआ.कटरीना ने इस बारे में कहा, "इस गाने को भव्य तरीके से फ़िल्माया गया है. मुझे इसके लिए कड़ी तैयारी करनी पड़ी."कुछ महीनों पहले रणबीर कपूर और कटरीना कैफ़ के फ़ोटो इंटरनेट पर लीक होने से मचे हंगामे के बाद रणबीर कपूर ने तो इस बारे में मीडिया से बात करके अपना पक्ष रखा था लेकिन कटरीना कैफ़ ने पहली बार सार्वजनिक रूप से इस पर पत्रकारों से बात की.मीडिया ने जब इस बारे में कटरीना से पूछा तो उन्होंने कहा, "हां, इस मुद्दे पर मैं उस वक़्त हताश और निराश थी. मुझे ठेस पहुंची थी. मेरी मीडिया से कोई दुश्मनी नहीं है और मैं उनके काम की इज़्ज़त करती हूं लेकिन इस घटना से मुझे धक्का पहुंचा था."जब उनसे पूछा गया कि रणबीर कपूर ने तो इस मामले को बेहद सहज रूप से लिया था तो वो क्यों इतनी हताश हुईं. इस पर कटरीना ने कहा, "हर मामले में लोगों का नज़रिया अलग-अलग होता है. किसी समस्या पर एक पुरुष का सोचने का तरीका अलग होता है और महिला का अलग."कटरीना ने कहा कि बात अगर फ़िल्म प्रमोशन की हो तो मीडिया का कवरेज समझा जा सकता है. लेकिन जब को ई फ़िल्म स्टार छुट्टी पर या अपनी निजी यात्रा पर हो तो उसका इस तरह से पीछा करना और फ़ोटो खींचना थोड़ा दुख देता है.फिर माहौल का हल्का बनाने की कोशिश के तहत उन्होंने कहा, "अगली बार ऐसे छुपकर मेरी फ़ोटो खींचनी हो तो कृपया मुझे थोड़ा पहले सूचित करें. ताकि मैं मैचिंग ड्रेस पहन सकूं."कटरीना सलमान ख़ान, शाहरुख़ ख़ान और अब आमिर ख़ान, तीनों के साथ काम कर चुकी हैं.कटरीना ने तीनों ख़ान की तुलना करते हुए कहा, "शाहरुख़ के साथ काम करते हुए मैं सबसे ज़्यादा नर्वस हुई थी. कारण मुझे नहीं पता. मैंने सबसे ज़्यादा सहज सलमान ख़ान के साथ महसूस किया, क्योंकि मैं उनको पहले से जानती थी."बात 'धूम-3' की करें तो इसमें आमिर ख़ान, कटरीना कैफ़, अभिषेक बच्चन और उदय चोपड़ा की मुख्य भूमिका है. फ़िल्म 20 दिसंबर को रिलीज़ हो रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हॉलीवुड ट्रेड पेपर्स के मुताबिक चीन की सरकारी फिल्म डिस्ट्रीब्यूशन कंपनी 'चाइना फिल्म ग्रुप' पर वॉर्नर ब्रदर्स के 31 मिलियन डॉलर, सोनी के 23 मिलियन डॉलर और फॉक्स स्टूडियो के 23 मिलियन डॉलर बकाया हैं.दरअसल हॉलीवुड फ़िल्मों पर चीन में दो प्रतिशत का अतिरिक्त टैक्स, वैट (वैल्यू एडेड टैक्स) के रूप में लगाया जाता है. जब बड़ी अमरीकी फिल्म निर्माण कंपनियों ने इस फैसले का विरोध किया तो चीन ने इन हॉलीवुड फ़िल्म निर्माण कंपनियों को बकाया पैसा देना बंद कर दिया.चीन चाहता है कि हॉलीवुड निर्माण कंपनियां ये अतिरिक्त कर दें जबकि इन कंपनियों का कहना है कि ये कर उस समझौते की अवमानना है जो पिछले साल फरवरी में विश्व व्यापर संगठन में किया गया था.पिछले साल दोनों देशों के बीच ये तय हुआ था की हॉलीवुड ज्यादा संख्या में अपनी फिल्में चीन में प्रदर्शित करेगा और इसके बदले चीन इन फिल्मों से होने वाले मुनाफे का 25 प्रतिशत हिस्सा इन कंपनियों को देगा.इन कंपनियों की ओर से 'द मोशन पिक्चर एसोसिएशन ऑफ़ अमरीका' चीन से इस मुद्दे को सुलझाने की कोशिश कर रहा है.लेकिन मुनाफा न मिलने के बावजूद भी ये अमरीकी फिल्म निर्माण कम्पनियां चीन में अपनी फिल्में प्रदर्शित कर रही हैं क्योंकि चीन इस वक़्त सबसे फलता फूलता बाज़ार है और हॉलीवुड यहां अपनी पकड़ बनाए रखना चाहता है.(क्या आपने बीबीसी हिन्दी का नया 

एंड्रॉएड मोबाइल ऐप देखा? डाउनलोड करने के लिए यहां क्लिक करें. आप ख़बरें पढ़ने और अपनी राय देने के लिए हमारे 

फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
बात तब और दिलचस्प हो जाती है, जब यह इनकार उनकी अपनी बेटी श्रुति हासन ने किया हो.कमल की आने वाली फ़िल्म 'उत्तम विलेन' में श्रुति ने काम करने से कथित तौर पर मना कर दिया क्योंकि उनके पास डेट्स उपलब्ध नहीं हैं.अब कमल किसी दूसरे नए चेहरे को अपनी फ़िल्म में कास्ट करेंगे.यह फ़िल्म तमिल और कन्नड़ भाषा में बनेगी. फ़िलहाल कमल हासन इसकी स्क्रिप्ट पर काम कर रहे हैं.मुंबई में गुरुवार देर शाम फ़िल्म 'डेढ़ इश्क़िया' का प्रीमियर हुआ. इसमें बॉलीवुड के तमाम लोग और फ़िल्म से जुड़े कलाकार जैसे माधुरी दीक्षित, हुमा क़ुरैशी और अरशद वारसी इकट्ठा हुए.हैरानी की बात तो यह थी कि फ़िल्म से जुड़े एक और मुख्य कलाकार नसीरुद्दीन शाह प्रीमियर में मौजूद नहीं थे.(हुमा की ख़ामोशी)वैसे फ़िल्म के प्रमोशन में भी नसीर ज़्यादा नज़र नहीं आए और उन्होंने साफ़ तौर पर कहा भी कि प्रमोशन करना और ज़्यादा मीडिया से मुख़ातिब होना उनकी फ़ितरत नहीं.'डेढ़ इश्क़िया', शुक्रवार 10 जनवरी को रिलीज़ हुई है.अमिताभ बच्चन के टीवी गेम शो 'कौन बनेगा करोड़पति' को ख़त्म हुए एक अरसा बीत चुका है, लेकिन पाकिस्तान के सबसे बड़े शहर कराची में अब भी एक बड़ी इमारत पर अमिताभ बच्चन के इस शो का पोस्टर लगा हुआ है.इस पोस्टर को अभी तक हटाया नहीं गया है.यहां से गुज़रने वालों को इस विशालकाय होर्डिंग पर दूर से ही बच्चन का चेहरा नज़र आने लगता है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दिलीप कुमार ने छह दशकों तक चले अपने फ़िल्मी करियर में मात्र 63 फ़िल्में की हैं लेकिन उन्होंने हिंदी सिनेमा में अभिनय की कला को नई परिभाषा दी है.एक ज़माने में दिलीप कुमार भारत के सर्वश्रेष्ठ फ़ुटबॉल खिलाड़ी बनने का सपना देखते थे.सुनिए रेहान फ़ज़ल की विवेचनाखालसा कॉलेज में उनके साथ पढ़ने वाले राज कपूर जब पारसी लड़कियों के साथ फ़्लर्ट करते थे, तो तांगे के एक कोने में बैठे शर्मीले दिलीप कुमार उन्हें बस निहारा भर करते थे.किसे पता था कि एक दिन यह शख़्स भारत के फ़िल्म प्रेमियों को मौन की भाषा सिखाएगा.और उसकी एक निगाह भर, वह सब कुछ कह जाएगी, जिसको कई पन्नों पर लिखे डायलॉग भी कहने में सक्षम नहीं होंगे.दिलीप कुमार, राजकपूर और देवानंद को भारतीय फ़िल्म जगत की त्रिमूर्ति कहा जाता है, लेकिन जितने बहुमुखी आयाम दिलीप कुमार के अभिनय में थे, उतने शायद इन दोनों के अभिनय में नहीं.राज कपूर ने चार्ली चैपलिन को अपना आदर्श बनाया, तो देवानंद ग्रेगरी पेक के अंदाज़ में सुसंस्कृत, अदाओं वाले शख़्स की इमेज से बाहर नहीं आ पाए.दिलीप कुमार ने 'गंगा जमना' में एक 'गंवार' किरदार को जिस ख़ूबी से निभाया, उतना ही न्याय उन्होंने मुग़ले आज़म में मुग़ल शहज़ादे की भूमिका के साथ किया.देविका रानी के साथ संयोगवश हुई मुलाक़ात ने दिलीप कुमार के जीवन को बदलकर रख दिया.यूं तो देविका रानी 40 के दशक में भारतीय फ़िल्म जगत का बहुत बड़ा नाम था पर उनका उससे भी बड़ा योगदान था पेशावर के फल व्यापारी के बेटे यूसुफ़ खां को 'दिलीप कुमार' बनाना.एक फ़िल्म की शूटिंग देखने बॉम्बे टॉकीज़ गए हैंडसम यूसुफ़ खां से उन्होंने पूछा था कि क्या आप उर्दू जानते हैं? यूसुफ़ के हां कहते ही उन्होंने दूसरा सवाल किया था- क्या आप अभिनेता बनना पसंद करेंगे? आगे की कहानी एक इतिहास है.देविका रानी का मानना था कि एक रोमांटिक हीरो के ऊपर यूसुफ़ खां का नाम ज़्यादा फ़बेगा नहीं.उस समय बॉम्बे टॉकीज़ में काम करने वाले और बाद में हिंदी के बड़े कवि बने नरेंद्र शर्मा ने उन्हें तीन नाम सुझाए, जहांगीर, वासुदेव और दिलीप कुमार.यूसुफ़ खां ने अपना नया नाम दिलीप कुमार चुना. इसके पीछे एक वजह यह भी थी कि इस नाम की वजह से उनके पुराने ख़्यालों वाले पिता को उनके असली पेशे का पता नहीं चल पाता.फ़िल्में बनाने वालों के बारे में उनके पिता की राय बहुत अच्छी नहीं थी और वो उन सबका नौटंकीवाला कहकर मज़ाक उड़ाते थे.दिलचस्प बात यह है कि अपने पूरे करियर में सिर्फ़ एक बार दिलीप कुमार ने एक मुस्लिम किरदार निभाया और वह फ़िल्म थी के. आसिफ़ की मुग़ले आज़म.छह दशकों तक चले अपने फ़िल्मी करियर में दिलीप कुमार ने कुल 63 फ़िल्में कीं और हर किरदार में अपने आप को पूरी तरह डुबो लिया.फ़िल्म 'कोहिनूर' में एक गाने में सितार बजाने के रोल के लिए उन्होंने सालों तक उस्ताद अब्दुल हलीम जाफ़र ख़ां से सितार बजाना सीखा.बीबीसी से बात करते हुए दिलीप कुमार ने कहा था, "सिर्फ़ यह सीखने के लिए कि सितार पकड़ा कैसे जाता है, मैंने सालों तक सितार बजाने की ट्रेनिंग ली. यहां तक कि सितार के तारों से मेरी उंगलियां तक कट गई थीं."उसी तरह 'नया दौर' बनने के दौरान भी उन्होंने तांगा चलाने वालों से तांगा चलाने की बाक़ायदा ट्रेनिंग ली. यही वजह थी कि जाने-माने फ़िल्म निर्देशक सत्यजीत राय ने उन्हें सर्वश्रेष्ठ मैथड अभिनेता की पद्वी दी थी.यूं तो उन्होंने कई अभिनेत्रियों के साथ काम किया, लेकिन उनकी सबसे लोकप्रिय जोड़ी बनी मधुबाला के साथ.. जिनके साथ उनकी मोहब्बत हो गई.अपनी आत्मकथा में दिलीप कुमार स्वीकार करते हैं कि वो मधुबाला की तरफ़ आकर्षित थे एक कलाकार के रूप में भी और एक औरत के रूप में भी.दिलीप कहते हैं कि मधुबाला बहुत ही जीवंत और फ़ुर्तीली महिला थीं, जिनमें मुझ जैसे शर्मीले और संकोची शख़्स से संवाद स्थापित करने में कोई दिक़्क़त नहीं होती थी.लेकिन मधुबाला के पिता के कारण यह प्रेम कथा बहुत दिनों तक नहीं चल पाई.मधुबाला की छोटी बहन मधुर भूषण याद करती हैं, "अब्बा को यह लगता था कि दिलीप उनसे उम्र में बड़े हैं. हालांकि, वो मेड फ़ॉर ईच अदर थे. बहुत ख़ूबसूरत कपल था. लेकिन अब्बा कहते थे इसे रहने ही दो. यह सही रास्ता नहीं है लेकिन वह उनकी सुनती नहीं थीं और कहा करती थीं कि वह उन्हें प्यार करती हैं. लेकिन जब बीआर चोपड़ा के साथ 'नया दौर' पिक्चर को लेकर कोर्ट केस हो गया, तो मेरे वालिद और दिलीप साहब के बीच मनमुटाव हो गया."मधुर भूषण कहती हैं, "अदालत में उनके बीच समझौता भी हो गया. दिलीप साहब ने कहा कि चलो हम लोग शादी कर लें. इस पर मधुबाला ने कहा कि शादी मैं ज़रूर करूंगी लेकिन पहले आप मेरे पिता को 'सॉरी' बोल दीजिए. लेकिन दिलीप कुमार ने ऐसा करने से इनकार कर दिया. उन्होंने यहां तक कहा कि घर में ही उनके गले लग जाइए, लेकिन दिलीप कुमार इस पर भी नहीं माने. वहीं से इन दोनों के बीच ब्रेकअप हो गया."'मुग़ले आज़म' बनने के बीच नौबत यहां तक आ पहुंची कि दोनों के बीच बात तक बंद हो गई.'मुग़ले आज़म' का वह क्लासिक पंखों वाला रोमांटिक दृश्य तब फ़िल्माया गया था, जब मधुबाला और दिलीप कुमार ने एक दूसरे को सार्वजनिक रूप से पहचानना तक बंद कर दिया था.सायरा बानो से दिलीप कुमार की शादी के बाद जब मधुबाला बहुत बीमार थीं, तो उन्होंने दिलीप कुमार को संदेश भिजवाया कि वह उनसे मिलना चाहती हैं.जब वह उनसे मिलने गए, तब तक वह बहुत कमज़ोर हो चुकी थीं. दिलीप कुमार को यह देखकर दुख हुआ. हमेशा हँसने वाली मधुबाला के होठों पर उस दिन बहुत कोशिश के बाद एक फीकी सी मुस्कान आ पाई.मधुबाला ने उनकी आंखों में देखते हुए कहा, "हमारे शहज़ादे को उनकी शहज़ादी मिल गई, मैं बहुत ख़ुश हूं."23 फ़रवरी, 1969 को मात्र 35 साल की आयु में मधुबाला का निधन हो गया.'मुग़ले आज़म' के बाद जिस फ़िल्म में दिलीप कुमार ने सबसे ज़्यादा नाम कमाया.. वो थी 'गंगा जमना'.अमिताभ बच्चन मानते हैं कि जब वह इलाहाबाद में पढ़ रहे थे, तो उन्होंने 'गंगा जमना' फ़िल्म बार-बार देखी थी.अमिताभ देखना चाहते थे कि एक पठान जिसका उत्तर प्रदेश से दूर-दूर का वास्ता नहीं था, किस तरह वहां की बोली को पूरे परफ़ेक्शन के साथ बोलता है.बाद में दोनों ने एक साथ रमेश सिप्पी की फ़िल्म 'शक्ति' में काम किया.उनके समकालीन प्रतिद्वंद्वी और बचपन के दोस्त राज कपूर ने 'शक्ति' देखने के बाद बंगलौर से उन्हें फ़ोन करके कहा, 'लाडे, आज फ़ैसला हो गया.. तुम आज तक के सबसे महान कलाकार हो!'दिलीप कुमार का वो प्रणय निवेदन...दिलीप कुमार: स्क्रीन के राजा की ये कैसी 'बेबसी''दिलीप कुमार ने नवाज़ से लड़ाई रोकने को कहा' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
हाल ही में एक समारोह में सलमान से जब शादी के इरादे पर सवाल किया गया तो वह बोले, "मुझे बच्चे दे दो पर उनकी माँ मुझे नहीं चाहिए."(सलमान ने पूरी नहीं की कमिटमेंट)इसके बाद सलमान ने कहा, "अगर मैं अपनी पहली गर्लफ़्रेंड से शादी कर लेता तो मैं आज दादा होता."सलमान ने अपने बारे में कहा, "मैं अपने आप को एक बुरा बॉयफ्रेंड मानता हूं. लेकिन मैं अच्छा दोस्त ज़रूर हूं."माधुरी दीक्षित और जूही चावला जैसे बड़े सितारों की मौजूदगी वाली फ़िल्म 'गुलाब गैंग' को कंगना रानाउत की 'क्वीन' ने पीछे छोड़ दिया.बॉक्स ऑफ़िस विशेषज्ञों के मुताबिक़ सात मार्च को रिलीज़ हुई इन दोनों फ़िल्मों में से 'क्वीन' ने 'गुलाब गैंग' से ज़्यादा व्यापार किया.साथ ही समीक्षकों की तरफ़ से भी 'क्वीन' को लगातार तारीफ़ मिल रही है, जबकि 'गुलाब गैंग' को आलोचनाओं का सामना करना पड़ा है.फ़िल्म 'भूतनाथ रिटर्न्स' के लिए अमिताभ बच्चन के साथ रैप गाने वाले यो यो हनी सिंह अब रणबीर कपूर को अपनी आवाज़ पर नचाएंगे.'भूतनाथ रिटर्न्स' का ये रैप सॉन्ग अगले महीने लॉन्च किया जाएगा.ख़बरों के मुताबिक़ टी सीरीज़ के मालिक भूषण कुमार ने रणबीर कपूर की एक आने वाली फ़िल्म के लिए यो यो हनी सिंह को गाने का प्रस्ताव दिया है.इस फ़िल्म के निर्देशक विक्रमादित्य मोटवाने हैं.यो यो हनी सिंह इससे पहले शाहरुख़ ख़ान और अक्षय कुमार जैसे सितारों के लिए भी गाना गा चुके हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
लंदन में एक कंपनी में काम कर रही परिणीति वहीं बस जाना चाहती थीं लेकिन उन्हें वापस आना पड़ा.परिणीति कहती हैं, "अगर मंदी की वजह से मेरी नौकरी नहीं जाती तो मैं भारत वापस आती ही नहीं. मैं पेशे से बैंकर हूं. इंवेस्टमेंट बैंकिंग में ही करियर बनाना चाहती थी. अभिनय की बात छोड़िए मैं तो वापस ही नहीं आती."हाल ही में परिणीति 'कौन बनेगा करोड़पति' के सातवें संस्करण में गई थीं. जब अमिताभ बच्चन ने उनकी तारीफ़ में गाना गाया तो वो भावुक हो गईं.अपनी दूसरी ही फ़िल्म 'इशकज़ादे' के लिए राष्ट्रीय पुरस्कार जीतने वाली यह युवा अभिनेत्री कहती हैं, "जब कोई निर्देशक मेरे पास रोल लेकर आता है और यह कहता है कि हमारे पास बेहद सशक्त किरदार है जो सिर्फ़ आप निभा सकती हैं तो ये बहुत सुखद अहसास होता है."परिणीति ने सिर्फ़ तीन फ़िल्में की हैं और उनकी चौथी फ़िल्म ‘दावत-ए-इश्क़’ रिलीज़ के लिए तैयार है.इससे पहले वो 'इशकज़ादे' के अलावा 'लेडीज़ वर्सेस रिकी बहल' और 'शुद्ध देसी रोमांस' में दिखी हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
रूस और अमरीका के बीच हुए समझौते के तहत सीरिया अपने रासानयिक हथियारों के भंडार के बारे में हफ्ते भर में जानकारी देने और अगले साल के मध्य तक उन्हें नष्ट करने पर सहमत हो गया है.अगर सीरिया ऐसा करने में नाकाम रहता है तो संयुक्त राष्ट्र इस समझौते को बल पूर्वक लागू कर सकता है.अमरीका ने दमिश्क के पास पिछले महीने हुए कथित रासायनिक हमले के बाद सीरिया पर हमले की धमकी दी थी.वहीं राष्ट्रपति बशर अल असद की सीरियाई सरकार रासायनिक हमले में अपना हाथ होने से इनकार करती है और वो इसके लिए विद्रोहियों को जिम्मेदार बताती है.राष्ट्रपति ओलांड ने बताया कि फ्रांसीसी विदेश मंत्री ने लौरें फाबिया ने ब्रितानी विदेश मंत्री विलियम हेग और अमरीकी विदेश मंत्री जॉन केरी से सोमवार को पेरिस में मुलाकात की.फ्रांसीसी विदेश मंत्री ने कहा है कि फ्रांस, ब्रिटेन और अमरीका इस बात पर सहमत हो गए हैं कि सीरिया में जारी संघर्ष का राजनीति समाधान तलाशने के लिए एक नया शांति सम्मेलन बुलाया जाए.सीरिया हाल ही में रासायनिक हथियारों पर वैश्विक संधि में शामिल होने के लिए सहमत हो गया और संयुक्त राष्ट्र का कहना है कि वो 14 अक्तूबर से इसका हिस्सा बन जाएगा.सीरिया के एक वरिष्ठ मंत्री ने रासायनिक हथियारों पर हुए समझौते को सीरियाई सरकार की जीत बताया और इसके लिए रूस को धन्यवाद दिया.सीरियाई मंत्री अली हैदर ने रूसी समाचार एजेंसी रिया नोवोस्ती ने बताया कि "एक तरफ तो इससे सीरिया को संकट से उबरने में मदद मिली है, तो दूसरी तरफ इससे सीरिया के खिलाफ युद्ध से बचने में मदद मिली है."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
1981 में बनी रोमांटिक कॉमेडी फिल्म 'चश्मे बद्दूर' की रिमेक भी ऐसे सवालों से घिरी हुई है जिसके निर्देशक डेविड धवन हैं.मूल फिल्म 'चश्मे बद्दूर' के हीरो फारुख़ शेख़ के मुताबिक फिल्म में सबसे ज़्यादा काबिले-तारीफ काम निर्देशक सई परांजपे का था,अगर वही चीज़ डेविड धवन कर पाएं तो फिल्म अच्छी बनेगी.फारुख़ कहते हैं "सई ने इतनी अच्छी स्क्रिप्ट लिखी थी.उन्होंने जो किताब में लिखा था वही वो पर्दे पर हमसे करवाने में कामयाब रही.इसी मयार का काम अगर डेविड करेंगे तब बात बनेगी."वहीं फिल्म की हीरोइन दीप्ती नवल को नहीं लगता कि पुरानी चश्मे बद्दूर की मासूमियत और जादू को दोहराया जा सकता है और शायद नए निर्देशक उसे दोहराना चाहते भी नहीं है.वो आज के ज़माने के युवाओं को ध्यान में रखकर फिल्म को बनाएंगे.फिल्म के रिमेक में मुख्य भूमिका अली ज़फर निभा रहे हैं और फारुख को यक़ीन है कि वो अच्छा काम करेंगे.फारुख़ का कहना है "किसी भी एक्टर के लिए दो कंधे ज़रुरी होते हैं.एकटर जो है वो लेखक और निर्देशक के कंधे पर खड़ा होता है.सिर्फ एक्टर के सिर पर सब कुछ मढ़ दिया जाना सही नहीं है."वर्तमान फिल्मों के बारे में बात करते हए दीप्ती कहती हैं "80 में छोटी फिल्मों को दौर जो था वो लगता है अब फिर आ रहा है. अब एक तरह की ही फिल्मों का सिस्टम धीरे धीरे ख़त्म हो रहा है."70 और 80 के दशक में कई फिल्मों में एक साथ काम करने वाली दीप्ती नवल और फारुख शेख़ की जोड़ी अब नई फिल्म लिसन अमाया में नज़र आएगी.दीप्ती के साथ कम फिल्में करने की वजह बताते हुए फारुख़ कहते हैं "दीप्ती भी कम फिल्मों में काम करती हैं और मैं भी थोड़ा सुस्त हूं.कोई ऐसी फिल्में मिले जिसकी कहानी हम दोनों को अच्छी लगे. लिसन अमाया की कहानी हम दोनों को पसंद आई इसलिए हम राज़ी हो गए."लिसन अमाया 1 फरवरी को रिलीज होगी.
__________________________
(जब अमिताभ के लिए रुक गई लड़ाई)मनोरंजन जगत की ख़बरों के मुताबिक़ दोनों के एक साथ, अनीस बज़्मी की फ़िल्म 'वेलकम बैक' में दिखने की संभावना थी, लेकिन अब ये पुष्टि हो चुकी है कि न तो रेखा और न बिग बी इस फ़िल्म में काम कर रहे हैं.रेखा ने डेट्स की समस्या कहकर फ़िल्म करने से इनकार कर दिया. उनके मुताबिक़ वह उसी दौरान इंद्र कुमार की फ़िल्म 'सुपर नानी' में काम करेंगी. इसलिए 'वेलकम बैक' नहीं कर पाएंगी. वहीं अमिताभ बच्चन ने भी यह फ़िल्म करने से इनकार कर दिया है.'वेलकम बैक', साल 2007 की हिट फ़िल्म 'वेलकम' का सीक्वेल है. इसमें फ़िरोज ख़ान, अक्षय कुमार, कटरीना कैफ़, नाना पाटेकर और अनिल कपूर की मुख्य भूमिका थी.अब फ़िरोज ख़ान वाला डॉन का किरदार फ़िल्म में नसीरुद्दीन शाह निभाएंगे, जबकि जो रोल रेखा को ऑफ़र हुआ था, उसे डिंपल कपाड़िया के निभाने की संभावना है.नाना और अनिल कपूर भी फ़िल्म का हिस्सा होंगे.सुपरस्टार अमिताभ बच्चन के बाद अब उनके समकालीन धर्मेंद्र भी भोजपुरी फ़िल्म में दिखेंगे.फ़िल्म का नाम है 'देस परदेस' और ये 29 नवंबर को रिलीज़ होगी. इसी दिन आमिर ख़ान की बहुप्रतीक्षित फ़िल्म 'धूम-3' भी रिलीज़ हो रही है.(थ्री डी में 'शोले')'देस परदेस' में अभिनेता कादर ख़ान भी अतिथि भूमिका में दिखेंगे. फ़िल्म में रति अग्निहोत्री ने भी एक अहम किरदार निभाया है.एक महीने पहले बहुचर्चित आरुषि हत्याकांड पर फ़िल्म बनाने का ऐलान करने वाले निर्देशक मिलन लूथरिया ने अब अपना इरादा छोड़ दिया है.इस मामले में कल ही सीबीआई की विशेष अदालत ने आरुषि के माता-पिता को दोषी मानते हुए उम्रक़ैद की सज़ा सुनाई है.मिलन के मुताबिक़, इस केस को लेकर कई सारे सवाल हैं और लोग इसे लेकर काफी भावुक भी हैं.इस केस में बहुत ड्रामा है, दर्द है और ढेर सारे सवाल भी. इसलिए अब वो ये फ़िल्म नहीं बनाना चाहते.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
पर सोचिए अगर किसी आम पुरुष की सेक्स लाइफ की तुलना बॉन्ड की सेक्स लाइफ से की जाए तो क्या नतीजा निलकेगा? क्या बॉन्ड की सेक्स लाइफ स्वास्थ्य के नज़रिए से सही है ?2011 में छपे ‘हेल्थ सर्वे फॉर इंग्लैंड’ के मुताबिक एक पुरुष को सेक्स के लिए औसतन 9.3 महिलाओं का साथ मिलता है. जबकि मिस्टर बॉन्ड के लिए ये संख्या कहीं ज़्यादा होगी.वैसे बॉन्ड फिल्मों में आमतौर पर सेक्स सीन कभी भी बहुत खुले तरीके से नहीं दिखाए जाते. ज़्यादा से ज़्यादा आप देखते हैं कि बॉन्ड सुबह-सुबह किसी सुंदर लड़की के बगल में सोए हुए हैं.सेक्स रोल्स पत्रिका के लिए 2009 में हुए अध्ययन के मुताबिक 2002 की फिल्म डाई एनेथर डे तक की बात करें तो बॉन्ड 46 महिलाओं के साथ यौन संपर्क में आए जबकि 32 लड़कियों के साथ चुंबन जैसे ‘कमतर’ अनुभव हुए.अगर इसमें कसीनो रोयाल और क्वांटम ऑफ सोलेस जैसी फिल्मों को जोड़ लिया जाए तो बान्ड के इस अंकगणित में और इज़ाफा हो जाएगा.उनकी आने वाली फिल्म स्काईफाल में बॉन्ड के ऐसे ही और कारनामें देखने को मिलेंगे इसे लेकर लोग अभी से आशावान हैं.समय के साथ बॉन्ड के किरदार में बदलाव नहीं आया है. 1980 में एड्स जैसी बीमारियाँ सामने आने के बाद बॉन्ड फिल्मों में कहीं नहीं दिखाया गया कि मिस्टर बॉन्ड सुरक्षित सेक्स के तरीके अपना रहे हैं. वैसे ये बात तो पूरे हॉलीवुड के बारे में कही जा सकती है.हॉलीवुड की किसी मेनस्ट्रीम फिल्म में आप हीरो को कॉन्डम इस्तेमाल करते हुए नहीं देखेंगे.बॉन्ड भले ही फिल्मों में ऐसा कर सकता हो लेकिन आम ज़िंदगी में पुरुष सेक्स करते समय असुरक्षित सेक्स का खतरा मोल नहीं ले सकते.ब्रिटेन की डॉक्टर सारा जार्विस तंज करते हुए कहती हैं कि बॉन्ड अगर उनके क्लिनिक में आते हैं तो वे उन्हें ज़रूर से कहेंगी कि बॉन्ड एसटीआई यानी यौन संबंधों के कारण फैलने वाले संक्रमण की जाँच कराएँ.जेम्स बॉन्ड के फिल्मी डायलॉग पर गौर करें तो उसकी एक मिसाल ये है- “आपने न के करीब जो लिबास पहना है मुझे वो पसंद है.”अगर कोई आम पुरुष किसी लड़की को रिझाने के लिए ऐसे डायलॉग बोले तो उसे लात घूँसा मिलने की चिंता करनी पड़ेगी. लेकिन जेम्स बॉन्ड को नहीं.एजेंट 007 एक ऐसी दुनिया का हिस्सा है जहाँ रोमांस के आम नुस्खों की कोई जगह नहीं है.जेम्स बॉन्ड दुनिया के किसी भी कोने में चले जाएँ, दुनिया के इस सबसे मशहूर सीक्रेट एजेंट के एक इशारे पर कितनी ही ग्लैमरस हसिनाएँ खींची चली आती हैं. लेकिन सबकी किस्मत ऐसी कहाँ.बॉन्ड की दुनिया दरअसल एक तिलिस्मी दुनिया है जहाँ कई हसीनाएँ हीरो के प्रति आर्कषित होती हैं.लेकिन बॉन्ड सीरिज़ की हिमायत करने वाले कहते हैं कि ये आधुनिक फैन्टसी है- “जैसे आप बॉन्ड के अविश्वनिय स्टंट, गैजट और सुपर विलेन पर यकीन कर लेते हैं वैसे ही बॉन्ड की सेक्स लाइफ को भी यकीन के दायरे से परे हटाकर मानना होगा.”1950 के दशक के नारीवादी माहौल से लेकर अब तक बॉन्ड की सेक्स लाइफ़ का मिथक और बॉन्ड की लोकप्रियता बरकरार है.जेम्स बॉन्ड पर किताब लिखने पर क्रिस्टॉफ लिंडनर कहते हैं, “जब इयन फ्लेमिंग ने बॉन्ड का किरदार गढ़ा था, तब से लेकर अब तक मूल रूप से वो वैसा ही है. वे सेक्सिस्ट है, औरत को सेक्स की चीज़ समझता है. ये गलत है फिर भी आप इसे पसंद करते हैं.”बॉन्ड फिल्मों के निर्माता खुद भी शायद इस बात को मानते है. 1995 में आई गोल्डनआई फिल्म में एम का किरदार ( जो ज्यूडी डेंच ने किया थ) बॉन्ड को सेक्सिस्ट डायनासॉर कहता है.फिल्मी पर्दे पर भले ही इस तरह के कारनामे ग्लैमरस दिखते हों लेकिन असल ज़िंदगी का खेल कुछ और ही है.
__________________________
बीबीसी एशियन नेटवर्क से ख़ास बात करते हुए सोनम ने कहा, "लोगों को पता है कि मैं किस परिवार से आई हूं, इसलिए बाक़ी कलाकारों की तुलना में वे मुझसे ज़्यादा अदब से पेश आते हैं. मैं उनकी तुलना में ज़्यादा सुविधाजनक स्थिति में हूं."(जैकलीन को बचाया सोनम ने)सोनम ने ये भी कहा कि फ़िल्मी परिवारों से आए दूसरे कलाकार अपने आपको मिले इस फ़ायदे के बारे में बात नहीं करते. उन्होंने कहा, "फ़िल्मी बैकग्राउंड होने से फ़ायदा तो मिलता है. दूसरे कलाकार शायद ये बातें छिपा जाते हैं. लेकिन मैं मानती हूं कि इससे फ़ायदा होता है."सोनम ने ये भी कहा कि उनके ऊपर अपना घर चलाने की ज़िम्मेदारी नहीं है इस वजह से वह ज़्यादा सोच समझकर अपने लिए फ़िल्मों का चुनाव करती हैं.वह कहती हैं, "मेरे पास ये लग्ज़री है. जो मुझे पसंद नहीं है, उसे मैं ठुकरा सकती हूं. और मैंने ऐसा किया भी है. रांझणा में काम करने के लिए मैंने तीन बड़े बैनरों की फ़िल्में ठुकराईं."सोनम ने बताया कि उनके पिता अनिल कपूर उन्हें लेकर ख़ासे पज़ेसिव हैं. वह कहती हैं, "मेरे पिता को लगता है कि कोई लड़का मेरे लिए परफ़ेक्ट है ही नहीं. मैं ही सबसे अच्छी हूं. लेकिन शायद हर एक मां-बाप को उनके बच्चे सबसे अच्छे लगते हैं."सोनम कपूर की आने वाली फ़िल्म यशराज बैनर की 'बेवक़ूफ़ियां' हैं जिनमें उनके साथ आयुष्मान खुराना हैं. ऋषि कपूर फ़िल्म में सोनम के पिता बने हैं.फ़िल्म में सोनम ने बिकनी पहनी है जिसकी ख़ासी चर्चा हो रही है.वह अपने इस फ़ैसले का बचाव करते हुए कहती हैं, "मैं फ़िल्म में एक आधुनिक लड़की का किरदार निभा रही हूं. फ़िल्म में स्विमिंग पूल का दृश्य है. इसमें मैं कोई बुरक़ा तो पहनूंगी नहीं. बिकनी ही पहनूंगी ना."'बेवक़ूफ़ियां' के अलावा सोनम कपूर फ़िल्म 'ख़ूबसूरत' में भी काम कर रही हैं जिसे उनकी बहन रिया कपूर बना रही हैं. ये फ़िल्म 80 के दशक में बनी ऋषिकेश मुखर्जी की रेखा अभिनीत 'ख़ूबसूरत' का रीमेक है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
"मैं उनसे पहली बार मिली जब मैं बहुत छोटी थी. मेरे एक परिचित मुझे उनकी शूटिंग दिखाने ले गए.(काका की आखिरी फिल्म)वो सेट पर एक कुर्सी पर तौलिया लपेटे बैठे थे. मैं उन्हें देखते ही रह गई. तब से लेकर आज तक मुझे उनसे अच्छा कोई और नहीं लगा.फिर मैं दोबारा उनसे महबूब स्टूडियो में मिली.तब मेरी उम्र कोई 13 साल रही होगी. उसके बाद मैं अगले आठ-दस महीने उनसे लगातार मिलती रही.

(फिल्म जगत के 'स्वार्थी रिश्ते')वो मुझे देखकर काफ़ी ख़ुश हो जाते. मुझे समझ में ही नहीं आता कि इतना बड़ा सुपरस्टार मुझे क्यों इतना पसंद करता है.फिर मैं अपने गृहनगर जयपुर चली गई और हमारा संपर्क ख़त्म हो गया.""फिर कई सालों बाद 1990-91 में मैं उनसे दोबारा एक पार्टी में मिली. वो मेरे पास आए और फिर धीरे-धीरे मिलने का सिलसिला शुरू हो गया.साल 2000 के बाद मैं उनके मुंबई स्थित घर आशीर्वाद भी आने लगी.काकाजी को अकेलेपन से बेहद डर लगता था. वो रात को तेज़ आवाज़ में टीवी चलाकर और घर की लाइटें ऑन करके सोते थे.

(गानों के दम पर बने राजेश खन्ना सुपरस्टार?)मुझे ये बात बड़ी अजीब सी लगती. वो अपनी फ़िल्में नहीं देखते थे. टीवी पर उनकी जब कोई फ़िल्म आती, तो मैं कहती कि काकाजी, चलिए ये फ़िल्म देखें. तो वो कहते मुझे नहीं देखनी. तुम देखो.शायद अपने आपको देखना उन्हें पसंद ही नहीं था.""उन्हें हर काम सलीक़े वाला पसंद था. कोई बात उनके मन की ना हो या कोई सामान अपनी जगह पर ना रखा हो तो वो बेहद ग़ुस्सा हो जाते थे.उनका स्टाफ़ उनसे थर-थर कांपता था. कई बार ग़ुस्से में वो खाने की प्लेट भी फेंक देते.

(काका की विदाई)लेकिन शाम होते ही वो बिलकुल बच्चे बन जाते. ज़िद करने लगते कि मुझे आइसक्रीम खानी है. मुझे छोले-भटूरे खिलाओ. वग़ैरह-वग़ैरह.काफ़ी रोमांटिक तबियत के थे. कई बार अपने गाने मेरे सपनों की रानी पर नाचने लगते. काफ़ी धार्मिक भी थे. घर में पूजा-पाठ भी करते थे.""शराब ने उन्हें बहुत नुक़सान पहुंचाया. आख़िरी दिनों में बेहद कमज़ोर हो गए थे. बार-बार गिर पड़ते. जिससे उन्हें कई फ्रैक्चर हो गए थे.बेहद ग़मगीन रहने लगे थे. सोते नहीं थे. कहते थे कोई दूसरे ग्रह से आएगा और मुझे ले जाएगा.उन्हें मौत का डर सताने लगा था. बार-बार कहते मैं 70 साल से ज़्यादा नहीं जिऊंगा. वो उसके भी पहले चले गए.""मैंने दो रास्ते, कटी पतंग और आन मिलो सजना सहित काकाजी के साथ 10 से ज़्यादा फ़िल्में कीं. मैंने उनकी सुपरस्टारडम का जो दौर देखा है वैसी लोकप्रियता मुझे नहीं लगता कि किसी और को हासिल हुई होगी.

( वहीदा रहमान की यादों में राजेश खन्ना)एक बार उनकी शूटिंग देखने कॉलेज से कुछ लड़कियां आईं. जैसे ही काका जी सेट पर पहुंचे उन लड़कियों ने उन्हें घेर लिया और उनको लेकर छीना छपटी होने लगी. काका के कपड़े तक फट गए.""सेट पर काका बेहद ख़ामोश रहते थे. साथी कलाकारों से भी बहुत कम बातें करते थे.कभी कभी मुझसे हाल-चाल पूछ लेते, बाकी ज़्यादा बातें बिलकुल नहीं करते थे.स्पॉट ब्वॉय या सेट पर मौजूद असिस्टेंट्स की तरफ़ तो वो देखते तक नहीं थे.

(क्यों हुआ राजेश खन्ना का पतन )बाद में धीरे-धीरे हम लोगों के बीच में संपर्क ख़त्म होने लगा.कई साल पहले मैं उनसे एक बार एयरपोर्ट पर टकराया. उन्होंने मुझसे बड़े प्यार से हाल-चाल पूछे और फिर हम दोनों अपनी-अपनी राह हो लिए. वो मेरी उनसे आख़िरी मुलाक़ात थी.""मैंने उनके साथ दो-तीन नहीं बल्कि 25-26 फ़िल्में कीं. हम लोग दोस्तों की तरह रहते. हंसी मज़ाक़ करते. मैं उनके घर खाना खाने जाता. उन्हें दाल बनाने का बड़ा शौक़ था.आम धारणा है कि वो बड़े घमंडी थे. लेकिन मुझे ऐसा कुछ नज़र नहीं आया. कई बार अपने सहयोगियों की मदद भी कर दिया करते. लेकिन किसी को पता नहीं चलने देते.अपने ज़माने में बेहद मशहूर थे. हमेशा लड़कियों का हुजूम उनके इर्द गिर्द रहता था."उनके साथ दिक्क़त ये हो गई कि वो नाकामयाबी से उबर नहीं पाए. बदलते वक़्त के साथ अपने आपको ढाल नहीं पाए. जैसा अमिताभ बच्चन ने बड़ी कामयाबी से किया, वैसा काका नहीं कर पाए.

(यादों में काका)अपने अंतिम दिनों में उन्होंने अपने आपको सबसे अलग कर लिया था.एक बार मैं उनसे पार्टी में मिला. मैंने पुराने साथी होने के नाते उन्हें गले लगाया. लेकिन उन्होंने बिलकुल ठंडी प्रतिक्रिया दी.मुझे ये देखकर बड़ा अफ़सोस हुआ. दुख इस बात का नहीं था कि उन्होंने मुझे उपेक्षित कर दिया. दुख इस बात का था कि वो अपने आपसे कितने दुखी थे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
बीबीसी से हुई एक ख़ास बातचीत में जब उनसे  पूछा गया कि आजकल वो हैं कहां, तो उन्होंने कहा, ''फिलहाल मुंबई में ही हूं और घर में छुपी बैठी हूँ, मीडिया से थोड़ा घबराती हूं, सारी ज़िन्दगी इतने इंटरव्यू दिए कि अब थक गई हूँ.''भारत सरकार मुझसे माफ़ी मांगे: संगीतकार नदीमलोगों की रुचि बदली तो संगीत भी बदलाकोलकाता के एक मध्यमवर्गीय  परिवार से आने वाली अलका याग्निक का जन्म का जन्म 20 मार्च 1966 को कोलकाता में हुआ था. इतना लंबा अरसा फ़िल्मी दुनिया में बिताने के बाद जो बदलाव आए हैं, उसके बारे में उनका कहना है, ''आज के  समय में संगीत के लिहाज़ से गानों का स्टाइल बदल चुका है, मेलोडी अब कम सुनाई देती है, ,सूफी रीमिक्स और आइटम सांग्स अब ज़्यादा सुनाई देते हैं. इस लिहाज़ से आज का दौर काफी अलग है. यहाँ किसी का टिकना उतना ही मुशकिल होता जा रहा है अब.''उन्होंने कहा कि रियलिटी शो की वजह से कई कलाकारों को मौका मिल रहा है. लेकिन संगीत की क्वालिटी अच्छी नहीं है. उन्होंने उम्मीद जताई कि आगे और अच्छी मेलोडी वाले गाने ज़रूर आएंगे. अलका ने अमिताभ बच्चन की फिल्म 'लावारिस' में "मेरे अंगने में तुम्हारा क्या काम है..." गाया था, जो जबरदस्त हिट हुआ. मुंबई में संघर्ष करने के बाद 1988 में फिल्म 'तेजाब' में गाए गीत "एक दो तीन..." से उन्हें असली सफलता मिली और वो पार्श्वगायिका के रूप में अपनी पहचान बनाने में कामयाब हुईं. अलका "मेरे अंगने में तुम्हारा क्या काम है..." गाने को याद करते हुए कहती हैं, ''जब ये गाना गाया था, तब अंदाज़ा नहीं था की इस गाने से एक पहचान मिलेगी. कल्याण जी आनंद जी तब कहा करते थे की तुम्हरा नाम 'अंगना याग्निक' होना चाहिए. तब इस गाने को रिहर्सल के तौर पर गाया  था.अलका याग्निक का कहना है, "उनके ज़माने में वो लोग काम के दम पर आगे बढ़ते थे. लेकिन आजकल तो हर नए सिंगर को मीडिया रातोंरात स्टार बना देती है, अगर एक गाना भी पापुलर हो गया और सिंगर उसको फ़ॉलोअप नहीं  कर पाया तो उसकी हालत आया-गया हो जाती  है."वो कहती हैं, ''जो ख़्वाहिश नहीं थी, वो भी पूरी हो गई, अब ज़िन्दगी में जो भी मिले वो सरप्राइज़ होना चाहिए, जो सोचा नहीं था वो मिल गया.''अलका का कहना था कि हर गाने की अपनी लाइफ होती है, अगर उसमें दम होगा तो उसे पापुलर होने से कोई नहीं रोक सकता.किस गाने को रिकॉर्ड करने में उन्हें बहुत मेहनत करनी पड़ी? इस सवाल पर अलका का कहना था की फिल्म स्वदेश का 'सावरियां' गाने को रिकॉर्ड करने में बहुत मेहनत करनी पड़ी थी. गाना बहुत उतार-चढ़ाव भरा था. इस वजह से उसको समझने में टाइम लगा.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
गोवा फिल्म महोत्सव के दौरान सुधीर मिश्रा ने बीबीसी से बात की और पूछा कि क्या इन दो अभिनेताओं को साथ में लाना एक वाकई मुश्किल काम था?इस सवाल का जवाब देते हुए सुधीर बोले, ''बात मुश्किल या आसान होने की नहीं है. अगर आपकी स्क्रिप्ट में दम है तो आपके साथ लोग जुड़ ही जाते हैं. मुझे तो अपनी फिल्म के लिए अमिताभ और ऋषि ही चाहिए थे. मैं तो अटक ही गया था इन दो पर. इनके बगैर ये फिल्म मुमकिन ही नहीं थी. फिलहाल मुझे इस बात की ख़ुशी भी है की ये मेरी फिल्म कर रहे हैं और थोडा डर भी लग रहा है.''शायद सुधीर के डर की वजह ये भी है कि वो अमिताभ बच्चन को एक बहुत बड़ा एक्टर मानते हैं. वो कहते हैं, ''बच्चन साहब बहुत बड़े कलाकार हैं. अमिताभ बच्चन के व्यक्तित्व के और भी कई मायने हैं. उनके बारे में मैं कुछ भी कहने वाला कौन होता हूं. उन्होंने मेरी फिल्म में काम करना इसलिए मंज़ूर किया क्योंकि उन्हें इस फिल्म में कुछ नया लगा. इस फिल्म को लेकर मैं बहुत आश्वस्त हूं.''सुधीर मिश्रा ये भी कहते हैं कि उन्होंने फिल्म की जो कहानी लिखी है उसमें अमिताभ अपने अभिनय से  चार चांद लगा देंगे. लेकिन सुधीर साथ ही ये भी मानते हैं कि अब ये उनकी ज़िम्मेदारी होगी कि वो अपने कलाकारों को बेहतरीन माहौल दें और शूटिंग अच्छी तरीके से हो.अमिताभ बच्चन की तारीफ करने से अभी भी नहीं भरा है सुधीर मिश्रा का दिल. अपनी बात को जारी रखते हुए वो कहते हैं, ''अमित जी में यही तो कमाल की बात है कि वो इतने सालों से सिनेमा का हिस्सा है और आज भी वो अपने काम को लेकर, अपनी कला को लेकर अति उत्साहित रहते हैं. ऋषि कपूर में भी यही बात है. इन लोगों का अपने काम से जो इश्क है वो आज भी बरकार है. ये बड़ी बात है कि इस उम्र में भी वो नई चुनौतियों के लिए तैयार हैं.''इन दोनों कलाकारों की एक और खासियत को सबके सामने रखना चाहते हैं सुधीर.वो कहते हैं, ''चाहे अमिताभ हो या ऋषि दोनों ही ज़मीन से जुड़े हुए हैं. मैंने तो ऐसे ऐसे लोग देखे हैं जो जिनके अंदाज़ दो फिल्में करते ही बदल जाते हैं. ये लोग तो इतने सालों से काम कर रहे हैं और आज भी इतने मासूम हैं. आज भी मेहनत करने से नहीं हिचकिचाते और यही बात उन्हें बड़ा बनाती है.''अमिताभ और ऋषि के बारे में तो खूब बात हो गई अब ज़रा ये जान लें कि 'मेहरुनिसा' है किस बारे में?सुधीर की अगर माने तो ये फिल्म एक सपने के बारे में है. एक अधूरे ख्वाब की कहानी है मेहरुनिसा. फिल्म में एक लड़की का नाम भी है मेहरुनिसा.   जब सुधीर ने इस फिल्म की घोषणा की थी तो कहा जा रहा था की 'मेहरुनिसा' एक पीरियड फिल्म है. क्या ये सच है?सुधीर कहते हैं, ''मेहरुनिसा पीरियड फिल्म नहीं है. फिल्म में अमिताभ और ऋषि के साथ साथ चित्रांगदा सिंह भी हैं. फिल्म की शूटिंग अगले साल अप्रैल महीने से लखनऊ में शुरू हो जाएगी.''
__________________________
1996 में जब राज कपूर के बेटे रणधीर कपूर और बेटी ऋतु नंदा चीन गए तो उनकी आँखों में उस समय आंसू आ गए जब चीनी लोगों ने उन्हें देखते ही 'आवारा हूँ' गाने लगते. उन्हें ये नहीं पता था कि ये दोनों राज कपूर के बेटे बेटी थे, लेकिन वो ये गीत गा कर राज कपूर और भारत का सम्मान कर रहे थे. कहा तो ये भी जाता है कि 'आवारा' माओ त्से तुंग की पसंदीदा फ़िल्म थी. ऋतु नंदा बताती हैं कि 1993 में जब रूस के राष्ट्रपति बोरिस येल्तसिन भारत आए और उन्हें बताया गया कि वो उनसे मिलना चाहती हैं, तो न सिर्फ़ वो इसके लिए तैयार हो गए, बल्कि उन्होंने उनकी किताब पर एक नोट लिखा, "मैं आपके पिता से प्रेम करता था. वो हमारी यादों में आज भी मौजूद हैं." आख़िर राज कपूर की लोकप्रियता का राज़ क्या था? एक बार जब राज कपूर लंदन में बीबीसी के बुश हाउश दफ़्तर में आए थे तो उन्होंने इसका जवाब देते हुए कहा था, "ये सन् 1954 का किस्सा है जब मैं अपनी दो तस्वीरें ले कर रूस गया था. उनमें से एक थी 'आवारा'. इस तस्वीर से हमारा रूस के लोगों से पहला परिचय हुआ. वो थोड़ा बहुत हिंदुस्तान को जानते थे, लेकिन इन तस्वीरों के ज़रिए वो हिंदुस्तान के और क़रीब आए." "आवारा के क़िरदार की शक्लसूरत कुछ राज कपूर जैसी थी, लेकिन दिल उसका अवाम का था, हिंदुस्तान के उस नौजवान का था जो आज तक उसी प्यार से धड़कता है. दरअसल उन्होंने राज कपूर को नहीं अपनाया, उन्होंने हिंदुस्तान के उस नौजवान को अपनाया जिसका दिल बार बार यही कहता था.""आबाद नहीं, बर्बाद सही, गाता हूँ ख़ुशी के गीत मगरअनजान मगर सुनसान डगर का प्यारा हूँ, आवारा हूँ !"जहाँ रिलीज़ से पहले राज कपूर करते थे हवनजहाँ 'आवारा के पिता' कहने पर ग़ुस्सा गए थे पृथ्वीराज कपूरराज कपूर की परवरिश और उन्हें राज कपूर बनाने में उनके पिता पृथ्वीराज कपूर का बहुत बड़ा हाथ था. उन्होंने राज कपूर के कहने पर उन्हें 1 रुपए महीने की नौकरी दी थी और उनका काम था स्टूडियो में झाड़ू लगाना. राज कपूर की बेटी ऋतु नंदा बताती हैं, "राज कपूर दूसरे बच्चों की तरह ट्राम से स्कूल जाते थे. एक दिन बहुत तेज़ बारिश हो रही थी. राज ने अपनी माँ से पूछा कि क्या वो आज कार से स्कूल जा सकते हैं? उन्होंने कहा मैं तुम्हारे पिता से पूछ कर बताती हूँ. पृथ्वीराज कपूर ने जब ये सुना तो उन्होंने कहा इस बारिश में पानी के थपेड़े झेलते हुए स्कूल जाने में भी एक 'थ़्रिल' है. उसको इसका भी तज़ुर्बा लेने दो." राज कपूर दरवाज़े के पीछे ये बातचीत सुन रहे थे. उन्होंने अपने पिता से खुद कहा, "सर, मैं ट्राम से ही स्कूल जाउंगा." वो कहती हैं, "पृथ्वीराज कपूर नें जब बालकनी से राज को भीगते हुए स्कूल जाते देखा तो उन्होंने अपनी पत्नी रामसमी से कहा, एक दिन इस लड़के के पास उसके पिता से कहीं ज़्यादा फ़ैंसी कार होगी.' कपूर ख़ानदान पर बहुचर्चित किताब 'द कपूर्स- द फ़र्स्ट फैमिली ऑफ़ इंडियन सिनेमा', लिखने वाली मधु जैन भी इसी तरह का एक और किस्सा बताती हैं.वो कहती हैं, "एक बार जब पृथ्वीराज कपूर अपने घर से बाहर निकले तो उन्होंने देखा कि राज कपूर खड़े हुए हैं. उन्होंने पूछा कि तुम अब तक स्टूडियो क्यों नहीं गए? वो अपनी कार में बैठे और तेज़ी से आगे निकल गए. दोनों को एक ही जगह जाना था, लेकिन उनके पिता ने उन्हें अपनी कार में नहीं बैठाया और राज कपूर को वहाँ जाने के लिए बस लेनी पड़ी."'मुगले आज़म' में पृथ्वी राज को कितने पैसे मिले?शशि कपूर और जेनिफ़र की शादी कैसे हुई?राज कपूर के बारे में एक और कहानी मशहूर है कि वो कभी बिस्तर पर नहीं सोते थे, हमेशा ज़मीन पर सोते थे. उनकी ये आदत भारत के पूर्व राष्ट्पति ज्ञानी जैल सिंह से मिलती थी. ऋतु नंदा बताती हैं, "राज कपूर जिस भी होटल में ठहरते थे, उसकी पलंग का गद्दा खींच कर ज़मीन पर बिछा लेते थे. इसकी वजह से वो कई बार मुसीबतों में फंसे. लंदन के मशहूर हिल्टन होटल में जब उन्होंने ये हरक़त की तो होटल के प्रबंधकों ने उन्हें चेताया कि उन्हें ऐसा नहीं करना चाहिए था. लेकिन जब उन्होंने दोबारा वही काम किया, तो उन्होंने उन पर जुर्माना लगा दिया. वो पाँच दिन उस होटल में रहे और उन्होंने ख़ुशी ख़ुशी पलंग का गद्दा ज़मीन पर खींचने के लिए रोज़ जुर्माना दिया."अमिताभ को प्यार से बबुआ कहकर बुलाते थे शशि कपूरजब शशि कपूर के आंखों से आंसुओं की धारा बह निकली राज कपूर अपनी फ़िल्मों में अक्सर वो सब कुछ दिखाते थे, जिससे वो ख़ुद गुज़र चुके होते थे. वो अपने बारे में ख़ुद कहा करते थे कि वो नग्नता के उपासक हैं. इसके लिए वो उर्दू का एक शब्द इस्तेमाल करते थे, 'मुक़द्दस उरियाँ' यानि पवित्र नग्नता और इसका कारण वो बताते थे कि बचपन में वो अपनी माँ के साथ नहाया करते थे. उनकी बेटी ऋतु नंदा उनके बचपन का एक किस्सा सुनाती हैं, "पापा जब डेढ़ या दो साल के थे तो उनके गाँव में कुछ औरतें भुने चने बेचा करती थी. एक बार राज चने लेने गए. उन्होंने एक कमीज़ पहनी हुई थी और नीचे कुछ भी नहीं पहना था. उस छोटे से लड़के को नंगा देख कर चने बेचने वाली लड़की ने कहा कि अगर वो अपनी कमीज़ ऊपर उठा कर उसकी कटोरी बना ले, तो वो उन्हें चने दे देगी. राज ने जब ऐसा किया तो उस लड़की का हंसते हंसते बुरा हाल हो गया." वो कहती हैं , "लेकिन राज कपूर को ये घटना याद रही और चना उनके जीवन में एक 'सेक्स ऑबजेक्ट' बन गया. कई सालों बाद जब उन्होंने 'बॉबी' बनाई तो उन्होंने ऋषि कपूर और डिंपल पर एक सीन फ़िल्माया जिसमें डिंपल एक लाइब्रेरी में बैठी हुई हैं. ऋषि उनका ध्यान खींचने के लिए शीशा चमकाते हैं. जब डिंपल बाहर आती हैं तो वो कहती हैं, चलो चाय पिएं. ऋषि उनसे कहते हैं, चाय नहीं, चलो चने खाते हैं. राज कपूर ने उस गाँव वाले चने मांगने की घटना को अपने अंदाज़ में सेल्यूलाइड पर उतारा था."'मिस्टर इंडिया' का रीमेक नहीं चाहते अर्जुन कपूरदिलदार प्रोड्यूसर थे, रोमांटिक हीरो शशि कपूरइसी तरह उनकी फ़िल्म 'बॉबी' में एक सीन है जब ऋषि कपूर पहली बार डिंपल से मिलने उनके घर जाते हैं. ऋतु नंदा बताती हैं, "उन दिनों नरगिस बड़ी स्टार बन चुकी थीं, जबकि राज कपूर किदार शर्मा के असिस्टेंट मात्र थे. वो अपनी फ़िल्म 'आग' महालक्ष्मी स्टूडियो में शूट करना चाहते थे. नरगिस की माँ जद्दन बाई वहाँ अपनी फ़िल्म 'रोमियो-जूलियट' शूट कर रही थीं. राज कपूर ये जानने के लिए कि स्टूडियो में कैसी सुविधाएं हैं, उनसे मिलने उनके घर पहुंच गए." वो कहती हैं, "जब राज कपूर ने घंटी बजाई तो नरगिस पकौड़े तल रही थीं. जब उन्होंने दरवाज़ा खोला तो अनजाने में उनका बेसन से सना हाथ, उनके बालों से छू गया. राज कपूर ने नरगिस की उस छवि को पूरी उम्र याद रखा और जब उन्होंने 'बॉबी' फ़िल्म बनाई तो उन्होंने ऋषि और डिंपल पर हूबहू वही सीन फ़िल्माया."लेकिन बहुत कम लोगों को पता है कि नरगिस ने इस मुलाक़ात को किस तरह से लिया?टीजेएस जॉर्ज अपनी किताब 'द लाइफ़ एंड टाइम्स ऑफ़ नरगिस' में लिखते हैं, "अपनी सबसे करीबी दोस्त नीलम को वो घटना बताते हुए नरगिस ने कहा कि एक मोटा, नीली आँखों वाला लड़का हमारे घर आया था. उन्होंने नीलम को ये भी बताया कि 'आग' की शूटिंग के दौरान उस लड़के ने मुझ पर लाइन मारनी शुरू कर दी."कटरीना का क़र्ज़ उतारना चाहते हैं रणबीरराजकपूर के आरके स्टूडियो में भयंकर आगजब नरगिस साथ काम करने को राजी हुईं...जब नरगिस राज कपूर की पहली फ़िल्म 'आग' में काम करने के लिए राज़ी हुई तो उनकी माँ ने ज़ोर दिया कि पोस्टर में उनका नाम कामिनी कौशल और निगार सुल्ताना से ऊपर रखा जाए. पृथ्वीराज कपूर के अनुरोध पर जद्दन बाई अपनी बेटी के लिए सिर्फ़ दस हज़ार रुपए की फ़ीस लेने पर राज़ी हो गईं. हाँलाकि बाद में नरगिस के भाई अख़्तर हुसैन ने ज़ोर दिया कि उनकी बहन का मेहनताना बढ़ा कर चालीस हज़ार रुपए कर दिया जाए, जो कि किया गया. 'आग' की शूटिंग खंडाला में हुई थी और नरगिस की शक्की माँ जद्दन बाई भी उनके साथ वहाँ गई थीं. जब राज कपूर अपनी फ़िल्म 'बरसात' की शूटिंग कश्मीर में करनी चाही तो जद्दन बाई ने साफ़ इंकार कर दिया. बाद में महाबलेश्वर को ही कश्मीर बना कर फ़िल्म की शूटिंग हुई. उधर कपूर ख़ानदान में भी इस रोमांस को लेकर काफ़ी तनाव था. पृथ्वीराज कपूर ने अपने बेटे को समझाने की कोशिश की, लेकिन राज कपूर का इस पर कोई असर नहीं हुआ. 'आवारा' के फ़्लोर पर जाते जाते नरगिस की माँ का निधन हो गया. उसके बाद उनपर रोकटोक लगाने वाला कोई नहीं रहा.'बरसात' फ़िल्म बनते बनते नरगिस राज कपूर के लिए पूरी तरह से कमिट हो गईं थीं. मधु जैन लिखती हैं, "नरगिस ने अपना दिल, अपनी आत्मा और यहाँ तक कि अपना पैसा भी राज कपूर की फ़िल्मों में लगाना शुरू कर दिया. जब आरके स्टूडियो के पास पैसों की कमी हुई तो नरगिस ने अपने सोने के कड़े तक बेच डाले. उन्होंने आरके फ़िल्म्स के कम होते ख़ज़ाने को भरने के लिए बाहरी प्रोड्यूसरों की फ़िल्मों जैसे 'अदालत', 'घर' 'संसार' और 'लाजवंती' में काम किया." बाद में राज कपूर ने उनके बारे में एक मशहूर लेकिन संवेदनहीन वक्तव्य दिया, "मेरी बीबी मेरे बच्चों की माँ है, लेकिन मेरी फ़िल्मों का माँ तो नरगिस ही हैं."जिन्होंने दिया था 'बाबूभाई' और 'छोटा छतरी' जैसा किरदार नरगिस के साथ राज कपूर का एक और किस्सा हुआ था, जब एक निर्माता निर्देशक शाहिद लतीफ़ ने, जो उस समय इस्मत चुग़ताई के पति हुआ करते थे, नरगिस के पास शादी का प्रस्ताव भेजा था. मधु जैन लिखती हैं कि एक बार राज कपूर ने ख़ुद बताया था, "हम दोनों एक पार्टी में जा रहे थे. हमें देर हो रही थी. जब मैं नरगिस के पास गया तो उसके हाथों में एक काग़ज़ था. मैंने उससे पूछा कि ये क्या है? उन्होंने कहा, कुछ नहीं, कुछ नहीं... और ये कहते हुए उन्होंने वो कागज़ फाड़ डाला. जब हम दोनों कार के पास पहुंचे तो मैंने नरगिस से कहा कि मैं अपना रूमाल भूल आया हूँ. मैं कमरे में वापस गया. तब तक नौकरानी कमरे में झाड़ू लगा कर कागज़ के उन टुकड़ों को 'वेस्ट पेपर बास्केट' में डाल चुकी थी." वो लिखती हैं, "अगले दिन बहुत जतन से मैंने कागज़ के एक एक टुकड़े को जोड़ा और तब मुझे पता चला कि एक निर्माता ने चिट्ठी लिख कर नरगिस को शादी का प्रस्ताव भेजा है. मैनें उस पत्र को बाकायदा फ़्रेम कराया और पूरे दृश्य को हूबहू संगम फ़िल्म में फ़िल्माया."जब नरगिस और राजकपूर का 'ब्रेक अप' हुआ तो राज ने उसे बहुत बुरी तरह से लिया. उनकी पत्नी कृष्णा कपूर ने बनी रूबेन को बताया था कि 'कई रातों तक राज कपूर देर रात घर लौटते थे. उन्होंने बहुत शराब पी रखी होती थी. वो अपने टब में लेट कर बुरी तरह से रोया करते थे. मुझे पता था कि वो नरगिस के लिए रो रहे हैं.''मुगले आज़म' में पृथ्वी राज को कितने पैसे मिले?शराब से राज कपूर का एक ख़ास रिश्ता हुआ करता था. रणधीर कपूर बताते हैं कि वो हमेशा 'जॉनी वॉकर' ब्लैक लेबल व्हिस्की पिया करते थे, वो भी लंदन से ख़रीदी हुई. मधु कपूर अपनी किताब में ऋषि कपूर को कहते हुए बताती हैं, "राज कपूर अपनी ब्लैक लेबल व्हिस्की पर अपना बहुत अधिकार जताते थे. वो जब पार्टियों में भी जाते थे अपनी शराब घर से ले जाते थे. शराब देने में भी वो एक तरह की जाति व्यवस्था का पालन करते थे. लंदन से ख़रीदी हुई ब्लैक लेबल वो खुद पीते थे और अपने बहुत ख़ास लोगों को पिलाते थे." वो आगे लिखती हैं, "तनूजा उनमें से एक थीं. दुबई से ख़रीदी हुई ब्लैक लेबल वो अपने दूसरे दोस्तों के लिए रखते थे और आख़िर में दिल्ली और मुंबई से ख़रीदी हई ब्लैक लेबल उनके बेटों के हिस्से में आती थी. रणधीर कपूर को बहुत बुरा लगता था कि तनूजा को तो लंदन में ख़रीदी हुई व्हिस्की मिल रही है और उन्हें भारत में ख़रीदी हुई."फ़्रांस नहीं आया रास तो लौट आई 'मिठाई' राज कपूर बहुत ज़बरदस्त मेहमाननवाज़ थे. जब वो दावत देते थे तो उनकी मेज़ तरह तरह के व्यंजनों से भरी रहती थी. लेकिन राज कपूर खुद बहुत कम खाते थे. उनका पसंदीदा भोजन पाव, अंडे और थोड़ी दाल हुआ करती थी. सालों तक वो दिन का खाना नहीं खाते थे और रात को भी जब वो काफ़ी देर से लौटते थे तो सिर्फ़ तले हुए अंडे खा कर सो जाते थे. वो हमेशा एंबेसडर कार पर चला करते थे. उनके पास मर्सिडीज़ भी थी, लेकिन उस पर सिर्फ़ उनकी पत्नी कृष्णा बैठती थीं.शशि कपूर और जेनिफ़र की शादी कैसे हुई?राष्ट्रीय पुरस्कार लेते हुए दमे का दौरा पड़ा1988 में उन्हें 'दादा साहेब फाल्के' पुरस्कार से सम्मानित किया गया. जब वो सिरी फ़ोर्ट ऑडिटोरियम में पुरस्कार लेने पहुंचे तो उन्हें दमे का ज़बरदस्त दौरा पड़ा. उस समय पत्रकार प्रदीप सरदाना वहाँ मौजूद थे. सरदाना बताते हैं, "जब राज कपूर के नाम की घोषणा हुई तो वो खड़े होने की स्थिति में भी नहीं थे. राष्ट्रपति वेंकटरमण सारे प्रोटोकॉल तोड़ते हुए मंच से खुद नीचे उतर कर आए और उन्होंने राज कपूर को सम्मानित किया. उनको फिर कुछ लोग बाहर ले गए. मैं भी भागता हुआ बाहर पहुंचा."वो बताते हैं, "राष्ट्रपति की ही एंबुलेंस से उन्हें एम्स ले जाया गया. जब स्ट्रेचर आई तो राज कपूर ने उस पर लेटने से मना कर दिया. उनको एंबुलेंस में बैठाया गया. ड्राइवर बहुत तेज़ चला रहा था. एक बार जब उसने ब्रेक लगाया तो राज कपूर सामने मेरे कंधों के ऊपर आकर गिरे. राज कपूर ने चिल्ला कर ड्राइवर से कहा, भाई धीरे चलाओ. मारोगे क्या?"जब वो एम्स पहुंचे तो राज कपूर की तबियत थोड़ी ठीक हुई. तभी उन्हें वहाँ देखने मशहूर अभिनेता कमल हासन पहुंच गए. राज कपूर ने उनसे थोड़ी बात की, लेकिन तभी उनकी तबियत फिर बिगड़ने लगी. सरदाना आगे बताते हैं, "डाक्टरों ने तय किया कि उन्हें आईसीयू में ले जाया जाए. जब वो वहाँ भर्ती हो गए तो डाक्टरों ने मुझसे कहा, अब आप जाइए. यहाँ आपका कोई काम नहीं है. जैसे ही राज कपूर ने ये सुना वो बोले, 'नो नो नो डाक्टर! इन्हें आप यहीं रहने दीजिए.' मैं वहाँ रुक गया. फिर जब उनकी तबियत और बिगड़ने लगी, तो उन्हें लगा कि गड़बड़ है. बोले 'मुझे आराम नहीं आ रहा. मुझे लगता है कि अब मैं ठीक नहीं होउंगा. लेट मी डाई." सरदाना कहते हैं, "मुझे उस समय नहीं पता था कि उनके ये शब्द उनके अंतिम शब्द बन जाएंगे. उसके थोड़ी देर बाद ही वो कोमा में चले गए. पूरे एक महीने तक वो इसी हालत में रहे और 2 जून, 1988 को रात 9 बजे उन्होंने इस दुनिया को अलविदा कह दिया."(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.) 
__________________________
परंपरागत रूप से बनाए गए इस गिटार को 1966 में वीओएक्स कंपनी ने बनाया था.न्यूयॉर्क में हुई नीलामी में इसे जिस अमरीकी नागरिक ने ख़रीदा उसकी पहचान उजागर नहीं हुई है.साल 1967 में आयोजित मैजिकल मिस्ट्री टूर के दौरान हैरिसन ने इस गिटार पर 'आई एम द वॉलरस' बजाया था. उसी साल लेनन ने इसका उपयोग 'हेलो, गुड बाय' नाम के गीत के वीडियो में भी किया था.नीलामी घर जुलिएन का कहना है कि इसकी अनुमानित क़ीमत दो से तीन लाख डॉलर के बीच थी. लेकिन यह अपने अनुमानित क़ीमत से अधिक पर बिकी.इस गिटार को बजाने के बाद लेनन ने 1960 में इसे 

बीटल्स के सदस्य एलेक्स मैजिक के नाम से मशहूर एलेक्स मरदास को उनके 25वें जन्मदिन पर उपहार के रूप में दे दिया था.इस गिटार के पीछे लिखा हुआ है,''मैजिक एलेक्स/ एलेक्सी के लिए, दोस्त होने के लिए शुक्रिया, दो मई 1967, जॉन.''मरदास ने इस गिटार को 2004 में बेच दिया था.(बीबीसी हिन्दी के 

एंड्रॉएड ऐप के लिए आप यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
क्या बॉलीवुड में ऐसे शब्दों का प्रचलन आम हो गया है? क्यों गानों में ऐसे स्तरहीन शब्दों का इस्तेमाल होता है?अभिनेत्री माधुरी दीक्षित से जब इस पर राय मांगी गई, तो वह बोलीं, "1993 में मेरी फ़िल्म 'खलनायक' के गाने 'चोली के पीछे' पर भी ख़ूब हंगामा मचा था. लोगों ने बड़ा विरोध किया. लेकिन जब फ़िल्म में लोगों ने इसे देखा, तो सब शांत हो गए. गाने का प्रस्तुतीकरण लोगों को बड़ा पसंद आया और जिन्होंने इसका विरोध किया था, वह भी ताली बजा-बजाकर इस पर नाचने लगे."('टीवी पर पसंद नहीं महिलाओं का मौजूदा प्रस्तुतिकरण')माधुरी बोलीं कि गाने को पर्दे पर पेश कैसे किया जाता है, यह बहुत अहम बात है. अगर इसे अच्छी तरह से, बिना किसी भौंड़ेपन के पेश किया जाए, तो लोगों को तक़लीफ़ नहीं होगी.हालांकि माधुरी मानती हैं कि मौजूदा दौर में अच्छा लिखने वालों की काफ़ी कमी है. अपनी आने वाली फ़िल्म 'डेढ़ इश्क़िया' के प्रमोशन पर पत्रकारों से बातचीत में माधुरी बोलीं, "हमें अच्छे लेखक और अच्छे गीत लिखने वाले चाहिए. तब स्थिति बेहतर होगी."वैसे नए दौर से माधुरी को कोई शिक़ायत नहीं है. बल्कि वह इसे पहले से बेहतर मानती हैं.माधुरी के मुताबिक़, "अब हम पहले से कहीं ज़्यादा अनुशासित हैं. वरना पहले तो यह भी होता था कि हम मेकअप करके सेट पर तैयार हैं, लेकिन शूटिंग शुरू नहीं हो पा रही है क्योंकि संवाद लेखक, सेट पर संवाद लिख रहा होता था. अब सब कुछ योजनाबद्ध तरीक़े से होता है. हमें सब तैयार मिलता है. शूटिंग वक़्त पर ख़त्म हो जाती है."शादीशुदा होने के बावजूद माधुरी परिवार और करियर में कैसे सामंजस्य बिठा रही हैं, इसके जवाब में वह कहती हैं, "मैं कोई अनोखा काम तो नहीं कर रही हूं. हर कामकाजी महिला ऐसा करती है. घर का काम भी संभालती है, दफ़्तर भी जाती है. इसमें मैं क्या अलग कर रही हूं."माधुरी फ़िल्मों में अपनी दूसरी पारी शुरू करने से पहले अपने पति और बच्चों के साथ अमरीका में रह रही थीं.वहां और मुंबई की ज़िंदगी में अंतर के बारे में उन्होंने बताया कि अमरीका में वह बेरोक-टोक कहीं भी आती-जाती रहती थीं. कोई उन्हें नहीं पहचानता था, लेकिन मुंबई में यह नहीं हो पाता. मगर उन्होंने कहा कि वह मुंबई को हमेशा सबसे ज़्यादा पसंद करती हैं.माधुरी की फ़िल्म 'डेढ़ इश्क़िया', 10 जनवरी को रिलीज़ हो रही है, जिसमें नसीरुद्दीन शाह, अरशद वारसी और हुमा क़ुरैशी की अहम भूमिका है.माधुरी मौजूदा दौर के निर्देशकों में से ज़ोया अख़्तर, अभिनव कश्यप और राजकुमार हीरानी के साथ काम करना चाहती हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
टाइसन ने हफिंगनपोस्ट के कार्यक्रम 'हफपोस्ट लाइव' में बॉक्सिंग रिंग में अपने करियर और व्यक्तिगत जीवन के बारे में दिल खोलकर बातें कीं.पूर्व पत्नी गिवंस और पिट को रंगे हाथों पकड़ने के वाकये का जिक्र करते हुए पूर्व हैवीवेट चैंपियन ने कहा कि उन्होंने दोनों को कभी भी बिस्तर पर एक साथ नहीं देखा बल्कि वे कार में आपत्तिजनक स्थिति में थे. टाइसन ने कहा़, “वे दोनों एक कार में थे. मैं जानता था कि वो गिवंस की कार थी क्योंकि मैंने उसका भुगतान किया था. मैंने किसी गोरी चमड़ी वाली को छाया को पैसेंजर सीट पर देखा और सोचा कि वो गिवंस के शो ‘हेड ऑफ दि क्लास’ की कोई महिला मित्र होगी.”उन्होंने कहा, “जब वे दोनों करीब आए तब मुझे पता चला कि गिवंस के साथ कोई महिला मित्र नहीं बल्कि गोरी चमड़ी वाला आदमी है. गिवंस उसके ऊपर लेटी हुई थी. जब वे और करीब आए तो उन्होंने मुझे देखा.”पूर्व हैवीवेट चैंपियन ने कहा, “लेकिन मुझे लगता है कि ब्रैड जरूर कुछ नशा किया होगा क्योंकि वो कार में मेरे बेहद करीब थे और बावजूद इसके वो मुझे देख नहीं पाए. लेकिन जब वो कार से निकल रहे थे तब उन्होंने मुझे देखा था. ब्रैड उस समय बमुश्किल से 20 साल के रहे होंगे.”यह वाकया उस समय हुआ था जब टाइसन और गिवंस के बीच तलाक की प्रक्रिया चल रही थी.गिवंस के साथ अपने संबंधों के बारे में टाइसन ने कहा, “मैं उससे शादी नहीं करना चाहता था लेकिन मैं उसके साथ शारीरिक संबंध बनाना चाहता था.”वो बीते दिनों की बात है अब ब्रैड पिट हॉलीवुड की सबसे चर्चित अभिनेत्रियों में से एक एंजेलिना जोली के साथ रहते हैं.
__________________________


(कोलकाता की जीत पर पूनम का 'स्टंट')शिवम ने ये बात बीबीसी को बताई. वो पूनम पांडेय के साथ फिल्म 'नशा' से बॉलीवुड में प्रवेश कर रहे हैं.पूनम पांडेय के बारे में शिवम कहते हैं, "भला कौन होगा जो उन्हें नहीं जानता. जब मुझे पता लगा कि फ़िल्म में मेरी हीरोइन वो होंगी तो मुझे तो ये बात बड़ी दिलचस्प लगी. मुझे लगा ये मेरे करियर के लिए सही होगा."

(फ़ुटबॉल और पूनम पांडेय)'नशा' के निर्देशक अमित सक्सेना हैं. ये फिल्म एक कम उम्र के लड़के और उससे ज़्यादा उम्र की एक लड़की के प्यार पर आधारित है.शिवम फ़िल्म में पूनम के 18 वर्षीय प्रेमी की भूमिका निभा रहे हैं.शिवम कहते हैं कि उन्हें शुरुआत से ही पता था कि फ़िल्म में इस तरह के कई दृश्य होंगे और इसके लिए वो मानसिक तौर पर पहले से ही तैयार थे. लेकिन फिर भी पहले सीन की शुरुआत में वो नर्वस थे.शिवम कहते हैं, "पूनम और मेरे बीच जब पहला किस फ़िल्माया जा रहा था तो मैं घबराया हुआ था. लेकिन उसके बाद निर्देशक ने सेट पर हमारे लिए काफ़ी आसान माहौल कर दिया. फिर मुझे कोई तकलीफ़ नहीं हुई."

पूनम पांडेय के बारे में शिवम कहते हैं, "ईमानदारी से कहूं तो उनकी जो इमेज मेरे दिमाग़ में थी वो उसके बिल्कुल विपरीत निकलीं. भारतीय टीम के विश्व कप जीतने पर उन्होंने जो अपने कपड़े उतारने की बात कही थी या और भी कई बातें जो उन्होंने पब्लिसिटी के लिए कही थीं वो मुझे पता थीं. लेकिन मैंने उन्हें काफी मिलनसार, समर्पित और एक प्यारी लड़की पाया."शिवम के मुताबिक पूनम किसी ना किसी वजह से हमेशा सुर्खियों में रहती हैं. और ये बात उनकी फ़िल्म को भी फ़ायदा पहुंचाएगी.'नशा', 26 जुलाई को रिलीज़ होगी.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
इस कार्यक्रम में हिंदुस्तानी फिल्मों पर हॉलीवुड के प्रभाव के बारे में बात हुई तो कमल ने कहा "ये हाल सिर्फ हिंदुस्तान का नहीं है, फ्रांस को भी इस बुख़ार से शिकायत है. इसलिए सिर्फ हिंदी सिनेमा को दोष मत दीजिए. हां, मुझे बॉलीवुड शब्द से परेशानी है क्योंकि ये दिखाता है कि हम कितने प्रभावित है."जहां तक फिल्मों की कलात्मक आज़ादी की बात है तो कमल ने कहा कि पिछले दिनों विश्वरूपम के साथ जो हुआ वो अकेला ऐसा मामला नहीं था जब किसी फिल्म को सेंसर द्वारा पास किए जाने का बावजूद उसकी रिलीज़ में अड़चनें आई.कमल के मुताबिक "अभिव्यक्ति की स्वतंत्रता के साथ छेड़छाड़ एक राष्ट्रीय मुद्दा है और इसे लेकर गुस्सा आना चाहिए. इसके लिए ज़रुरी नहीं कि मेरी तरह पैसों का नुकसान सहकर ही इसे समझा जाए."इन दिनों फिल्म जगत में आइटम नंबर पर सेंसरशिप को लेकर असमंजस की स्थिति बनी हुई है.ख़बर आई थी कि संजय गुप्ता की फिल्म 'शूट आउट एट वडाला' के आइटम गीत 'बबली बदमाश' को शुरुआत में ए सर्टिफिकेट दिया गया था.हालांकि इस ख़बर को नकारते हुए निर्देशक ने बीबीसी को बताया कि इस गीत को यू सर्टिफिकेट मिला है.इस मामले पर कमल हासन ने बताया कि सेंसर बॉर्ड के चेयरमैन रहे गोल्डी आनंद ने एक बार कहा था कि सभी एक्स रेटड फिल्म को पास कर दिया जाना चाहिए, उन्हें नौकरी से निकाल दिया गया था.कमल के अनुसार व्यस्कों के एक वर्ग को ऐसी विषय वस्तु देखना पसंद है और क्योंकि इसे स्वतंत्रता नहीं दी जाती इसलिए ये किसी ना किसी तरीके से धीरे धीरे आम लोगों द्वारा देखी जाने वाली फिल्मों का हिस्सा बन जाते हैं और बच्चे भी इससे दूर नहीं रह पाते.फिक्की फ्रेम्स में फिल्मकारों ने साफ किया है कि फिल्मों में आइटम नंबर एक अहम भूमिका निभाते हैं और सेंसर इन गानों को निशाना बनाने का विचार त्याग दे .बीबीसी से बातचीत में सीबीएफसी के प्रवक्ता अंजुम राजाबली ने साफ किया है कि सेंसर का आइटम नंबर को शिकार बनाने का कोई इरादा नहीं है.
__________________________
'दिया और बाती हम' में संध्या जी जान से आईपीएस की ट्रेनिंग में जुटी हैं तो वहीं 'साथिया' में गोपी और अहम की प्रेम कहानी विरह के पथ से गुज़र रही है.इस सप्ताह 'दिया और बाती हम' धारावाहिक फिर से पहले नंबर पर आ गया. शो में संध्या अपने प्यार की ख़ातिर तन मन से आईपीएस की ट्रेनिंग में लगी है.लगता है दर्शकों को भी संध्या की इस ट्रेनिंग में भरपूर लुत्फ़ आ रहा है. लेकिन उम्मीद है कि ट्रेनिंग के दौर को शो के निर्देशक ज़रूरत से ज़्यादा ना खीचें.'जोधा और अकबर' की प्रेम कहानी भी छोटे पर्दे पर रंग ला रही है और ये शो इस सप्ताह रहा दूसरे नंबर पर.इस सप्ताह तीसरे नंबर पर रहा 'साथिया'. शो में गोपी और अहम के नए लुक की बहुत तारीफ़ें हो रही हैं. शो के प्रशंसकों को इन दोनों ही किरदारों का ये बदला रूप बहुत भा रहा है.वैसे बहु-प्रतीक्षित कॉमेडी शो 'मैड इन इंडिया' की रेटिंग्स अभी आई नहीं लेकिन दर्शकों की शुरुआती प्रतिक्रिया शो के लिए ख़ासी निराशाजनक है.शो में छुटकी बने सुनील ग्रोवर वो जादू जगा ही नहीं पाए जो उन्होंने 'कॉमेडी नाइट्स विद कपिल' में गुत्थी बनकर जगाया था. लेकिन सुनील ग्रोवर ने अपने प्रशंसकों से वादा किया कि धीरे-धीरे शो की गुणवत्ता में सुधार आता जाएगा.देखते हैं सुनील अपने वादे पर कितना खरा उतरते हैं.मनोरंजन चैनलों की रेस की बात करें तो स्टार इस सप्ताह रहा पहले नंबर पर. कलर्स का रहा दूसरा स्थान जबकि ज़ी रहा तीसरे नंबर पर.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
वो कहती हैं, "मैं जो कुछ हूं, बॉबी की वजह से हूं. इसी फ़िल्म की वजह से मेरा वजूद है. 40 सालों से इसी फ़िल्म के बलबूते मेरा अस्तित्व है."(गांव से चलती थी 'बॉबी बस')डिंपल कपाड़िया की नई फ़िल्म 'वॉट द फ़िश' जल्द ही रिलीज़ होने वाली है. इस फ़िल्म के बारे में मीडिया से बात करते हुए वो पुरानी यादों में खो गईं.'बॉबी' की रिलीज़ के फ़ौरन बाद उन्होंने उस समय के सुपरस्टार राजेश खन्ना से शादी कर ली थी और फिर फ़िल्मों से लंबा ब्रेक ले लिया था.(कहां गई शैलेंद्र की आवाज़ ?)ये ब्रेक क़रीब 11 वर्षों तक चला जिसके बाद फ़िल्म सागर से उन्होंने फ़िल्मों में वापसी की. इस फ़िल्म में उन्होंने ऋषि कपूर और कमल हासन के साथ काम किया था. इसका निर्देशन रमेश सिप्पी ने किया था.क्या उन्होंने फ़िल्मों से ब्रेक ना लिया होता तो उनका करियर कुछ और ही होता? ये पूछने पर डिंपल ने कहा, "हो सकता है मैं उन 10-11 सालों में काम करके ख़त्म हो चुकी होती. इसलिए मुझे कोई अफ़सोस नहीं है. उस दौरान मैंने अपने पारिवारिक जीवन की ज़िम्मेदारियों को निभाया."हालांकि, उन्होंने ये ज़रूर माना कि जब वो फ़िल्मों में वापस लौटीं तो मुक़ाबला काफ़ी कड़ा हो चुका था.उन्होंने हंसते हुए कहा, "तब तक श्रीदेवी हिंदी फ़िल्मों में छा चुकी थीं. उन्होंने मेरे लिए कुछ छोड़ा ही नहीं."डिंपल कपाड़िया ने ये भी माना कि उन्होंने राज कपूर जैसे बेहतरीन फ़िल्मकार के निर्देशन में अपना करियर शुरू किया, लेकिन उसके बाद जब वो दोबारा लौटीं तो वो फ़िल्मों का बेहद ख़राब दौर था.उन्होंने कहा, "राज कपूर जैसे शानदार और जीनियस निर्देशक के साथ काम करने के बाद 80 के दौर में काम करना बड़ा तक़लीफ़देह था. चार सीन उसके बाद दो गाने. निर्देशक के बिना सोचे समझे एक्शन कहना और बिना सोचे समझे कट कह देना."डिंपल कपाड़िया और उनके पति राजेश खन्ना को फ़िल्म प्रेमी एक साथ पर्दे पर कभी नहीं देख पाए.दोनों ने साथ में एक ही फ़िल्म की शूटिंग की जिसका नाम था 'जय जय शिवशंकर'. लेकिन वित्तीय समस्या की वजह से ये फ़िल्म कभी रिलीज़ ही नहीं हो पाई. उन्होंने राजेश खन्ना के बारे में एक दिलचस्प बात बताई.(राजेश खन्ना को याद कर नम हुईं डिंपल और ट्विंकल की आंखें)उन्होंने कहा, "एक दफ़ा उनकी तबियत ठीक नहीं थी. घर के बाहर प्रेस वाले खड़े थे. काका जी बालकनी में जाने लगे. तो मैंने उनसे कहा कि आप शॉल ओढ़ लीजिए और मेरे सन ग्लासेस लगा लीजिए. इस पर उन्होंने मेरी तरफ़ मुड़कर देखा और कहा अब तुम मुझे सिखाओगी कि मुझे क्या करना है. उनके जैसा सुपरस्टार आज तक नहीं हुआ."अपने पसंदीदा को स्टार्स के बारे में उन्होंने कहा, "कमल हासन मुझे पसंद है. ऋषि कपूर मेरे सबसे पसंदीदा को स्टार हैं. मुझे सैफ़ अली ख़ान और बमन ईरानी भी पसंद हैं."डिंपल कपाड़िया साल 2001 में रिलीज़ हुई दिल चाहता है को अपने करियर की इस तीसरी पारी का अहम मोड़ मानती हैं.वो कहती हैं, "बहुत कमाल की फ़िल्म थी और सैफ़, आमिर और अक्षय के साथ बड़ा मज़ा आया."डिंपल मानती हैं कि मौजूदा दौर के फ़िल्मकार बेहद समझदार हैं और काफ़ी समझदारी से स्क्रिप्ट लिखते हैं जिस वजह से विविधतापूर्ण फ़िल्में देखने को मिलती हैं और उन जैसी उम्रदराज़ अभिनेत्री के लिए भी रोल लिखे जाते हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
मनोज कुमार ने कहा, "रीजनल सिनेमा ही ओरिजिनल सिनेमा है. हमें इन फ़िल्मों को बिल्कुल नज़रअंदाज़ नहीं करना चाहिए."मनोज कुमार ने ऑस्कर पुरस्कारों को ज़रूरत से ज़्यादा अहमियत देने पर भी अफ़सोस जताया.(रेखा ने किसके पैर छुए)मनोज कुमार ने कहा, "हमें ऑस्कर की दौड़ में अंधा नहीं होना चाहिए. बल्कि ऐसे अवॉर्ड बनाने चाहिए कि ख़ुद हॉलीवुड उसे जीतने के लिए तरसे."सेहत पूरी तरह से दुरुस्त ना होते हुए भी मनोज कुमार ने कार्यक्रम में शिरकत की. इसके अलावा यहां मनोज बाजपेई, सुभाष घई और प्रेम चोपड़ा जैसी हस्तियां भी पहुंची.इस समारोह के पहले दिन अमरीकी अभिनेत्री सूज़न सरेन्डन ने प्रेस वार्ता में कहा, "अमरीका विश्व का सबसे बड़ा वॉर और लड़ाई निर्यात केंद्र है. अगर मेरे बस में हो तो सबसे पहले मैं दुनिया भर में लड़ाई के हालातों को ख़त्म करने की दिशा में ही काम करूं."उन्होंने पूर्व अमरीकी राष्ट्रपति जॉर्ज बुश को निशाना बनाते हुए कहा, "बुश के दो कार्यकालों की वजह से अमरीका के आर्थिक हालात बेहद ख़राब हैं और जिसकी वजह से लोगों का ध्यान हिंसा और लड़ाई पर ज़्यादा जाने लगा है."(सागर किनारे फ़िल्मों का मेला)सूज़न का नाम ऑस्कर के लिए पांच बार नामांकित हुआ है और वो एक बार ऑस्कर अवार्ड जीत भी चुकी हैं .11 दिनों तक चलने वाले इस समारोह में देश-विदेश की कुल 326 फिल्में दिखाई जाएंगी लेकिन मैनेजमेंट पर दबाव पहले दिन से ही शुरू हो गया है.इन फिल्मों को दिखाने के लिए सात स्क्रीन की व्यवस्था की गई है फिर भी अपनी मनपसंद फ़िल्म देखने के लिए टिकट पाना आसान नहीं है.फ़िल्म प्रेमियों को लंबी लाइन और हाउसफ़ुल के बोर्ड मायूस कर रहे हैं.साथ ही लोगों को कार्यक्रमों की सूचना सामग्री हासिल करने के लिए भी ख़ासी मशक्कत करनी पड़ी. समारोह का प्रबंध संभाल रहे आयोजक अपने काम को करने में पूरी तरह से विफल नज़र आ रहे हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस बार ये दोनों कलाकार प्रकाश झा की फ़िल्म 'सत्याग्रह' में अपना जादू बिखेरने के लिए तैयार हैं.जल्द ही रिलीज़ होने वाली इस फ़िल्म में दोनों के बीच कुछ अंतरंग दृश्य भी फ़िल्माए गए हैं. इससे पहले दोनों के बीच ऐसे ही कुछ दृश्य साल 2006 में आई फ़िल्म 'ओंकारा' में भी थे. करीना के साथ अपनी इस केमिस्ट्री के बारे में अजय कहते हैं, ''करीना मेरी अच्छी दोस्त हैं, उनके साथ काम करने और ऐसे दृश्य फ़िल्माने में कोई परेशानी नहीं हुई.''हालंकि अजय कहते हैं कि इन दृश्यों में ऐसा भी कुछ नहीं है जितना कि लोग बात कर रहे हैं. वो कहते हैं, ''ये एक बेहद संतुलित फ़िल्म है. हां मेरे और करीना के बीच जो दृश्य हैं उनमें रोमांस है पर वो रोमांस काफी सच्चा है. असल ज़िंदगी में जिस तरह का रोमांस हम करते हैं, 'सत्याग्रह' में उसी तरह के रोमांस को दर्शाया गया है.''अजय के मुताबिक़ 'सत्याग्रह' भ्रष्टाचार के खिलाफ़ एक आवाज़ है. वो कहते हैं, ''हम सब एक तरह से उस भ्रष्टाचार का हिस्सा हैं. आज अपना काम निकालने के लिए लोग 100-200 रूपए देने से नहीं हिचकिचाते.''तो क्या खुद अजय ने भी कभी किसी को कोई रिश्वत दी है? इस सवाल के जवाब में वो कहते हैं, ''मैंने आज तक ऐसा नहीं किया. मगर ज़्यादातर लोग ऐसा करते हैं. मेरी कोशिश यही रहती है कि मैं ऐसा न करूं. 'गंगाजल' और 'सिंघम' जैसी अपनी फ़िल्मों की वजह से मैं अपने आप को थोड़ा और ज़िम्मेदार महसूस करता हूं.'''सत्याग्रह' प्रकाश झा के साथ अजय देवगन की पाँचवी फ़िल्म है. इन बीते सालों में अजय अपने और प्रकाश झा के साथ के बारे में कहते हैं, ''हमारी फ़िल्म 'दिल क्या करे' को 14 साल हो गए हैं. जैसा प्रकाश जी भी मानते हैं कि अब हमें एक-दूसरे को ज़्यादा कुछ समझाना नहीं पड़ता.''अपनी बात को पूरा करते हुए अजय आगे कहते है, ''आज तक हमने साथ में जो भी फ़िल्में की हैं वो सारी कामयाब रही हैं. वो हार्ड हिटिंग फ़िल्में रही हैं. असल में प्रकाश जी सीख गए हैं कि एक अच्छी कहानी को बिना डॉक्यूमेंटरी बनाए कैसे कहा जाए. जहां तक बात है 'सत्याग्रह' की तो ये एक कमर्शियल फ़िल्म होने के साथ-साथ एक आक्रामक फ़िल्म भी है.''अगर अजय की प्रकाश झा से दोस्ती गहरी है तो फ़िल्मकार रोहित शेट्टी भी तो अजय के अच्छे दोस्त है. रोहित की हाल ही में रिलीज़ हुई फ़िल्म 'चेन्नई एक्सप्रेस' को अगर छोड़ दें तो उनकी सभी फ़िल्मों में अजय की मुख्य भूमिका रही है. लेकिन 'चेन्नई एक्सप्रेस' में रोहित ने शाहरूख खान के साथ काम किया है.ये फ़िल्म बॉक्स ऑफिस पर ज़बरदस्त बिज़नेस कर रही है. अजय कहते हैं कि वो रोहित के लिए बेहद खुश हैं.अजय ने भले ही रोहित कि इस फ़िल्म में काम न किया हो लेकिन अजय और रोहित की जोड़ी 'सिंघम 2' के साथ जल्द ही लौटेगी. इस फ़िल्म के बारे में अजय कहते हैं, ''सिंघम 2 की स्क्रिप्ट पर हमने बहुत मेहनत की है और वो बहुत अच्छी नज़र आ रही है.''(बीबीसी हिन्दी के एंड्रॉएड ऐप के लिए आप यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
बीते कई हफ़्तों से टेलीविज़न की दुनिया में इस बारे में सुगबुगाहट जारी थी कि कपिल शर्मा का शो अब पुरानी रंगत छोड़ चुका है लेकिन अब इसकी तस्दीक हो गई है.कॉमेडी नाइट विद कपिल के प्रसारण समय पर दूसरे कार्यक्रम आने की वजह से तस्वीर काफ़ी साफ़ होती दिख रही है. 'गुत्थी को खोने का अफ़सोस नहीं'कपिल शर्मा की गिनती टेलीविज़न के सबसे सफ़ल सितारों में होती है. इसके पीछे उनके कॉमेडी शो की अपार सफ़लता है जिसने टीआरपी से लेकर बॉलीवुड सितारों के बीच प्रमोशन के चलन को बदल दिया. लेकिन बीते मार्च में सुनील ग्रोवर और उपासना सिंह के शो छोड़ने की वजह से कपिल की छवि को धक्का लगा था. और उसके बाद से अब तक ये कार्यक्रम अपनी पुरानी बुलंदी तक नहीं पहुंच सका.सोनी एंटरटेनमेंट नेटवर्क ने मीडिया को जारी अपने बयान में कहा है कि कपिल शर्मा की तबीयत खराब होने की वजह से हम इस शो को फ़िलहाल के लिए बंद कर रहे हैं. द कपिल शर्मा शो के बड़े सितारे जैसे गुत्थी और बुआ शो को अलविदा कह चुके हैं. ऐसे में कपिल शर्मा के फैंस उम्मीद कर सकते हैं कि कपिल जल्द ही अपने पुराने अंदाज़ में गुदगुदाने वाली कॉमेडी लेकर वापस आएंगे.लेकिन फिलहाल के लिए शो ऑफ़-एयर हो गया है.इससे पहले गुत्थी का किरदार निभाने वाले सुनील ग्रोवर ने शो छोड़ते हुए कहा था, "गुत्थी टीवी पर बहुत बड़ा किरदार बन गया था. लोग मुझे कहते थे कि इससे आगे तू क्या करेगा? हर चीज़ का समय होता है उस समय मैंने उस किरदार को जिया अब समय आगे बढ़ने का था. मुझे ख़ुशी है कि लोगों ने मुझे डॉक्टर मशहूर गुलाटी के रूप में अपनाया."लेकिन सुनील और कपिल के बीच हवाई जहाज में कथित झगड़े को लेकर आखिर तक स्थिति साफ़ नहीं हो सकी.कपिल शर्मा शो में बुआ का किरदार निभाने वाली उपासना सिंह ने कपिल का साथ छोड़ दिया है. ऐसी खबरें आ रही हैं कि उपासना सिंह ने कृष्णा अभिषेक का शो ड्रामा कंपनी में काम करना शुरू कर दिया है. मीडिया रिपोर्ट्स के मुताबिक, उपासना सिंह ने शो को छोड़ते हुए गर्व महसूस करने की बात कही थी. अजय देवगन की आगामी फ़िल्म के प्रचार के लिए कपिल शर्मा के सेट पर न पहुचने के बाद अफ़वाहों का बाजार गर्म हो गया था. हिंदुस्तान टाइम्स में छपी ख़बर के मुताबिक अजय देवगन ने कहा है, "कई बार शो कैंसल हो चुका है लेकिन ये खबर गलत है कि हम गुस्से में सेट से बाहर निकले. मुझे सच में नहीं पता कि क्या हुआ है. कपिल के न आने की वजह से हम सेट छोड़कर चले गए. वो दोस्त है और मैं उससे बात करूंगा कि क्या दिक्कत है."(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
अब तो जेम्स बॉन्ड का किरदार निभाने वाले हॉलीवुड अभिनेता डेनियल क्रैग को भी इस बारे में पता चल चुका है.शाहरुख जेम्स बॉन्ड के इतने दीवाने हैं कि उन्होंने मुंबई में अपनी नई फिल्म 'जब तक है जान' की प्रमोशन के दौरान इस फिल्म की अभिनेत्रियों अनुष्का शर्मा और कटरीना कैफ के साथ बॉन्ड स्टाइल में तस्वीरें खिचावाई.शाहरुख ने कहा, "मैं जेम्स बॉन्ड का हमेशा से बड़ा प्रशंसक रहा हूं. हमेशा से ये किरदार निभाना चाहता हूं.. लेकिन मुझे बताया गया कि में लड़कियों या बंदूकों के साथ उतना बेतकल्लुफ नहीं हूं."बतौर बॉन्ड अपनी तीसरी फिल्म 'स्काइफॉल' में दिखने वाले डेनियल क्रैग को शाहरुख खान में कोई कमी नहीं दिखती. उन्होंने 'मिड डे' अखबार से मजाकिया अंदाज में कहा, "अच्छा, मतलब मेरी नौकरी तो गई. शाहरुख खान को शुभकामनाएं."'जब तक है जान में' रोमांटिक किरदार निभाने वाले शाहरुख कहते हैं, "मैं चाहूँगा कि बॉन्ड फिल्में भारत में भी आए क्योकि यह एक बेहतरीन फ्रैंचाइज़ी है'.बॉन्ड पर अब तक 23 फिल्में बनी है जिन्होंने कुल मिलाकर पांच अरब डॉलर से भी ज्यादा की कमाई की है. 'जेम्स बॉन्ड' भले ही एक काल्पनिक जासूस है लेकिन इनके किस्से 1962 से लेकर अब तक सिनेमा का हिस्सा बने हुए है. जेम्स बॉन्ड की नई फिल्म 'स्काइफॉल' ब्रिटेन में धूम मचाने के बाद इस हफ्ते भारतीय सिनेमा घरों में आएगी.इस बीच 1973 से 1985 के बीच बनी फिल्मों में जेम्स बॉन्ड का किरदार निभा चुके अभिनेता रॉजर मूर मानते हैं कि इस जासूसी किरदार को निभाने के लिए डेनियल क्रैग बेहतरीन अभिनेता हैं.खैर, शाहरुख़ बॉन्ड तो जब बनेंगे तब बनेंगे लेकिन फिलहाल तो उनकी फिल्म 'जब तक है जान' रिलीज़ के लिए तैयार है. ये फिल्म 13 नवंबर सिनेमाघरों में आ रही है.क्या यह फिल्म 100 करोड़ का कारोबार करेगी? इस पर शाहरुख खान ने कहा, "यश जी ने यह फिल्म दिल से बनाई है कारोबार को सोच कर नहीं."हाल ही में यश चोपड़ा का निधन हुआ है.
__________________________
28 साल पहले फ़िल्म 'मैंने प्यार किया' की भाग्यश्री और आज की भाग्यश्री में ज़मीन-आसमान का अंतर आ चुका है. तब समाज के संकुचित दृष्टिकोण से भाग्यश्री सूरज बड़जात्या की फ़िल्म की 'आदर्श हीरोइन थीं.'  आज वो ग्लैमरस दिखाई देती हैं जो शायद कंज़रवेटिव दृष्टिकोण को न भाए.पहले बोल्ड अदाकारी, अब बोल्ड डायरेक्शन की ओरराखी पर क्या किया सुषमा, प्रियंका, मल्लिका नेखुद में आए इस बदलाव के बारे में भाग्यश्री कहती हैं, "मुझ में पहले आत्मविश्वास की कमी थी. औरत उम्र बढ़ने के साथ और निखरती है और कॉन्फिडेंट होती है. मेरे साथ भी ठीक वैसा ही हुआ."उन्होंने बताया, "उम्र का एक ख़ास पड़ाव पार करने के बाद जब आप अपनी ज़िंदगी में ढल चुके होते हैं, खुद के साथ और अपने आसपास के लोगों के साथ भी, तब आप कॉन्फिडेंट महसूस करने लगते हैं."वह कहती हैं, "पढ़ाई करने का अपना सपना मैंने पूरा किया. अब मैं एक न्यूट्रिशियनिस्ट हूं. मैंने स्टैनफोर्ड से भी पढ़ाई कर ली है."जब डिंपल ने लड़के का कॉलर पकड़ा, गालियां दींशास्त्रीय और लोक संगीत की जुगलबंदी एसडी बर्मन'मैंने प्यार किया' सलमान ख़ान की पहली और भाग्यश्री की इकलौती हिट फ़िल्म रही. सलमान के साथ उनकी केमिस्ट्री काफी पसंद की गई. इस फ़िल्म से सलमान बॉलीवुड के सबसे ऊंचे मुकाम पर पहुंचे. लेकिन भाग्यश्री ने शादी कर परिवार को अहमियत दी. वो कहती हैं कि अगर उन्होंने अपना फ़िल्मी करियर जारी रखा होता तो ज़िंदगी बहुत अलग होती.'अक्षय को नेशनल नहीं नेशनलिज्म अवॉर्ड मिला'मुंबई की दीवारों पर टंगे अमिताभ और राजेश खन्नाउन्होंने बताया, "मैंने बहुत कुछ छोड़ दिया. मैं बहुत कुछ कर सकती थी. बहुत से टैलेंटेड लोगों के साथ काम कर सकती थी." भाग्यश्री कहती हैं, "लेकिन मैंने एक निर्णय लिया और उस पर कायम रही. अगर मैं फ़िल्में चुनती तो लाइफ बहुत अलग होती."फ़िल्म 'मैंने प्यार किया' के बाद भाग्यश्री ने फ़िल्में तो कीं, लेकिन सिर्फ पति हिमालय के साथ. हालांकि वो कहती हैं कि उन्हें दूसरे एक्टर्स के साथ फ़िल्में करने से परहेज़ नहीं था. लेकिन वो रोमांटिक सीन्स में सिर्फ अपने पति के साथ ही कम्फर्टेबल थीं. भाग्यश्री का कहना है, "मैंने कभी कोशिश नहीं की इस बात को नकारने की. तो शायद उस वजह से यही बात रह गई. और इतने सालों के बाद भी लोग मुझसे यही सवाल पूछते हैं."बड़े बैनर्स को टक्कर देता 'हिम्मतवाला' किसने तैयार किया करण जौहर के बच्चों का कमरा?'मैंने प्यार किया' में भाग्यश्री की वजह से कई सीन्स बदले गए, ये बात सलमान ख़ान खुले तौर पर कह चुके हैं. हालांकि भाग्यश्री का कहना है कि सिर्फ एक सीन था जिसे करने में उन्हें असहजता महसूस हुई.उन्होंने बताया, "एक सीन था जिसमें मुझे भागकर सलमान की बाहों में जाना था. आजकल की जेनेरेशन शायद ये सुनकर हंस पड़े लेकिन ये मेरे लिए पहली बार था जब मैं किसी पुरुष के गले लगी."जब माधुरी, जूही की रीमेक फ़िल्में रहीं फ़्लॉपहॉलीवुड फिल्म जिसने ऑस्कर में रचा इतिहासवो कहती हैं, "मैं बहुत कन्ज़रवेटिव थी. इस सीन से मैं इतना परेशान हुई कि सेट पर ही रो पड़ी. सलमान और सूरज जी ने इसे सुलझाने की कोशिश भी की, लेकिन मैं जानती थी कि उस सीन को किसी और तरह से फ़िल्माया नहीं जा सकता. खुद को काफी कन्विंस करने के बाद मैंने शूट पूरा किया."भाग्यश्री जहां आज शादीशुदा ज़िंदगी में परिवार और चार बच्चों के साथ खुशहाल हैं, वहीं उनके पहले को-स्टार सलमान ख़ान अब तक बैचलर लाइफ का लुत्फ उठा रहे हैं. सलमान के शादी करने के सवाल पर भाग्यश्री कहती हैं, "शादी का पता नहीं लेकिन सलमान बच्चों के साथ बहुत घुलमिल जाते हैं. वो बच्चों का बहुत ख़याल रखते हैं. जब भी उनके खुद के बच्चों होंगे, वो एक अच्छे पिता साबित होंगे."भाग्यश्री खुद अब फ़िल्मों में ज़्यादा नज़र नहीं आती लेकिन उनका बेटा अभिमन्यु दसानी जल्द ही फ़िल्मों में आगाज़ करने जा रहे हैं. अभिमन्यु अनुराग कश्यप की अगली फ़िल्म में काम कर रहे हैं.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
ये कहना है एआईबी के तन्मय भट्ट का. वो बात कर रहे हैं उस वीडियो की जिसमें अभिनेत्री अलिया भट्ट ख़ुद का ही मज़ाक बनाते नज़र आईं.और तो और इस वीडियो में महेश भट्ट, अर्जुन कपूर, करन जौहर और परिणीति चोपड़ा भी हैं.पर इन सबको किस तरह मनाया गया और इसे बनाने का ख़्याल उन्हें कैसे आया?तन्मय बताते हैं, "अलिया हमारी बहुत अच्छी दोस्त है और उनके साथ हमने पहले भी एक वीडियो बनाया हुआ था."वो कहते हैं, "जब इंटरनेट पर आलिया पर जोक्स कसे जा रहे थे तो हमने उसे फ़ोन किया और आलिया को बताया कि एक 'ब्रेन जिम' का आइडिया है, क्या तुम्हें लगता है कि हम इस पर जोक्स वाला एक वीडियो बना सकते हैं? तो उन्होंने फ़ौरन कहा कि तुम्हें ये करना चाहिए."वो कहते हैं, "अलिया एक बार राज़ी हो गईं फिर हमने करन जौहर को अपने इस वीडियो के बारे में बताया और उन्होंने इसके लिए फ़ौरन हां कर दी. अर्जुन कपूर और परिणीति ने हमारा काम पहले देखा हुआ था तो उन्होंने भी अपनी रज़ामंदी दे दी. इस तरह हमने ये वीडियो सात दिनों में बना दिया."तन्मय ने बताया,"हम अलिया के घर गए ये बताने के लिए, कि हम इसे कैसे करेंगे, तो हमने स्क्रिप्ट में काफ़ी सारे कैमियोज़ लिखे थे सबके साथ जिसमें महेश भट्ट साहब भी थे. तो अलिया ने जाकर महेश भट्ट साहब को कहा कि इन लोगों ने आपके साथ भी एक कैमियो लिखा है.""भट्ट साहब हमें बहुत पसंद करते हैं तो उन्होंने हमसे कहा सुनाओ भी क्या करवाना चाहते हो हमसे? हमने उन्हें बताया और उन्हें सुनकर काफ़ी मज़ा आया और बस वो मान गए."(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बिज़नेस रेटिंग:3राजकुमार संतोषी द्वारा निर्देशित फ़िल्म 'फटा पोस्टर निकला हीरो' एक युवा लड़के की कहानी है जो हीरो बनने के सपने देखता है.उसकी माँ सावित्री देवी (पद्मिनी कोल्हापुरी) ऑटोरिक्शा चलाती हैं और चाहती हैं कि उनकी बेटा ईमानदार पुलिस अफ़सर बने.सावित्री के पति, यशवंत राय (मुकेश तिवारी) भ्रष्ट पुलिस अफ़सर होते हैं, जिनकी एक कार दुर्घटना में मौत हो जाती है. उस समय वो अवैध तरीके से मिली संपत्ति लेकर, अपनी बीवी और नवजात बच्चे विश्वास को छोड़कर भाग रहे थे.विश्वास को मुंबई के पुलिस विभाग से इंटरव्यू का बुलावा आता है. लेकिन वह फ़िल्म इंडस्ट्री में मौके की तलाश रहा होता है. वह फ़िल्मी दुनिया के लिए अपना संघर्ष शुरू कर देता है.एक दिन जब वह पुलिस की वर्दी में घूम रहा होता है, उसकी मुलाकात सामाजिक कार्यकर्ता काजल (इलीना डीक्रूज़) से होती है, जो उसे भूल से पुलिस अफ़सर समझ लेती है.यह बात तेज़ी से फैलती है. ग़लती से विश्वास की फ़ोटो अख़बार में छप जाती है. उसके बाद क्या होता है? क्या अंत में विश्वास राव फ़िल्मी हीरो बनता है या पुलिस अफ़सर?राजकुमार संतोषी के फ़िल्म की कहानी साधारण है. फ़िल्म का स्क्रीन प्ले भी सामान्य है. लेकिन फ़िल्म के कुछ दृश्य मनोरंजक हैं और दर्शको को हंसी से लोटपोट कर देंगे.इंटरवल से पहले फ़िल्म काफी मनोरंजक है. कुछ दृश्यों को तो दर्शकों के लिए पचा पाना मुश्कल हो जाता है.विश्वास और काजल के बीच रोमांटिक दृश्यों की कमी स्क्रीन प्ले की कमी को दर्शाता है. फ़िल्म की पटकथा 1980 के फ़िल्मों सरीखी लगती है.यह फ़िल्म कई मायने में अच्छी है. फ़िल्म में कॉमेडी के अनेक दृश्य है जो दर्शकों को हँसने पर मजबूर कर देंगे. फ़िल्म का भावनात्मक पक्ष ठीक है.फ़िल्म के दृश्य दर्शकों को हँसाते तो हैं लेकिन अगर वे और असरदार होते तो दर्शकों की आँखों में आंसू भी ला सकते थे.फ़िल्म का क्लाइमेक्स अच्छा है. राजकुमार संतोषी के लिखे संवाद रोचक हैं.शाहिद कपूर का अभिनय शानदार है. फ़िल्म में उनके भावनात्मक दृश्यों की टाइमिंग बड़ी अच्छी है. भावनात्मक दृश्यों में उनको देखना अच्छा लगेगा. जहाँ तक उनके डांस की बात है, वो कठिन डांस नंबर 'अगल बगल' में भी अच्छा प्रभाव छोड़ते हैं.उनके कदमों और चेहरे के भावों में अच्छा तालमेल नज़र आता है. इलीना डीक्रूज़ की भूमिका भले छोटी है लेकिन वो इसमें फिट बैठती हैं.पद्मिनी कोल्हापुरी ने सावित्री की भूमिका बहुत अच्छे से की है. उनके अभिनय में आत्मविश्वास झलकता है.मुकेश तिवारी का अभिनय भी काफी अच्छा है. दर्शन जरीवाला भी अपनी भूमिका के साथ पूरा न्याय करते हैं.सौरभ शुक्ला, जाकिर हुसैन और संजय मिश्रा ने अपनी भूमिकाएं अच्छे से निभाई है. टीनू आनंद और नीर वोरा का गेस्ट अपीयरेंस अद्भुत है.सलमान ख़ान कॉमिक सीन के माध्यम से अच्छी स्टॉर वैल्यू जोड़ते हैं. नरगिस फ़करी ने फ़िल्म के एक गाने में काफ़ी अच्छा डांस किया है.राजकुमार संतोषी का निर्देशन बेहतरीन है. वो साधारण स्क्रिप्ट के बावजूद दर्शकों का मनोरंजन करने और उनको फ़िल्म से जोड़ने में सफल होते हैं.प्रीतम चक्रवर्ती का संगीत बहुत अच्छा है. फ़िल्म का एक गाना 'अगल बगल' हिट है और बोस्को-सीज़र की प्रस्तुति अद्भुद है.इस फ़िल्म का 'धतिंग नाच' वाला गाना और उसकी केरियोग्राफी काफी अच्छी है.इस फ़िल्म में 'मैं रंग शर्बतों का' वाला गाना भी काफी अच्छा है. अमिताभ भट्टाचार्य और इरशाद कामिल के गीत अच्छे हैं.राजू सिंह का पार्श्व संगीत फ़िल्म के कॉमिक दृश्यों को सपोर्ट करते हैं.कनल कन्नन और टीनू वर्मा के ऐक्शन दृश्य अपील करने वाले हैं. संदीप सुवर्णा के सेट ठीक हैं.फ़िल्म 'फटा पोस्टर और निकला हीरो' बेहद मनोरंजक है. यह दर्शकों के साथ-साथ अपने वितरकों को भी हँसाएगी.मल्टीप्लेक्स की बजाय सिंगल स्क्रीन सिनेमा हॉल्स में इसका प्रदर्शन अच्छा रहेगा.(बीबीसी हिन्दी के क्लिक करें एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
रणबीर कहते हैं, ''मैं मुख्य कलाकार और सह-कलाकार जैसी बातों में यकीन नहीं रखता. अगर ऐसा ही होता तो मैं 'राजनीति' क्यों करता. अगर कहानी अच्छी है और मुझे जो किरदार ऑफर किया जा रहा है उसमें दम है तो मैं वो ज़रूर करूंगा.''मुंबई में अपनी फिल्म 'बर्फी' की डीवीडी लॉच करते हुए रणबीर मीडिया से मुखातिब हुए. 'बर्फी' रिलीज़ होने के बाद से लेकर भारत की ओर से ऑस्कर पुरस्कारों के लिए भेजे जाने तक विवादों में ही रही है.फिल्म पर विदेशी फिल्मों से दृश्य चोरी करने के आरोप भी लगे. तो इस बात पर रणबीर की क्या राय है?रणबीर कहते हैं, ''जिसको जो कहना है वो तो कहेगा ही. हमारे लिए तो ये एक 'फर्स्ट-क्लास' फिल्म है. दर्शकों का पूरा प्यार मिला है फिल्म को. फिल्म को हमने बहुत सच्चाई से बनाया है. मुझे पूरी उम्मीद है कि ये फिल्म दुनिया के हर कोने में बैठे दर्शकों को छुएगी. ये फिल्म एक खुशनुमा फिल्म है.''रणबीर तो ये भी उम्मीद लगाए बैठे हैं कि ऑस्कर कमेटी को थोड़ी बुद्धि आए और वो 'बर्फी' का चयन करे.रणबीर कहते हैं, ''अभी तो 'बर्फी' को सिर्फ भारत ने ऑस्कर में भेजा है. अभी तो ऑस्कर की आखिरी पांच की सूची में आना बाकी है. लम्बा रास्ता है. मैं तो दुआ मांग रहा हूँ कि ऑस्कर वालों को थोड़ी बहुत अक्कल आए और वो हमारी फिल्म को चुन लें.''अगले साल 5 जनवरी को 85वें ऑस्कर पुरस्कारों की नामांकन सूची जारी की जाएगी.
__________________________
फ़िल्म 2012 में शूट की गई थी लेकिन आर्थिक तंगी की वजह से तब रिलीज़ नहीं हो पाई. फ़िल्म में राजेश खन्ना ने एक अंडरवर्ल्ड डॉन की भूमिका निभाई है.हालांकि फ़िल्म को प्रमोट करने में राजेश खन्ना की पत्नी डिंपल कपाडिया और अक्षय कुमार कोई दिलचस्पी नहीं दिखा रहे हैं.लेकिन काका की क़रीबी दोस्त अनीता आडवाणी ज़रूर इसका प्रचार कर रही हैं.फ़िल्म 'किक' के प्रचार के लिए सलमान ख़ान ने सिटी टूर का आयडिया छोड़ दिया है. इससे पहले सलमान अपनी हर फ़िल्म के प्रचार के लिए अलग-अलग शहर जाते थे. लेकिन इस बार ऐसा नहीं होगा.सलमान ख़ान का कहना है कि उनके प्रमोशन के दौरान प्रशंसकों की भारी भीड़ इकट्ठा हो जाती है और कई बार भगदड़ भी मच जाती है जिससे पुलिस को लाठीचार्ज करना पड़ता है. वो ऐसी स्थिति बनते नहीं देखना चाहते.'किक', 25 जुलाई को रिलीज़ हो रही है.टाइगर श्रॉफ़ के साथ फ़िल्म 'हीरोपंती' से बॉलीवुड करियर की शुरुआत करने वाली कृति सैनॉन पर घमंडी होने के आरोप लगातार लग रहे हैं.तमाम मीडिया इवेंट्स में उनके कथित नख़रों पर पत्रकारों ने आपत्ति जताई है.इस पर कृति का कहना है, "मैं बॉलीवुड में सिर्फ़ एक फ़िल्म पुरानी हूं. मेरे पास घमंडी होने की कोई वजह ही नहीं है. हो सकता है कभी व्यस्तता की वजह से मैं मीडिया को टाइम ना दे पाई हूं. लेकिन इसका ये मतलब नहीं कि मैं घमंडी ही हूं."कृति इन दिनों अक्षय कुमार के साथ फ़िल्म 'सिंह इज़ ब्लिंग' में काम कर रही हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पढ़िए: 'मदर इंडिया' पर विद्या बालनइससे पहले शाहरुख खान ने अमिताभ की 'डॉन' और ऋतिक रोशन ने 'अग्निपथ' के रीमेक में काम किया था. 'ज़ंजीर' के रीमेक की शूटिंग चल रही है. 'दो और दो पांच', 'सत्ते पे सत्ता' और 'दीवार' के रीमेक खरीदे जाने की बात चल रही है.हाल के सालों में बॉलीवुड में कई पुरानी फ़िल्मों के रीमेक बने हैं, लेकिन रीमेक के इस बाज़ार में सबसे ज़्यादा मांग अमिताभ बच्चन की फ़िल्में की है. भला ऐसा क्यों ?'अग्निपथ' का रीमेक बनाने वाले निर्देशक करण मल्होत्रा कहते हैं, "अमिताभ बच्चन भारत के सबसे बड़े सितारे हैं. हम सभी लोग उन्हें देखकर बड़े हुए हैं. हर कोई ख़ुद को उनसे जोड़ सकता है. इस वजह से उनकी फ़िल्मों के रीमेक की सबसे ज़्यादा मांग होती है."पढ़िए: क्या 'हिम्मतवाला' से बनीं श्रीदेवी स्टारअमिताभ के क़रीबी दोस्त और 1978 की उनकी सुपरहिट फ़िल्म 'डॉन' के निर्देशक चंद्रा बारोट कहते हैं, "अमिताभ पिछले 40 साल से लोगों से जुड़े हुए हैं. उन्होंने हर दौर में अपने आपको ढाला हुआ है. हर पीढ़ी का दर्शक उनसे जुड़ा हुआ है. बाकी सितारों के साथ ये बात नहीं है. इसलिए अमित की फ़िल्मों के रीमेक में हर किसी की दिलचस्पी होती है."पढ़िए: आवारा की 'रीमेक''आखिरी रास्ता' और 'अंधा कानून' के रीमेक अधिकार ख़रीदने वाली पैन इंडिया कंपनी के पास अमिताभ बच्चन की कई फ़िल्मों के वीडियो अधिकार हैं जिन्हें वो कई सैटेलाइट चैनलों को बेचती है.पैन इंडिया के सीएमडी जयंतीलाल गाढा कहते हैं, "अमित जी की फ़िल्में जितनी बार भी टीवी पर दिखाई जाती हैं उन्हें ज़बरदस्त प्रतिक्रिया मिलती है. टीवी चैनलों के लिए वो हमेशा फ़ायदे का सौदा साबित होती हैं. अमिताभ बच्चन नाम, इतना बड़ा ब्रांड है कि हर कोई इससे जुड़ना चाहता है. इसलिए वो रीमेक के बाज़ार के भी शहंशाह हैं."करण मल्होत्रा भी इस बात से इत्तेफ़ाक़ रखते हैं. 

पढ़िए: 'अग्निपथ' के रीमेक पर करण जौहर)वो कहते हैं, "टीवी पर हम उनकी वो फ़िल्में देखकर भी भरपूर लुत्फ़ उठाते हैं जो उस दौर में सफल नहीं रहीं. 'तूफ़ान' और 'जादूगर' जैसी फिल्मों को देखते हैं और फिर उनकी कॉपी करते हैं. किसी भी प्रोड्यूसर से आप रीमेक की बात करो और सिर्फ अमिताभ की फ़िल्म का नाम बस ले लो. वो फ़ौरन तैयार हो जाता है."हालांकि फ़िल्मकार मानते हैं कि अमिताभ की फ़िल्मों के 

रीमेक बनाते वक़्त इस बात का ख़्याल रखना ज़रूरी है कि नई फ़िल्म में हीरो के किरदार को थोड़ा बदल दिया जाए. वरना लोग उसे अमिताभ के किरदार से तुलना के तौर पर देखेंगे और ये बात नई फ़िल्म के लिए हानिकारक साबित होगी.करण मल्होत्रा कहते हैं, "मेरे लिए पुरानी 'अग्निपथ' के अमिताभ भगवान की तरह थे. वो 'लार्जर दैन लाइफ' किरदार थे. वहीं मैंने अपनी 'अग्निपथ' में उस किरदार को थोड़ा अंडरडॉग बनाया, जिसे ऋतिक ने निभाया. मेरी 'अग्निपथ' का विजय दीनानाथ चौहान मेरा दोस्त था."हालांकि अमिताभ की हर फ़िल्म का रीमेक कामयाब हो, ऐसा भी नहीं है. 

पढ़िए: दूसरी पारी में ऋषि कपूरख़ुद अमिताभ बच्चन ने अपनी ही सुपरहिट फिल्म 'शोले' के रीमेक में काम किया था, जिसका निर्देशन रामगोपाल वर्मा ने किया था. फ़िल्म का नाम था 'रामगोपाल वर्मा की आग' और ये बॉक्स ऑफिस पर बुरी तरह नाकाम रही.चंद्रा बारोट मानते हैं कि फ़िल्म चाहे किसी की भी हो, रीमेक उन्हीं फ़िल्मों का बनना चाहिए जो लोगों के दिमाग़ में बसी हों.लेकिन कई फ़िल्मकारों और विशेषज्ञों का मानना है कि भले ही रीमेक ज़्यादा अच्छा व्यवसाय करें लेकिन लोग कुछ समय बाद पुरानी फ़िल्मों को ही याद रखते हैं.(बीबीसी हिंदी के 

एंड्रॉएड ऐप के लिए आप 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
ऐसे में शायद ही किसी को ये ख्याल आता होगा कि वो कौन सी फिल्म थी जिसने सबसे पहले बेहतरीन फिल्म का ऑस्कर पुरस्कार अपने नाम किया था.इस फिल्म का नाम था 'विंग्स' जो एक मूक फिल्म थी और 1927 में आई थी.फिल्मों के इतिहास पर नजर रखने वालों का कहना है कि विंग्स न सिर्फ सर्वश्रेष्ठ फिल्म का ऑस्कर जीतने वाली पहली फिल्म थी बल्कि ये अकेली मूक फिल्म थी जिसे ये उपलब्धि हासिल हुई.हॉलीवुड के रूजवेल्ट होटल में जब 1929 में पहले ऑस्कर पुरस्कारों का आयोजन किया गया था तो विंग्स को सबसे अहम यानी बेहतरीन फिल्म का ऑस्कर मिला था. ये वो समय था जब बोलने वाली फिल्में मूक फिल्मों को हाशिए पर डालने लगी थीं.विंग्स ऐसे दो दोस्तों की कहानी थी जो प्रथम विश्व युद्ध के दौरान फाइटर पायलट बनते हैं. इस फिल्म में क्लारा बो, चार्ल्स 'बड़ी' रोजर और रिचर्ड एरलन ने काम किया था.ये फिल्म कई वजहों से काबिले जिक्र है. इनमें न सिर्फ हवाई लड़ाई को दिखाया गया था बल्कि क्लारा बो का एक अर्धनग्न दृश्य भी था. इसमें पैरिस के एक बार में शराब पीने का दृश्य था और पुरूषों के बीच चुंबन भी.एकेडमी ऑफ मोशन पिक्चर आर्ट्स एंड साइसेंस में शैक्षिक कार्यक्रम के निदेशक रैंडी हाबरकैंप कहते हैं, “विंग्स बेशक उस जमाने की स्टार वॉर्स, टाइटैनिक या अवतार थी.”वो बताते हैं, “ये उस वक्त जबरदस्त कामयाब हुई थी. इसमें उस दौर की अत्याधुनिक तकनीकों का इस्तेमाल किया गया था. मूक फिल्मों के दौर की समाप्ति के वक्त फिल्माई गई ये फिल्म सभी बड़े शहरों में पर्दे के पीछे लाइव साउंड इफेक्ट्स के साथ रिलीज की गई थी.”अपनी इन्हीं खासियतों के चलते शायद विंग्स सर्वश्रेष्ठ फिल्म ऑस्कर जीतने वाली पहली फिल्म बनी.
__________________________
बोल यानी आवाज़ उठाना....आवाज़ उन पुराने रिवाज़ों के ख़िलाफ़ जिनके बोझ तले ख्वाहिशें दम तोड़ देती हैं, आवाज़ उन रस्मों के ख़िलाफ़ जो नई सोच, नए सपनों को पनपने नहीं देती, आवाज़ उन घुटन भरी मान्यताओं के ख़िलाफ़ जो इंसान को इंसान नहीं समझती.कुछ ऐसे ही एहसास लिए पाकिस्तान की नई फ़िल्म आई है और नाम है 'बोल' जो भारत में भी रिलीज़ हुई है.निर्देशक शोएब मंसूर की इस फ़िल्म में ऐसे मुद्दों को उठाया गया है जिनपर बात करना पाकिस्तान के कई हिस्सों में वर्जित माना जाता है जैसे-  महिलाओं के अधिकार, हिजड़ों की दशा, भ्रष्टाचार और पुरुष प्रधान समाज. हैरानी की बात नहीं कि ये फ़िल्म काफ़ी चर्चा में है.कहा जाता है कि पाकिस्तानी समाज के लिए ये फ़िल्म इतनी बोल्ड है कि फ़िल्म की वेबसाइट पर लिखा है- ‘फ़िल्म इतनी बोल्ड है कि कुछ लोगों को ये कुबूल करने में भी मुश्किल होगा कि उन्होंने ये फ़िल्म देखी है.’ इससे पहले शोएब मंसूर ने नसीरुद्दीन शाह अभिनित ‘ख़ुदा के लिए’ बनाई थी जिसे पाकिस्तान और भारत में काफ़ी सराहना मिली थी.बोल में फ़िल्म में मुख्य भूमिका निभाई है पाकिस्तानी टीवी कलाकार हुमैमा मलिक ने. वे ज़ैनब नाम की ऐसी लड़की के रोल में है जो अपने परिवार में बहुत कुछ ग़लत होते हुए देखती है और अंतत इसके ख़िलाफ़ बोलती है.हुमैमा बताती हैं, “ज़ैनब फ़िल्म में अपने परिवार के लिए आवाज़ उठाती है. मैं चाहती हूँ कि सारी पाकिस्तानी औरतें ऐसी हों. हमारी संस्कृति औरतों को बहुत करने की इजाज़त नहीं देता. लेकिन इस संस्कृति को बनाया भी तो हमने ही है. औरतों को कई चीज़ों की मनाही है पर क़ुरान पढ़ें तो उसमें ऐसी कई चीज़ें का ज़िक्र तक नहीं है. ये पुरुष प्रधान समाज है लेकिन हम सारी ज़िंदगी इसी तरह नहीं गुज़ार सकते.”बोल कि लब आज़ाद हैं तेरे चरमपंथ के मुद्दे को उठाती शोएब मंसूर की पिछली फ़िल्म ख़ुदा के लिए जब आई थी तो उन्हें रुढ़िवादी ताकतों का ख़ासा विरोध झेलना पड़ा था. इस बार वे मीडिया से दूर ही रहे हैं. जो उन्हें बोलना है वे फ़िल्म के ज़रिए ही बोल रहे हैं.वे सिर्फ़ इतना कहते हैं, “पाकिस्तान जैसे समाज में औरत या हिजड़ा बनकर पैदा होना...इस विचार से ही मुझे डर लगता है...ये त्रासदी है कि धर्म का अर्थ और इसके मायने महिलाओं से शुरु होकर महिलाओं पर ही ख़त्म हो जाते हैं. अगर शहरों की पढ़ी-लिखी अमीर वर्ग की पाँच फ़ीसदी महिलाओं को छोड़ दें तो समाज के लिए बाकी 95 फ़ीसदी महिलाएँ किसी जंग के मैदान की तरह हैं जहाँ हम धर्म की पुरानी मान्यताओं को आगे बढ़ाने का काम करते हैं.”फ़िल्म में अहम भूमिका निभाने वाले गायक-अभिनेता आतिफ़ असलम कहते हैं कि फ़िल्म साइन करते समय उनके मन में शंका था कि ये फ़िल्म विवादित हो सकती है.आतिफ़ कहते हैं, "मेरे मन में शक़ था. लेकिन शोएब साहब ने मुझसे कहा कि अगर आप जैसे लोग रोल नहीं करेंगे तो कौन करेगा. फिर मुझे अपनी ज़िम्मेदारी का एहसास हुआ."पिछले कई दशकों से ख़राब दौर से गुज़र रही पाकिस्तानी फ़िल्म इंडस्ट्री में इस फ़िल्म ने कमाई के सारे पिछले रिकॉर्ड तोड़ दिए हैं.कहने को तो ये केवल एक फ़िल्म है लेकिन पाकिस्तानी समाज के आईने के रूप में ये कई अहम सवालों की ओर ध्यान ज़रूर खींचती है. बकौल आतिफ़ फ़िल्म बोल बहुत से सहमे हुए होठों को ज़ुबा देगी.यहाँ फ़ैज़ अहमद फ़ैज के ये बोल याद आते हैंबोल के लब आज़ाद हैं तेरे  बोल ज़बाँ अब तक तेरी है  तेरा सुतवाँ जिस्म है तेरा  बोल कि जां अब तक तेरी है
__________________________
हाल ही में शाहिद कपूर ने उसी हाउसिंग सोसायटी में एक फ़्लैट ख़रीदा है जहां विद्या बालन रहती हैं.(

सबसे बड़ा ख़ान मेरे साथ है: विद्या बालन)इस फ़्लैट की कीमत 32 करोड़ रुपए बताई जा रही है. फ़िलहाल इस फ़्लैट की मरम्मत चल रही है.विद्या ने 'कॉफ़ी विद करण' के पिछले संस्करण में शाहिद के बारे में पूछे गए सवालों के जवाब देने से मना कर किया था.इस साल जून में फ़िल्म अभिनेत्री कंगना रानाउत अपनी पढ़ाई पूरी करने न्यूयॉर्क जाने वाली हैं.कंगना ने न्यूयॉर्क के एक फ़िल्म स्कूल में स्क्रीनप्ले यानी पटकथा लेखन के कोर्स में दाखिला लिया हुआ है.(

जो कोई नहीं कर सकता, मैं कर सकती हूं: कंगना)कंगना कहती हैं, "फ़िल्म 'तनु वेड्स मनु' के सीक्वल से पहले मैं ये कोर्स ख़त्म करना चाहती हूं."कंगना का मानना है कि न्यूयॉर्क जैसे बड़े शहर में लोग बॉलीवुड सेलिब्रिटीज़ को नहीं जानते और वहां वो आम इंसान की तरह रह पाएंगी.डेविड धवन की फ़िल्म 'मैं तेरा हीरो' को समीक्षकों से तो ज़्यादा तारीफ़ नहीं मिली लेकिन दर्शकों को ये फ़िल्म भा रही है.फ़िल्म ने बॉक्स ऑफिस पर अच्छी कमाई कर फ़िल्म निर्माता एकता कपूर का दिल जीत लिया है.(

एकता को लेकर चल पड़े वरुण)अब ऐसी ख़बरें आ रहीं हैं कि एकता का प्रोडक्शन हाउस बालाजी टेलीफिल्म्स वरुण धवन के साथ तीन फिल्मों की डील साइन करना चाहता है.बॉलीवुड में अभी तक सिर्फ़ यशराज प्रोडक्शन ही अपने कलाकारों के साथ ऐसी डील साइन करता था पर अब लगता है कि एकता भी इस लीग में शामिल होना चाहती हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
फ़िल्म का प्रीमियर लंदन में करने के फ़ैसले को मणि रत्नम सही मानते हैं.वो कहते हैं, “मैं मानता हूं कि भारतीय फ़िल्मों को बाकी दुनिया के सामने पेश करने के लिए लंदन सही जगह है.”मणि रत्नम के साथ ही फ़िल्म के मुख्य कलाकार अभिषेक बच्चन, ऐश्वर्या राय बच्चन और विक्रम ने भी प्रीमियर में हिस्सा लिया.इस मौक़े पर अमिताभ बच्चन भी मौजूद थे. अमिताभ बच्चन ने कहा, “अपने बेटे और बहू के इस ख़ास दिन पर मौजूद रहना हमारे लिए बहुत ही गर्व की बात है.”फ़िल्म के प्रीमियर पर शाहरुख़ ख़ान और गुरिंदर चड्ढा भी मौजूद थे.प्रीमियर से पहले रावण की कास्ट से बीबीसी एशियन नेटवर्क ने एक ख़ास बातचीत की.  इससे पहले भी अभिषेक और ऐश्वर्या ‘ढाई अक्षर प्रेम के’, ‘कुछ न कहो’ और ‘गुरु’ में एक साथ काम कर चुके हैं.ये तीनों ही फ़िल्में इन दोनो की शादी से पहले की हैं, जबकि ‘रावण’ में अभिषेक और ऐश्वर्या ने शादी के बाद पहली बार एक साथ काम किया है.ये पूछे जाने पर कि शादी के बाद एक साथ फ़िल्म करने का अनुभव कैसा था, ऐश्वर्या ने कहा, “हमसे अक्सर ये सवाल पूछा जाता है. हमारे लिए ये फ़र्क बताना बहुत मुश्किल है. हमने शादी के पहले भी एक साथ काम किया है इसलिए हम नहीं कह सकते कि शादी के बाद पहली बार एक साथ कैमरे के सामने कैसा महसूस हुआ. ये बात व्यक्तिगत रिश्तों के बारे में नहीं है.”फ़िल्म हिंदी और तमिल में बनाई गई है. निर्देशक मणि रत्नम मानते हैं कि दो अलग-अलग भाषाओं में फ़िल्म बनाना मुश्किल काम था.मणि कहते हैं, “इसमें बहुत मेहनत लगी. एक भी ग़लती होने का मतलब था उसे दो बार सुधारना.”जहां फ़िल्म के हिंदी संस्करण में विक्रम की सकारात्मक भूमिका है, वहीं तमिल में वो खलनायक बने हैं.विक्रम कहते हैं, “दो अलग-अलग तरह के रोल करना बहुत चुनौतीपूर्ण था. लेकिन मदद के लिए मणि सर हमेशा मौजूद थे. दोनों ही किरदार एक दूसरे से बिल्कुल फ़र्क हैं और इसका श्रेय टीम को जाता है.”
__________________________
निर्देशक आशुतोष गोवारीकर की फ़िल्म 'व्हाट्स योर राशि' रिलीज़ हो रही है इस हफ्ते औऱ आशुतोष ने बताया कि ये एक ऐसे लड़के की कहानी है जिसे दस दिन में एक लड़की चुन कर शादी करनी है और इसी वजह से वो हर राशि की एक लड़की से मिलता है.फ़िल्म में 12 किरदार निभा रहीं ऐक्ट्रैस प्रियंका चोपड़ा कहती है कि ये उनके लिए बहुत ख़ुशक़िस्मती की बात है कि इतनी कम उम्र में उन्हें ऐसा रोल करने का मौक़ा मिला.प्रियंका ने कहा कि इन सबमें से 15 वर्ष की एक लड़की का किरदार निभाना उन्हें सबसे ज़्यादा मुश्किल लगा.दक्षिण कोरिया में अक्तूबर में होने वाले पूसान अंतरराष्ट्रीय फ़िल्म समारोह में फ़िल्ममेकर यश चोपड़ा को फ़िल्म इंडस्ट्री में उनके योगदान के लिये सम्मानित किया जाएगा और यश चोपड़ा ने कहा कि ये सम्मान सिर्फ़ उनका ही नहीं बल्कि भारत देश का सम्मान है.अगले साल होने वाले 'ऑस्कर' के लिए भारत की ओर से भेजी गई है मराठी फ़िल्म 'हरिश्चंद्राची फ़ैक्टरी'.इस फ़िल्म का निर्देशन किया है परेश मोकाशी ने जिनकी ये पहली फ़ीचर फ़िल्म है और उन्होंने बीबीसी से कहा कि इस ख़बर से उन्हें आश्चर्युक्त आनंद हो रहा है और अब उन्हें अपनी आगे की ज़िम्मेदारी को भी निभाना है इस फ़िल्म को 'जूरी' तक पहुंचाकर.परेश मोकाशी ने फ़िल्म की कहानी के बारे में पूछे जाने पर कहा कि ये दादा साहब फ़ाल्के पर बनी पहली फ़िल्म है. दादा साहब फ़ाल्के ने पहली भारतीय फ़िल्म बनाई थी 'राजा हरिश्चंद्र' जिसकी शुरुआत उन्होंने की थी 1911 में और जो रिलीज़ हुई 1913 में.ये मराठी फ़िल्म उन्ही की साहस कथा पर आधारित है यानी किस प्रकार दादा साहब फ़ाल्के पहली भारतीय फ़िल्म बनाने में क़ामयाब हुए.प्रकाश झा की फ़िल्म राजनीति में ऐक्ट्रैस कटरीना कैफ़ एक अहम किरदार निभा रही हैं और उन्होंने बताया कि हालांकि वो फ़िल्म में राजनीति का हिस्सा है पर उनका किरदार बिल्कुल भी 'सोनिया गांधी' पर आधारित नहीं है.ब्रैड पिट प्रोडक्शन की फ़िल्म 'ईट प्रे लव' की शूटिंग आश्रम हरिमंदिर में चल रही है और हॉलीवुड ऐक्ट्रैस जूलिया रॉबर्टस अपनी पूरी टीम के साथ मौजूद हैं.जूलिया अपने तीनों बच्चों के साथ रह रही हैं पटौदी पैलेस में और कुछ इसी वजह से जब शर्मिला टैगोर से पूछा गया कि क्या वो जूलिया से मिलने गई हैं तो उन्होंने कहा- नहीं मैं नहीं मिलने गई क्योंकि मैं शूटिंग में व्यस्त हूँ और मैं भी काम करती हूँ इसलिये जानती हूँ कि ऐसे में किसी को जाकर मिलना ठीक नही हैं.'बीबीसी टेक वन में इस बार हमने जानने की कोशिश की, कि आख़िर ऐसा क्यों होता है कि बॉलीवुड में क्रिकेट की पृष्ठभूमि को लेकर बनी फ़िल्में ज़्यादातर हिट नहीं हो पातीं जैसे 'अव्वल नंबर', 'विक्टरी', 'मीराबाई नॉट आउट' औऱ 'हैट्रिक'. हाँ कुछ फ़िल्में जैसे 'इक़बाल' औऱ 'लगान' को ज़रूर सराहा गया.फ़िल्म 'हैट्रिक' के निर्देशक मिलन लूथरिया का कहना है भारत में बॉलीवुड और क्रिकेट दोनों का ही बहुत बोलबाला है और अक्सर फ़िल्म निर्माता यही सोचते हैं कि इनके संगम से वो दोगुना लाभ उठा सकेंगे पर एसा होता नहीं है.इसकी एक वजह ये भी है कि असल क्रिकेट से जुड़े स्टेडियम में शूटिंग करने की इजाज़त मिलना भी काफ़ी मुश्किल होता है औऱ फ़िल्मेकर क्रिकेट को उसके मूल रुप में दिखा पाने में असमर्थ हो जाते हैं.विज्ञापन निर्माता एलिक पद्मशी तो मानते हैं कि अगर कहानी अच्छी है तो फ़िल्म ज़रुर चलेगी. फ़िल्म के चलने या न चलने का ताल्लुक क्रिकेट से बिलकुल भी नहीं हैं.उन्होंने फ़िल्म 'चक दे' का उदाहरण देते हुए कहा कि बिना गानों की हॉकी के खेल को लेकर बनी फ़िल्म होने के बावजूद ये फ़िल्म हिट हुई क्योंकि इसका निर्देशन बहुत ही बेहतरीन अंदाज़ से किया गया.फ़िल्म क्रिटिक इंदू मिरानी का मानना है कि यदि कोइ क्रिकेट की थीम को लेकर फ़िल्म बनाए पर उसकी न कोई कहानी हो और न ही अच्छी पटकथा तो फिर उसके हिट होने की कोई संभावना ही नहीं है.वैसे क्रिकेट की फ़िल्मों से थोड़ा हटकर ये भी देखा गया है कि वो खिलाड़ी जो क्रिकेट की पिच पर बेहतरीन प्रदर्शन करते हैं वो अगर बड़े पर्दे का रुख़ करते हैं तो अक्सर नाकाम ही रहते हैं.इस पर एक्टिंग में हाथ आज़मा चुके पूर्व क्रिकेटर संदीप पाटिल का मानना है कि दो नाव में पांव रखना उचित नहीं है. उन्होंने कहा कि उन्होंने भी कुछ एसी ही ग़लती की थी और वो नहीं चाहते कि कोई और ऐसी ग़लती करे.
__________________________
दीप्ति की पहचान हमेशा एक नान-ग्लैमरस, ऑर्ट फ़िल्मों की हीरोइन के रूप में ही रही है. ऐसा नहीं था कि उनकी फ़िल्में सफ़ल नहीं हुईं. लेकिन उन्होंने चमक-दमक वाली फ़िल्मों से जान-बूझकर दूरी बनाए रखी. एक कसक रह गई है वो कहती हैं, ''उस ज़माने में मुझे हर तरह की फ़िल्में ऑफर हुईं, कॉमर्शियल, बी-ग्रेड और अच्छी फ़िल्में भी. लेकिन मुझे उन फ़िल्मों का माहौल नहीं पसंद आया. मैंने तय किया कि मैं ऑर्ट फ़िल्में ही करूंगी. वही मुझे सूट भी करता था.''हम भटकते हैं, गुलज़ार कभी नहीं जन्मदिन के सवाल पर वो कहती हैं, ''जन्मदिन पर अब मैं ज्यादा ताम-झाम नहीं करती. बस कुछ दोस्त घर आ जाते हैं, हम बैठकर बातचीत करते हैं. वो ज़्यादा ज़िद करते हैं तो मोमबत्ती भी जलानी-बुझानी पड़ती है.''इस साल उन्होंने एक पंजाबी शॉर्ट फ़िल्म में गाना भी गाया है. वो कहती हैं कि गाने का अनुभव अच्छा रहा. दरवाज़े पर घंटी बजती है. खोलने पर सामने एक सेल्स गर्ल हाथ में चमको नाम का डिटर्जेंट पाउडर का डिब्बा लिए खड़ी थी. लड़की का नाम, फ़िल्मी पर्दे पर नेहा राजन और असल ज़िंदगी में दीप्ति नवल. दीप्ति मानती हैं कि उन्हें आज भी 'चश्मे बद्दूर' की अभिनेत्री के तौर पर बेहतर जाना जाता है.इस फ़िल्म में उनके सहकलाकार फ़ारुख़ शेख दीप्ति के ख़ास दोस्तों में से थे. दोनों ने साथ में 'रंग-बिरंगी', 'किसी से ना कहना', 'कथा' और 'साथ-साथ' जैसी कई फ़िल्मों में काम किया. फ़ारुख़ मुझे बख़्श दो दीप्ति कहती हैं, ''फ़ारुख़ शेख़ से मेरी मुलाक़ात फ़िल्म चश्मे बद्दूर से पहले एक या दो बार हुई थी, बॉम्बे दूरदर्शन में. फ़ारुख़ मेरे व्यावसायिक और निजी जीवन का हिस्सा रहे. वो मेरे नज़दीकी दोस्तों में से थे.''फ़ारुख़ के निधन पर रो पड़ीं दीप्ति नवलवो कहती हैं, ''वो हमेशा मुझे चिढ़ाते रहते थे. दूसरों को हंसाने के लिए मैं हमेशा उनके निशाने पर रहती थी. ऐसा अंत तक रहा. मैं उनसे कहती थी, अब बुढ़ापा आ गया है अब तुम्हें मुझे परेशान करना बंद कर देना चाहिए. पर उन्होंने ऐसा नहीं किया.'''ऐसा नहीं है कि मैं खाली बैठी रहती हूँ'दीप्ति एक्टिंग का कोई कोर्स किए बिना ही इंडस्ट्री में आई थीं. उन्होंने 1978 में आई अपनी पहली फ़िल्म जुनून से लेकर हाल ही में आई अमरीकी फ़िल्म लॉयन तक क़रीब 70 फ़िल्मों में अभिनय किया. इनमें से कुछ फ़िल्में उनके दिल के बेहद क़रीब हैं.ज़िंदगी देती है मुझे प्रेरणा उन्होंने बताया, "अनकही, 'मैं ज़िंदा हूं', 'लीला' और 'मेमोरीज़ इन मार्च' मेरे दिल के बेहद करीब हैं. इन सभी में मुझे मेरे रोल चैलेंजिंग लगे.'' दीप्ति बताती हैं कि 'अनकही' और 'मैं ज़िंदा हूं' में उन्हें अमोल पालेकर और सुधीर मिश्र जैसे निर्देशकों के साथ काम करने का मौका मिला. उन्होंने कहा कि भले ही ये फ़िल्में उतनी ख़ास न रही हों, लेकिन इन निर्देशकों के साथ काम करने का अनुभव ख़ास रहा.आजकल वो बड़े पर्दे पर ज़्यादा नज़र नहीं आतीं. इस सवाल पर दीप्ति कहती हैं, "ऐसा नहीं है कि मैं खाली बैठी रहती हूँ. साल के छह महीने मैं अमरीका में रह रही अपनी मां के साथ बिताती हूं. बाकी वक़्त में अगर कोई दिलचस्प काम या फ़िल्म हो तो उसमें काम करती हूँ और पेंटिंग करती हूँ."दीप्ति नवल हाल के दिनों में 'एनएच-10' और 'तेवर' जैसी फ़िल्मों में नज़र आ चुकी हैं.दीप्ति कहती हैं, ''इस जमाने की हीरोइंस के पास बहुत से विकल्प हैं. लेकिन हमारे पास इतने विकल्प नहीं होते थे." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
शाहिद कपूर ने 'मौसम', 'तेरी मेरी कहानी' और इस साल रिलीज़ हुई 'फटा पोस्टर निकला हीरो' से नाकामी की हैट्रिक बना डाली. शाहिद पूरा दोष किस्मत पर डाल देते हैं.आने वाली फ़िल्म 'आर...राजकुमार' के बारे में बात करते हुए जब पिछली नाकामियों की बात चली तो वो बोले, "मेरी किस्मत ख़राब है. इसके अलावा और कोई वजह नहीं है. कई बार आपको अपना काम अच्छा नहीं लगता लेकिन फ़िल्म चल जाती है. कई बार इसका उल्टा होता है. तो बस मुझे थोड़े से लक की ज़रूरत है."लगातार फ़्लॉप फ़िल्मों के बाद भी शाहिद ये मानने को तैयार नहीं कि उनकी लोकप्रियता में कोई कमी आई.वो कहते हैं, "भगवान का शुक्र है कि अब भी दर्शक मुझे पसंद करते हैं. उम्मीद करता हूं कि मेरा भाग्य जल्द ही बदलेगा."अपने ख़ुद के काम का विश्लेषण करते हुए वो कहते हैं कि 'जब वी मेट' उनकी सर्वश्रेष्ठ फ़िल्म है जबकि विशाल भारद्वाज की 'कमीने' में वो अपने अभिनय को बेहतरीन मानते हैं.पिछले दिनों ख़बरें आईं कि शाहिद के पिता पंकज कपूर उनके लिए लड़की देखने पंजाब गए. ऐसी ख़बरों को शाहिद ने बकवास करार दिया. वो कहते हैं, "मैं और पापा अपने-अपने काम में व्यस्त हैं. उनके पास इतना टाइम नहीं कि वो मेरे लिए लड़की देखें. वैसे भी मैं अपनी पसंद की लड़की के साथ शादी करूंगा. पापा की भी इसी बात पर सहमति होगी."शाहिद ने माना कि पिछले दो सालों से वो किसी रिलेशनशिप में नहीं है और इस बात को लेकर वो बड़े ख़ुश भी हैं. करियर की शुरुआत में शाहिद का नाम पहले अभिनेत्री करीना कपूर और फिर विद्या बालन और प्रियंका चोपड़ा के साथ जुड़ चुका है.'आर...राजकुमार' के निर्देशक हैं प्रभु देवा और उनकी हीरोइन हैं सोनाक्षी सिन्हा जिनके बारे में शाहिद कपूर कहते हैं, "सोनाक्षी संपूर्ण हीरोइन हैं. बेहतरीन अभिनय करती हैं. शानदार डांस करती हैं. सेट पर बेहद सहज रहती हैं. कोई नखरे नहीं हैं उनके. बड़ा मज़ा आता है उनके साथ काम करके."आर...राजकुमार 6 दिसंबर को रिलीज़ हो रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
अंतरराष्ट्रीय मामलों पर कार्यक्रम बनाने वाली जानी-मानी संस्था 'अमरीका अब्रॉड मीडिया' ने आमिर को स्थानीय समयानुसार सोमवार रात वाशिंगटन में अपने वार्षिक कार्यक्रम में ये सम्मान दिया.अमरीका अब्रॉड मीडिया ने अपने ट्विटर अकाउंट पर कहा, "आमिर खान के काम का असर अमरीका में भी देखा गया है. वह अपने सेलेब्रिटी स्टेटस का सही उपयोग करते हैं."संस्था उन लोगों को सम्मानित करती है जिनका काम मीडिया की उपयोगिता को दर्शाता है- जैसे कि जानकारी देना, शिक्षित और सशक्त करना.अमरीका अब्रॉड मीडिया ने अपनी वेबसाइट पर लिखा है कि आमिर के टीवी कार्यक्रम '

सत्यमेव जयते' भारत की सामाजिक समस्याओं पर चर्चा करता है और इस कार्यक्रम को करोड़ों लोगों ने टेलीविज़न पर देखा है.अमरीका में भारत की राजदूत निरुपमा राव भी इस कार्यक्रम में मौजूद थीं.कार्यक्रम को जब आमिर ने संबोधित किया तो उन्होंने अपने ट्विटर पर लिखा, "आमिर कह रहे हैं कि वह काफ़ी उत्साहित हैं और उनके काम के प्रति प्यार और उम्मीद जताए जाने से अभिभूत हैं."अमरीका अब्रॉड मीडिया ने आमिर के अलावा 'ज़ीरो डार्क थर्टी' फिल्म की निर्देशिका कैथरीन बिगेलो और 'द इंटरनेशनल सेंटर ऑन नॉनवॉयलेंट कॉन्फ्लिक्ट' को भी पुरस्कार दिया.संस्था कहती है कि अपने विभिन्न कार्यों के ज़रिए वह विचारों के आदान-प्रदान को बढ़ावा दे रही है.इस कार्य के लिए अमरीका अब्रॉड मीडिया रेडियो और टेलीविज़न कार्यक्रम बनाने के अलावा अंतरराष्ट्रीय स्तर पर कई कार्यक्रमों का आयोजन करता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ऑस्कर के इतिहास में 27 फ़रवरी, 2017 का दिन ख़ास रूप से दर्ज किया जाएगा. ऑस्कर की गलती, 'ला ला लैंड' बन गई थी बेस्ट फ़िल्मऑस्कर में हुई ग़लती पर जमकर चुहलबाज़ीफ़िल्म 'मूनलाइट' को एकेडमी अवॉर्ड में बेस्ट पिक्चर का ख़िताब मिला, लेकिन असली ड्रामा ठीक इससे पहले हुआ.मंच पर फ़े डनअवे और वॉरेन बीटी मौजूद थे. बीटी ने माहौल बनाने और उत्सुकता बढ़ाने की पूरी कोशिश की. आख़िरकार फ़े ने बेस्ट पिक्चर के लिए ला ला लैंड' के नाम की घोषणा कर दी.जब 'ला ला लैंड' की कास्ट पुरस्कार लेने स्टेज पर पहुंची तो फ़िल्म के एक निर्माता ने चीज़ें दुरुस्त करते हुए कहा, ''(असल में) मूनलाइट ने ख़िताब जीता है...और ये कोई मज़ाक नहीं है.''और लॉस एंजिल्स के कोडक थिएटर में हंगामा मच गया. ग़लती सामने आने के बाद बीटी ने हालात संभालने की कोशिश की.इसके बाद बीटी ने कहा, ''मैं आपको बताना चाहता हूं कि आख़िर हुआ क्या. मैंने लिफ़ाफ़ा खोला और उसमें लिखा था एमा स्टोन, ला ला लैंड. इसलिए मैंने फ़े और आपकी तरफ़ इतनी देर तक घूरा. मैं मज़ाकिया दिखने की कोशिश नहीं कर रहा था.''किमल ने ग़लती को मज़ाक से ढंकासमारोह की मेज़बानी कर रहे जिम्मी किमल ने मज़ाक करते हुए कहा, ''मैं इसके लिए स्टीव हार्वे को ज़िम्मेदार ठहराता हूं.'' हार्वे ने मिस यूनिवर्स के समारोह में ग़लत विजेता का नाम पढ़ दिया था.गलती के बारे में पता चलने के बाद समारोह में मौजूद लोगों ने मूनलाइट को बधाई दी और तालियों की गड़गड़ाहट से थिएटर गूंज उठा. अब सवाल उठता है कि ये ग़लती हुई किससे. फ़े और बीटी से या फिर उन्हें लिफ़ाफ़ा थमाने वाले शख़्स से. क्योंकि ये ख़बर भी तैर रही है कि जिस लिफ़ाफ़े से बीटी और फ़े ने ला ला लैंड का नाम पढ़ा वो बेस्ट पिक्चर का नहीं बल्कि बेस्ट एक्ट्रेस का था.ग़लती हुई किससे?और बेस्ट एक्ट्रेस का ख़िताब मिला एमा स्टोन को 'ला ला लैंड' के लिए. बीटी ने भी अपनी सफ़ाई में यही कहा था.इस कहानी में तीन किरदार अहम हैं जो फ़िलहाल सामने हैं. जिम्मी किमल, वॉरेन बीटी और फ़े डनअवे.इन तीनों के बारे में जानना भी दिलचस्प रहेगा. 49 साल के जिम्मी किमल अमरीकी टेलीविज़न होस्ट, निर्माता, लेखक, कॉमेडियन और वॉइस एक्टर हैं. वो साल 2012 और 2016 में प्राइमटाइम एमी अवॉर्ड की मेज़बानी कर चुके हैं.लेकिन साल 2017 में ऑस्कर की उनकी पहली मेज़बानी हमेशा याद रखी जाएगी.हेनरी वॉरेन बीटी अमरीकी अभिनेता और फ़िल्म निर्माता हैं. 79 साल के बीटी को 14 बार ऑस्कर के लिए नामित किया जा चुका है. इनमें चार बेस्ट एक्टर, चार बेस्ट पिक्चर और दो बेस्ट डायरेक्टर के लिए हैं.बीटी इकलौते ऐसे शख़्स हैं जिन्हें एक ही फ़िल्म में एक्टिंग, डायरेक्शन, लेखन और प्रोड्यूसर के तौर पर दो बार नामित किया गया हो.साल 1999 में उन्हें एकेडेमी के सर्वोच्च सम्मान इर्विंग जी थालबर्ग अवॉर्ड से नवाज़ा जा चुका है. इसके अलावा उन्हें गोल्डन ग्लोब अवॉर्ड के 18 नॉमिनेशन मिले हैं और वो छह बार जीत चुके हैं.बेस्ट पिक्चर के तौर पर 'ला ला लैंड' का नाम पुकारने वाली फ़े 76 बरस की हैं. वो अमरीकी एक्ट्रेस हैं और एक बार ख़ुद भी ऑस्कर जीत चुकी हैं. इसके अलावा उनके नाम तीन गोल्डन ग्लोब, एक बाफ़्टा, एक एमी और लियोपर्ड क्लब अवॉर्ड है.साल 1967 में आई 'हैपनिंग' उनकी पहली फ़िल्म थी, लेकिन पहचान मिली बॉनी एंड क्लाइड से जिसके लिए उन्हें ऑस्कर नॉमिनेशन भी मिला.89वें ऑस्कर अवॉर्ड में हुई ग़फ़लत के पीछे इन तीन में से किसकी ग़लती है, ये कोई भी साफ़ तौर पर नहीं बता रहा. चूक किसी से भी हुई हो, लेकिन सामने तो यही तीन चेहरे थे.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
लेकिन आज बात ज़रा अलग है. फिल्म 'पान सिंह तोमर' साल 2012 के लिए सर्वश्रेष्ठ फिल्म का राष्ट्रीय पुरस्कार जीत चुकी है. साथ ही फिल्म में पान सिंह की भूमिका निभाने वाले इरफ़ान खान ने भी पहला राष्ट्रीय पुरस्कार जीता है.इस मौके पर बीबीसी से बात करते हुए इरफ़ान कहते हैं, ''पान सिंह तोमर एक ऐसा आदमी था जिसकी ज़िन्दगी के बारे में बहुत ही कम लोग जानते थे. हमारी इस फिल्म के ज़रिए पान सिंह का नाम देश की जनता तक पहुंच पाया हमें इस बात की बहुत ख़ुशी है. पान सिंह तोमर नाम की फिल्म सर्वश्रेष्ठ फिल्म है अब तो कम से कम उनका नाम रिकॉर्ड में होगा.''अपनी बात को पूरा करते हुए इरफ़ान कहते हैं, ''फिल्म बनाने से पहले जब हमने पान सिंह के बारे में खोज बीन करनी शुरू की तो हमें उनके बारे में कुछ भी नहीं मिला था. आज गूगल पर सिर्फ पान लिखकर देखिए कैसे आपको उनके बारे में जानकारी मिलती है.''आज इरफ़ान से एक सवाल और भी बनता है. सवाल ये कि हाल ही में जब भारत की ओर से ऑस्कर पुरस्कारों में फिल्म भेजी जानी थी तो पान सिंह तोमर की बजाए बर्फी को चुना गया था. आज पान सिंह को सर्वश्रेष्ठ हिंदी फिल्म का पुरस्कार मिला है न कि बर्फी को. तो क्या ये बात अपने आप में अजीब नहीं है?इस सवाल के जवाब में जानते हैं इरफ़ान कहते हैं, ''अरे भाई जो हो गया उसे भूल जाओ आज ख़ुशी का दिन है तो ख़ुशी मनाओ.''वैसे खुशी मनाने की बात तो है क्योंकि पद्मश्री इरफान ख़ान के घर में अब एक राष्ट्रीय पुरस्कार की ट्रॉफी भी रखी जाएगी.
__________________________
अभिनेत्री दीपिका पादुकोण मानती हैं कि एक वक्त था जब फ़िल्मों में 

हीरोइन को अच्छे कपड़े पहनना और मेकअप लगाने का ही काम रहता था लेकिन आज फ़िल्म में हीरोइन उतनी ही ज़रुरी है जितना कि एक हीरो और अगर ऐसा नहीं है तो हीरोइन के बगैर फ़िल्म क्यों नहीं बनाते?कॉकटेल की अभिनेत्री दीपिका कहती हैं "अब हीरोइन को सिर्फ एक उत्पाद की तरह इस्तेमाल नहीं किया जाता क्योंकि आज की पीढ़ी के कलाकार ज़्यादा महत्वपूर्ण रोल करने में यक़ीन रखते हैं. हम ध्यान रखते हैं इस बात का कि हम ऐसे रोल न करें जो भीड़ में खो जाएं."फ़िल्म इंडस्ट्री के लिए कहा जाता है कि दो हीरोइन आपस में दोस्त नहीं हो सकतीं, लेकिन दीपिका इस बात को नकराते हुए कुछ और ही कह रही हैं.दीपिका कहती हैं "मैंने सुना है कि पहले दो हीरोइन आपस में बिल्लियों की तरह लड़ती थी. लेकिन अब तो हम सब दोस्तों की तरह रहते हैं. हम घूमने जाते हैं, आपस में बात करते हैं. कॉलेज या स्कूल में बच्चे घूमते फिरते हैं,मस्ती करते हैं. हम बिल्कुल वैसे ही करते हैं."कई आधुनिक परिवेश के रोल निभाने वाली दीपिका कहती है "मुझे इस बात से भी आपत्ति है कि ग्लैमर का मतलब ज़ीरो एक्टिंग क्यों होता है? ऐसा क्यों सोचा जाता है कि अगर कोई अच्छे कपड़े पहनता है और ग्लैमरस है तो उसे एक्टिंग करनी नहीं आती. कॉकटेल में मेरे अभिनय की तारीफ हुई जबकि मैंने उसमें काफी ग्लैमरस रोल भी निभाया है."ये जवानी है दिवानी में 

दीपिका अपने पूर्व प्रेमी रणबीर कपूर के साथ दिखाई दे रही हैं. गौरतलब है कि दीपिका और रणबीर ने एक ही साल अपने करियर की शुरुआत की थी और दोनों के बीच प्रेम संबंध थे.हालांकि बाद में दोनों के बीच अलगाव हो गया जिसके बारे में दीपिका ने एक चर्चित टीवी शो पर बात भी की थी.लेकिन अपनी नई फ़िल्म में एक साथ काम करके इन दोनों ही कलाकारों ने एक बार फिर सुर्खियां बटोर ली है.रणबीर के बारे में दीपिका कहती हैं "मुझे नहीं लगता कि रणबीर पिछले पांच सालों में ज़रा भी बदले हैं. हां ये कितने अच्छे अभिनेता हैं इसका पता हमें तभी लग गया था जब रणबीर की पहली फ़िल्म आई थी. रणबीर की हार या जीत मेरी भी सफलता या असफलता है."'ये जवानी है दिवानी' को अयान मुखर्जी ने निर्देशित किया है और ये फ़िल्म 31 मई को रिलीज़ होगी.(बीबीसी हिन्दी के 

एंड्रॉएड ऐप के लिए क्लिक करें. आप हमें 

फेसबुक और 

ट्विटर पर फ़ॉलो भी कर सकते हैं.)
__________________________
हाल ही में लंदन से हुई एक वीडियो कॉंफ्रेंसिंग के ज़रिए पूछे गए मेरे इस सवाल का उन्होंने कुछ यूँ जवाब दिया, “पिछले कुछ समय में मेरी तीन बार सर्जरी हुई है. ठीक होने में मुझे थोड़ा वक़्त लगा. उसके बाद मैने सिर्फ़ टीवी सीरियल के लिए शूट किया. अब तो मैं कई फ़िल्में कर रहा हूँ.”और इसके बाद उन्होंने अपनी आने वाली फ़िल्मों की झड़ी लगा दी और बताया, “भूतनाथ रिटर्न्स रिलीज़ हो गई है. इस महीने के आख़िर में आर बाल्कि की फ़िल्म शुरू कर रहा हूँ जिसमें धनुष भी हैं. इसके बाद शूजित सरकार के साथ काम करूंगा जिसमें दीपिका पादुकोण और इरफ़ान खान हैं. फ़रहान अख़्तर के साथ एक फ़िल्म है. फिर आप मुझे कौन बनेगा करोड़पति में देखेगें. टीवी सीरियल भी आएगा. मुझे लगता कि ये काफ़ी हो जाएगा…”..जवाब सुनकर ऐसा लगा मानो कह रहे हों कि पिक्चर अभी बाक़ी है मेरे दोस्त.अमिताभ बच्चन उन सितारों में शामिल हैं जिन्होंने फ़ेसबुक और ट्विटर जैसे सोशल मीडिया के माध्यमों को अपनाया है और उससे पहले ब्लॉग को भी.संपर्क के इन माध्यमों पर वे कहते हैं, “मुझे ये आइडिया अच्छा लगता है कि मैं लोगों से सीधे बात कर सकता हूँ. पहले हमारे पास मौका नहीं होता था कि हम फैन्स के साथ इस तरह बात कर सकें. ये लोग मेरे काम के बारे में अपनी राय देते हैं.”लेकिन सोशल मीडिया के दूसरे पहलू से भी अमिताभ वाकिफ़ हैं. वे कहते हैं, “आपको इस बात के लिए तैयार रहना पड़ेगा कि सोशल मीडिया पर असहज सवालों का सामना भी करना पड़ेगा. लोग आपकी आलोचना भी करेंगे, अपशब्द भी कहेंगे, आपको तैयार रहना पड़ेगा. ये पूरा अनुभव काफ़ी दिलचस्प है. ये लोग मेरे बड़े परिवार की तरह हैं.”हिंदी फ़िल्मों के मौजूदा दौर को लेकर अमिताभ बच्चन काफ़ी आशावान हैं. उनका कहना है, “नई पीढ़ी के कलाकार बहुत हुनरमंद और मेहनती हैं. अपनी पहली ही फ़िल्म में वे कैमरे के सामने इतने नेचुरल होते हैं जबकि हमें इसके लिए कई साल लग गए, आज भी सहज नहीं हो पाते हैं. मुझे जो काम अच्छा लगता है तो मैं उन्हें लिखता भी हूँ.”अमिताभ बच्चन ने हाल ही में हॉलीवुड फ़िल्म 'द ग्रेट गैट्स्बी' में छोटा सा रोल किया था. क्या वे हॉलीवुड में फिर से काम करना चाहेंगे. इस पर अमिताभ का कहना था, “बहुत से भारतीय कलाकार हॉलीवुड फ़िल्मों में काम करते आए हैं- इरफ़ान खान, नसीरुद्दीन शाह, ओम पुरी, शबाना आज़मी. अगर कोई कहानी लेकर मेरे पास आते है तो मैं इस बारे में ज़रूर सोचूँगा.”वैसे उनकी फ़िल्म 'भूतनाथ रिटर्न्स' में उनके कुछ डायलॉग इन दिनों काफ़ी लोकप्रिय हो रहे हैं जिसका ज़िक्र उन्होंने अपने फ़ेबसुक अकाउंट पर भी किया है मसलन- "तब बवाल क्यों नहीं मचता है जब ऐसे लोग इलेक्शन में खड़े होते हैं जिनके ऊपर करप्शन का आरोप है, गुंडागर्दी का आरोप है, मर्डर का आरोप है. मैं तो एक मामूली भूत हूँ. मेरे इलेक्शन में खड़े होने से इतना बवाल क्यों मच रहा है."जब पूरे देश में बात राजनीति और वोटिंग की हो रही है तो अमिताभ ने कहा कि हम सबको सिस्टम का हिस्सा बनकर इसमें सक्रियता से भाग लेना चाहिए.(बीबीसी हिन्दी के क्लिक करें

 एंड्रॉएड ऐप के लिए यहां क्लिक करें. आप हमें क्लिक करें 

फ़ेसबुक और क्लिक करें 

ट्विटर पर भी फ़ॉलो कर सकते हैं.)
__________________________
इस बात का जवाब देते हुए उन्होंने बीबीसी से कहा, "मैं सिंगल हूं लेकिन प्यार के लिए फ़िलहाल कतई तैयार नहीं हूं. क्योंकि इस फ़़ील्ड में प्यार क्या दोस्ती के लिए वक़्त नहीं मिलता. मेरा पूरा फ़ोकस काम पर है."लेकिन पिछले दो साल से तो उनकी कोई फ़िल्म आई नहीं आई. फिर वो भला कहां व्यस्त रहीं.इसका जवाब देते हुए नरगिस कहती हैं, "मैं विज्ञापनों की शूटिंग में व्यस्त रही. कई पत्रिकाओं के लिए फ़ोटो शूट किए और अपनी हिंदी पर भी काम करती रही."अपने बारे में आ रही तमाम ख़बरों पर उनकी क्या प्रतिक्रिया रहती है.इस पर नरगिस का जवाब था, "पहले मैं काफी परेशान हो जाती थी. लेकिन धीरे-धीरे समझ गई कि स्टार होने की ये क़ीमत तो निभानी पड़ेगी. लोगों को अपना पेपर तो बेचना ही पड़ेगा."फिलहाल नरगिस अपनी फ़िल्म 'मद्रास कैफे' के प्रमोशन में व्यस्त हैं.इस फ़िल्म में वो एक पत्रकार के रोल में दिखेंगी.इसके निर्माता जॉन अब्राहम जो फ़िल्म में नायक की भूमिका में हैं. इसका निर्देशन शूजित सरकार ने किया है.नरगिस बताती हैं, "फ़िल्म में मैंने काफी मुश्किल परिस्थितियों में भी शूटिंग की है. मैं एक ऐसी पत्रकार का किरदार निभा रही हूं जो युद्धग्रस्त परिस्थितियों में ख़बरों को कवर कर रही है."'मद्रास कैफ़े' 23 अगस्त को रिलीज़ हो रही हैइसके अलावा नरगिस ने आने वाली फ़िल्म 'फटा पोस्टर निकला हीरो' में एक आइटम डांस भी किया है.इसके बारे में उन्होंने बताया, "मैं डांस करने से पहले ख़ासी नर्वस थी. मुझे शाहिद कपूर जैसे बेहतरीन डांसर के साथ जो डांस करना था. साथ ही इसमें काफी लटके झटके भी थे. लेकिन मेरी मेहनत का अच्छा परिणाम आया है."नरगिस फ़करी एक भारतीय पिता और अमरीकन मां की संतान है. फ़िल्मों में आने से पहले वो मॉडलिंग किया करती थीं.रणबीर कपूर के साथ इम्तियाज़ अली निर्देशित 'रॉक स्टार' से उन्होंने अपना बॉलीवुड करियर शुरू किया था.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
उन्होंने एशियन नेटवर्क पर प्रसारित कार्यक्रम में अपनी पंसद के गाने सुनवाए, युवराज सिंह और जूही चावला से फ़ोन पर लाइव बात की, साथ ही कई श्रोताओं के सवालों के जवाब भी दिए.इससे पहले उन्होंने 'शाहरुख़्स हीरोज़' पेश किया था, पाँच हिस्सों में प्रसारित रेडियो कार्यक्रम में शाहरुख़ ने हर एपीसोड में उन लोगों के बारे में बात की थी जिन्होंने उन्हें प्रभावित किया.इनमें उनके पिता, अमिताभ बच्चन, हॉकी खिलाड़ी ध्यानचंद, दुनिया के आम लोग और उनकी पसंदीदा हीरोइनें शामिल थीं.उन्होंने 'लीडिंग लेडीज़' नाम के एपीसोड में श्रीदेवी, माधुरी दीक्षित और कैटरीना कैफ़ की ख़ास तौर पर चर्चा की थी.शाहरुख़ ने कहा, "पूरी दुनिया की पुलिस भले ही डॉन के पीछे पड़ी हो लेकिन उसे पकड़ा है बीबीसी एशियन नेटवर्क ने, मैं बहुत ख़ुश हूँ कि दुनिया भर के लोगों से बात कर रहा हूँ."एक श्रोता के सवाल के जवाब में उन्होंने कहा, "मेरा एक ही सपना है कि अगले कई सालों तक काम करता रहूँ, ऊपर वाले की दया से मुझे किसी बात की कमी नहीं है लेकिन मैं काम करते रहना चाहता हूँ."कई श्रोताओं ने उनकी आईपीएल टीम कोलकाता नाइट राइडर्स की जीत पर बधाइयाँ दीं.कार्यक्रम के दौरान उन्होंने टेलीफ़ोन पर अभिनेत्री जूही चावला से लाइव बातचीत की, और उनसे पूछा कि कोलकाता नाइट राइडर्स की जीत के बाद उन्हें कैसा महसूस हुआ.युवराज से बातचीतशाहरुख़ ने बहुत ही दोस्ताना अंदाज़ में युवराज से लाइव बात की, उन्होंने उनसे उनके स्वास्थ्य के बारे में बात की.शाहरुख़ ने कहा, "युवराज कैसानोवा हैं, वो बहुत आसानी से लड़कियों का दिल जीत लेते हैं."इसके जवाब में युवराज ने कहा, "बड़ी मुश्किल से अपनी रेपुटेशन ठीक की है, अब आप मत बिगाड़ो." कार्यक्रम में युवराज ने खुलकर अपनी बीमारी और संघर्ष के बारे में बात की.इस कार्यक्रम में उन्होंने फ़िल्म निर्देशक यश चोपड़ा के बारे में भी बात की जिनके साथ शाहरुख़ एक नई फ़िल्म शूटिंग कर रहे हैं, "सुबह के नौ बजे से रात के एक बजे तक हम शूटिंग करते रहे, उनकी उम्र अब करीब 80 साल है, लेकिन पूरे जोश में थे, मैं नहीं समझता कि पूरी फ़िल्म इंडस्ट्री में कोई प्यार के जज़्बे को उनसे बेहतर समझता है."कार्यक्रम के अंत में शाहरुख़ ने कहा, "मुझसे जब कहा गया कि तीन घंटे का शो होगा तो मुझे लगा कि ये तो बहुत लंबा है, लेकिन अब लग रहा है कि अगर कुछ और होता तो अच्छा होता."उन्होंने कार्यक्रम का अंत अपने फ़ेवरिट गाने, 'चल छंइया, छंइया, छंइया...' से किया.
__________________________
चार्ली चैपलिन का निधन 88 साल की उम्र में 1977 में क्रिसमस के दिन हुआ था. चैपलिन के दफ़्न होने के तीन महीने बाद उनकी क़ब्र से शव चोरी हो गया था. चोरों ने ऐसा उनके परिवार वालों से पैसा वसूलने के लिए किया था.  कम्यूनिस्ट नहीं थे चार्ली चैपलिन1940 में चार्ली चैपलिन ने हिटलर पर 'द ग्रेट डिक्टेटर' फ़िल्म बनाई थी. इसमें उन्होंने हिटलर की नक़ल करते हुए उनका मज़ाक बनाया था. चार्ली चैपलिन को 1973 में 'लाइम-लाइट' में बेस्ट म्युज़िक के लिए ऑस्कर अवॉर्ड मिला था. यह फ़िल्म 21 साल पहले बनी थी, लेकिन इसका प्रदर्शन लॉस ऐंजिलिस में 1972 से पहले नहीं हुआ था. यहां प्रदर्शन के बाद इस फ़िल्म का नामांकन ऑस्कर के लिए हो पाया था. 1975 में महारानी एलिज़ाबेथ द्वितीय ने चार्ली चैपलिन को नाइट की उपाधि दी. चार्ली चैपलिन का बचपन काफी मुश्किलों और ग़रीबी से भरा हुआ था. बेपरवाह और शराबी पिता के कारण इनका परिवार बुरी तरह से तबाह हो गया था. चैपलिन की ग़रीब मां पागलपन की शिकार हो गई थीं. इसका नतीजा यह हुआ कि चैपलिन को सात साल की उम्र में एक आश्रम में जाना पड़ा था.स्कूल से पढ़ाई छूटने के बाद चैपलिन 13 साल की उम्र में मनोरंजन की दुनिया में आए. डांस के साथ चैपलिन ने स्टेज प्ले में भी हिस्सा लेना शुरू किया.    इसके ठीक बाद चैपलिन को अमरीकी फ़िल्म स्टूडियो के लिए चुना गया. यहां से चैपलिन दुनिया भर में मूक फ़िल्मों के बादशाह के रूप में उभरे.   (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)  
__________________________
आईसीयू से बाहर आते ही किसने की दिलीप साहब से पहली मुलाक़ात? क्यों नहीं पहचाना शाहरुख़ खान की बेटी ने दीपिका पादुकोण को. जानने के लिए पढ़िए आज की मुंबई डायरी.मुंबई के एक अस्पताल में भर्ती दिलीप कुमार की हालत में लगातार सुधार आ रहा है. अब उन्हें आईसीयू से बाहर शिफ्ट कर दिया गया है.जैसे ही दिलीप साहब को आईसीयू से बाहर लाया गया, बस पहुंच गए अमिताभ बच्चन उनसे मिलने. अमिताभ बच्चन और दिलीप कुमार के घनिष्ठ पारिवारिक संबंध हैं.इतना ही नहीं अमिताभ बच्चन भी दिलीप कुमार को अपना आइडल भी मानते हैं. अस्पताल में दिलीप साहब की देख-रेख उनकी पत्नी सायरा बानो कर रही हैं.भई जिस दीपिका पादुकोण को बच्चा बच्चा जानता हो, उसे पहचान ही नहीं पाई शाहरुख़ खान के बेटी सुहाना.हुआ ये कि दीपिका अपनी आने वाली फ़िल्म 'हैप्पी न्यू ईयर' के लुक का ऑडिशन शाहरुख़ के घर पर ही कर रहीं थी. फ़िल्म में दीपिका एक महाराष्ट्रियन लड़की के रोले में हैं जो बहुत चमकीले कपड़े पहनती है.फ़िल्म में दीपिका का किरदार बेहद चटकीला है. ऑडिशन की कुछ तस्वीरें जब दीपिका ने शाहरुख़ की बेटी सुहाना को दिखाई तो सुहाना ने उनसे पूछा कि ये किसकी तस्वीरें हैं.'हैप्पी न्यू ईयर' का निर्देशन कर रही हैं फरहा खान. फ़िल्म में मुख्य भूमिका में हैं शाहरुख़ खान, अभिषेक बच्चन और बोमन ईरानी.फ़िल्म अगले साल अक्टूबर में रिलीज़ होगी. फ़िल्म के कुछ हिस्से दुबई में शूट किए जा रहे हैं.आपको अगर शाहरुख खान की फ़िल्म 'दिलवाले दुल्हनियां ले जाएंगे' याद हैं तो आपको ये भी याद होगा कि इस फ़िल्म में करण जौहर भी थे.करण ने फ़िल्म में शाहरूख खान के दोस्त की भूमिका निभाई थी. दिलवाले के बाद अब एक बार फिर करण जौहर बड़े परदे पर अभिनय करते नज़र आने वाले हैं.अनुराग कश्यप की फ़िल्म 'बॉम्बे वेलवेट' में वो एक खलनायक की भूमिका निभा रहे हैं. फ़िल्म में करण एक ऐसे मीडिया मुग़ल के रूप में नज़र आएंगे जो अपने साम्राज्य को पुर्नजीवित करना चाहता है. फ़िल्म की अधिकतर शूटिंग श्रीलंका में हो चुकी है.'बॉम्बे वेलवेट' फ़िल्म में मुख्य कालाकार है रणबीर कपूर और अनुष्का शर्मा.(बीबीसी हिन्दी के

 एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
विशाखापत्तनम में पैदा हुए एलवी रेवंत कुमार के नाम की घोषणा खुद लिटल मास्टर सचिन तेंडुलकर ने की. ये छोटे पर्दे पर सचिन की पहली पारी भी थी. खुदाबख्श पहले रनर-अप रहे जबकि पीवीएनएस रोहित दूसरे रनर-अप. दो अप्रैल को इंडियन आइडल के नौवें सीज़न के फ़ाइनल एपिसोड में दर्शकों को तीन कंटेस्टेंट के बीच कड़ा मुकाबला देखने को मिला. इंडियन आइडल के टाइटल के अलावा रेवंत को 25 लाख रुपए की प्राइज़ मनी, महिंद्रा केयूवी और सोनी इंटरटेनमेंट कंपनी के साथ गाने का कॉन्ट्रैक्ट मिला है.  ट्विटर ट्रेंडः 'पाकिस्तान आइडल इंडियन की कॉपी क्यों?'इंडियन आइडल 2 संदीप आचार्य का निधनखुदाबख्श पंजाब से आते हैं तो रेवंत और रोहित आंध्र प्रदेश से हैं. तीनों कॉन्टेंस्टेंट की गायकी में विविधता देखने को मिली और दर्शकों ने इसे सराहा भी. इंडियन आइडल के ग्रैंड फ़िनाले में सचिन के अलावा और भी कुछ ख़ास था. कपिल शर्मा शो में फ़िलहाल नज़र नहीं आ रहे डॉक्टर मशहूर गुलाटी (सुनील ग्रोवर) और रिंकू भाभी ने भी शो में अपने ख़ास अंदाज़ से लोगों का भरपूर मनोरंजन किया. विपुल मेहता बने इंडियन आइडल 6 के विजेता'जो आवाज हिला देगी हिन्दुस्तान'गायक से हीरो बने प्रशांत तमांग(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें और ट्विटर पर फ़ॉलो भी कर सकते हैं.)
__________________________
उस आवाज़ के अनूठेपन और रूहानियत को चाहकर भी भुलाया नहीं जा सकता है.उनकी आवाज़़-उनका अंदाज़, उनका हाथों को हिलाना, चेहरे पर संजीदगी का भाव, संगीत का उम्दा प्रयोग.शब्दों की शानदार रवानगी... उनकी खनक... सब कुछ हमें किसी दूसरी दुनिया में ले जाने पर मजबूर करता है.जिस नुसरत फ़तेह अली ख़ान को हम जानते हैं, वो आवाज़़ और तान के जादूगर हैं लेकिन बचपन में वो गायकी नहीं बल्कि तबले का अभ्यास किया करते थे.पाकिस्तान बनने के लगभग साल भर बाद नुसरत का जन्म पंजाब के लायलपुर (मौजूदा फैसलाबाद) में हुआ. वो 13 अक्टूबर 1948 को क़व्वालों के घराने में जन्मे.नुसरत फ़तेह अली ख़ान की चार बहने थीं और दो छोटे भाई थे.पिता उस्ताद फ़तेह अली ख़ान साहब ख़ुद भी मशहूर क़व्वाल थे. उस्ताद पिता ने नुसरत को पहले तबला सिखाना शुरू किया लेकिन बाद में नुसरत ने गायन को ही अपना मुक़ाम बना लिया.हालांकि नुसरत परंपरागत तरीक़े से क़व्वाली तो लंबे अरसे से गा रहे थे, मगर उनके लिए तो अभी दुनिया में शोहरत बटोरने की शुरुआत होनी बाक़ी थी.वो साल था 1985. लंदन में वर्ल्ड ऑफ म्यूज़िक आर्ट एंड डांस फ़ेस्टिवल का आयोजन हुआ.इसमें उन्होंने पीटर गैब्रिएल के साथ अपना म्यूज़िक दुनिया के सामने रखा. इसके बाद तो चमत्कार हो गया, जिसने भी इसे सुना वो इसका दीवाना बन गया.ऐसा निराला अंदाज़, दुनिया भर में जो लोग पंजाबी-उर्दू और क़व्वाली नहीं भी समझ पाते थे, वो भी उनकी आवाज़़ और अंदाज़ के दीवाने हो गए.1988 में जब पीटर गैब्रिएल हॉलीवुड फ़िल्म 'लास्ट टेंपटेशन ऑफ क्राइस्ट' का साउंडट्रैक बना रहे थे तो उन्होंने उस दृश्य के लिए नुसरत के अलाप का इस्तेमाल किया जिसमें ईसा मसीह सूली को लेकर आगे बढ़ते हैं. इस दर्द के लिए शायद नुसरत से बेहतर कोई नहीं हो सकता था.पीटर गैब्रिएल ने उन्हें ब्रिटेन के स्टूडियो में रिहर्सल के लिए बुलाया लेकिन जब नुसरत ने रिहर्सल शुरू की तो उन्होंने इसे रोक दिया और कहा कि इसकी कोई ज़रूरत ही नहीं है.पीटर गैब्रिएल कहते हैं कि उनके साथ काम करना शानदार रहा. वो हमेशा से ही बेहद रचनात्मक हैं, वो कब क्या कुछ नया कर देंगे कोई नहीं जानता. उनके पास टाइंमिंग है, सेंस है और म्यूज़िक की बेहतरीन समझ है.इसके बाद तो नुसरत ने पीटर गैब्रिएल के संग मिलकर दुनिया के सामने पश्चिम और पूरब की जुगलबंदी पेश कर दी.सुरों के ऐसे तार छिड़े कि क्या ब्रिटेन क्या यूरोप, क्या जापान, क्या अमरीका पूरी दुनिया में नुसरत के प्रशंसकों की बाढ़ सी आ गई.हालांकि दुनिया ने उन्हें देर से पहचाना, पर जब पहचाना तो दुनिया भर में उनके दीवानों की कमी भी नहीं रही. जिन जिन देशों में रॉक-कंसर्ट हुआ नुसरत फ़तेह अली ख़ान ने अपनी क़व्वाली का रंग जमाया, लोग झूम उठे-नाच उठे.हालांकि नुसरत ने ज़्यादातर गीत ऊर्दू और पंजाबी में गाए, लेकिन उन्होंने फारसी, हिंदी और ब्रजभाषा में भी गीतों को सुर दिए.पूर्व और पश्चिम के आलौकिक फ्यूजन में भी उन्होंने अपना पंजाबीपन और सूफ़ियाना अंदाज़ नहीं छोड़ा, न ही खुद से कोई छेड़-छाड़ की और फ्यूजन को एक नई परिभाषा दी.नुसरत खुद कहते थे, "मैंने नई पीढ़ी को देखकर ही प्रयोग किए और अपनी गायकी में पश्चिमी वाद्य यंत्रों का इस्तेमाल किया. जो लोग वेस्टर्न म्यूज़िक को पसंद करते थे उन्हें अगर क्लासिकल सुनाया जाता तो वो पसंद नहीं करते इसलिए शास्त्रीय गायन में पश्चिमी वाद्य यंत्रों का इस्तेमाल किया."पाकिस्तान के कराची में अबू मोहम्मद क़व्वाल कहते हैं, "क़व्वाली में नुसरत फ़तेह अली ख़ान का कोई सानी नहीं है लेकिन दुनिया भर में उनकी पहचान और उनकी लोकप्रियता की वजह पश्चिमी संगीत के साथ उनका मेल मिलाप रहा."अबू मोहम्मद बताते हैं कि एक अच्छे क़व्वाल के लिए ठुमरी, दादरा और क्लासिकल की तालीम होना बहुत ज़रूरी है. नुसरत बेहतरीन क़व्वाल थे लेकिन दुनिया में उन्हें फ्यूज़न से ही शानदार कामयाबी मिली.नुसरत के जादू ने सरहदें पार कीं. इस पार भारत में भी उनके गीत और क़व्वालियां सिर चढ़ कर बोलने लगीं.'मेरा पिया घर आया...', 'पिया रे-पिया रे...', 'सानू एक पल चैन...', 'तेरे बिन...', 'प्यार नहीं करना...', 'साया भी जब साथ छोड़ जाये...', 'साँसों की माला पे...' और न जाने ऐसे कितने गीत और क़व्वालियाँ हैं, जो दुनिया भर का संगीत ख़ुद में समेटे हुए हैं.अपने पाकिस्तानी अल्बम्स से भारत में धूम मचाने के बाद नुसरत फ़तेह अली ख़ान को जब बॉलीवुड में फ़िल्म का न्योता मिला तो उन्होंने शायर के मामले में अपनी पसंद साफ़ कर दी कि वो काम करेंगें तो सिर्फ़ जावेद अख़्तर साहब के साथ.दो मुल्कों के दो बड़े फ़नकारों का संगम हुआ और एलबम निकला 'संगम'.'संगम' का सबसे हिट गीत था 'आफ़रीन आफ़रीन'.जावेद अख्तर के बोलों को नुसरत फ़तेह अली ख़ान ने इस गीत को ऐसी रवानगी दी है कि गीत ख़त्म होने का बाद भी इसका नशा नहीं टूटता.जावेद अख़्तर बताते हैं, "संगम एलबम पर काम के दौरान तीन चार दिन नुसरत के साथ बिताए, लेकिन उनका फोकस सिर्फ़ काम पर रहा. किसी एक आदमी की बुराई नुसरत के मुंह से नहीं सुनी.""वो या तो मेरे शेर सुनते थे या फिर अपनी ही मौसिक़ी में ही रमे रहते थे."नुसरत दुनिया भर में घूमे और अपने संगीत से लोगों का दिल अपने नाम करते रहे.खाने के बेहद शौक़ीन नुसरत ने जी भरकर खाया और जी भरकर गाया.सिर्फ़ 48 साल की उम्र में नुसरत फ़तेह अली ख़ान ने जब 16 अगस्त 1997 को इस दुनिया से विदा ली, तो विश्व-संगीत में एक गहरा शोक छा गया.जिस समय नुसरत फ़तेह अली ख़ान का नाम दुनिया में सिर चढ़ कर बोल रहा था उस समय उनके भतीजे राहत फ़तेह अली ख़ान उनसे गायन की बारीकियां सीख रहे थे.जब भी नुसरत कहीं भी प्रोग्राम पेश करते तो राहत का काम सिर्फ़ अलाप देना होता था.राहत फ़तेह अली ख़ान बताते हैं कि स्टेज पर तो उन्हें डाँट पड़ती ही रहती थी. वैसे तो उन्हें ग़ुस्सा नहीं आता था लेकिन अगर कोई ग़ुस्से वाली बात हो तो उन्हें बहुत ग़ुस्सा आता था.लेकिन उन्होंने कभी किसी संगीतकार या फिर गायक की आलोचना नहीं की.आज नुसरत फ़तेह अली ख़ान के चाहने वालों की कोई कमी नहीं क्योंकि ..जब ये लम्बी तान ले कर गाते थे तो दुनिया ठहर जाती थी.(बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)
__________________________
अगर फिल्म के पहले भाग को लोग इतना पसंद कर रहे हैं तो जब दूसरा भाग आएगा तब क्या होगा? लेकिन 'गैंग्स ऑफ़ वासेपुर' का दूसरा भाग रिलीज़ कब हो रहा है? बीबीसी ने पूछा यही सवाल अनुराग कश्यप से?अनुराग जवाब देते हुए कहते हैं, ''हम तो फिल्म एग्ज़िबिटर पर निर्भर करते हैं. गैंग्स के बाद इस हफ्ते 'द अमेज़िंग स्पाइडरमैन' रिलीज़ हो रही है जिसने सारे सिनेमाघर बुक कर दिए हैं. उसके अगले हफ्ते रोहित शेट्टी की 'बोल बच्चन' रिलीज़ हो रही है जो हर एग्ज़िबिटर लगाना चाहेगा. तो गैंग्स पार्ट-2 के लिए जगह नहीं बचती न. जब जगह मिलेगी तब ही तो लगाएंगे. हमने पार्ट-2 की रिलीज़ की तारीख अभी तय नहीं की है.''लेकिन क्या अनुराग को ऐसा नहीं लगता की पार्ट-1 अभी और पार्ट-2 कुछ समय बाद, ऐसा होने की वजह से दर्शकों में गैंग्स ऑफ़ वासेपुर को लेकर उत्सुकता कुछ कम हो जाएगी, यादें धुंधली पड़ जाएंगी?इस सवाल को तो सिरे से ही ख़ारिज कर रहे हैं अनुराग कश्यप. वो कहते हैं, ''कुछ धुंधला नहीं होगा क्योंकि गैंग्स ऑफ़ वासेपुर एक बहुत ही बढ़िया फिल्म है. मुझे इस बात पर पूरा यकीन है कि जो पहला भाग देखेगा वो दूसरा भाग भी देखने आएगा ही वर्ना उसे फिल्म अधूरी लगेगी.''अपनी फिल्म पर विश्वास जागते हुए अनुराग कहते हैं, ''फिल्म ऐसी है कि लोग बार बार देखना चाहेंगे. जब दूसरा भाग आएगा तो लोग पहला भाग वापस लगवाकर देखेंगे. एक के बाद एक डीवीडी पर देखेंगे.'''गैंग्स ऑफ़ वासेपुर' में मनोज बाजपयी और पियूष मिश्र जैसे कई मंझे हुए कलाकार हैं लेकिन फिल्म में बॉलीवुड का कोई बड़ा स्टार नहीं है. लेकिन अनुराग की अगली फिल्म 'बॉम्बे वैल्वेट' में उन्होंने रणबीर कपूर को लिया है. तो क्या अब अनुराग कश्यप की फिल्में भी 'स्टार ड्रिवन' होंगी. क्या 'स्टार' की चकाचौंध का असर अनुराग पर भी होने लगा है?अपना पक्ष रखते हुए अनुराग कहते हैं, ''जब मुझे मेरी फिल्म में स्टार की ज़रूरत होगी तब मैं स्टार को अपनी फिल्म में कास्ट करूँगा. रणबीर कपूर सिर्फ स्टार नहीं हैं वो एक अच्छे अभिनेता भी हैं. क्या आप ये कह सकते हैं कि रणबीर अपना काम नहीं जानते, कोई भी ये बात नहीं कह सकता. आज की तारीख में हर निर्देशक रणबीर कपूर के साथ काम करना चाहता है. और मैं जानता था कि रणबीर के लिए मैंने जो रोल चुना है वो उसे बखूबी निभा लेंगे.''अनुराग कहते हैं वो अपनी फिल्म का प्रस्ताव लेकर रणबीर के पास गए और रणबीर ने कुछ तो उनमें और उनकी फिल्मों में देखा होगा कि उन्होंने 'बॉम्बे वैल्वेट' के लिए हाँ कर दी.'बॉम्बे वैल्वेट' की शूटिंग 2013 में शुरू होगी और फिल्म 2014 में रिलीज़ की जाएगी.
__________________________
एक समिति के सामने संयुक्त कमिश्नर 26 नवंबर की रात को हुई वारदात को याद करते हैं जिसका नतीजा अजमल कसाब (संजीव जायसवाल) की फांसी पर जाकर खत्म होता है.मुंबई के लियोपॉल्ड कैफे, ताज महल होटल, सीएसटी स्टेशन और कामा अस्पताल समेत कई जगहों पर हुए हमलों को फिल्म में ग्राफिक्स की मदद से दिखाया गया है.सत्य घटना पर आधारित कहानी और पटकथा को रौमेल रॉडरिग्स ने लिखा है जो काफी तेज़ गति से आगे बढ़ती है. कुछ सीन अवाक् कर देने वाले हैं वहीं कई पर तालियों की गड़गड़ाहट सुनाई पड़ती है जैसे तुकाराम ओम्ब्ले (सुनील जाधव) अपनी जान गवां देता है लेकिन कसाब को जाने नहीं देता.क्योंकि ये फिल्म एक ऐसे हमले के बारे में है जिसने पूरी दुनिया को हिलाकर रख दिया था और इसमें ड्रामा भी काफी मानवीय तरीके से दिखाया गया है इसलिए ये दिल को काफी छूती है और झंझोड़ भी देती है. वहीं कमज़ोर दिल वाले बहुत ज़्यादा ख़ून ख़राबा और हिंसा देखकर परेशान हो सकते हैं.एक ट्रैक पर चलने के कारण ड्रामा उनके लिए ऊबाऊ हो सकता है जो एक भरपूर मनोरंजन के उद्देश्य से थिएटर में आएंगे. फिल्म में एक डॉक्यूड्रामा वाला एहसास है जिसकी आदत फिलहाल भारतीय दर्शकों को नहीं है.फिल्म में संवाद बहुत ज़्यादा नहीं है लेकिन जितने है बेहतरीन है. रौमेल रॉडरिग्स, राशिद इक़बाल और प्रशांत पांडे ने अच्छे डायलॉग्स लिखे हैं.नाना पाटेकर ने संयुक्त कमिश्नर का रोल बखूबी निभाया है. वो हर सीन में कमाल थे. संजीव जायसवाल ने अजमल कसाब की भूमिका अच्छे से पकड़ी. अतुल कुलकर्णी (शशांक शिंदे), साद ओरहान (अबु इसमाईल खान) सहित कास्ट ने फिल्म को आगे बढ़ाने में अच्छा सहयोग दिया है.राम गोपाल वर्मा का निर्देशन काफी भाव विभोर कर देने वाला है. वो अपनी स्क्रिप्ट के साथ ईमानदार रहे और उन हमलों पर एक दिल दहला देने वाली फिल्म बनाई जिसने कईयों की जानें ली और लोगों के दिल और दिमाग पर गहरा निशान छोड़ दिया.हालांकि ये बात भी है कि फिल्म का विषय ऐसा है जिसे कई दर्शक शायद ही थिएटर में देखना पसंद करेंगे. फिल्म का बजट कम होता थो रामू की ये कोशिश शायद उचित सिद्ध होता लेकिन फिल्म का बजट ज़्यादा है.जावेद एजाज़ के एक्शन सीन काफी तगड़े हैं. अमर मोहिले को बैकग्राउंड स्कोर के लिए शाबाशी मिलनी चाहिए.कुल मिलाकर दि अटैक्स ऑफ 26/11 एक अच्छी तरह से बनाई गई फिल्म है जो बुद्धिजीवियों को पसंद आ सकती है. 25 करोड़ के बजट में बनी ये फिल्म शुरुआत में ना सही लेकिन देखे जाने के बाद चर्चा का विषय बनकर ध्यान ज़रुर बटोर सकती है.
__________________________
नाडियाडवाला ग्रैंडसन और विंडो सीट फ़िल्म्स की हाईवे कहानी है एक ऐसी लड़की की जिसका अपहरण हो जाता है और वो अपने ही अपहरणकर्ता से प्यार करने लगती है.वीरा(आलिया भट्ट) की विनय(अर्जुन मल्होत्रा) से सगाई हो जाती है. लेकिन शादी से ठीक एक दिन पहले ही कुख्यात अपराधी महाबीर भाटी (रणदीप हुडा) उसको अग़वा कर लेता है.(रिव्यू: 'गुंडे')पहले तो वीरा बहुत डर जाती है लेकिन जल्द ही उसे एहसास हो जाता है कि महाबीर उसे शारीरिक तौर पर कोई नुक़सान नहीं पहुंचाएगा और उसने उसका अपहरण सिर्फ़ पैसों के लिए किया है.महाबीर के साथ रहने के दौरान वो धीरे-धीरे उसे पसंद करने लगती है. महाबीर भी वीरा की मासूमियत और चंचलता से प्रभावित हो जाता है. बल्कि वो महाबीर से बताती है कि अग़वा होने के बाद वो कितना आज़ाद महसूस कर रही है और वो सब कुछ कर पा रही है जो अपने अमीर मां-बाप के साथ रहते हुए वो नहीं कर पा रही थी.(रिव्यू: 'हंसी तो फंसी')वीरा के साथ समय गुज़ारते हुए महाबीर का भी दिल बदल जाता है और वो वीरा को एक पुलिस स्टेशन के नज़दीक छोड़ देता है ताकि वो अपने परिवार वालों से मिल सके.लेकिन तब तक वीरा, उससे प्यार करने लगती है और उसे छोड़कर अपने मां-बाप के पास जाना ही नहीं चाहती. आगे क्या होता है ? यही फ़िल्म की कहानी है.इम्तियाज़ अली की कहानी बिलकुल मौलिक तो नहीं है. हम ये सब दूसरी कुछ फ़िल्मों में भी देख चुके हैं, लेकिन फ़िल्म का स्क्रीनप्ले (इम्तियाज़ अली) बिलकुल ताज़ा है.वीरा और महाबीर के बीच फ़िल्माए दृश्य ताज़गी का एहसास देते हैं और मनोरंजनक भी हैं. वीरा के किरदार में आलिया भट्ट की मासूमियत फ़िल्म का सबसे मज़बूत पहलू है.(रिव्यू: 'वन बाय टू')महाबीर और उसके साथियों की हरकतें और वीरा की सहज स्वाभाविक चंचलता फ़िल्म में आवश्यक कंट्रास्ट लाने में कामयाब होते हैं और यही बात दर्शकों को पसंद आएगी.हालांकि कहानी में गंभीर मोड़ तब आता है जब वीरा अपने बचपन के एक सदमे के बारे में महाबीर को बताती है. लेकिन जल्द ही निर्देशक फ़िल्म में वापस हल्के फुल्का माहौल लाने में कामयाब होता है.हालांकि स्क्रीनप्ले में कुछ कमियां भी हैं. जैसे वीरा के अपहरण के बाद निर्देशक ने लंबे समय तक ये दिखाने की ज़हमत ही नहीं उठाई कि उसके मां-बाप पर क्या बीत रही है और वो क्या क़दम उठा रहे हैं.साथ ही महाबीर का वीरा के प्रति लगाव होना और उसका दिल पिघलना भी बड़ी जल्दबाज़ी में दिखा दिया गया. साथ ही पहली बार आज़ादी का स्वाद चख रही वीरा का अपने अमीर मां-बाप के प्रति ग़ुस्सा भी बहुत सारे दर्शकों के गले नहीं उतरेगा.(रिव्यू: 'जय हो')फ़िल्म का हास्य सीमित दर्शक वर्ग को ही पसंद आएगा. सिंगल स्क्रीन थिएटर्स के दर्शक शायद फ़िल्म को उतना प्यार ना दें.इंटरवल से पहले फ़िल्म ज़्यादा मनोरंजक है. इंटरवल के बाद फ़िल्म में मनोरंजन की कमी है. साथ ही ये हिस्सा खींचा गया और अवास्तविक सा लगता है. फ़िल्म की गति धीमी है. इम्तियाज़ अली के लिखे संवादों में दम है.महाबीर भाटी के किरदार में रणदीप हुडा ने अपने अभिनय का लोहा मनवाया है. उन्होंने एक ऐसे अपराधी का रोल बख़ूबी निभाया है जिसका ह्रदय परिवर्तन हो जाता है.आलिया भट्ट ने तो कमाल का अभिनय किया है. वो अपने किरदार में पूरी तरह से घुस गई हैं. बाकी कलाकारों ने भी उम्दा अभिनय किया है.(रिव्यू: 'मिस लवली')इम्तियाज़ अली का निर्देशन अच्छा है. उनकी सबसे बड़ी कामयाबी ये रही कि उन्होंने अपने कलाकारों से बेहतरीन काम निकलवाया.एआर रहमान का संगीत अच्छा है लेकिन उनसे इससे कहीं बेहतर काम की उम्मीद थी. 'आली-आली' गाना पहले ही सुपरहिट हो चुका है लेकिन बाकी गानों में वो माद्दा नहीं है जो लोगों की ज़ुबां पर चढ़ जाएं.कुल-मिलाकर हाईवे एक अच्छी फ़िल्म है लेकिन सिर्फ़ बड़े शहर के युवाओं को ही अपील कर पाएगी.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
ये सुनने में अजीब सा लग सकता है क्योंकि भारत में स्थिति दूसरी है और हम जानते हैं कि आमिर, शाहरुख और सलमान जैसे बड़े बॉलीवुड सितारे करोड़ों में अपनी फीस लेते हैं.इसके अलावा वो अपनी निश्चित फीस के अलावा मुनाफे में हिस्सेदारी भी मांगते हैं. और हर फिल्म के बाद अपनी फीस बढ़ा देते हैं.इन तीनों बड़े सितारों के अलावा भी आमतौर पर बॉलीवुड के सितारे अच्छी खासी फीस निर्माताओं से वसूल करते हैं.दुनिया की सबसे बड़ी फिल्म इंडस्ट्री तक पर जब मंदी का असर पड़ा तो भला बॉलीवुड के सितारे इससे कैसे अछूते रह गए?बॉलीवुड स्टार्स इतनी भारी भरकम फीस भला कैसे लेते हैं और निर्माता भला उन्हें करोड़ों-करोड़ रुपए देने के लिए तैयार भी क्यों हो रहे हैं. क्या बॉलीवुड मुनाफे के लिहाज से हॉलीवुड से बेहतर स्थिति में है.फिल्म व्यापार पर करीब से निगाह रखने वाले ट्रेड एनलिस्ट कोमल नाहटा के मुताबिक दरअसल बॉलीवुड में सेलेबल ऐक्टर यानी बिकाऊ सितारे बहुत कम हैं और फिल्म बनाने वाले ढेर सारे लोग हैं. इसलिए बॉलीवुड सितारों पर मंदी का उतना असर नहीं हुआ है.कोमल कहते हैं, "बॉलीवुड में बड़ा जबरदस्त स्टार सिस्टम है. यहां सितारे फ्लॉप फिल्म के बाद भी अपनी फीस कम नहीं करते, क्योंकि उन्हें मालूम है कि निर्माता फिर से उनके पास दौड़े चले आएंगे. हां, हिट फिल्म के बाद वो अपनी फीस जरूर बढ़ा देते हैं. सीधा-सीधा डिमांड-सप्लाई का खेल हैं. जब सितारे कम और निर्माता ज्यादा हैं तो स्टार्स अपनी मुंहमांगी फीस वसूलेंगे ही."कोमल कहते हैं कि शाहिद कपूर जैसे सितारे जिनकी पिछली दो फिल्में मौसम और तेरी मेरी कहानी फ्लॉप हो गईं, वो भी अपनी फीस कम नहीं कर रहे हैं, क्योंकि अब भी उनके पास निर्माताओं की लाइन लगी है.फिल्म समीक्षक नम्रता जोशी की भी ऐसी ही कुछ राय है. वो कहती हैं, "बॉलीवुड में सब कुछ स्टार्स से चलता है. यहां निर्देशकों और कहानीकारों को वो दर्जा नहीं प्राप्त है जैसा हॉलीवुड में होता है. इसलिए सितारों के भाव हमेशा बढ़े रहते हैं."कोमल नाहटा ये भी कहते हैं कि पहले सिर्फ अमिताभ बच्चन ही एकमात्र ऐसे अभिनेता थे जिनकी फीस करोड़ में थी. बाकी सितारे लाखों में पैसे लेते थे. लेकिन अब इमरान खान जैसे स्टार तक 10-12 करोड़ रुपए ले लेते हैं, जबकि इमरान ने एक भी सुपरहिट फिल्म अपने दम पर नहीं दी है.कोमल के मुताबिक, "आमिर, शाहरुख और सलमान जैसे स्टार 30-35 करोड़ रुपए भी मांग सकते हैं. क्योंकि इनकी फिल्में मुनाफा कमा ही लेती हैं. अगर सलमान खान के बलबूते यश चोपड़ा और आदित्य चोपड़ा एक था टाइगर के जरिए 90-100 करोड़ रुपए कमा रहे हैं तो सलमान 25-30 करोड़ रुपए मांगे भी तो उसमें क्या गलत है."कोमल कहते हैं कि फिल्म फ्लॉप होने का दोष कोई भी कलाकार अपने सर नहीं लेता. हां फिल्में हिट हो जाती हैं तो स्टार्स बढ़ चढ़कर कहने लगते हैं कि हमारी वजह से फिल्म चली.नम्रता जोशी ये भी कहती हैं कि आज जो भी बॉलीवुड के बड़े सितारे हैं वो सिर्फ फिल्मों के जरिए कमाई नहीं कर रहे हैं. वो विज्ञापनों के जरिए भी बहुत कमाई कर रहे हैं, इसलिए वो ढेर सारी फिल्में नहीं करते. जब तक उनके मन का प्रोजेक्ट नहीं मिलता वो फिल्में नहीं करते.इसलिए वो मनचाही कीमतें वसूल कर सकते हैं. जबकि हॉलीवुड के सितारों के साथ ऐसा नहीं है. उनकी कमाई का मेन जरिया फिल्में ही हैं.हालांकि नम्रता ये भी कहती हैं कि सभी बॉलीवुड स्टार्स मनमाफिक फीस वसूल कर पाते हों ऐसा भी नहीं है.नम्रता के मुताबिक, "आमिर, शाहरुख, सलमान, अक्षय कुमार, अजय देवगन और ऋतिक रोशन. ये ही ऐसे कलाकार हैं जो अपनी शर्तों पर काम करते हैं. बाकी सितारे ये लक्जरी हासिल नहीं कर सकते. अगर दूसरा कोई सितारा एक फिल्म हिट होते ही अपनी फीस बढ़ा दे तो ये बेतुका फैसला होगा. क्योंकि फिर उसकी फिल्मों के फ्लॉप होने के बाद उसका पतन भी उतनी ही तेजी से होगा."फिलहाल तो बॉक्स ऑफिस पर अपनी मजबूत पकड़ और फिल्मों के मुनाफा कमाने की गारंटी की वजह से बॉलीवुड के टॉप एक्टर्स का सितारा बुलंदी पर है.आने वाले समय में आमिर खान की तलाश, शाहरुख खान की जब तक है जान और सलमान खान की दंबग 2 रिलीज होंगी. और बॉलीवुड के तमाम एक्सपर्ट्स को उम्मीद है कि इन तीनों खान के स्टार पावर की बदौलत ये फिल्में बेहतरीन व्यवसाय कर पाएंगी.
__________________________
लता ही नहीं, उनकी बहन आशा भोसले के भी सबसे पसंदीदा गायक थे और उनका मानना है कि किशोर अपने गाने दिल और दिमाग़ दोनों से ही गाते थे.आज भी उनकी सुनहरी आवाज़ लाखों संगीत के दीवानों के दिल में बसी हुई है और उसका जादू हमारे दिलों दिमाग़ पर छाया हुआ है. आज अगर वे ज़िंदा होते तो अस्सी बरस के होते.किशोर कुमार के बड़े बेटे अमित कुमार ने बीबीसी को बताया कि वो बहुत ही अच्छे पिता और व्यक्ति थे और उन्हें अपने परिवार के साथ समय बिताना बहुत ही पसंद था.वे कहते हैं, "किशोर जी को अंग्रेज़ी 'क्लासिक' फ़िल्में देखने का शौक था. एक बार तो अमरीका से वो ढेर सारी 'वेस्टर्न' फ़िल्मों की कैसेट ले आए."यही नहीं वीकेंड पर अक्सर अमित कुमार उनके साथ एक के बाद एक तीन फ़िल्म शो देखकर थक कर घर लौटते थे.मनमौजी किशोरअमित ने बताया कि किशोर जी ख़ुद मानते थे कि वो बहुत ही मनमौजी थे. वो क्या करेंगे ये कोई नहीं जानता था.अमित बताते हैं, "एक बार जब उनकी फ़िल्म की शूटिंग ख़त्म हुई और यूनिट के लोग उनसे पैसे मांगने आए तो किशोर बोले ये इतना ज़्यादा कैसे हो गया, इतना तो नहीं होना चाहिए, ये समझता क्या है अपने आप को डायरेक्टर, ऐसा तो नहीं होगा, मैं प्रोड्यूसर हूँ चलो भगाओ इस डायरेक्टर को इतना ज़्यादा खर्चा कर रहा है, कौन है डायरेक्टर?' इस पर सबने कहा -आप ही तो हैं."इस पर किशोर बोले," हाँ अरे वो तो मैं ही हूँ."हंसते हुए अमित ने कहा कि ऐसे कई मज़ेदार क़िस्से होते थे उनके साथ.किशोर दा को बाजा़र जाकर छोटी- छोटी चीज़ें, तरह तरह के आईटम ख़रीदेने का शौक था और एक बार वो ऐसे ही बाज़ार गए जहां अचानक मसूर की दाल देखकर उन्होंने तुरंत 'मसूरी' घूमने का प्लैन बना लिया. बस कुछ ऐसी ही मनमौजी प्रवृत्ति थी किशोर कुमार की, यही बताया उनके बेटे अमित कुमार ने.रेडियो की जानी मानी हस्ती अमीन सायानी ने बीबीसी को बताया कि बड़े ही मज़ेदार आदमी थे किशोर, उनका दिल बहुत अच्छा था पर बेहद शरारती भी थे. एक दफ़ा तो उन्होंने इंटरव्यू भी अमीन साहब को इसी शर्त पर दिया कि वो अपने आप को ख़ुद ही इंटरव्यू करेंगे. इसके बाद अमीन सायानी को दिए एक और इंटरव्यू में किशोर कुमार ने ख़ूबसूरत अंदाज़ में सचिन देव बर्मन के साथ पहली मुलाक़ात की नकल करके दिखाई.किशोर कुमार ने कई गायकों के साथ जुगलबंदी की और सभी के चहेते थे वो. सिंगर मन्ना डे कहते हैं कि किशोर दा ने संगीत की शिक्षा नहीं ली थी. उनकी गायकी उन्हें ईश्वर की देन थी. मन्ना डे ने कहा कि हालांकि मन्ना डे ख़ुद संगीत में पारंगत थे पर फिर भी जब वो किशोर के साथ गाते तो वो कमर कस के गाते थे. उन्होंने कहा कि किशोर की तुलना किसी से भी नहीं की जा सकती.मन्ना डे ने बताया कि फ़िल्म पड़ोसन के हिट गीत 'चतुर नार' की रिकॉर्डिंग में तो पूरे 12 घंटे लग गए जिसमें से तीन घंटे तो किशोर दा की बातों पर हंस हंस कर सब का  पेट दर्द हो गया.हरफनमौलासंगीत निर्देशक राजेश रौशन किशोर दा को याद करते हुए कहते हैं कि वो इतना डूब कर गाते थे कि गाने का क्या रुप और रंग होना चाहिए, ये वो संगीत निर्देशक से भी बेहतर समझते थे और आज तक उनका सबसे पसंदीदा गीत है हिट फ़िल्म 'जूली' का गाया हुआ गाना 'दिल क्या करे....'बतौर एक्टर किशोर कुमार ने 'चलती का नाम गाड़ी', 'हॉफ़ टिकेट', 'पड़ोसन' और 'झुमरु' जैसी कई फ़िल्मों में काम किया. फ़िल्म निर्माता और निर्देशक यश चोपड़ा कहते हैं कि किशोर न सिर्फ़ गायक थे बल्कि एक एक्टर, प्रोड्यूसर, निर्देशक, निर्माता, लेखक, म्यूज़िक कम्पोज़रसभी कुछ थे.उन्होंने कहा कि जिस तरह से किशोर अपने गानों में फ़िल्म के सीन के पूर भाव डाल देते थे वो बेमिसाल था. यश चोपड़ा भी किशोर कुमार की शरारतों के बारे में बात किए बिना नहीं रह पाए और उन्होंने माना कि किशोर लोगों को रिकॉर्डिंग के समय बहुत ही हंसाते थे.किशोर कुमार के साथ कई स्टेज शो में हिस्सा ले चुके उनके मित्र गायक भूपेन्द्र सिंह का कहना है कि उनकी आवाज़ सबसे अलग थी और किसी गाने में किस जगह क्या डालना है ये वो बख़ूबी जानते थेसत्तर का दशक हो या फिर आज का समय किशोर कुमार के गाने हर युग के लोगों के होठों पर रहते हैं और किशोर के साथ बहुत सी फ़िल्मों में काम कर चुके संगीत निर्देशक बप्पी लाहिरी  कहते हैं कि किशोर के गानों में कॉमेडी, रोमांस और बहुत से भाव होते थे. उन्होंने कहा कि किशोर कुमार रिकॉर्डिंग के समय ही बोल देते थे कि गाना हिट होगा या नहीं. वो मानते हैं कि किशोर कुमार जैसा न कभी कोई हुआ है और न कभी कोई होगा.रुमा घोष, मधुबाला और योगिता बाली के बाद शायद अपने सपनों की रानी किशोर दा को मिली अपनी चौथी पत्नी लीना चंद्रवरकर के रुप में.लीना ने बताया," एकदम बच्चों जैसे थे किशोर. छोटी छोटी बातों से इतना ख़ुश हो जाते थे. कभी कभी बारिश को देख इतना ख़ुश हो जाते मानो पहली बार देख रहे हों. उन्हें लोगों को चौंकाने में बहुत ही आनंद आता था. वो विदेश से कई तरह के मुखौटे लाए थे और एक बार तो उनका चौकीदार ही उनको देखकर डर गया. ऐसी शरारतें करने मे वो माहिर थे."लीना ने ये भी बताया कि किशोर कहते थे कि जब वो इस दुनिया में नहीं रहेंगे तब भी उन्हें कोई नहीं भूलेगा और उन्हें हमेशा याद रखेंगे उनके चाहने वाले.सच ही तो कहा था किशोर दा ने. उन्होंने हम सभी के दिल में अपनी ऐसी तस्वीर बना ली है जिसे समय की लहरें मिटा ही नहीं सकती और उनके अमर गीत तो हमेशा हमेशा ही याद रखे जाएँगे.
__________________________
वायकॉम 18 मोशन पिक्चर्स, केप ऑफ़ गुड फ़िल्म्स और अश्विन वर्दे की 'बॉस' एक एक्शन फ़िल्म है जो पिता-पुत्र रिश्ते पर आधारित है.फ़िल्म की कहानी है एक ईमानदार स्कूल प्रिसिंपल सत्यकांत शास्त्री (मिथुन चक्रवर्ती) और उसके दो बेटों सूर्या (अक्षय कुमार) और शिव (शिव पंडित) की.सूर्या, बचपन से ही बेहद गुस्सैल स्वभाव का है और अपने पिता या परिवार के ख़िलाफ़ कुछ भी सुनना बर्दाश्त नहीं कर पाता.(अक्षय बोले, 'अब नहीं है कोई सुपरस्टार')जब वो छोटा था तभी अपने एक साथी की हत्या इसलिए कर देता है क्योंकि वो उसके पिता का मज़ाक उड़ाता है.सूर्यकांत, इसी वजह से सूर्या को अपने घर से बेदखल कर देता है.फ़िल्म की कहानी सूर्या के बड़े होने, और एक दरियादिल कॉन्ट्रेक्ट किलर बनने की घटनाओं के बीच आगे बढ़ती है.कैसे उसके पिता (जिन्होंने उसे बचपन में बेदखल कर दिया था) उसकी मदद लेने को मजबूर हो जाते हैं और कैसे वो अपने छोटे भाई को बचाने और मारने की कशमकश में पड़ जाता है. यही आगे दिखाया गया है.फ़िल्म, मलयालम फ़िल्म 'पोकरी राजा' का रीमेक है. फ़रहाद-साजिद की लिखी कहानी में कई जगह दोहराव नज़र आता है लेकिन एक्शन और फ़ैमिली ड्रामा को बखूबी दिखाया गया है.(रिव्यू: 'बेशरम')पिता-पुत्र के रिश्तों को अच्छी तरह से दिखाया गया है जो दर्शकों को अपील करेगा. स्क्रीनप्ले (फ़रहाद-साजिद) में कई दिलचस्प मोड़ हैं जिसकी वजह से दर्शक फ़िल्म से बंधे रहेंगे.कहीं कहीं पर फ़िल्म बोझिल लगने लगती है लेकिन ये बोरियत ज़्यादा समय तक के लिए नहीं है. फ़िल्म का ड्रामा हर तरह के दर्शक वर्ग को कहीं ना कहीं ज़रूर पसंद आएगा.फ़िल्म की कॉमेडी माहौल को हल्का बनाए रखती है और दर्शकों को ठहाके लगाने पर मजबूर कर देती है.फ़िल्म के भावनात्मक दृश्य दर्शकों की आंखों से आंसू निकालने में भले ही कामयाब ना हो पाए लेकिन उनके दिलों को ज़रूर छू लेते हैं.फ़िल्म के क्लाइमेक्स से पहले जब एक ख़ास सस्पेंस खुलता है तो दर्शकों को हैरान कर देता है. इस हिस्से को फ़िल्म की हाइलाइट कहना ग़लत नहीं होगा.ऐसा नहीं है कि स्क्रीनप्ले में कोई ख़ामी ही ना हो. कहानी की सहूलियत के हिसाब से कई सीन रच दिए गए हैं जिन पर सहज ही विश्वास करना मुमकिन नहीं होता.(पढ़िए 'फटा पोस्टर निकला हीरो' का रिव्यू)फ़िल्म के पहले आधे घंटे सूर्या (अक्षय कुमार) के बचपन दिखाने में ही खर्च कर दिए गए हैं. यानी अक्षय की एंट्री फ़िल्म में देर से होती है. ये फ़िल्म की एक बड़ी कमी है.अक्षय कुमार का फ़िल्म में कोई रोमांटिक ट्रैक नहीं है. शिव पंडित और अदिति राव हैदरी की जगह थोड़े ज़्यादा लोकप्रिय चेहरों को इन रोल्स के लिए लेना बेहतर होता.फ़रहाद-साजिद के लिखे संवादों में दम है. ये कहना ग़लत नहीं होगा कि संवाद, फ़िल्म की मुख्य ताकत हैं.अक्षय कुमार ने सूर्या उर्फ़ बॉस के रोल में ज़बरदस्त काम किया है. वो हास्य दृश्यों में शानदार रहे हैं, एक्शन दृश्यों में कमाल लगे हैं, बेहतरीन डांस किया है और भावनात्मक दृश्यों में भी अपनी छाप छोड़ दी है.मिथुन चक्रवर्ती ने भी अपने किरदार के साथ न्याय किया है. 'बिग बॉस' के रोल में डैनी डेंग्ज़ोंपा बेहद प्रभावी रहे हैं.(रिव्यू: 'लंच बॉक्स')पुलिस अफ़सर के रोल में रोनित रॉय भी शानदार रहे हैं. उनके किरदार को देखकर उनसे चिढ़ होने लगती है और यही उनकी कामयाबी है.दो गानों में सोनाक्षी सिन्हा की मौजूदगी फ़िल्म को ग्लैमर प्रदान करती है. अमिताभ बच्चन की कमेंट्री फ़िल्म की वैल्यू और बढ़ा देती है.एंथनी डीसूज़ा का निर्देशन अच्छा है. उनका कहानी कहने का अंदाज़ हर दर्शक वर्ग को छू लेता है. 'पार्टी ऑल नाइट' और 'हम ना तोड़े', गाने लोगों को बहुत पसंद आएंगे.कुल मिलाकर 'बॉस' एक मनोरंजक फ़िल्म है और दर्शकों को पसंद आएगी.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
अभिनेता संजय दत्त पर बन रही 'दत्त' नाम की बायोपिक में मनीषा संजय की मां नरगिस का किरदार निभाने जा रही हैं. नरगिस की मौत कैंसर से हुई थी. ख़ुद मनीषा इस बीमारी से जूझ चुकी हैं. इस फ़िल्म में नरगिस के किरदार को लेकर वो बेहद उत्साहित हैं.''नरगिस दत्त जी का किरदार निभाना किसी सपने जैसा है. ये मेरे लिए सम्मान की बात है. मेरे कंधों पर बड़ी ज़िम्मेदारी है. उम्मीद है मैं इस किरदार के साथ न्याय कर पाऊंगी. इस फ़िल्म के लिए राजू सर से मिलकर मुझे काफी खुशी हुई. उनके पास एक अच्छी टीम है और मेरे लिए ये एक शानदार मौका है.''मनीषा कोइराला संजय दत्त की हीरोइन बनकर कई फ़िल्मों में उनके साथ काम कर चुकी हैं. इनमें 'महबूबा', 'ख़ौफ़', 'बाग़ी' और 'कारतूस' जैसी फ़िल्में शामिल हैं. लेकिन संजय पर बन रही बायोपिक में वो उनकी हीरोइन नहीं बल्कि मां बन रही हैं.''संजू बाबा मेरे बचपन का क्रश रहे हैं. मुझे उनके साथ कुछ फ़िल्मों में काम करने का मौका मिला. उनकी बहन प्रिया दत्त के लिए मेरे दिल में काफी इज़्ज़त है. हम दोनों कैंसर के मरीज़ों से जुड़े काम के सिलसिले में मिलते रहते हैं. मुझे बहुत अच्छा लगा उन्हें ये बताते हुए कि मैं उनकी मां नरगिस का किरदार निभाने जा रही हूं.''नेपाल के राजनैतिक घराने से हीरोइन बनने, तलाक और फिर कैंसर से वापसी करने तक मनीषा कोइराला का अबतक का जीवन खुद एक फ़िल्म की कहानी जैसा रहा है. ऐसे में क्या मनीषा ख़ुद पर बायोपिक बनते देखना चाहती हैं.वो कहती हैं,  'हां क्यों नहीं, मैं बिल्कुल अपनी बायोपिक बनते देखना चाहूंगी. पर अभी नहीं, उम्र लम्बी रही तो बीस साल बाद.' अपने रोल में वो आज की अभिनेत्रियों में से आलिया भट्ट या कंगना रनौट को पर्दे पर देखना चाहती हैं.''आलिया भट्ट जितनी ख़ूबसूरत हैं, उतनी ही नैचुरल एक्टर भी हैं. उनके अलावा कंगना रनौट भी बहुत टैलेंटेड और मज़बूत इरादों वाली महिला हैं. ये दोनों मेरा किरदार अच्छी तरह निभा पाएंगी.''1991 में फ़िल्म 'सौदागर' से हिंदी सिनेमा में कदम खने वाली मनीषा फ़िल्म 'बॉम्बे', 'ख़ामोशी द म्यूज़िकल' और 'कंपनी' के लिए तीन बार फिल्मफेयर क्रिटिक्स अवॉर्ड पा चुकी हैं. जितनी कामयाबी उन्हें कमर्शियल फ़िल्मों से मिली, रियलिस्टिक सिनेमा में भी वो उतनी ही पसंद की गईं.हालांकि रियलिस्टिक फ़िल्मों में बिना मेकअप नज़र आने से उन्हें काफी डर लगता था. ''मैं काफी इनसिक्योर थी कि मेकअप के बगैर मैं कैसी दिखूंगी. मुझे 2-3 घंटे के मेकअप के बाद स्क्रीन पर आने की आदत थी. ऐसे में जब रियलिस्टिक सिनेमा की बात आई तो मुझे कुछ समझ में ही नहीं आ रहा था. मैं चुपके से मेकअप लगा लेती थी. पर बाद में मेरी चोरी पकड़ी जाती थी और डायरेक्टर सब मेकअप निकलवा देते थे. बाद में जाकर मुझे समझ आया कि कुछ ख़ास तरह के सिनेमा के लिए मेकअप ज़रूरी नहीं.''2012 में नेपाल के बिज़नेसमैन सम्राट दहल से मनीषा का तलाक हुआ था जिसके कुछ समय बाद ही उन्हें कैंसर होने का पता चला. मनीषा का इलाज न्यूयॉर्क के उसी हॉस्पिटल में हुआ जिसमें नरगिस दत्त का इलाज चला था.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
इंटरनेट पर होने की वजह से इस स्टोर के उत्पाद हर समय उपलब्ध रहते हैं.जानकारों का मानना है कि वैध तरीके से इंटरनेट के ज़रिए संगीत और फ़िल्में ख़रीदने या किराए पर लेने से संबंधित ये एक बड़ा अहम क़दम है.आईट्यून पर सात रुपए लेकर 15 रुपए तक में एक गाना ख़रीदा जा सकता है जबकि किसी भी फ़िल्म या कलाकार की एल्बम की कीमत 70 रुपए से शुरु हो रही है.साथ ही इस ऑनलाइन स्टोर पर अब फ़िल्में भी उपलब्ध हैं. हाल में आई सलमान ख़ान अभिनित फ़िल्म ‘एक था टाइगर’ 490 रुपए में बिक रही है और इस फ़िल्म 120 रुपए में किराए पर भी लिया जा सकता है.कुछ पुरानी फ़िल्में जैसे काला पत्थर, नूरी और दाग़ आदि भी ख़रीदी या किराए पर ली जा सकती हैं.ऐपल ने भारत में ‘आईट्यून मैच’ नाम की सेवा भी शुरू की है जिसके अनुसार उपभोक्ता अन्य सूत्रों से हासिल किए गए संगीत को आईट्यून के ‘क्लाउड’ प्लेटफॉर्म पर स्टोर कर सकते हैं.इस सेवा को पाने के लिए ग्राहकों को 1200 रुपए प्रति वर्ष देने होंगे.अब तक आईट्यून के भारतीय संस्करण में सिर्फ़ मुफ़्त पॉडकास्ट और किताबें ही उपलब्ध थीं.लेकिन अब भारतीय आईट्यून स्टोर पर हिंदी और तमिल फ़िल्मी गीतों के अलावा अंतरराष्ट्रीय संगीत भी उपलब्ध रहेगा.भारतीय बाज़ार में संगीत की पाइरेसी एक बड़ी चिंता है. और ऐसे आईट्यून अपनी इस पहल में कितना कामयाबी होता है ये देखना होगा.कुछ भारतीय वेबसाइट पर लोग मुफ़्त में संगीत सुन सकते हैं और साथ ही कुछ विदेशी विशेषकर पाकिस्तानी वेबसाइट पर ये संगीत सुना या डाउनलोड किया जा सकता है.इसके अलावा भारत के बड़े शहरों में फ़िल्मों और फ़िल्मी संगीत के पाइरेट्ड सीडी कौड़ियों के भाव मिलते हैं. हांलाकि इनकी गुणवत्ता काफ़ी निम्न स्तरीय होती है.
__________________________
एक और जहां गीतकार गुलज़ार को कथित तौर पर सुरक्षा कारणों के चलते अपनी 

पाकिस्तान यात्रा को अधूरा छोड़कर लौटना पड़ा, वहीं कई पाकिस्तानी कलाकार और खिलाड़ियों को भी

 भारत से जाना पड़ा.लेकिन बॉलीवुड की फिल्मों में काम करने वाले पाकिस्तानी कलाकार अली ज़फ़र कि माने तो इन हालातों में भी उनके पास काम की बिल्कुल कमी नहीं है.अली कहते हैं "मुझे नहीं पता कि जो काम मेरे पास नहीं है वो इस कारण से नहीं है कि मैं पाकिस्तान से हूं. लेकिन इसके बावजूद जो फिल्में मेरे पास हैं उससे मैं बहुत मुतमईन हूं और शुक्रगुज़ार हूं कि मैं उन लोगों के प्रोजेक्ट का हिस्सा हूं."क्या दोनों देशों के बीच की परेशानियां अली को डराती हैं? इस पर अली का जवाब था "डर के क्या करूंगा, काम तो करना ही है. डर का कोई फायदा तो आज तक हुआ नहीं है. मैं एक आशावादी आदमी हूं और ज़िंदगी में हर चीज़ को उम्मीद के साथ ही देखता हूं. अगर कभी कुछ होगा तो देखी जाएगी."इस बीच अली ने उन ख़बरों को भी नकारा जिसमें कहा गया था कि असुरक्षा के कारण उन्होंने किसी फिल्म की शूटिंग भारत की जगह लंदन में करने की बात कही थी.अली ज़फ़र की आने वाली फिल्म चश्मे बद्दूर है जिसके निर्देशन डेविड धवन है. ये फिल्म 1981 में बनी 

चश्मे बद्दूर का रिमेक है जिसमें फारुख़ शेख़ द्वारा निभाया गया सिद्धार्थ का किरदार अली जफर निभाएंगे.तो क्या अली ने फारुख़ शेख़ से इस रोल के बारे में किसी तरह की राय मांगी? अली ने कहा, "नहीं फारुख़ साब से मेरा मिलना ही नहीं हुआ. लेकिन हां मैं पिछले दिनों लाहौर में नसीरूद्दीन शाह से मिला था और उन्होंने मुझे बताया था कि फारुख़ साब को ऑरिजनल चश्मेबद्दूर बहुत पसंद है और वो देखना चाहेंगे कि नई फिल्म कैसी बन पड़ी."फिल्म के प्रस्तुतिकरण पर अली कहते हैं कि डेविड धवन ने फिल्म को आज के ज़माने के हिसाब से तैयार किया है. वो 80 की फिल्म थी वो वक्त अलग था, अब सब 2013 में खड़े हैं,प्यार को इज़हार करने का तरीका बदल गया है और इसलिए फिल्म का अंदाज़ भी बदला है.डेविड धवन द्वारा निर्देशित इस फिल्म में अली के साथ ऋषि कपूर, सिद्धार्थ और दिव्येंदू शर्मा भी अहम रोल में है. फिल्म पाँच अप्रैल को रिलीज़ होगी.
__________________________
इसी साल जनवरी में जब उनके घर बेटा पैदा हुआ था तो इसकी खबर कई ऑनलाइन पोर्ट्ल्स ने शेयर की थी.पर आलिम हाकिम आखिर हैं कौन? और ऐसी क्या खास बात उनसे जुड़ी हुई है जिसके लिए आज उनका जिक्र किया जा रहा है.आलिम हाकिम बॉलीवुड के सिलेब्रिटी हेयर स्टाइलिस्ट हैं जिनके क्लाइंट लिस्ट में हृतिक रोशन, रणबीर कपूर और वरुण धवन जैसे सितारे हैं.सोनू ने सिर मुंडाया, मौलवी बोले- 'जूतों की माला पहनें'मैं मुसलमान नहीं फिर अज़ान से क्यों जगूं?'सोनू निगम के चक्कर में फँसे सोनू सूदमंगलवार को सोनू निगम ने ट्वीट किया था, "आज दोपहर दो बजे आलिम मेरे घर पर आएगा और मेरे सिर का मुंडन करेगा. मौलवी अपने दस लाख रुपये तैयार रखना." और सोनू निगम ने बुधवार को अपना सिर मुंडवा लिया और आलिम हाकिम ने सोनू की घोषणा को अंजाम तक पहुंचाया.दरअसल पश्चिम बंगाल के एक मौलवी ने सोनू निगम के सिर का मुंडन करने वाले व्यक्ति को 10 लाख रुपये इनाम देने की घोषणा की थी.सोनू निगम ने सोमवार सुबह 'अज़ान के शोर' पर एक ट्वीट करके सोशल मीडिया में भूचाल ला दिया था.उनका ट्वीट कुछ यूं था, ''ऊपरवाला सभी को सलामत रखे. मैं मुसलमान नहीं हूं और सवेरे अज़ान की वजह से जागना पड़ता है. भारत में ये जबरन धार्मिकता कब थमेगी. मैं ऐसे किसी मंदिर या गुरुद्वारे में यक़ीन नहीं रखता जो ऐसे लोगों को जगाने के लिए बिजली (लाउडस्पीकर) का इस्तेमाल करते हैं जो धर्म में यक़ीन नहीं रखते. फिर क्यों? ईमानदारी से बताइए? सच क्या है?   ''सोनू निगम का जवाब, दस लाख तैयार रखोअब सोनू निगम की हिमायत में उतरे सुनील ग्रोवर'मैं मुसलमान नहीं फिर अज़ान से क्यों जगूं?'हाकिम आलिम के हाई प्रोफाइल होने का अंदाज़ा उनके हेयर सैलून के रेट कार्ड से भी लगाया जा सकता है.आप को इनके यहां बाल कटाने के 20 हज़ार रुपये तक देने पड़ सकते हैं.आलिम की प्रोफाइल में दावा किया गया है कि उनके पिता हाकिम कैरानवी भारत के पहले सिलेब्रिटी हेयर ड्रेसर थे.दिलिप कुमार, सुनील दत्त, अमिताभ बच्चन, विनोद खन्ना जैसे सितारों को आलिम के पिता संवारा करते थे.16 साल की उम्र में ही इस पेशे में आ गए आलिम का हेयर ड्रेसिंग बिज़नेस मुंबई से हैदराबाद, बेंगलुरु होते हुए दुबई तक पहुंच गया.मंदिर और गुरुद्वारा की बात भी तो कही थी: सोनू'शुक्र है कि सोनू निगम ने हिम्मत तो दिखाई'(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
रक्षाबंधन के त्यौहार पर संजय दत्त की बहन प्रिया दत्त की नज़रें दरवाज़े पर ही गड़ी रही. उन्हें था इंतज़ार अपने भाई संजय दत्त का.लेकिन प्रिया का ये इंतज़ार ख़त्म नहीं हुआ. इस सोमवार संजय ने येरवडा जेल में 14 दिन की छुट्टी की अर्ज़ी दी जिसपर अभी गौर किया जा रहा है .संजय के घर पर आने की सारी तैयारियां हो चुकी हैं लेकिन संजय को अभी छुट्टी की इजाज़त मिलना बाकी है.साल 1993 में मुंबई में हुए बम विस्फोटों से जुड़े एक मामले में संजय दत्त येरावड़ा जेल में सज़ा काट रहे हैं.जनता का दिल जीतने के लिए, उनके बीच बने रहने के लिए एक नेता क्या-क्या नहीं करता. साल 2014 में होने वाले लोकसभा चुनावों के लिए गुजरात के मुख्यमंत्री नरेंद्र मोदी को एक प्रबल दावेदार माना जा रहा है.आजकल मोदी ज़ोर-शोर से अपना चुनावी प्रचार तो कर ही रहे हैं पर साथ ही वो एक फ़िल्म को भी प्रमोट कर रहे हैं. ये फ़िल्म है 'द लाइट: स्वामी विवेकानंद' जो 23 अगस्त को रिलीज़ होने वाली है.मोदी इस फ़िल्म के प्रोमो में दर्शकों से अपील कर रहे हैं कि वो इसे अवश्य देखें.मोदी का मानना है कि स्वामी विवेकानंद पर बनी ये फ़िल्म युवाओं को प्रेरित करेगी. नरेंद्र मोदी के लिए इस फ़िल्म की स्पेशल स्क्रीनिंग रखी गई जिसके बाद ये भी सुनने में आया कि हो सकता है कि 'द लाइट: स्वामी विवेकानंद' को गुजरात में टैक्स-फ्री रिलीज़ मिले.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें

 फ़ेसबुक और 

ट्विटर पर फ़ॉलो भी कर सकते हैं.)
__________________________
फ़िल्म के निर्माता हैं मज़हर अली ज़ैदी और इसके निर्देशक हैं फ़रज़ाद नबी और उनकी पत्नी मीनू गौर जो एक भारतीय हैं.बीबीसी से ख़ास बात करते हुए मज़हर ने अपनी इस फ़िल्म के अलावा पाकिस्तानी फ़िल्म उद्योग और बॉलीवुड के बारे में भी कई बातें कीं. पेश है इस बातचीत के चुनिंदा अंश.बड़ी ख़ुशी की बात है कि हमारी फ़िल्म ऑस्कर में जा रही है. हमारी फ़िल्म कोई गंभीर क़िस्म की फ़िल्म नहीं है. ये एक कॉमेडी फ़िल्म है जिसमें गाने भी हैं.राहत फ़तेह अली ख़ान, आरिफ़ लोहार और शफ़क़त अमानत अली जैसे लोगों ने इसमें गाना गाया है. फ़िल्म 20 सितंबर को रिलीज़ हो रही है.कहानी है लाहौर में रहने वाले तीन लड़कों की जो अपने करियर की बेहतरी और पैसा कमाने के लिए मुल्क छोड़कर कहीं बाहर जाने की फ़िराक़ में हैं.हालांकि पाकिस्तान में बहुत कम सिनेमाघर हैं लेकिन हमें उम्मीद है कि फ़िल्म अच्छा व्यापार करेगी. इसे हम भारत में भी रिलीज़ करना चाहते हैं और हमारी कुछ वितरकों से बात चल रही है.हम ख़ासे ख़ुशक़िस्मत हैं कि नसीरुद्दीन शाह जैसे बड़े सितारे ने हमारी फ़िल्म में काम किया.वो इतने बेहतरीन इंसान हैं कि उन्होंने अपनी सामान्य फ़ीस से काफ़ी कम में हमारे लिए काम किया. वर्ना तो हम उन्हें अपनी फ़िल्म में ले भी नहीं पाते.हमारी फ़िल्म में कई नए सितारे हैं. नसीर साहब ने पाकिस्तान आकर उन सभी लड़कों को अभिनय की ट्रेनिंग भी दी. हम इसके लिए उनके बड़े शुक्रगुज़ार हैं.मैं दाद देता हूं पाकिस्तान के फ़िल्मकारों को, जो तमाम ख़तरों, फ़ंडामेंटलिज़्म और उग्रवाद के बावजूद काफ़ी बोल्ड फ़िल्में बनाते हैं. वो इश्यूज़ उठाते हैं जो समाज के लिए ज़रूरी हैं.ऐसी फ़िल्में लगातार बन रही हैं. जैसे शोएब मंसूर की 'ख़ुदा के लिए' फिर 'बोल' और हाल ही में आई 'मैं हूं शाहिद अफ़रीदी' भी इसी श्रेणी में आती है.हमारी फ़िल्मों में सिर्फ़ मसाला नहीं होता बल्कि एक संदेश भी होता है जो पाकिस्तानी समाज की बेहतरी के लिए ज़रूरी है.बॉलीवुड फ़िल्में पाकिस्तान में बहुत मशहूर हैं. लेकिन हमें उनसे किसी तरह का डर महसूस नहीं होता. बल्कि हम उनसे प्रेरणा लेते हैं.उन फ़िल्मों को देखकर हम भी सीखेंगे कि फ़िल्मों को और बेहतर कैसे बनाया जा सकता है. मैं भविष्य में बॉलीवुड के किसी फ़िल्मकार के साथ मिलकर फ़िल्म बनाना चाहता हूं.मैं दिबाकर बनर्जी की फ़िल्ममेकिंग का प्रशंसक हूं. साथ ही कलाकारों में मुझे नसीरुद्दीन शाह के अलावा नई पीढ़ी के ऋतिक रोशन बहुत पसंद है.पहले बॉलीवुड की कई फ़िल्मों पर पाकिस्तान में बैन लग जाता था. लेकिन अब ऐसा नहीं है. अब हमारा सेंसर बोर्ड ख़ासा उदार हो गया है. हालांकि और सुधार की ज़रूरत है, लेकिन फिर भी हालात पहले से काफ़ी बेहतर हुए हैं.अब सेंसर बोर्ड में ज़्यादा से ज़्यादा फ़िल्मों से जुड़े लोग आ रहे हैं. ये अच्छा है. लेकिन मैं ये भी कहूंगा कि फ़िल्मकारों को भी किसी भी मामले को डील करते वक़्त सभी लोगों की संवेदनाओं का ध्यान रखना चाहिए.पहले भारत की कई फ़िल्मों में पाकिस्तान को बेहद ख़राब तरीक़े से पेश किया गया. यही हाल कई पाकिस्तानी फ़िल्मों का भी था. जिनमें भारत की छवि ठीक तरह से पेश नहीं की गई.लेकिन अब दोनों मुल्कों के फ़िल्मकार परिपक्व हो गए हैं. मेरी फ़िल्म में कैमरा क्रू और साउंड डिपार्टमेंट भारत से आई टीम ने संभाला है. तो हालात अब बेहतर हो रहे हैं.(बीबीसी हिन्दी के 

एंड्रॉएड ऐप के लिए 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इस मामले में विभाजन के बाद से ही ये शोर ज़ोर पकड़ने लगा कि उर्दू भाषा मरती जा रही है, वजह चाहे कुछ भी हो उर्दू वाले इसका मर्सिया (शोक काव्य) पढ़ने में आगे-आगे ही नज़र आए.लेकिन हाल ही में दिल्ली के इंडिया हैबिटेट सेंटर में विदेश मंत्रालय के सौजन्य से कामना प्रसाद की उर्दू पर 27 मिनट की एक डॉक्यूमेंट्री ‘उर्दू और जदीद हिंदुस्तान’ दिखाई गई.इसके ज़रिए ये दिखाने की कोशिश की गई है कि आम धारणा के विपरीत उर्दू आसमान की नई बुलंदियों को छू रही है.ललित कला अकादमी के चेयरमैन और हिंदी के जाने माने लेखक अशोक वाजपेयी ने इस फ़िल्म को देखकर कहा, "इस फ़िल्म ने मेरे हौसले बुलंद कर दिए हैं और वास्तव में उर्दू ने अपने पांव फैलाए हैं और वह नए संचार माध्यमों को बड़ी रास आ रही है. अंग्रेज़ी की तरह इसने भी दूसरी भाषाओं में जगह बनाई और इसके शब्द वहाँ प्रचलित हैं."इस फ़िल्म की निर्माता और दिल्ली में जश्न-ए-बहार के नाम से अंतरराष्ट्रीय मुशायरों की आयोजक कामना प्रसाद ने कहा, "उर्दू महज़ एक ज़बान नहीं मुकम्मल तहज़ीब है, ये हमारी साझा तहज़ीब है और आधुकिन काल में यह ज़बान अपना रोल बख़ूबी निभा रही है."उन्होंने कहा, "हमने इस डॉक्यूमेंट्री के रिसर्च के दौरान पाया कि इसके शेर युवकों में लोकप्रिय हैं और वे अपनी भावना की अभिव्यक्ति के लिए एसएमएस में इसका काफ़ी प्रयोग करते हैं.” उन्होंने कहा, 'उर्दू इज़ रॉकिंग'."इस फ़िल्म में उर्दू से जुड़ी तहज़ीब और उसकी सुंदर लिपि को दर्शाया गया और विशेषज्ञों की राय को भी पेश किया गया.उर्दू के मशहूर विद्वान और आलोचक प्रोफ़ेसर गोपीचंद नारंग ने इस फ़िल्म में कहा है, "उर्दू ज़बानों का ताजमहल है.” यानी जो स्थान भवनकला निर्माण में ताजमहल को हासिल है वही स्थान भाषाओं में उर्दू को प्राप्त है."बहरहाल, फ़िल्म के बाद हुई परिचर्चा में कारपोरेट और अल्पसंख्यक मामलों के मंत्री सलमान ख़ुर्शीद को कड़े सवालों का सामना करना पड़ा और खचाखच भरे हॉल में लोगों ने कहा कि फ़िल्म में जो ‘सब कुछ ठीक है’ दिखाया गया है, वह ज़मीन पर नहीं दिखता है.लोगों का कहना था कि सरकार की योजना चाहे कुछ भी हो लेकिन इस ख़ूबसूरत ज़बान की पढ़ाई का इंतज़ाम नहीं हो रहा है और शिक्षकों की नियुक्ति दिल्ली में ही ज्यों की त्यों पड़ी है.इस फ़िल्म की एक ख़ास बात इसकी प्रस्तुति और बैकग्राउंड आवाज़ है जो बीबीसी के मशहूर प्रेज़ेंटर परवेज़ आलम की है. फ़िल्म मुग़ल-ए-आज़म की तर्ज़ पर परवेज़ आलम ने अपनी आवाज़ के जादू और उतार-चढ़ाव से इसमें एक नई जान डाल दी है.किसी भी भाषा के सफ़र पर बनी ये बेहतरीन फ़िल्मों में से एक है और इसका निर्देशन अपर्णा श्रीवास्तव ने किया है जो उर्दू के नए मिज़ाज को भी दिखाती है.फ़िल्म में मशहूर पत्रकार मार्क टली ने कहा है कि ख़ुद उनके देश में बोले जाने के लिहाज़ से अंग्रेज़ी के बाद उर्दू ही है. तो हम क्या समझें कि वाक़ई यह भाषाओं का ताजमहल रॉकिंग है.
__________________________
ये दो एकदम जुदा लड़का-लड़की के बीच की प्रेम कहानी है. कबीर ठापर उर्फ बनी (रणबीर कपूर) एक बेफिक्र लड़का है जिसका सपना दुनिया घूमना है और जिसे शादी के बंधन में यकीन नहीं है.वो अपने पिता (फारुख़ शेख़) और सौतेली मां (तन्वी आज़मी) के साथ रहता है.अवि (आदित्य रॉय कपूर) और अदिति (कल्की केकलां) बनी के सबसे अच्छे दोस्त हैं. अदिति को अवि से प्यार है लेकिन उसने ये बात कभी ज़ाहिर नहीं की.ये तीनों दोस्त मनाली जाते हैं. नैना (दीपिका पादुकोण) जो बनी के ही स्कूल में पढ़ती थी और अब मेडिकल की पढ़ाई कर रही है एक ब्रेक चाहती है और इसलिए इन तीनों दोस्तों के साथ मनाली के लिए निकल पड़ती है.ट्रिप के दौरान बनी और नैना एक दूसरे का साथ पसंद करने लगते हैं हालांकि दोनों के बीच ज़रा भी समानता नहीं है. फिर एक दिन नैना, बनी के सामने अपना प्यार जताने वाली होती है लेकिन तभी पता चलता है कि बनी को शिकागो युनिवर्सिटी में छात्रवृत्ति मिल गई है.अब क्योंकि बनी को घूमने का शौक है इसलिए वो इस मौके को गंवाना नहीं चाहता और शिकागो चला जाता है.आठ साल बाद बनी अपनी दोस्त अदिति की शादी के लिए भारत लौटता है जहां उसकी मुलाकात दोबारा नैना से होती है.एक बार फिर पुराना प्यार जागता है लेकिन नैना खुद को आगे बढ़ने से रोक लेती है क्योंकि बनी तो दुनिया घूमना चाहता है लेकिन वो अपने परिवार औऱ क्लीनिक (वो अब डॉक्टर है) को नहीं छोड़ना चाहती.तो क्या नैना अपने प्यार का इज़हार बनी के सामने कर पाती है ? ज़िंदगी को लेकर एकदम अलग विचार रखने वाले दो लोग एक साथ खुशी-खुशी रह पाएंगे ?अयान मुखर्जी की कहानी अच्छी है और दो अलग सोच के लोगों का एक दूसरे के प्रति आकर्षण बहुत ही खूबसूरती से दिखाया गया है. पटकथा एकदम ताज़ा औऱ दिलचस्प तरीके से लिखी गई है. चार दोस्तों के बीच की कैमेस्ट्री और उनके चुकटुले दोनों ही दर्शकों को शुरु के एक घंटे बांधे रखते हैं.बनी की स्कॉलरशिप के बाद कहानी में अच्छा ट्विस्ट आता है. इंटरवेल के बाद अदिति की शादी का उत्सव दर्शकों को बांधे रखता है. फिल्म में किसी भी तरह का मैलोड्रामा नहीं है जिससे शायद कुछ लोगों को निराशा हो लेकिन युवा दर्शक इसे पसंद कर सकते हैं.फिल्म कुछ जगह अपनी रफ्तार खोती है लेकिन कुछ सीन बेहद मनोरंजक बन पड़े हैं. मनाली में दोस्तों की मस्ती और एक एक्शन सीक्वेंस. तीन बढ़िया गाने औऱ बढ़िया नृत्य निर्देशन.नैना का एक पढ़ाकू लड़की से जीवंत लड़की बनना या फिर बनी और नैना के बीच भावुक क्षण, ऐसे कई सीन है जो आपको बांधे रखते हैं.हुसैन दलाल के संवादों ने पूरे ड्रामे में जान डाल दी है. संवाद लेखक ने अयान मुखर्जी की कहानी में अपने युवा और समकालीन डायलॉग से खूबसूरती बढ़ा दी है.रणबीर कपूर की जादूगरी फिर चल गई. फिल्म में रणबीर अच्छे दिखे हैं, अभिनय अच्छा है और डांस भी ऐसा किया है कि दर्शकों का दिल जीत लें. इस नए सुपरस्टार के लिए एक और अवार्ड इंतज़ार कर रहा है.दीपिका का अभिनय भी बढ़िया है. नैना के किरदार में उन्होंने बहुत सारी परतें जोड़ी है जो उनके रोल को दिलचस्प बनाता है. आदित्य एकदम सहज अभिनय करते हैं और कल्की ने अपने यादगार अभिनय से सबको चौंका दिया है.माधुरी दीक्षित ने 'घाघरा' गाने में अपने डांस से चार चांद लगा दिए हैं. कास्टिंग निर्देशक नंदिनी श्रीकेंत ने वाकई में फिल्म के लिए उपयुक्त कलाकार तलाशे हैं.मज़बूत पक्षकमज़ोर पक्षरेटिंग: ****अयान मुखर्जी के निर्देशन में संजीदगी औऱ परिपक्वता है. अगर हल्के फुल्के सीन मज़ेदार हैं तो संजीदा दृश्यों में गहराई भी है.कई जगह उन्होंने मामले को बिना समझाए छोड़ दिया औऱ फिर उसे कहीं किसी और सीन में पूरा किया. ऐसे में दर्शक अपना अंदाज़ा लगा लेते हैं लेकिन बाद में उन्हें पता चलता है कि बात तो कुछ और है जैसे अवि का बनी पर गुस्सा होना और फिर कहीं बाद में उसके गुस्से के कारण का खुलासा करना.प्रीतम का संगीत फिल्म का एक बहुत महत्वपूर्ण हिस्सा है. 'बलम पिचकारी' और 'बद्तमीज़ दिल' सुपरहिट गाने हो चुके हैं और रेमो डी सूज़ा द्वारा नृत्य निर्देशन ने गाने को और अच्छा बना दिया है.वी मनीकंगन का छायांकन बहुत अच्छा है और फिल्म के सेट भी देखने लायक है. अकिव अली का संपादन प्रशंसनीय है.कुल मिलाकर 'ये जवानी है दीवानी' एक बेहद ही मनोरंजक फिल्म है जिसमें ड्रामा है, हास्य है, संगीत है और बहुत अच्छा अभिनय है.(बीबीसी हिन्दी के 

एंड्रॉएड ऐप के लिए क्लिक करें. आप हमारे 

फेसबुक पेज पर भी आकर अपनी राय रख सकते हैं और 

ट्विटर पर हमें फ़ॉलो भी कर सकते हैं.)
__________________________
एक निजी न्यूज चैनल द्वारा आयोजित इस ऑनलाइन पोल में सर्वश्रेष्ठ पाँच अभिनेताओं की सूची में अमिताभ बच्चन के अलावा दीलीप कुमार, आमिर खान, सलमान खान और शाहरुख़ खान भी शामिल किए गए हैं.बिग बी ने कहा ''इस प्रकार के पोल के ज़रिए सही आंकलन नहीं किया जा सकता क्योंकि चयन प्रक्रिया में शामिल किए गए अभिनेताओं में केवल हिंदी फिल्मों के कलाकार ही हैं, भारत के दूसरे प्रान्तों के लोकप्रिय कलाकार नहीं हैं. सभी कलाकार अपनी अपनी जगह अहम होते हैं, किसी एक को अच्छा और दूसरे को कम अच्छा बताना उचित नहीं है.''    अमिताभ बच्चन ने कहा ''आप दक्षिण भारतीय फिल्मों से शिवाजी गणेशन, रजनीकांत और कमल हासन, कन्नड़ अभिनेता राजकुमार, केरल से ममुटी और मोहनलाल, तेलुगु फिल्मों के नागेश्वर राव और बंगाली सिनेमा से उत्तम कुमार जैसे महान अभिनेताओं को ऐसी किसी सूची में शामिल किए बगैर श्रेष्ठता का आंकलन कैसे कर सकते हैं''   हिंदी सिनेमा में 150 से अधिक फिल्मों में अपने अभिनय द्वारा योगदान दे चुके अमिताभ बच्चन 11 अक्तूबर को 70 वर्ष के हो जाएंगे.पिता से बड़ा गुरु कोई नहीं   अभिनय के छेत्र में सबके गुरु माने जाने वाले अमिताभ बच्चन से जब पूछा गया कि क्या उनका भी कोई ऐसा गुरु है जो इस हफ्ते शिक्षक दिवस के मौके पर उन्हें याद आएगा?अमिताभ बच्चन ने कहा ''जीवन में हम कुछ भी बन जाएं, कहीं भी पहुँच जाएं लेकिन जिन लोगों को कभी नहीं भुलाया जा सकता वो हैं हमारे गुरु. उनकी बताई हुई बातें तरह तरह से जीवन की विभिन्न परिस्थितियों में याद आती हैं, चाहें हम कितने ही बूढ़े क्यों न हो जाएं. लेकिन मैं गुरुओं में सर्वोच्च स्थान अपने बाबू जी को देता हूँ. जो मैंने उनसे सीखा है वो मेरे साथ जीवन भर रहेगा.''अमिताभ बच्चन के पिता स्वर्गीय हरिवंश राय बच्चन हिंदी साहित्य के मशहूर कवि रहे हैं. उनकी लिखी कविताओं और लेखों का वर्णन अमिताभ बच्चन कई महत्वपूर्ण मौकों पर करते रहते हैं.
__________________________
बॉक्स ऑफिस पर सफलता पाने के बाद भी अगर उस लीग तक पहुँचने के लिए किसी को संघर्ष करना पड़े तो उसका दर्द समझा जा सकता है. पिछले साल बॉलीवुड के महानायक अमिताभ बच्चन के साथ 'पिंक' जैसी बेहतरीन फ़िल्म देने वाली अभिनेत्री तापसी पन्नू को दुख है तो सिर्फ इस बात का कि उन्हें आज भी फिल्मों के लिए वो पहली पसंद नहीं हैं.मैं कंगना का कायल हूं: मनोज बाजपेईबॉलीवुड में लड़कियां: ये दिल मांगे मोर!आने वाली फ़िल्म 'नाम शबाना' के लिए बात करते के दौरान तापसी कहती हैं, "अवॉर्ड और फ़िल्मों की सफलता के बाद भी मेरी ज़िंदगी नहीं बदली. मुझे तो आज भी दो और तीन हीरोइनों के विकल्प मे रखा जाता है. मैं अब भी ए-लिस्ट मे नहीं आई हूं."साल 2013 मे डेविड धवन की फ़िल्म 'चश्मे बद्दूर' से बॉलीवुड मे क़दम रखने वाली तापसी साल 2010 से साउथ फ़िल्म इंडस्ट्री में काम कर रही हैं. अपनी पहली ही हिन्दी फिल्म 'चश्मे बद्दूर' से लोगों का दिल जीतने वाली तापसी ने साल 2015 मे अक्षय कुमार के साथ फिल्म 'बेबी' से ये साबित कर दिया कि वो कॉमेडी के साथ-साथ सीरीयस रोल भी बखूबी निभा सकती हैं. 'इंडस्ट्री में हर किसी को खुश रखना मुश्किल''कटप्पा के होते बाहुबली को कोई नहीं मार सकता'2016 मे आई 'पिंक' ने तो उन्हें सफल हीरोइनों की फेहरिस्त मे शामिल कर दिया. अपनी हर फिल्म से ज्यादा से ज्यादा लोगों के दिलों मे जगह बनाने वाली तापसी को एक बात सताती है.  तापसी का कहना है, "आज भी मुझे लटकाया जाता है. मुझे कहा जाता है कि रुको. फ़िल्म 'नाम शबाना' रिलीज होने दो, उसके बाद देखा जाएगा कि मैं किसी बिग प्रोजेक्ट का हिस्सा भी हो सकती हूं या नहीं."दक्षिण भारतीय सिनेमा मे उनकी दूसरी ही फ़िल्म 'आदुकलम' (तमिल) को 6 नेशनल अवॉर्ड मिले और बॉलीवुड में भी उनकी फ़िल्म 'पिंक' को लोगों के बीच खूब सराहा गया. बॉलीवुड के सितारों की महफ़िलअपनी हर फिल्म के साथ सफलता की सीढ़ी चढ़ने वाली तापसी की इच्छा है कि वो टॉप हीरोइनों की लीग मे शामिल हों.वो कहती हैं, "मैं टॉप पर पहुंचना चाहती हूं क्योंकि एक बार अगर आप वहाँ पहुँच गए तो आपको अच्छी फ़िल्में ऑफर होती हैं फिर इस बात से कोई फर्क नही पड़ता कि आपकी उम्र क्या है."तापसी आने वाले दिनों मे फ़िल्म 'नाम शबाना' और 'जुड़वा-2' में नजर आएंगी.इंटरनेट पर ट्रोल करने वाले हैं बुजदिल-अनुष्का क्या वक्षस्थल दिखाना नारी विरोधी है? तापसी का मानना है कि हालिया सफलताओं के बाद भले ही हिंदी फिल्मों मे उनका स्टेटस न बदला हो लेकिन लोग उनकी बातों को अब सुनने लगे हैं.वो कहती हैं, "पहले मेरी बातों को सुन कर अनसुना कर दिया जाता था लेकिन आज अगर मैं कुछ कहती हूं तो लोग सुन ज़रूर लेते हैं. इससे इतना फर्क ज़रूर पड़ा है, लेकिन मैं टॉप लीग मे शामिल नहीं हुई हूं."तापसी का कहना है, "क्यों नहीं हुई, नहीं पता और शायद अगर कल टॉप लीग मे शामिल हो भी गई तो भी मुझे ये पता नहीं चलेगा कि अब ऐसा क्या हो गया जो मैं शामिल हो गई हूं."कंगना के पीड़ित कार्ड से थक चुका हूं: करणएक करोड़ कमाने वाली पहली भारतीय फ़िल्म 'बेटी फ़िल्मों में आती तो उसकी टांग तोड़ देता'(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
वो कहते हैं, "हम कलाकार बिरादरी के लोग दरअसल भांड हैं. हम नाचते हैं गाते हैं, लोगों का मनोरंजन करते हैं. हंसाते हैं, रुलाते हैं और घर चले जाते हैं."अनिल मीडिया से बात कर रहे थे अपनी आने वाली फिल्म 'शूटआउट एट वडाला' के बारे में और उन्होंने खुलकर अपने करियर के बारे में भी बातें कीं. ये फिल्म 80 के दशक के मशहूर गैंगस्टर मान्या सुर्वे के किरदार पर आधारित है जिसमें अनिल कपूर एक पुलिस इंस्पेक्टर की भूमिका निभा रहे हैं.

सनी लियोनी का अंदाज़अनिल कपूर ने इससे पहले खुद 'तेज़ाब', 'ज़िंदगी एक जुआ', 'बेनाम बादशाह', 'त्रिमूर्ति' और 'मुसाफिर' जैसी कई फिल्मों में चोर और गैंग्स्टर की भूमिका निभाई है. भला इस तरह के रोल की तैयारी वो कैसे करते थे. इसका जवाब अनिल कपूर ने बड़े दिलचस्प अंदाज़ में दिया.अनिल ने बताया, "मैं अपने किरदार को रियल बनाने के लिए जेल जाकर अपराधियों और अंडरवर्ल्ड के लोगों से मिलता था. तो फिर कुछ दूसरे गैंगस्टर्स मुझे धमकी देते कि ओए अनिल, तू फलां की गैंग ज्वाइन कर रहा है. ऐसा करना मत. तब मैं उन्हें समझाता कि रोल की तैयारी के सिलसिले में मैं उनसे मिला. इससे ज़्यादा मेरा उनसे कोई लेना-देना नहीं है."54 साल के अनिल कपूर कैसे अपने आपको फिट रखते हैं. कैसे वो अपनी से आधी उम्र की हीरोइन के साथ भी पर्दे पर रोमांस करते हुए सहज लगते हैं.

बेटी पर अनिल कपूर की रायइसका जवाब देते हुए अनिल कपूर कहते हैं, "शायद ये ऊर्जावान रहने का, फिट दिखने का गुण मुझे विरासत में मिला. मेरे दादा जी भी 90 साल से ज़्यादा जिए. मेरे पिताजी 86 सालों तक ज़िंदा थे. उनके खासे घने बाल थे. शायद यही वजह है. वर्ना मैं अपने को फिट रखने के लिए कोई खास मेहनत नहीं करता हूं. खाने-पीने का शौकीन हूं." वो ये ज़रूर कहते हैं कि थोड़ी बहुत एक्सरसाइज़ और हमेशा खुश रहने की आदत से ही वो अपने आपको जवां महसूस करते हैं.कई सितारों से सजी संजय गुप्ता निर्देशित 'शूटआउट एट वडाला' एक मई को रिलीज़ हो रही है.इसमें मान्या सुर्वे नाम के गैंगस्टर की भूमिका जॉन अब्राहम ने निभाई है.अनिल कपूर और जॉन अब्राहम के अलावा इसमें तुषार कपूर, मनोज वाजपेयी, सोनू सूद की मुख्य भूमिका है. फिल्म में प्रियंका चोपड़ा ने एक आइटम सॉन्ग पेश किया है.ये फिल्म 1980 के दशक में मुंबई में हुए एक एनकाउंटर पर आधारित है.
__________________________
संजय आत्रे (इमरान हाशमी), नीतू (विद्या बालन) का पति है. वो पंडित (राजेश शर्मा) और इदरीस (नमित दास) की एक 30 करोड़ रुपए की लूट में मदद करता है.(कैसी है 'रांझणा')तीन महीने बाद इसके लूटी हुई रकम के बंटवारे की बात होती है. संजय, को लूटी हुई रकम को हिफाज़त से रखने की ज़िम्मेदारी सौंपी जाती है.लेकिन कहानी में ट्विस्ट तब आता है जब संजय की याददाश्त चली जाती है. वो इस लूट के साथ-साथ पंडित और इदरीस के बारे में भी सब भूल चुका होता है. वो ये भी भूल जाता है कि लूट के पैसे उसने कहां रखे हैं.(रिव्यू: फुकरे)पहले तो पंडित और इदरीस को यक़ीन ही नहीं आता कि संजय की याददाश्त जा चुकी है. लेकिन जब उन्हें थोड़ा थोड़ा विश्वास आता है तो वो दोनों संजय के घर पर ही शिफ्ट हो जाते हैं ताकि वो उसकी हर हरकत पर नज़र रख सकें.संजय भी इस बीच भरसक याद करने की कोशिश करता है कि रुपयों से भरा बैग उसने कहां रखा है. इस दौरान वो अपने दोस्त उत्तम नागपाल (प्रवीण डबास) से मिलता है.संजय को शक है कि उसने उत्तम के पास अपने पैसे रख छोड़े थे और उत्तम ने वो सारे पैसे खर्च कर दिए.(कैसी है 'ये जवानी है दीवानी')उसका शक और गहरा हो जाता है जब उत्तम उसे बिना बताए लंदन चला जाता है. संजय को ये भी शक़ है कि उसकी पत्नी नीतू और दोस्त उत्तम के बीच एक सीक्रेट अफेयर चल रहा है.इस दौरान संजय के पास बार-बार एक अज्ञात नंबर से फोन आता है जिसमें उससे पैसों की जानकारी मांगी जाती है.संजय को फोन करने वाला कौन होता है? पंडित और इदरीस के बीच क्या संबंध है? 30 करोड़ रुपयों से भरा बैग कहां रखा है?क्या संजय की याददाश्त वाकई जा चुकी है या वो पंडित और इदरीस को लूट का हिस्सा नहीं देना चाहता?क्या नीतू पैसों के बारे में सब जानती है? क्या उसका अपने पति के दोस्त के साथ वाकई कोई अफेयर चल रहा है? यही आगे फिल्म की कहानी है.परवेज़ शेख की ये कहानी बचकानी है. ये एक कमज़ोर बुनियाद पर टिकी है. फिल्म की शुरुआत में कॉमेडी है लेकिन बाद में ये सस्पेंस और खून खराबे से भरपूर हो जाती है.(बॉलीवुड की हलचल)परवेज़ शेख और राजकुमार गुप्ता का लिखा स्क्रीनप्ले धीमा और लंबा खींचा गया लगता है. फिल्म के कई सीन इतने लंबे और उबाऊ हैं कि उनमें हंसी ही नहीं आती. बल्कि दर्शक एक सीमा के बाद खीझने लगते है.कई बातें समझ में नहीं आतीं. जैसे पंडित और इदरीस 30 करोड़ रुपए से भरा बैग संजय के पास रखवाने को क्यों तैयार हो जाते हैं. संजय का सूटकेस कहां रखा है, ये याद करने की कोशिश करने वाले कई दृश्य भी बहुत विश्वसनीय नहीं लगते.साथ ही संजय की पत्नी नीतू का बिलकुल बिंदास और निश्चिंत रहना भी गले नहीं उतरता वो भी तब जब पंडित और इदरीस उसके पति को जान से मारने की धमकी देते हैं. नीतू का ये बरताव समझ से परे था.कई जगह हास्य पैदा करने की कोशिश करने वाले सीन बिलकुल भी असरदार नहीं बन पड़े हैं. जैसे एक दृश्य में जब इदरीस अपनी गर्लफ्रेंड से फोन पर सेक्स की बातें करता है. ये सीन बिलकुल भी प्रभाव पैदा नहीं कर पाया है.नीतू (विद्या बालन) के ड्रेसेस ज़रूर हास्यास्पद हैं लेकिन ये काफी नहीं था. कम से कम ये बात इतनी हास्यजनक तो नहीं थी कि दर्शक लोटपोट हो जाएं.इमरान हाशमी ने अच्छा अभिनय किया है. लेकिन उनके प्रशंसकों को निराशा हाथ लगेगी क्योंकि वो अपने चहेते कलाकार को ऐसा रोल करते नहीं देखना चाहेंगे.विद्या बालन ने ईमानदारी से अपने रोल को करने की कोशिश की है लेकिन वो असर नहीं छोड़ पाई हैं.उनका बार-बार 'हैं बोलना खासा अखरता है. उनका रोल कॉमेडी है लेकिन वो अपने अभिनय से हास्य पैदा नहीं कर पाई हैं.मज़बूत पक्षकमज़ोर पक्षरेटिंग: *1/2प्रवीण डबास भी अपने रोल में साधारण रहे हैं.राजकुमार गुप्ता का निर्देशन कमज़ोर है. फिल्म देखकर समझ में आ जाता है कि कॉमेडी उनका मज़बूत पक्ष नहीं है. या शायद स्क्रिपट कमज़ोर थी जिसकी वजह से वो ठीक काम नहीं कर पाए.अमित त्रिवेदी का संगीत साधारण है. फिल्म का शीर्षक गीत और 'लेज़ी लैड' गाने अच्छे बन पड़े हैं. फिल्म का संपादन भी बहुत अच्छा नहीं है.कुल मिलाकर घनचक्कर एक ऐसी कॉमेडी फिल्म है जिसमें दर्शकों को हंसी नहीं आती. और जब ये दर्शकों के चेहरे पर मुस्कान नहीं बिखेर पाएगी तो इसके वितरकों के होठों तक भी मुस्कान नहीं आ पाएगी.बॉक्स ऑफिस पर इसका चलना बेहद मुश्किल है और फिल्म का नुकसान होगा.(बीबीसी हिंदी के 

एंड्रॉएड ऐप के लिए आप 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
जब अपनी फ़िल्म 'राम-लीला' को प्रमोट करने दीपिका पादुकोण अहमदाबाद के एक गरबा पंडाल में पहुंचीं तो उन्हें कहां पता था कि उनका इंतज़ार अंडे और टमाटर कर रहे हैं.दरअसल इस पंडाल में मौजूद दो समुदायों के लोगों को 'राम-लीला' के कुछ दृश्यों पर आपत्ति है. और इसलिए वो दीपिका का स्वागत अंडे और टमाटरों से करना चाहते थे.वक्त रहते पंडाल के आयोजकों को इन लोगों के इरादों के बारे में पता चल गया. जब आयोजकों ने इन लोगों को बताया कि फ़िल्म से उन दृश्यों को हटा दिया है तब जाकर ये लोग शांत हुए.संजय लीला भंसाली निर्देशित ये फ़िल्म 15 नवंबर को रिलीज़ हो रही है. फ़िल्म में दीपिका पादुकोण के साथ हैं रणवीर सिंह.इन दिनों टीवी पर अपने सपनों का राजकुमार ढूंढ रही हैं मल्लिका शेरावत. हाल ही में उनके इस शो पर राहुल महाजन पहुंचे.राहुल ने भी एक रिएलिटी शो के ज़रिए ही शादी की थी. मल्लिका के शो पर राहुल ने उन्हें जीवन साथी खोजने के तरीकों पर कई टिप्स दी.लेकिन इस दौरान मल्लिका ने राहुल से पूछ डाला कि उनके पिता कौन हैं और वो क्या करते हैं.खुद को भाजपा के प्रधानमंत्री पद के उम्मीदवार नरेंद्र मोदी का प्रशंसक बताने वाली मल्लिका को प्रमोद महाजन के बारे में नहीं पता ये जान कर राहुल महाजन सन्न रह गए.रजनीकांत की आने वाली फ़िल्म 'कोचडियान-द लेजेंड' में एक ख़ास बात ये भी है कि इस फ़िल्म में आप रजनीकांत को एक गाना गाते हुए भी सुनेंगे.ये फ़िल्म तमिल, हिन्दी और तेलुगु समेत कुछ और भाषाओं में भी रिलीज़ होगी. इस मेगा-बजट फ़िल्म का निर्देशन कर रहीं हैं रजनीकांत की बेटी सौंदर्या रजनीकांत अश्विन.कोचडियान के गाने 'मन्नन' को अपनी आवाज़ दी है रजनीकांत ने. फ़िल्म में ए आर रहमान का संगीत है. रजनीकांत ने 20 साल पहले संगीतकार इलैया राजा के लिए भी एक गीत गाया था.फ़िल्म की निर्देशक सौंदर्या कहती हैं, ''जब मैंने उनके सामने इस गाने का प्रस्ताव रखा तो वो तुरंत मान गए. उन्होंने हिंदी और तमिल दोनों भाषाओं में ये गाना गाया है. गाना बहुत ही अर्थपूर्ण और भावनात्मक है.''ये फ़िल्म इसी साल रजनीकांत के जन्मदिन यानी कि 12 दिसंबर को रिलीज़ हो रही है. फ़िल्म में दीपिका पादुकोण और जैकी श्रॉफ भी हैं.फ़िल्म अभिनेता संजय दत्त ने येरवडा जेल प्रशासन से अपने पैरोल की अवधि को दो हफ़्ते और बढ़ाने का जो अनुरोध किया था उसे मान लिया गया है.स्वास्थय कारणों की वजह से संजय ने ये अनुरोध किया था. अब संजय 29 अक्टूबर को जेल वापस लौटेंगे. अगर संजय की ये अर्ज़ी नहीं मानी जाती तो उन्हें आज ही जेल वापस लौटना पड़ता. संजय एक अक्टूबर को पैरोल पर येरवडा जेल से मुंबई आए.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दृष्टि धामी छोटे परदे की एक जानी मानी कलाकार हैं. उनकी खूबसूरती की वजह से उन्हें मधुबाला के नाम से भी जाना जाता है.दृष्टि ने साल 2007 में टीवी सीरियल 'दिल मिल गया' से अपनी टीवी करियर की शुरुआत की थी. इसके बाद वो 'गीत' सीरियल में नज़र आईं और फिर दिखीं मधुबाला में. इस सीरियल ने उन्हें नाम और पहचान दोनों दी.सीरियल में बेहद सीधी सादी लड़की दिखने वाली मधुबाला जब 'झलक दिखला जा' के स्टेज पर आईं तो उनके ठुमकों ने सभी को हैरान कर दिया.अपनी मेहनत और कलाकारी के दम पर दृष्टि ने 16 हफ्तों तक चले 'झलक दिखला जा' के सफर को यादगार और दिलचस्प बना दिया.'झलक दिखला जा' में भाग लेने से पहले दृष्टि ने कभी भी किसी डांस शो में हिस्सा नहीं लिया था और न ही नृत्य कला का कोई प्रशिक्षण ही उनके पास था.इस शो के फाइनल में लॉरेन गुटीब और सोनाली मजूमदार को हराकर दृष्टि ने ख़िताब अपने नाम किया. ये दोनों कलाकार पहली और दूसरी रनर अप रहीं.'झलक दिखला जा' के इस सीजन में गायक शान, अभिनेत्री श्वेता तिवारी, अभिनेता सिद्धार्थ शुक्ला और करणवीर बोहरा ने भी हिस्सा लिया था.ख़िताब जीतने के बाद दृष्टि ने कहा कि उन्हें यकीन नहीं हो पा रहा है कि वे जीत गई हैं. दृष्टि ने कहा, 'जजों ने मेरे काम को सराहा और मुझे अपने डांस को और बेहतर करने की हिम्मत दी. मेरे कोरियोग्राफर सलमान ने हमेशा मेरा साथ दिया और उनके चलते ही हम यहाँ तक पहुँचे. सलमान ने ही मुझे एक अच्छी डांसर बनाया'अपने फैंस का आभार व्यक्त करते हुए दृष्टि ने कहा, 'मैं हमेशा अपने चाहने वालों की एहसानमंद रहूंगी. उन्होंने मेरी कड़ी मेहनत और मेरे काम को देखा और वोट देकर मेरे प्रति अपना प्यार जताया.'इस डांस शो के जज माधुरी दीक्षित, करण जौहर और रेमो डीसूजा थे. फाइनल के मौके पर पहुँचे ऋतिक रोशन और प्रियंका चोपड़ा ने अपनी आने वाली फिल्म कृष-3 का प्रमोशन भी किया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
शुक्रवार को शुरू हुए फ़ैशन शो में ज्यादातर परिधान पारंपरिक किस्म के पेश किए गए. वे लिबास आंखों को भा रहे थे. कपड़ों पर जिस तरह की कसीदाकारी की गई थी, वो पीढ़ियों की रवायत और विरासत की झलक दिखला रही थी.अमीर अदनान ने अपनी डिज़ाइंस को अतीत की विरासत के नाम समर्पित भी किया.यास्मिन ज़मान ने अपनी सिरीज़ का नाम रखा है, 'जश्न-ए-बहार.' नाम से ही जाहिर है कि उनका कलेक्शन रंगों की रागिनी पेश करने वाला है.यास्मिन का काम वास्तव में रंगों पर दिखता है. फैशन शो में रंगों के अलावा जेवरात भी पेश किए गए.रिज़वान अहमद ने अपनी थीम चुनी है, 'सुनहरी.' खूबसूरत लिबास को अगर जरी के तारों से काढ़ा जाए तो उनका हुस्न यकीनन और निखर जाएगा.रेशम और सिफॉन पर कसीदाकारी में रिज़वान को महारत हासिल लगती है. रिजवान की डिजाइनों को सारा खान और आगा खान जैसे मॉडल्स ने रैंप पर पेश किया.यास्मिन ज़मान, अमीर अदनान और रिज़वान अहमद के अलावा और भी कुछ डिजाइनर्स ने अपने कलेक्शंस पेश किए. इनमें आएशा फ़रीद की 'मुगल महल' सिरीज़ ने लोगों का ध्यान अपनी ओर खींचा.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
इससे पहले लिज़ हर्ले के ब्वॉयफ्रैंड रहे हॉलीवुड अभिनेता टॉम साइज़मोर ने एक साक्षात्कार के दौरान लिज़ हर्ले और क्लिंटन के बीच कथित 

अफेयर की बात कही थी.लिज़ हर्ले ने इस ख़बर का खंडन किया है कि राष्ट्रपति के रूप में क्लिंटन के कार्यकाल के दौरान उनके बीच ऐसा कोई संबंध था.इसके बाद पत्रकारों ने उनकी नौ वर्ष पुरानी तस्वीरें निकालीं.यह ख़बर ऐसे समय आई है जब बिल क्लिंटन की पत्नी हिलेरी क्लिंटन 2016 के राष्ट्रपति चुनाव में खड़े होने की तैयारी कर रही हैं.अख़बार 'डेली स्टार' के मुताबिक लिज़ हर्ले ने अपने पूर्व ब्यॉवफ्रेंड टॉम साइज़मोर के आरोपों को 'हास्यास्पद मूर्खता' और 'पूरी तरह से झूठ' बताया है.हर्ले ने एक अमरीकी वेबसाइट के ख़िलाफ़ क़ानूनी कार्रवाई की बात भी कही है.इस वेबसाइट ने ही फ़िल्म 'सेविंग प्राइवेट रेयान' के अभिनेता टॉम साइज़मोर के 

साक्षात्कार का टेप सार्वजनिक किया था.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
दरअसल मिल्खा सिंह के जीवन पर आधारित इस फिल्म में मिल्खा सिंह की केंद्रीय भूमिका निभा रहे हैं फरहान अख़्तर. फिल्म का निर्देशन कर रहे हैं राकेश ओमप्रकाश मेहरा.(क्या 'अभद्र' है बॉलीवुड)फिल्म में फरहान अख़्तर और एक ऑस्ट्रेलियाई अभिनेत्री के बीच एक किसिंग सीन फिल्माया गया है. और मीडिया में आई कुछ रिपोर्ट्स के मुताबिक ख़ुद मिल्खा सिंह इस बात से ख़ुश नहीं थे. लेकिन फिल्म के लेखक प्रसून जोशी ने इन बातों को ग़लत करार दिया. उन्होंने कहा, "मुझे नहीं लगता मिल्खा सिंह जी को कोई आपत्ति हुई. हमारे बीच सब कुछ ठीक है."(ढेर सारा काम नहीं कर सकता: प्रसून)प्रसून आगे कहते हैं, "हमने फिल्म में कुछ जगहों पर कल्पना का सहारा ज़रूर लिया है, लेकिन ऐसा कुछ भी नहीं दिखाया जो मिल्खा सिंह जी के चरित्र से मेल ना खाता हो. और जब किसी शख़्स पर कोई फिल्म बनती है तो उसके हर पहलू को दिखाना पड़ता है. ख़ुशी, उल्लास, ग़म उसके प्रेम प्रसंग वगैरह. हमने मिल्खा जी के खेल जीवन के अलावा उनके इंसानी पहलू को भी दिखाने की कोशिश की है."(गाने जो आपका मूड बदल दें)प्रसून के मुताबिक़ फिल्म की टीम मिल्खा सिंह पर कोई बोरिंग डॉक्यूमेंट्री नहीं बनाना चाहती थी."हम एक मनोरंजक फिल्म बनाना चाहते थे. जिसे देखकर लोगों को मज़ा आए. हम इसे कोई उपदेशात्मक तरीके से नहीं बनाना चाहते थे."प्रसून जोशी अपने आपको खुशकिस्मत मानते हैं कि मिल्खा सिंह ने इस विषय पर उन्हें फिल्म बनाने की पूरी छूट दी और साथ ही हर तरह का सहयोग भी दिया. फिल्म जुलाई में रिलीज़ हो रही है.मिल्खा सिंह ने पहली बार 1956 के मेलबोर्न ओलंपिक्स में हिस्सा लिया था. उसके बाद उन्होंने 1958 के एशियाई खेलों में 200 और 400 मीटर रेस में स्वर्ण पदक जीता.1960 के रोम ओलंपिक्स में उन्होंने शानदार प्रदर्शन करते हुए 400 मीटर रेस के फाइनल में जगह बनाई और फिर चौथा स्थान हासिल किया.अंतरराष्ट्रीय प्रतियोगिताओं में शानदार प्रदर्शन करने के लिए उन्हें फ्लाइंग सिख का ख़िताब दिया गया.
__________________________
इस फिल्म में सनी के साथ अभिनेता सचिन जोशी और नसीरूद्दीन शाह मुख्य किरदारों में नज़र आएंगे.

डायलॉग की चिंतागोवा में सनी लियोनी के साथ नसीरूद्दीन शाह भी हैं. पिछले चार दिनों से सनी और नसीर गोवा के सुहाने मौसम में शूटिंग का मज़ा ले रहे हैं.ऐसा पहला बार होगा कि जब सनी लियोनी और नसीर किसी फिल्म में एक साथ नजर आएंगे.सनी ने बॉलीवुड में अपने करियर की शुरुआत महेश भट्ट की जिस्म-2 से की थी. उसके बाद संजय गुप्ता की शूटआउट एट वडाला में वे नजर आईं थीं.

सनी की निंदा न करेंहालांकि शूटआउट एट वडाला में वे एक आइटम नंबर में ही नजर आई थीं लेकिन जैकपॉट से उनके चाहने वाले उम्मीदें कर सकते हैं.वैसे सनी लियोनी का कहना है कि वे जैकपॉट की शूटिंग को लेकर बेहद घबराई हुई हैं और इसकी वजह यह है कि इस बार पर्दे पर उनके सामने होंगे नसीरूद्दीन शाह.सनी कहती हैं, "नसीरूद्दीन शाह बहुत सीनियर और अनुभवी कलाकार हैं. इसलिए मैं थोड़ी नर्वस हूँ. मैं उनके जैसी अच्छी एक्टिंग कैसे कर पाउंगी."एक ओर जहाँ सनी लियोनी बेहद डरी हुई हैं वहीं नसीरूद्दीन शाह का कहना है कि सनी बहुत ही मेहनती और इंटेलिजेंट हैं.

बिगबॉस में सनीमुझे नए कलाकारों के साथ काम करना अच्छा लगता है और वैसे भी एक्टिंग तो एक्टिंग होती है. वह चाहे सनी लियोनी हों या फिर कोई और.फिल्म जैकपॉट की कहानी गोवा के एक कैसीनो पर आधारित है. नसीर इस कैसीनो के मालिक का किरदार निभा रहे हैं और सनी लियोनी उनकी सेक्रेटरी के रोल में दिखेंगी.फिल्म भले ही कैसीनो पर बनी हो लेकिन असल जिंदगी में नसीरूद्दीन शाह को जुए से से सख़्त नफरत है और वे सब को ये हिदायत देते हैं कि जुए से दूर रहें. इसमें आपका सब कुछ लुट जाता है.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
'इशकज़ादे' और 'शुद्ध देसी रोमांस' जैसी हिट फ़िल्में देने वाली परिणीति चोपड़ा मानती हैं कि फ़िल्मों में उन्होंने अपना मुक़ाम ख़ुद बनाया है और वो अपनी चचेरी बहन प्रियंका चोपड़ा को देखकर फ़िल्मों में नहीं आईं.परिणीति कहती हैं कि प्रियंका ने उन्हें ज़रा भी प्रेरित नहीं किया और अगर ऐसा हुआ होता तो वो 10 साल पहले ही अभिनेत्री बन गई होतीं.साल 2014 की शुरुआत में परिणीति दिखेंगी अभिनेता सिद्धार्थ मल्होत्रा के साथ करण जौहर की फ़िल्म 'हंसी तो फंसी' में.परिणीति ने अपने बॉलीवुड करियर की शुरुआत की थी फ़िल्म 'लेडीस वर्सेस रिकी बहल' से, जिसमें वो अनुष्का शर्मा और रणवीर सिंह के साथ नज़र आईं थीं.सलमान ख़ान 27 दिसंबर को 48 साल के हो रहे हैं. और इस मौक़े पर पनवेल स्थित उनके फ़ार्महाउस में एक पार्टी का आयोजन किया जा रहा है.ख़बरों के मुताबिक़ इसमें सलमान का पूरा परिवार तो होगा ही साथ ही बॉलीवुड से उनके कई क़रीबी दोस्त भी होंगे. सलमान के इस जश्न में आमिर ख़ान के भी शामिल होने की संभावना है.सलमान के जन्मदिन के उपलक्ष्य में ही नए सितारों को लेकर बनी एक फ़िल्म 'मुन्ना भाई सल्लू भाई' का ट्रेलर भी लॉन्च किया जा रहा है.फ़िल्म का ट्रेलर बांद्रा स्थित गैटी सिनेमा में लॉन्च हो रहा है. ये सिनेमाहॉल, सलमान के लिए बहुत लकी साबित हुआ है और यहां सलमान ख़ान की हर फ़िल्म को देखने के लिए उनके प्रशंसक का हुज़ूम उमड़ पड़ता है.क्रिसमस और नए साल का जश्न मनाने बॉलीवुड के ज़्यादातर सितारे मुंबई से बाहर छुट्टियां मनाने निकल पड़े हैं और कई सितारे छुट्टी पर निकलने की तैयारी में हैं.ख़बरों के मुताबिक़ करीना कपूर, पति सैफ़ अली ख़ान के साथ स्विटज़रलैंड चली गई हैं. रणबीर कपूर, क़रीबी दोस्त कटरीना कैफ़ के साथ अमरीका रवाना हो गए हैं.'धूम-3' की ज़बरदस्त कामयाबी के बाद आमिर ख़ान भी पत्नी किरण राव के साथ अगले कुछ दिन पंचगनी में छुट्टी बिताएंगे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
गुरुवार को अक्षय कुमार की फ़िल्म 'वंस अपॉन अ टाइम इऩ मुंबई दोबारा' रिलीज़ हुई. बॉक्स ऑफ़िस पर अब इसकी सीधी टक्कर है शाहरुख़ ख़ान की 'चेन्नई एक्सप्रेस' से.हालांकि इसे रिलीज़ हुए एक हफ़्ता हो चुका है लेकिन बॉक्स ऑफ़िस पर ये अब भी सरपट दौड़ रही है. अक्षय की फ़िल्म कहीं बाज़ी ना मार ले जाय इसलिए शाहरुख़ रिलीज़ के बाद भी फ़िल्म के प्रमोशन में लगे हुए हैं. वो 15 अगस्त को भी मुंबई के तमाम मल्टीप्लेक्सेस में घूम घूम कर फ़िल्म का प्रमोशन करने में लगे हुए थे.फ़िल्म व्यापार विशेषज्ञों के मुताबिक़ 15 अगस्त को 'चेन्नई एक्सप्रेस' का व्यापार तकरीबन 18 करोड़ रुपए था जबकि 'वंस अपॉन अ टाइम' ने महज़ 10 करोड़ रुपए ही कमाए.हालांकि अक्षय की फ़िल्म गुरुवार को सिर्फ़ मल्टीप्लेक्सेस में रिलीज़ हुई थी. शुक्रवार को ये और ज़्यादा सिनेमाहॉल्स में रिलीज़ होगी. तब पता चलेगा कि शाहरुख़ और अक्षय में पलड़ा किसका भारी होता है.वैसे धड़ाधड़ प्रमोशन में जुटे शाहरुख़ ख़ान को कल मुंबई के दो मॉल्स में जाने से रोक दिया गया. मॉल्स के अधिकारियों के मुताबिक़ शाहरुख़ को देखकर भीड़ बेकाबू ना हो जाय इस वजह से ऐसा किया गया.बॉलीवुड में निर्देशक संजय लीला भंसाली के 'गुस्सैल स्वभाव' से सभी परिचित हैं और इसका एक ताज़ा -ताज़ा नमूना हाल ही में उनकी फिल्म 'रामलीला' के सेट पर देखने को मिला. मुंबई के एक स्टूडियो में रात की शूटिंग चल रहे थे जब फ़िल्म के लिए एक गरबा नृत्य का फ़िल्मांकन चल रहा था.लेकिन जब डांसर्स भंसाली के मन मुताबिक़ स्टेप्स नहीं कर पा रहे थे तो वो भड़क गए. हालात तब और बिगड़ गए जब भंसाली के गुस्से के जवाब में डांसर्स ने डांस करने से मना कर दिया. बाद में संजय लीला भंसाली ने जब अपने बर्ताव पर खेद जताया तो फ़िल्म की शूटिंग आगे बढ़ी. रामगोपाल वर्मा जल्द ही मार्शल आर्ट एक्सपर्ट ब्रूस ली की ज़िंदगी पर आधारित एक फ़िल्म बनाएंगे. लेकिन फ़िल्म की मुख्य किरदार कोई लड़का नहीं बल्कि लड़की होगी. इसके लिए रामगोपाल वर्मा ने पुणे की एक लड़की को चुना है जो सालों से मार्शल आर्ट विशेषज्ञ है.इसके अलावा वो अपनी सुपरहिट फ़िल्म 'सत्या' के सीक्वल में भी व्यस्त हैं.पिछले कुछ दिनों से वो अपनी बेटी की शादी की तैयारियों में व्यस्त थे.15 अगस्त को रामगोपाल वर्मा की बेटी का शादी समारोह हैदराबाद के एक होटल में संपन्न हुआ.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
ये कहना है मशहूर ग़ज़ल गायक ग़ुलाम अली का. जल्द ही ग़ुलाम की ज़िंदगी के अलग-अलग पहलू एक किताब के रूप में उनके प्रशंसकों के सामने होंगे.इस किताब का नाम है ग़ज़ल विज़ार्ड-ग़ुलाम अली. इसी किताब के सिलसिले में ग़ुलाम अली ने ख़ास बातें कीं बीबीसी से.

सुनिए ग़ुलाम अली के खास बातचीतवो कहते हैं, "अब इस किताब के ज़रिए में अपने चाहने वालों के लिए और ज़्यादा ज़िंदा रहूंगा. क्योंकि इस किताब से वो मुझे हमेशा याद रखेंगे. याद है तो आबाद है, भूला है तो बरबाद है."इस बातचीत में ग़ुलाम अली ने अपने बचपन के दिन, अपने पिता और अपने उस्ताद बड़े ग़ुलाम अली ख़ां का भी ज़िक्र किया.पाकिस्तान के सियालकोट ज़िले के एक छोटे गांव में जन्मे ग़ुलाम अली ने बताया कि उनके पिता, बड़े ग़ुलाम अली के ज़बरदस्त मुरीद थे और उन्हीं से प्रभावित होकर उन्होंने उनका नाम ग़ुलाम अली रखा.उन्होंने बताया, "शुरूआत के 10-12 सालों तक गाने के बाद कहीं जाकर मुझे थोड़ी जान पहचान मिली. साल 1964-65 में मेरी ग़ज़लें थोड़ी हिट हो गईं. फिर 70 के दशक में मेरी कुछ फिल्मी ग़ज़लें हिट हुईं. तब मेरे पिता ने कहा कि फिल्मी गाने तो कोई भी गा सकता है तुम वो गाओ जिसमें एक्सपर्ट हो. मैं खुश हूं कि मैंने ज़्यादा फिल्मी गीत नहीं गाए क्योंकि उसमें फिर कुछ भी गाना पड़ता."ग़ुलाम अली कहते हैं कि उन्हें भारत और पाकिस्तान दोनों ही देशों से बराबर का प्यार मिला और दोनों ही जगह हर उम्र के लोग उन्हें चाहते हैं.वो कहते हैं कि आज लोगों के पास वक़्त बहुत कम है शायद इसलिए लोग ग़ज़लें नहीं सुनते. लेकिन वो सुनहरा दौर एक बार फिर ज़रूर लौटेगा.ग़ुलाम अली ने बताया कि वो मशहूर सितार वादक पंडित रविशंकर, उस्ताद अल्ला रक्खा खान, किशोरी अमोनकर, मेहंदी हसन और अपने अजीज दोस्त दिवंगत जगजीत सिंह की गायकी के बड़े कायल हैं.
__________________________
बॉक्स ऑफ़िस के लिहाज़ से साल 2013 दीपिका पादुकोण के लिए बेहतरीन रहा. उनकी फ़िल्में जैसे 'चेन्नई एक्सप्रेस', 'ये जवानी है दीवानी' और 'रामलीला' ने सौ करोड़ रुपए से भी ज़्यादा का कारोबार किया. और इसी का जश्न मनाने उन्होंने सप्ताहांत एक पार्टी का आयोजन किया जिसमें आमिर ख़ान, शाहरुख़ ख़ान, रोहित शेट्टी, शाहिद कपूर जैसे बड़े स्टार मौजूद रहे.(दीपिका ने ऐसा कहा 'थैंक्यू संजय')उन्होंने रणबीर कपूर को भी न्यौता भेजा लेकिन वो पार्टी में नहीं आए. मुंबई मनोरंजन जगत में इसकी वजह ये बताई जा रही है कि दीपिका ने रणबीर की क़रीबी दोस्त कटरीना कैफ़ को इस पार्टी में आमंत्रित नहीं किया और कथित तौर पर रणबीर को बिना कटरीना के जाना गवारा नहीं हुआ इसलिए वो इस जश्न में शरीक़ नहीं हुएअभिनेत्री श्रीदेवी के मुंबई में लोखंडवाला स्थित घर मे शनिवार को आग लग गई. आग उनकी बेटी जान्ह्वी के कमरे के एसी में शॉर्टसर्किट की वजह से लगी. जिससे वो कमरा पूरी तरह से जल गया. हालांकि श्रीदेवी का परिवार पूरी तरह से सुरक्षित है.कहा जा रहा है कि आग की वजह से एक क़ीमती पेंटिंग जल गई जो जान्ह्वी को उनकी मां श्रीदेवी ने तोहफ़े में दी थीबॉक्स ऑफ़िस पर आमिर ख़ान की फ़िल्म 'धूम-3' ने धूम मचा कर रख दी है. फ़िल्म व्यापार विशेषज्ञों के मुताबिक़ फ़िल्म ने भारत में दो दिनों में ही क़रीब 70 करोड़ रुपए का कारोबार कर लिया है.पहले दिन फ़िल्म ने भारत में कुल 36 करोड़ रुपए कमाए जो किसी भी फ़िल्म द्वारा पहले दिन की कमाई का रिकॉर्ड है. फ़िल्म व्यापार विशेषज्ञों के मुताबिक़ 'धूम-3' ने पहले दिन दुनिया भर में कुल मिलाकर 56 करोड़ रुपए कमाए.(तस्वीरों में:'धूम-3')हालांकि फ़िल्म समीक्षकों की तरफ़ से फ़िल्म को मिली जुली प्रतिक्रिया मिल रही है और कुछ समीक्षक तो इसे धूम सीरीज़ की सबसे कमज़ोर फ़िल्म बता रहे हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
फ़िल्म की रिलीज़ के 10वें दिन सलमान ख़ान और बोनी कपूर कोलकाता गए, जहाँ वो दोनों सिनेमाघरों में गए और वहाँ के पत्रकारों से भी मिले.आयशा टाकिया भी उनके साथ जाने वाली थी, लेकिन वो गोवा में थी, जहाँ से कोलकाता जाने वाली कोई सीधी फ़्लाइट नहीं है.********************************************************************लंबी दीपिका और फ़रहानकार्तिक कॉलिंग कार्तिक में फ़रहान अख़्तर के साथ दीपिका पादुकोण काम कर रही हैं.हालाँकि सुनने में ये जोड़ी थोड़ी अटपटी ज़रूर लग रही होगी, लेकिन अंदर के लोगों का कहना है कि फ़रहान और दीपिका एक-साथ ख़ूब जँचते हैं.हाँ, दीपिक फ़रहान से लंबी ज़रूर हैं लेकिन जब दोनों एक साथ शूटिंग करते हैं, तब दीपिका हाई हील का सैंडिल नहीं पहनती.********************************************************************पाइरेसी का डरपाइरेसी कांड में रिलायंस ऐडलैब्स के एक-दो लोगों के पकड़े जाने के बाद कंपनी हिल गई है.रिलायंस ऐडलैब्स कंपनी इतनी हिली हुई है कि अब सुरक्षा कुछ ज़्यादा ही कड़ी हो गई है.डर से रिलायंस ऐडलैब्स और वासू भगनानी की फ़िल्म डू नॉट डिस्टर्ब का कोई ट्रॉयल शो भी नहीं रखा गया था.बस गुरुवार को एक ट्रेड शो का आयोजन किया गया था, जिसमें ट्रेड के लोगों के अलावा कलाकारों, उनके परिवारवालों और उनके दोस्तों को ही बुलाया गया था.गोविंदा, सुष्मिता सेन, रितेश देशमुख, लारा दत्ता, सोहैल ख़ान- सबने रिलीज़ के एक दिन पहले ही फ़िल्म देखी.********************************************************************अजीब पहनावाअब बात फ़िल्म डू नॉट डिस्टर्ब के प्रीमियर की. पता नहीं क्यों, फ़िल्म के कलाकार अजीब कपड़े पहनकर आए.सुष्मिता सेन ने जो ड्रेस पहना था, वो इवनिंग ड्रेस कम ही नज़र आ रहा था. हालाँकि लारा दत्ता ने इस फ़िल्म में सेक्सी आइटम का किरदार निभाया है, लेकिन उन्होंने प्रीमियर में पंजाबी सूट पहन रखी थी.रितेश देशमुख टोपी वाली टी-शर्ट पहनकर आएँ जबकि उस दिन बहुत गर्मी थी. और गोविंदा के तो क्या कहने.वो तो वैसे भी इतने अजीब कपड़े पहनते हैं कि उस दिन कोई विशेष बदलाव की उम्मीद नहीं थी. और ची-ची भैया ने किसी का दिल नहीं तोड़ा- ढंग के कपड़े पहनकर.********************************************************************ये इत्तिफ़ाक़विपुल शाह ने लंदन ड्रीम्स का निर्देशन अपने हाथों लिया, उससे पहले इस फ़िल्म के निर्देशक राजकुमार संतोषी थे.लेकिन दो-चार दिनों की शूटिंग के बाद ही संतोषी ने फ़िल्म छोड़ दी और कुछ ही महीनों में विपुल शाह ने इसके निर्देशन की बागडोर अपने हाथों में ले ली.ख़ैर अब इत्तेफ़ाक़ देखिए. सलमान ख़ान, अजय देवगन और आसिन स्टारर लंदन ड्रीम्स 30 अक्तूबर को रिलीज़ होगी और उसके एक हफ़्ते बाद ही राजकुमार संतोषी की अजब प्रेम की गजब कहानी सिनेमाघरों में आएगी.इस फ़िल्म में रणबीर कपूर और कटरीना कैफ़ की प्रमुख भूमिका है.********************************************************************लाजवाब गोविंदागोविंदा के बारे में लोग भले ही ये कहें कि वो अपने शरीर का ध्यान नहीं रखते हैं, बहुत मोटे हो गए हैं, उनके बाल झड़ गए हैं, लेकिन ख़ुद गोविंदा आजकल फ़िल्म इंडस्ट्री से जुड़ी हर चीज़ को ख़ूबसूरत कहते हैं.हाल ही में उन्होंने कहा कि उनके बारे में अगर कुछ ग़लत लिखा या बोला जाता है तो वो भी सलमान की तरह उसे ग़लत साबित करने में समय व्यर्थ नहीं करते हैं.अक्सर मीडिया में ख़बरें आती हैं कि गोविंदा यहाँ लेट पहुँचे, या गोविंदा ने इस निर्देशक को तंग किया या उस निर्देशक को थप्पड़ मारा.गोविंदा का कहना है कि अगर वो इन बातों को नकारते नहीं है तो वो इसलिए क्योंकि वे सलमान की तरह अपना काम करना चाहते हैं.वे दूसरों की फैलाई गंदगी साफ़ नहीं करते हैं. वे अपने आसपास ख़ूबसूरती फैलाना चाहते हैं.
__________________________
सलमान के ये दो रूप असल ज़िन्दगी में भी कई बार देखे गए हैं.एक तरफ़ जहां उन पर कई मुक़दमे चल रहे हैं तो दूसरी तरफ़ वो बीइंग ह्यूमन जैसी संस्था के ज़रिये गरीब और बेसहारा बच्चों की मदद करते हैं.इन दिनों सलमान ने एक और अच्छा काम किया है. उन्होंने शाहरुख़ ख़ान के साथ दोस्ती एक बार फिर से शुरू कर दी.सलमान से जब पूछा गया कि क्या यह ख़ूबी उनमें फ़रिश्ते वाली है जिसके चलते उन्होंने शाहरुख़ के साथ अपनी दुश्मनी भुलाकर दोस्ती कर ली.इस सवाल पर सलमान ने एक बार फिर से साफ़ कह दिया कि उन्होंने किसी दोस्ती के चलते नहीं गले लगाया था शाहरुख़ को.उनका कहना था, "मैंने उस दिन जो भी किया था वो इंसानियत के नाते किया था. वो इफ़्तार पार्टी थी. एक अच्छा इंसान वही करता जो मैंने किया"सलमान का कहना है, "रमज़ान के समय कोई भी हो, सबको गले लगाया जाता है और मेरा मानना है कि अगर किसी को मारना ही है तो काम से मारो."वो कहते हैं, "इस बार तो वो मुझे मार कर चले गए अपनी फिल्म के ज़रिये. ऐसा नहीं है कि मेरी कोई फिल्म रिलीज़ नहीं होगी. कोशिश करेंगे कि हम भी मार सकें अपनी फ़िल्म से और फिर आमिर ख़ान भी आ रहे हैं धूम-3 के साथ. अब एक नया लड़का भी आया है रणबीर, वो भी मार रहा है. अच्छा है काम से मारना."सलमान ने यह बात साफ़ कर दी कि वो अभी तक शाहरुख़ से अपनी दुश्मनी भूले नहीं हैं.सलमान से जब पूछा गया की ऐसे कौन से सवाल हैं जो उन्हें बिलकुल भी पसंद नहीं हैं.इस बात पर सलमान ने कहा "जब भी मुझसे मेरी शादी की बात पूछते हैं तो ये मुझे अच्छा नहीं लगता."वो कहते हैं कि शादी उनके हाथ में नहीं है, उसके लिए एक पार्टनर भी होनी चाहिए. उन्होंने कहा कि यहाँ ऊपर वाले की मर्ज़ी के बिना एक पत्ता भी नहीं हिलता तो बीवी कहां से आए.दूसरा सवाल पत्रकारों का जो सलमान को अच्छा नहीं लगता वो ये कि कैसा लग रहा है.उन्होंने कहा, "जब यह पूछते हैं कि आपकी फ़िल्म क्यों देखनी चाहिए तब मुझे बहुत गुस्सा आता है क्योंकि मुझे भी 150 दिन जमकर काम करना पड़ता है तो कोई बकवास फ़िल्म तो नहीं बनाऊंगा. इतनी तो समझ आ गई है मुझे इतने सालों में."सलमान से आगे जब यह पूछा गया कि उनमें कितने गुण हैं फ़रिश्ते और शैतान के, तो सलमान ने कहा "मेरे में दोनों ही गुण थोड़े-थोड़े भरे हुए हैं. मैं थोड़ा बहुत अच्छा और थोड़ा बुरा हूँ."बिग बॉस सीजन-सात आगामी 15 सितम्बर रात नौ बजे से शुरू हो रहा है. रियलिटी शो बिग बॉस के इस सीजन को ज़न्नत और ज़हन्नुम के रूपों को दिखाया जाएगा जो प्रतियोगियों के अच्छे और बुरे गुणों का प्रतिबिम्ब होगा.इस शो को लगातार चौथे साल सुपर स्टार सलमान खान होस्ट करेंगे जिसमें जानी मानी चौदह हस्तियाँ प्रतिभागी होंगी. यह शो 104 दिनों तक चलेगा जहाँ दिखेगा फुल ड्रामा.(बीबीसी हिन्दी के 

एंड्रॉएड ऐप के लिए आप यहां क्लिक कर सकतें हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
अपनी आने वाली फ़िल्म 'बॉस' के प्रमोशन पर अक्षय कुमार ने कहा, "किसी फ़िल्म से कोई बड़ा स्टार जुड़ा है सिर्फ इस वजह से उसके हिट होने की कोई गारंटी नहीं है. फ़िल्म अच्छी होगी तभी चलेगी. फ़िल्म की कहानी उसकी विषय वस्तु में दम होना ज़रूरी है. कई बड़े स्टार्स की फ़िल्में भी तो अब नहीं चलतीं."अक्षय ने आगे कहा, "वो ज़माना चला गया जब बड़े सितारों की फ़िल्में बॉक्स ऑफ़िस पर राज करती थीं."अक्षय मानते हैं कि सितारों का वर्गीकरण नहीं होना चाहिए. वो कहते हैं, "कोई भी कलाकार आज के दौर में छोटा नहीं है. सब कुछ स्क्रिप्ट पर निर्भर करता है. कई नए कलाकार बढ़िया काम कर रहे हैं."अक्षय की नई फ़िल्म 'बॉस' एक एक्शन फ़िल्म है जिसके निर्देशक हैं एंथनी डीसूज़ा.'बॉस' मलयालम फ़िल्म 'पोकरी राजा' का रीमेक है.अक्षय कुमार ने बताया कि फ़िल्म उन्हें बहुत पसंद आई इस वजह से उन्होंने इसका रीमेक बनाने का फ़ैसला किया. अक्षय ने दावा किया कि फ़िल्म में कॉमेडी और ज़बरदस्त एक्शन है.फ़िल्म में शिव पंडित और अदिति राव हैदरी की भी मुख्य भूमिका है.अक्षय के करियर के लिहाज़ से फ़िल्म अहम है क्योंकि उनकी पिछली फ़िल्म'वंस अपॉन अ टाइम इन मुंबई-दोबारा' फ़्लॉप हो गई थी जबकि अक्षय के प्रतिद्वंद्वी शाहरुख़ ख़ान की फ़िल्म'चेन्नई एक्सप्रेस' इससे एक हफ़्ते पहले रिलीज़ हुई थी और इसने बॉक्स ऑफ़िस पर कमाई का नया इतिहास रच दिया था.फ़िल्म की लीडिंग लेडी अदिति राव हैदरी कहती हैं कि वो अक्षय जैसे स्टार के साथ फ़िल्म करने को लेकर बहुत उत्साहित हैं.अदिति के मुताबिक़, "जब मैं अक्षय से मिली तो उन्हें लगा कि मैं सीधी-सादी लड़की हूं. लेकिन जब उन्होंने मेरा फ़ोटो शूट देखा तब उन्हें समझ आया कि मैं काफ़ी ग्लैमरस लड़की हूं. अक्षय को मैं काफ़ी मेहनती और टैलेंटेड लगी."हालांकि फ़िल्म में अदिति की जोड़ी अक्षय के साथ नहीं बल्कि शिव पंडित के साथ होगी. अदिति इससे पहले 'रॉकस्टार', 'लंदन पेरिस न्यूयॉर्क', 'रॉकस्टार' और'मर्डर 3' जैसी फ़िल्में कर चुकी हैं.'बॉस', 16 अक्टूबर को रिलीज़ हो रही है.(बीबीसी हिन्दी के 

एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
उन्हें सदी का महानायक भी कहा जाता है. लेकिन क्या आप ये सोच सकते हैं कि ये महानायक किसी और अभिनेता से कभी पीछे रहा हो. अगर मशहूर संवाद लेखक और चरित्र अभिनेता कादर ख़ान की मानें तो अमिताभ बच्चन गुज़रे ज़माने के हरदिल अजीज़ कलाकार दिलीप कुमार कुछ बातों में पीछे थे.कादर ख़ान ने अमिताभ बच्चन के साथ कई फ़िल्मों में काम किया है. हाल ही में मुंबई में मीडिया से रूबरू हुए कादर ख़ान कहते हैं कि ऐसी दो बाते हैं जिनमें अमिताभ बच्चन दिलीप कुमार से पीछे थे.कादर खान के मुताबिक होने और हंसने के मामले में दिलीप कुमार अमिताभ से आगे हैं.वो कहते हैं, ''मैं मानता हूं कि अमिताभ सभी लोगों से दो कदम आगे रहे हैं लेकिन दो बातों में वो दिलीप कुमार से पीछे हैं. मैंने उनसे कहा कि अगर वो एक बेहतरीन कलाकार बनना चाहते हैं तो उन्हें दिलीप कुमार की तरह रोना और हंसना सीखना होगा.''अपनी बात को पूरा करते हुए कादर ख़ान कहते हैं, ''मर्द का रोना और मर्द का मुस्कुराना दो लाजवाब चीज़ें हैं. अगर ये दोनों चीज़ें ढंग से न हों तो न तो मर्द रोता हुआ अच्छा लगता है और न ही हंसता हुआ. दिलीप कुमार ने अभिनय के इन दोनों पहलुओं पर ऐसी महारत हासिल की कि लोग उनके दीवाने हो गए.''कादर ख़ान कहते हैं कि दिलीप कुमार के इसी स्टाइल को देखते देखते अमिताभ बच्चन ने भी इन दोनों बातों पर अपनी पकड़ बनाई.वो कहते हैं, ''अमिताभ के पास अच्छी आवाज़ थी, देखने में भी वो बहुत अच्छे थे. लंबा कद था. अच्छा नाच लेते थे और अच्छी फ़ाइट भी कर लेते थे, लेकिन उन्हें रोने और मुस्कुराने में दिक्कत होती थी. रोने और हंसने के मैदान में अमिताभ ने दिलीप साहब से बहुत कुछ सीखा. हमने अमिताभ को बाध्य किया कि वो दिलीप कुमार से सीखें.''अमिताभ बच्चन ने सिर्फ रोने और हंसने में ही महारत हासिल नहीं कि बल्कि समय के पाबंद होने के कारण वो फ़िल्म इंडस्ट्री में एक लंबे समय तक चोटी पर बने रहे.अमिताभ बच्चन की इस आदत की तारीफ़ करने से खुद को रोक नहीं पाए कादर ख़ान. वो कहते हैं, ''अगर फ़िल्म इंडस्ट्री में आपको अपना नाम कमाना है तो आपको वक़्त की कद्र करनी होगी. अमिताभ बच्चन से लोगों को सीखना चाहिए. अमिताभ हमेशा फ़िल्म सेट पर समय से पहुंच जाते थे. जीतेंद्र भी अमिताभ की ही तरह समय के पाबंद रहे हैं.''कादर ख़ान ने समय के पाबंद अमिताभ बच्चन और जीतेंद्र के साथ तो काम किया ही साथ ही देर से आने के लिए मशहूर गोविन्दा के साथ भी उन्होंने कई फ़िल्में की हैं.

गोविन्दा के बारे में कादर ख़ान कहते हैं, ''एक बार गोविन्दा ने अपनी कलाई पर बंधी घड़ी मुझे दिखाते हुए कहा कि कादर साहब देखिए ये घड़ी 40 लाख की है. मैंने गोविन्दा से बस ये ही कहा कि अगर तुम समय का सही उपयोग न कर पाओ तो इस 40 लाख की घड़ी का क्या फ़ायदा.''कादर ख़ान एक लम्बे अरसे से फ़िल्मी परदे से दूर हैं लेकिन वो एक बार फिर से सिल्वर स्क्रीन का रुख करना चाहते हैं.आजकल कॉमेडी के नाम पर बन रही फ़िल्मोंसे वो बड़े निराश हैं.कादर ख़ान कहते हैं, ''जहां मैंने फ़िल्में करनी छोड़ी थी लगता है उस स्तर से कोई ऊपर ही नहीं उठ पाया है. लगता है मुझे इंडस्ट्री में चार पांच साल और काम करना होगा ताकि हमारी कॉमेडी फ़िल्मों को कुछ भला हो पाए.''(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
हाल ही में प्रीति ज़िंटा और नेस वाडिया की प्रेम कथा का अंत जिस तरह एक पुलिस थाने में दर्ज शिकायत से हो रहा है उससे फ़ौरन ही अपने दौर के दो महान अदाकारों दिलीप कुमार और मधुबाला की बेमिसाल मोहब्बत की उस दिलगुदाज़ दास्तान की याद आती है जिसका आख़िरी पन्ना एक अदालत की कार्यवाही में लिखा गया.बात कोई 64-65 बरस पुरानी है. निर्देशक राम दरयानी की फ़िल्म ‘तराना’ (1957) के लिए दिलीप कुमार को हीरो और मधुबाला को बतौर हीरोइन साइन किया गया. हीरो-हीरोइन का आमना-सामना क्या हुआ कि बस जादू हो गया.इस फ़िल्म में लता मंगेशकर और तलत महमूद का एक युगल गीत इस जादू को यूं बयान करता है, ‘नैन मिले नैन हुए बावरे, चैन कहां मोहे सजन सांवरे’. यह आग़ाज़ था दिलीप कुमार-मधुबाला की मोहब्बत का.कहते हैं इस आग़ाज़ में गुलाब के एक फूल की बेहद अहम भुमिका थी. मधुबाला ने उस दौर में इश्क़ के प्रचलित साधन ‘पर्ची’ के साथ यह गुलाब दिलीप कुमार को उनके मेक-अप रूम में भेजा था.पर्ची पर लिखा था ‘अगर आपको मुझसे मोहब्बत का इक़रार हो तो इस गुलाब को क़ुबूल फ़रमाएं’. दिलीप कुमार ने अपने चेहरे पर मुस्कान बिखेरी और गुलाब अपने हाथों में ले लिया.मधुबाला की तबीयत में ज़बरदस्त रूमानियत और लड़कपन का एक ग़ज़ब का मेल था और हो भी क्यों नहीं. मधुबाला की पैदाइश हुई थी 14 फरवरी 1933 को और वह था दुनिया भर के प्रेमियों के जश्न का दिन, 'वेलेंटाईन डे'.जब यह सिलसिला शुरू हुआ तब मधुबाला की उम्र बमुश्किल 17 बरस की थी. इस 17 की उम्र तक आने से पहले मधुबाला कमाल अमरोही और प्रेमनाथ के साथ इश्क़ में गिरफ़्तार हो चुकी थीं.लड़कपन की नासमझी में हुए नाकाम इश्क़ के इन हादसों से गुज़रकर आई मधुबाला इस बार इस रिश्ते को लेकर बेहद संजीदा थी. इस इश्क़ में वह दीवानगी की हद तक मुब्तला थीं.इस मोहब्बत की पहलक़दमी भले ही मधुबाला ने की हो लेकिन दिलीप कुमार की दीवानगी भी किसी तरह कम न थी.उनके लिए बिना मधुबाला के एक दिन गुज़ारना लगभग नामुमकिन हो चुका था. हालत यह थी कि वे अपनी फ़िल्म की शूटिंग छोड़-छोड़ कर वहां पहुंच जाते जहां मधुबाला की शूटिंग चल रही होती.मधुबाला के पिता अताउल्ला ख़ान बेहद सख़्त मिज़ाज वाले इंसान थे. अपनी बेटी पर हर वक़्त बड़ी चौकस नज़र रखते थे.फ़िल्मी दुनिया के तमाम मर्दों का किरदार उनके लिए शक के दायरे में था. दिलीप कुमार भी इस दायरे से बाहर न थे फिर भी बात यहां तक जा पहुंची कि रिश्ते को एक औपचारिक रूप दिया जा सके.मधुबाला की बहन के मुताबिक़ उनकी सगाई भी हो गई. दिलीप कुमार की बड़ी बहन सकीना आपा मधुबाला के घर रस्मी तौर पर चुनरी लेकर भी पहुंची थीं लेकिन एक दिन बात आख़िर बिगड़ ही गई.इस जोड़ी ने ‘तराना’ के बाद 1952 में ‘संगदिल’ और 1954 में ‘अमर’ में एक साथ लीड रोल निभाए थे. के आसिफ़ की ‘मुग़ल-ए-आज़म’, जो रिलीज़ भले ही 1960 में हुई, लेकिन उसकी शूटिंग 50 के दशक से ही चलती आ रही थी.इन फ़िल्मों की शूटिंग के दौरान ही दिलीप कुमार के मन में अताउल्ला ख़ान के प्रति एक अजीब सी नापसंद का जज़्बा पैदा हो चुका था.इसकी वजह थी ख़ान साहब का मधुबाला की ज़िंदगी में क़दम-क़दम पर दख़लंदाज़ी करना. शूटिंग के दौरान भी उनकी दख़लंदाज़ी से डायरेक्टर्स परेशान हो जाते थे.के आसिफ तो ख़ान साहब से इतने परेशान हो गए कि उन्हें सेट से दूर रखने के अपने एक पीआरओ मित्र तारक गांधी की मदद ली और ख़ान साहब को तीन पत्ती के खेल में उलझा दिया जिसका उन्हें बड़ा चस्का था.उस दिन सेट पर दिलीप कुमार-मधुबाला के बीच सलीम-अनारकली के बेहद रोमांटिक सीन शूट होने थे. मधुबाला की जीवनी लिखने वाले पत्रकार मोहन दीप के अनुसार ‘आसिफ ने 25 हज़ार रुपए देकर गांधी से कहा – जीतने दो साले को’.हक़ीक़त यह है कि इस खेल के विजेता आसिफ ही रहे जिन्होंने उस दिन मनचाहे तरीके से रोमांटिक सीन शूट कर लिए और अताउल्ला ख़ान जुए में जीते हुए नोट गिनते रहे.दिलीप कुमार को ये तमाम पाबंदियां और ख़ान साहब की आदतें कतई नापसंद थीं. उन्होने मधुबाला से साफ़ कह दिया था कि शादी के लिए उसे फ़िल्मों में काम करना तो छोड़ना ही होगा लेकिन उसी के साथ ही अपने पिता से सारे रिश्ते तोड़ने होंगे.मधुबाला को अपने वालिद साहब की सख़्तियों के बावजूद उनसे बेइंतिहा मोहब्बत थी. जिन मुश्किलों से उन्होंने अपना परिवार चलाया था, वो उसकी बड़ी कद्र करती थीं.इसी मसले को लेकर इन दो प्रेमियों में अकसर झगड़े की नौबत आ जाती थी.1956 में निर्माता-निदेशक बीआर चोपड़ा ने अपनी फ़िल्म ‘नया दौर’ की योजना बनाई. इस फ़िल्म के लिए दिलीप कुमार के साथ मधुबाला को कास्ट किया गया. शुरूआत अच्छी हुई.मुहूर्त से लेकर कारदार स्टूडियो में पहले दस दिन की शूटिंग भी मज़े-मज़े में हो गई. इसके बाद बात आई आउटडोर शूटिंग की. इस फ़िल्म की अधिकांश शूटिंग असल लोकेशन पर भोपाल के पास बुधनी कस्बे में कोई दो महीने तक चलनी थी.बीआर चोपड़ा की इस बात से ख़ान साहब सहमत नहीं थे. वो चाहते थे कि बम्बई के ही किसी स्टूडियो में गांव का सेट लगाकर शूटिंग की जाए लेकिन चोपड़ा साहब इस बात पर बिल्कुल तैयार न थे.यह विवाद इतना गहराया कि आख़िर तैश में आकर चोपड़ा साहब ने मधुबाला की जगह वैजयंती माला को साइन कर लिया.दिलीप कुमार इस पूरे मामले में चोपड़ा साहब के साथ खड़े रहे. उनका विचार था कि अताउल्ला उनकी वजह से मधु को भोपाल जाने नहीं दे रहे.जबकि मधुबाला के परिवार वालों का कहना है कि असल में मधुबाला दिल में छेद होने की वजह से बीमार रहती थीं और उसे उन्होंने दुनिया के अलावा फ़िल्म इंडस्ट्री से भी एक राज़ की तरह छिपा रखा था. आउटडोर में भेजने पर तबीयत बिगड़ भी सकती थी और राज़ खुल सकता था.चोपड़ा ने वैजयंती माला को लेकर इसका ऐलान एक अख़बारी इश्तिहार के ज़रिए किया. इस इश्तिहार में मधुबाला पर एक कट का निशान लगाकर उसकी जगह वैजयंतीमाला का फ़ोटो छपवा दिया.पठान अताउल्ला ख़ान का ख़ून खौल गया और जवाब में उन्होंने एक इश्तिहार दिया जिसमें मधुबाला की तमाम फ़िल्मों के नाम देकर आख़िर में ‘नया दौर’ के नाम पर वैसा ही कट का निशान लगा दिया.इससे भी एक क़दम और आगे जाकर उन्होंने अदालत में फ़िल्म की शूटिंग पर रोक लगाने के लिए केस भी लगा दिया. इस केस के जवाब में चोपड़ा ने भी मधुबाला को फ़िल्म के साइनिंग अमाउंट के तौर पर दिए हुए 30 हज़ार रुपए की वापसी के लिए केस लगा दिया.इन्हीं अदालती झगड़ों की सुनवाई के दौरान दिलीप कुमार को गवाही के लिए बुलाया गया. बाक़ी तमाम सारे सवालों के अलावा एक सवाल यह भी पूछा गया कि क्या वे मधुबाला से प्यार करते हैं. दिलीप कुमार ने मजिस्ट्रेट आरएस पारख की अदालत में सबके सामने कहा, "हां मैं मधु से प्यार करता हूं और उसे हमेशा प्यार करता रहूंगा".कैसी विडंबना है कि जिस दिन दिलीप कुमार ने सरे आम इस प्यार का इज़हार किया था उसी दिन इस प्रेम कहानी का अंत भी हो गया.इस पूरी कहानी से जुड़ी एक बेहद अहम बात यह है कि इस कथित अंत के बाद भी फिल्म ‘मुग़ल-ए-आज़म’ की शूटिंग में दोनों साथ ही साथ काम करते रहे.मोहब्बत के मंज़र तो देखिए कि फ़िल्म के सीन कर वे एक-दूसरे से मुंह फेर लेते थे लेकिन एक सीन ऐसा भी आया जब सलीम अनारकली को ग़ुस्से में एक थप्पड़ जड़ता है.इस सीन में दिलीप कुमार ने मधुबाला को ऐसा करारा तमाचा मारा था कि सेट पर मौजूद तमाम लोग हिल गए थे. मधुबाला को भी अपने होश संभालने में बड़ा वक़्त लगा.फ़िल्म ‘तराना’ में ही लता मंगेशकर का गाया एक और गीत था – ‘मोसे रूठ गयो मोरा सांवरिया, किसकी लगी ज़ुल्मी नज़रिया.’ काश कभी किसी भी मोहब्बत को ऐसी नज़र न लगे कि बात नफ़रत में बदल जाए.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
गौरतलब है कि सुप्रीम कोर्ट ने पिछले हफ्ते बॉम्‍बे हाई कोर्ट के उस आदेश को सही ठहराया, जिसमें घई को फिल्‍म इंस्‍टीट्यूट के लिए महाराष्‍ट्र सरकार की तरफ जमीन आवंटित किए जाने को रद्द कर दिया गया था.बीबीसी से इस मामले पर बात करते हुए सुभाष घई कहते हैं, ''मुझे जो नुकसान होना था वो तो हो चुका है लेकिन हमारे इंस्टीट्यूट में आने वाले छात्रों को कोई नुकसान नहीं होना चाहिए. उनका भविष्य ख़राब नहीं होना चाहिए.''हालांकि सुभाष घई थोड़े आशान्वित भी हैं. वो कहते हैं, "शायद अभी मेरा समय ठीक नहीं चल रहा है. लेकिन हमारे मिशन में अगर सत्यता और ताकत है तो ये आगे बढ़ता जाएगा. ये परेशानी बादल की तरह आई है और चली भी जाएगी. मुझे इस बात कि खुशी है कि मुझे मीडिया का और फिल्म इंडस्ट्री का पूरा समर्थन मिल रहा है.''सुभाष घई बताते हैं कि उनके फिल्म इंस्टीट्यूट को 2014 तक के लिए अनुमति मिली थी इसीलिए उन्होंने सिर्फ 2014 तक के लिए ही एडमिशन किए हैं. अगर उन्हें उसके आगे के दाखिले करने हैं तो उन्हें अपने इंस्टीट्यूट के लिए कहीं और जमीन तलाशनी होगी.गौरतलब है कि साल 2000 में सुभाष घई को महाराष्ट्र की विलासराव देशमुख सरकार ने 20 एकड़ जमीन आवंटित की थी.अदालत ने कुल 20 एकड़ ज़मीन में से 14.5 एकड़ ज़मीन को फ़ौरन वापस करने के आदेश दिए हैं जबकि बाक़ी साढ़े पांच एकड़ ज़मीन जिस पर इस समय फ़िल्म इंस्टीट्यूट बना हुआ है उसको जुलाई 2014 तक राज्य सरकार को वापस करने के लिए कहा है.अदालत के अनुसार फ़िल्म इंस्टीच्यूट में इस समय चल रहे सारे कोर्स 2014 तक ख़त्म हो जाएंगे और किसी छात्र का नुक़सान नहीं होगा.अदालत ने घई को वर्ष 2000 से अब तक हर साल के लिए पांच करोड़ तीस लाख का किराया भी अदा करने का आदेश दिया है. सुभाष घई ने हाईकोर्ट के इसी फैसले को सुप्रीम कोर्ट में चुनौती दी थी.
__________________________
मशहूर हॉलीवुड अभिनेता ब्रैड पिट का कहना हैं कि अभिनेताओं को लाखों- करोड़ों डॉलर मिलने का वक्त खत्म हो चुका है.जब ब्रैड पिट से पूछा गया कि क्या अभिनेताओं के लिए अब भी संभव है कि वो 10 मिलियन डॉलर से ज्यादा की मांग कर सकें.इस सवाल के जवाब में ब्रैड पिट ने हंसते हुए कहा, “वो दौर खत्म हो चुका है. अब उस तरह की तनख्वाह काम नहीं करती. उस तरह के अनुबंध आजकल नहीं होते.”ब्रैड पिट उन हॉलीवुड अभिनेताओं में से हैं जो कि सबसे ज्यादा पैसा पाने वाले की सूची में शामिल रहे हैं.फ़ोर्ब्स पत्रिका की सूची में टॉम क्रूज़ 2012 में सबसे ज्यादा पैसा कमाने वाले अभिनेता रहे, जिनकी अनुमानित सालाना आमदनी 75 मिलियन डॉलर रही. जबकि अनुमान लगाया गया कि ब्रैड पिट ने 25 मिलियन डॉलर कमाए.तो हॉलीवुड की स्थिति क्या है, ब्रैड पिट कहते हैं, “ये बड़ा दिलचस्प दौर है, बड़े-बड़े हॉलीवुड स्टूडियो को बदलते आर्थिक मंदी के माहौल में चुनौती मिल रही है. अब वो ऐसी बड़ी फ़िल्मों पर दाँव लगा रहे हैं जिसके मुनाफे से बाकी छोटी फ़िल्मों के खर्चों की भरपाई की जा सके. इससे बाकी छोटी फ़िल्मों के लिए भी जगह बन रही है.”ब्रैड पिट के ऐक्टिंग करियर में ऑस्कर नामांकित मनीबॉल से लेकर बच्चों की एनिमेशन फ़िल्म हैप्पी फीट-2 भी शामिल है. ब्रैड पिट कहते हैं, “आप अपना किरदार चुनते हैं और बाकी रहा पैसा तो आपको वैसे ही समझौता करना होता है जैसे बाकी लोग करते हैं.”हालांकि अभी भी रास्ते हैं जिनसे अभिनेता करोड़ों कमा सकते हैं, यदि आप शुरू में कम तनख्वाह लेने के लिए तैयार हो जाएं और बाद में मुनाफे से अपना हिस्सा लें.ये मॉडल भी तभी काम करता है जब वो फ़िल्म एक बड़ी हिट हो.फ़िल्म एना करैनीना में काम कर रहे अभिनेता ज्यूड़ लॉ कहते हैं कि उन्होंने कभी भी 20 मिलियन डॉलर की मांग नहीं की, “मेरी कभी भी ऐसी सोच नहीं रही है.”वो स्वीकारते हैं कि उन्होंने पहले तनख्वाह बढ़ाने की मांग की थी लेकिन उस हद तक नहीं जितना आप अनुमान लगा रहे हैं.ज्यूड कहते हैं, “कुछ फ़िल्मों को मना करने का तरीका होता है कि आप अपनी तनख्वाह बढ़ाते जाएँ और अंत में वो कहते हैं कि वो इतना पैसा नहीं दे सकते.”जहाँ तक ब्रिटेन में फ़िल्मों का सवाल है पिछले साल थिंकर, टेलर और स्पाई जैसी फ़िल्मों को 20 मिलियन पांउड की लागत से बनाया गया और 80 मिलियन पाउंड कमाए.
__________________________
इन दोनों फिल्मों के साथ ही हिंगलिश श्रेणी (हिंदी-अंग्रेज़ी का मिश्रण) में 'शिप ऑफ थीसियस' नाम की फ़िल्म भी रिलीज़ हुई जिसे राष्ट्रीय-अंतरराष्ट्रीय स्तर पर पिछले कुछ वर्षों की सर्वश्रेष्ठ भारतीय फ़िल्म बताया जा रहा है.श्याम बेनेगल ने इसे भारत की 'सबसे महत्वपूर्ण फ़िल्म' बताया है तो वहीं ब्रिटेन के अख़बार 'द इंडिपेंडेंट' ने इसे एक 'मास्टर पीस' करार दिया है.इस फिल्म को आमिर ख़ान की पत्नी किरण राव द्वारा प्रस्तुत किया गया है और इसके निर्देशक आनंद गांधी हैं जिनकी ये पहली फ़ीचर फ़िल्म है.अगर एक जहाज़ की मरम्मत के दौरान उसके सारे पुर्ज़े बदल दिए जाएँ तो क्या वो जहाज़ असली बचता है या फिर कुछ और हो जाता है ?इसी विरोधाभास के फ़लसफ़े की बात करती है ये फिल्म जिसमें तीन किरदारों की कहानी है जिन्हें अंग-दान के ज़रिए एक नया जीवन मिलता है लेकिन उसके बाद ही शुरू होती है उनकी ख़ुद से लड़ाई.सुनिए आनंद गांधी से पूरी बातचीतमनुष्य के अस्तित्व पर सवाल करती ये फिल्म जटिल होने और बेवजह का संदेश देने से बची है और निर्देशक ने बेहद ही सादगीपूर्ण तरीके से अपनी बात कही है.बीबीसी से बातचीत में आनंद कहते हैं "जो विरोधाभास ही आपको ये आभास कराता है कि दरअसल जीवन छोटे-छोटे कणों से और उनके आपसी रिश्तों से बना है और एक कण भी बदल जाए तो सब कुछ बदल जाता है. इस तरह हर एक क्षण एक नया जहाज़ जन्म लेता है."अपने अनुभव के बारे में आनंद कहते हैं, "बचपन में सभी की तरह मेरे दिमाग़ में भी ये सवाल आते थे कि मैं कहां से आया हूं, क्या कर रहा हूं, क्या मेरे होने का कोई मतलब है या फिर मैं बस ऐसे ही हूं. व्यस्तता के बीच शायद हम इसका जवाब ढूंढ नहीं पाते हैं लेकिन सवाल तो बना ही रहता है."32 वर्षीय आनंद गांधी हैं जिन्होंने उन्नीस साल की उम्र में अपने करियर की शुरुआत प्रसिद्ध सीरियल 'क्योंकि सास भी कभी बहू थी' से की थी जिसके साथ वो पहले एक साल तक जुड़े रहे.आनंद के मुताबिक "उस वक्त मैं अपना हुनर हर तरह के साहित्य को देना चाहता था. मैं नाटक भी लिखता था, शॉर्ट फिल्म भी लिखी और इस प्रयोग के दौरान 'क्योंकि...' और 'कहानी घर-घर की' जैसे सीरियल भी लिखे."हालांकि आनंद ने स्पष्ट किया कि वह भारतीय टेलीविज़न के मौजूदा स्वरुप से बहुत खुश नहीं हैं और इसके ज़िम्मेदार वह कहीं ना कहीं खुद को भी मानते हैं.बीबीसी से बातचीत में आनंद कहते हैं, "हमारे यहाँ ऐसा टेलीविज़न बनता है जहाँ एक ही प्रकार के विचार को बार-बार ठूँसा जाता है. हाँ मैं मानता हूं कि शुरुआत मैंने ही की है और ये काम करते वक्त भी मुझे कहीं ना कहीं एहसास था कि ये दर्शकों के लिए हानिकारक है."बात पूरी करते हुए आनंद ने कहा, "मैंने कोशिश भी की कि कुछ ऐसा बनाऊं जिससे मनोरंजन के साथ-साथ लोगों को कुछ गहरे अनुभव भी मिल सकें लेकिन किसी भी टीवी निर्माता को मैं कुछ नया करने के लिए मना नहीं सका. सबको वही 'क्योंकि...' वाला काम चाहिए था."आनंद के मुताबिक बॉलीवुड मसाला फिल्मों के बीच कुछ अलग प्रस्तुत करना वाकई में एक चुनौती है.क्या भारतीय दर्शक नए अनुभव और विचार के लिए तैयार है ? इस पर आनंद ने सर्वेश्वर दयाल सक्सेना की एक कविता को याद किया जो कहती है :गोली खाने के बाद एक के मुंह से निकला राम,दूसरे के मुंह से निकला माओ,तीसरे के मुंह से निकला आलूपोस्टमॉर्टम की रिपॉर्ट कहती है कि पहले दो के पेट भरे हुए थे.नए विचारों की बात हो सकती है जब पेट में कुछ हो, अभी सबको आलू नहीं मिला है.(बीबीसी हिंदी के 

एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
अपने अब तक के सफ़र के बारे में कमल हासन कहते हैं, "वक्त जैसे गुज़रता चला गया. मुझे कुछ पता ही नहीं चल पाया. मुझे लगता है कि अभी मैंने कुछ ज़्यादा ख़ास किया ही नहीं है."कमल ने दक्षिण भारतीय फ़िल्मों के अलावा कई हिंदी फ़िल्मों में भी काम किया है. अभिनय करने के अलावा 'चाची 420' और 'हे राम' जैसी कई फ़िल्मों का निर्देशन भी वो कर चुके हैं.कमल कहते हैं, "निर्देशन करना सबसे दिलचस्प काम है. आप अपने आपको अभिनय करते हुए तार्किक ढंग से देख सकते हो, और ध्यान रखते हो कि किसी तरह की भावनाओं में ना बहो." थेवर मगन, हिंदुस्तानी, चाची 420 और दशावतारम जैसी ना जाने कितनी फ़िल्मों में बेहद चुनौतीपूर्ण भूमिकाएं निभा चुके कमल हासन कहते हैं, "मैं वही चुनौतियां स्वीकार करता हूं, जिनके बारे में मुझे लगता है कि मैं उन्हें सफलता पूर्वक अंजाम दे सकता हूं. ऐसा कोई काम हाथ में नहीं लेता जो मैं नहीं कर सकता." सुपरस्टार अमिताभ बच्चन ने कमल हासन के बारे में बात करते हुए बीबीसी से कहा, "वो ऐसे अभिनेता हैं, जो रोज़ नए-नए आयडिया के बारे में सोचते और प्रयोग करते रहते हैं. हम सभी कलाकारों के सामने चुनौतियां पेश करते रहते हैं." रमेश सिप्पी की 'सागर' में कमल हासन के साथ काम कर चुकीं डिंपल कपाड़िया कहती हैं, "वो बहुत उम्दा कलाकार हैं. उनके साथ काम करना मेरे लिए बड़े सम्मान की बात थी. काश, मैं इस एक्टिंग के इनसाक्लोपीडिया के साथ और काम कर पाती."कमल हासन इन दिनों तमिल फ़िल्म 'मनमदन अंब' में काम कर रहे हैं, जिसमें उनके साथ माधवन और तृषा कृष्णनन भी हैं.
__________________________
उन्होंने कहा की किसी भी धार्मिक स्थल पर लाउडस्पीकर का इस्तेमाल थोपी हुई धार्मिकता है. सोनू निगम के इस ट्वीट से एक बहस छिड़ गई की क्या कुछ ही मिनट की अज़ान से लोगों को तकलीफ़ होती है? तो क्या सोनू निगम अपने घर के पास की मस्जिदों से सुनाई जाने वाली अज़ान से परेशान हुए? इस सवाल के जवाब के लिए मैं बुधवार को भारतीय समयानुसार सुबह पांच बजे सोनू निगम के घर पहुँची.उनका घर अंधेरी के वर्सोवा इलाके में है और ज़ाहिर है वहां उस समय अंधेरा छाया हुआ था. आम तौर पर व्यस्त रहने वाली मुंबई की सड़कें खाली और सुनसान पड़ी थीं. सोनू निगम के दो मंज़िला घर के सामने पहुंची तो देखा कि वहाँ मीडिया का जमावड़ा था. सोनू निगम ने सिर मुंडाया, सफ़ाई दी सोनू निगम के चक्कर में फँसे सोनू सूदसोनू निगम के घर की लाइट्स बंद थीं और उनके घर के बाहर पुलिस की गाड़ी तैनात थी. दो पुलिस वाले गाड़ी के बाहर खड़े थे. मेरे जैसे दूसरे पत्रकार भी शांति से इंतज़ार कर रहे थे कि कहीं से उन्हें अज़ान की आवाज़ सुनाई दे पर किसी को सुनाई नहीं दी. धीरे-धीरे सभी मीडियाकर्मी वहां से चले गए. करीबन आधे घंटे तक मैंने सोनू निगम के घर के सामने बैठकर अज़ान की आवाज़ का इंतज़ार किया पर मेरे कानों को वहाँ से गुज़र रहे कुछ वाहनों की ही आवाज़ें मिलीं.पूछताछ से पता चला की उस क्षेत्र में तीन मस्जिदें है पर ये सभी सोनू निगम के घर से 600 मीटर की दूरी पर हैं. उनके घर के बाईं तरफ़ करीबन आधे किलोमीटर की दूरी पर मदरसा तालिमुल क़ुरान ट्रस्ट मस्ज़िद है जिसकी आज अज़ान सुबह पांच बजकर 20 मिनट पर हुई. सोनू निगम का जवाब, दस लाख तैयार रखोअब सोनू निगम की हिमायत में उतरे सुनील ग्रोवरमस्ज़िद के ट्रस्टी मेहबूब खान ने बीबीसी से कहा, "सोनू निगम अभी दो चार साल पहले रहने आए हैं और हम यहाँ 30-35 साल से हैं. पहले किसी ने अज़ान को लेकर तकलीफ़ ज़ाहिर नहीं की. सोनू निगम जहाँ रहते हैं वहाँ तो हमारे अज़ान की आवाज़ जाती भी नहीं है."सोनू निगम की बात से आहत हुए मेहबूब खान आगे कहते हैं, "हमें लोग कहते हैं कि अज़ान से उन्हें फ़ायदा होता है. लोग समय पर उठकर अपने कामकाज कर पाते हैं. सोनू निगम सिर्फ माहौल ख़राब कर रहे हैं. ये सिर्फ पब्लिसिटी स्टंट है."सोनू निगम के घर की दाईं तरफ़ मदरसा तूल-सलाहाइ ट्रस्ट और मदरसा-ए-नबवैआह है. मदरसा तूल-सलाहाइ ट्रस्ट में काम करने वाले हबीब ने साफ़ किया कि उनकी मस्ज़िद में लाउडस्पीकर का इतेमाल होता ही नहीं है. 'शुक्र है कि सोनू निगम ने हिम्मत तो दिखाई'मंदिर और गुरुद्वारा की बात भी तो कही थी: सोनूवहीं मदरसा-ए-नबवैआह के ट्रस्ट्री गुलाम जी ने बुधवार सवा पांच बजे की अज़ान की पुष्टि की. सोनू निगम के मुद्दे पर टिप्पणी करते हुए गुलाम जी ने कहा- "सोनू निगम पहले सिर्फ़ हज़ार रुपये के लिए जागरण में रात भर गाना गाया करते थे. वो भूल गए हैं कि उन्होंने कितने लोगो को तकलीफ़ दी है. ये सिर्फ़ पब्लिसिटी के लिए कर रहे हैं. अब सब नए सिंगर आ गए हैं और अब उन्हें गाने नहीं मिलते."'मैं मुसलमान नहीं फिर अज़ान से क्यों जगूं?'सोनू निगम के घर के पास वाली 'त्रिशूल' नामक इमारत पर रहने वाली लता सचदेव ने बीबीसी को बताया की उन्हें पूरे दिन कभी भी अज़ान की आवाज़ सुनाई नहीं देती. वहीं पास की इमारत में रहने वाली महिला किरण वासन का कहना है कि उन्होंने सुबह की अज़ान आज तक नहीं सुनी.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
83 वर्षीय लता मंगेशकर भला क्यों फिल्मी संगीत से दूर हैं. वजह खुद लता मंगेशकर ने बताई.

लता की पसंदीदा अभिनेत्रियांअपने पिता दीनानाथ मंगेशकर की 71वीं पुण्यतिथि पर आयोजित एक कार्यक्रम में लता मंगेशकर से जब ये सवाल किया गया तो वो बोलीं, "दरअसल सिनेमा अब बहुत बदल चुका है. हम लोगों ने जो काम किया अब उससे बहुत अलग किस्म का काम हो रहा है. मैं ये नहीं कहती कि ये ख़राब है. लेकिन शायद मैं आज के फिल्मी संगीत में फिट नहीं हूं."फिर उन्होंने आगे कहा, "शायद मैं आज की फिल्मों में अच्छा गा ना सकूं."लता ने बीते कुछ सालों में पेज 3, रंग दे बसंती और जेल जैसी इक्का दुक्का हिंदी फिल्मों में ही गाने गाए हैं.लता मंगेशकर के पिता दीनानाथ मंगेशकर की पुण्यतिथि पर हर साल उनके नाम पर किसी को अवॉर्ड दिया जाता है. इस साल का दीनानाथ मंगेशकर पुरस्कार अभिनेत्री और राज्यसभा सांसद जया बच्चन को दिया जाएगा. लता मंगेशकर ने इस बात का ऐलान किया.

लता-अमिताभ की जुगलबंदीउन्हें खुद जया बच्चन की कौन सी फिल्म पसंद है. ये पूछने पर उन्होंने कहा, "मुझे जया की सारी फिल्में पसंद है. लेकिन मेरा एक गाना, बाहों में चले आओ, जो उन पर फिल्माया गया, बड़ा अच्छा लगता है. जया ने उसमें कमाल का अभिनय किया है."जया बच्चन से जुड़ी अपनी कई यादों को उन्होंने साझा किया. वो कहती हैं, "फिल्म अभिमान में जया जी ने प्लेबैक सिंगर का रोल निभाया है. इसकी शूटिंग के वक्त निर्देशक ऋषिकेश मुखर्जी ने जया से कहा कि लता को गाते हुए देखो. तो वो मुझे गाते देखने स्टूडियो आकर बैठ जातीं."लता ने आगे बताया कि इस फिल्म के गीत, 'पिया बिना पिया बिना' में जया ने हूबहू उनके जैसे हावभाव दिए हैं.लता मंगेशकर की 

छोटी बहन आशा भोसले की हाल ही में बतौर अभिनेत्री पहली फिल्म 'माई' रिलीज़ हुई. लेकिन लता मंगेशकर को अभिनय करना ज़रा भी पसंद नहीं है. और उनकी योजना आगे भी अभिनय ना करने की है. उन्होंने बताया, "मैंने करियर की बिलकुल शुरुआत में ही छह-सात फिल्मों में एक्टिंग की. लेचिन, सच तो ये है कि मुझे ज़रा भी मज़ा नहीं आया."इस मौके पर ये भी बताया गया कि लता मंगेशकर ने चार मराठी फिल्मों में 'आनंदघन' के छद्म नाम से संगीत भी दिया.लता मंगेशकर ने बताया कि जल्द ही अपने पोते बैजनाथ मंगेशकर के साथ एक रिकॉर्ड जारी करेंगी जिसमें उन्होंने दो गीत गाए हैं.
__________________________
बीते दिनों एक अस्पताल के उद्घाटन समारोह पर सलमान को पहुंचना था. सलमान ने आने की हामी तो भर दी पर कार्यक्रम के दिन प्रबंधक इंतज़ार करते रहे और सलमान नहीं पहुंचे.कॉस्मेटिक सर्जरी के लिए खोले गए इस हॉस्पिटल के प्रबंधकों ने सलमान ख़ान का तीन घंटे इंतज़ार किया.वहां काफ़ी मीडियाकर्मी भी जमा हुए और रोड पर सलमान को देखने के लिए उनके चाहने वालों ने भी भीड़ लगाई. हालांकि सबकी ख़्वाहिशें अधूरी ही रह गईं.ख़ास बात यह है कि सलमान इस कार्यक्रम से एक दिन पहले कांग्रेस नेता कपिल सिब्बल की एल्बम लॉन्च पर पहुचे थे.भारत से हॉलीवुड के लिए कोई नया चेहरा नहीं है इरफ़ान खान. 'स्लमडॉग मिलियनेयर', 'लाइफ ऑफ़ पाई' और 'स्पाइडरमैन' के बाद इरफ़ान खान स्टीवन स्पीलबर्ग की फिल्म 'जुरासिक पार्क' में नज़र आएंगे.स्पीलबर्ग अपनी डायनासोर फ्रैंचाइज़ी का चौथा भाग लेकर आ रहे है जिसमें इरफ़ान जुरासिक पार्क के मालिक बनेंगे.इरफ़ान का किरदार फ़िल्म में नकारात्मक नहीं है.साल 1993 में पहली बार फ़िल्म 'जुरासिक पार्क' पर्दे पर आई थी, अब इसी कड़ी का चौथा भाग 2015 के जून महीने में आने की संभावना है.विद्या बालन और फ़रहान अख़्तर की जोड़ी वाली फ़िल्म शादी के साइड इफेक्ट्स को देखने वाले सबका यही कहना है की फ़िल्म का पहला हिस्सा काफ़ी तेज़ और मजेदार है पर इंटरवल के बाद फ़िल्म ठंडी और बिखर सी जाती है.फ़िल्म को दर्शकों और समीक्षकों से मिली जुली प्रतिक्रिया मिली है और बॉक्स ऑफिस पर भी फ़िल्म का यही हाल है.रिलीज़ के दो दिन में शादी के साइड इफेक्ट्स सिर्फ़ 13 करोड़ रुपए ही कमा पाई है. फ़िल्म का कारोबार शुक्रवार के मुक़ाबले शनिवार को बढ़ने की रिपोर्ट है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
  ('औरंगज़ेब' का रिव्यू)इश्क़ (प्रीति ज़िंटा) की मां फ्रेंच हैं और पिता भारतीय. वो अपनी मां (इसाबेल अदजानी) के साथ पेरिस में रहती है. उसके माता-पिता में तलाक हो चुका है.इश्क, एक हंसती खेलती मस्तमौला लड़की है. लेकिन उसे शादी से नफ़रत है. इस दौरान एक बार यात्रा के दौरान उसकी मुलाक़ात आकाश से होती है.  ('बॉम्बे टॉकीज़' का रिव्यू)आकाश, एक हिंदुस्तानी लड़का है. वो लंदन में रहता है और उसे भी शादी से नफ़रत है.इश्क और आकाश की दोस्ती हो जाती है और वो पेरिस में एक दूसरे के साथ ख़ासा टाइम बिताने लगते हैं.आकाश, इश्क़ के साथ शारीरिक संबंध बनाना चाहता है, लेकिन इश्क के भारतीय संस्कार उसे ऐसा करने की इजाज़त नहीं देते.

(प्रीति ज़िंटा के बचपन की यादें)हालांकि दोनों मन ही मन एक दूसरे को पसंद करने लगते हैं. लेकिन फिर आकाश को वापस जाना पड़ता है. और दोनों एक दूसरे से दूर हो जाते हैं.लेकिन किस्मत दोनों को एक दूसरे के करीब फिर से ला खड़ा करती है.अपने करीबी दोस्त की शादी के सिलसिले में आकाश पेरिस आता है और इश्क़ से फिर मिलता है. दोनों फिर एक दूसरे के क़रीब आते हैं और आखिरकार उनके बीच शारीरिक संबंध बन जाता है.

(शाहरुख खान पर प्रीति ज़िंटा)आकाश को तब लगता है कि वो इश्क़ से बेहद प्यार करने लगा है और वो उसे शादी का प्रस्ताव देता है. लेकिन अपनी मां-बाप की शादी के बुरे परिणाम से इश्क को विवाह जैसे बंधन से सख़्त एतराज़ है और वो आकाश का प्रस्ताव ठुकरा देती है.आगे क्या होता है. क्या आकाश और इश्क़ की शादी हो पाती है. क्या इश्क़ अपने पिता से मिल पाती है. यही इसकी कहानी है.प्रीति ज़िंटा और प्रेम सोनी की लिखी कहानी (सहायक लेखक कौसर मुनीर, ख़ालिद आज़मी और राज वर्मा) बहुत ही धीमी गति से आगे बढ़ती है और दर्शकों के धैर्य की परीक्षा सी लेती है. फिल्म के मुख्य किरदारों के बीच दोस्ती में गर्माहट नज़र ही नहीं आती. उनके बीच की केमेस्ट्री ठंडी नज़र आती है.  (गो गोवा गॉन का रिव्यू)आकाश, इश्क़ से जब शारीरिक संबंध बनाने की इच्छा व्यक्त करता है, तब तक भी दर्शकों को ऐसा लगता ही नहीं कि उसे इश्क़ से प्यार हो गया है. ये निर्देशन की एक बड़ी चूक थी.दोनों के बीच के कुछ कॉमिक सीन्स सिर्फ संवादों की वजह से कॉमिक लगते हैं और एक ख़ास दर्शक वर्ग को ही पसंद आएंगे.इश्क और आकाश के किरदार बिलकुल भी वास्तविक नहीं लगते. इस वजह से पूरी फिल्म के दौरान दर्शक उनसे जुड़ ही नहीं पाते. इसलिए दर्शकों को इस बात से भी फर्क नहीं पड़ेगा कि आखिर में दोनों मिल पाएंगे या नहीं.मज़बूत पक्षकमज़ोर पक्षरेटिंग: *1/2फिल्म की कहानी और स्क्रीनप्ले सुस्त है. रोमांस में दम नहीं है. नाम मात्र की कॉमेडी है और ड्रामा और इमोशन दर्शकों के दिल तक नहीं पहुंच पाते. प्रीति ज़िंटा और प्रेम सोनी के लिखे संवाद अच्छे हैं लेकिन सिर्फ खास दर्शक वर्ग को ही पसंद आएंगे.प्रीति ज़िंटा ने अच्छा अभिनय किया है लेकिन कोई कम उम्र की अभिनेत्री इस रोल में ज़्यादा फिट रहती.रहमान मल्लिक, प्रीति ज़िंटा के सामने बिलकुल नहीं जंचते. प्रीति की मां के रोल में इसाबेल ने अच्छा अभिनय किया है. चंकी पांडे, छोटे रोल में अच्छे रहे हैं. शेखर कपूर के हिस्से फिल्म में सिर्फ एक सीन आया है. उन्होंने प्रीति के पिता का रोल निभाया है.प्रेम राज का निर्देशन ठीक-ठाक है. लेकिन फिल्म किसी भी दर्शक वर्ग को आकृष्ट नहीं कर पाएगी.साजिद-वाजिद का संगीत साधारण है और गाने भी कोई खास हिट नहीं हो पाए हैं. फिल्म में सलमान खान एक गाने में नज़र आए हैं.इस गाने की कोरियोग्राफी (मुदस्सर खान) अच्छी है. हां फिल्म मैं कैमरा वर्क ज़रूर अच्छा है.कुल मिलाकर ‘इश्क इन पेरिस’ एक बेदम लव स्टोरी है. जो बॉक्स ऑफिस पर कोई कमाल नहीं कर पाएगी.(बीबीसी हिन्दी के 

एंड्रॉएड ऐप के लिए क्लिक करें. आप हमारे 

फेसबुक पेज पर भी आकर अपनी राय रख सकते हैं और 

ट्विटर पर हमें फ़ॉलो भी कर सकते हैं.)
__________________________
84 साल की उम्र में उन्होंने इन दिनों फ़िल्मों में गाना भले बंद कर दिया हो लेकिन बीते छह दशक में उनके गाए गीत हर रोज दुनिया भर में करोड़ों लोग सुनते हैं.आज भी लता मंगेशकर के रिकॉर्ड दुनिया भर में सबसे ज्यादा बिकते हैं.उनकी कामयाबी और बुलंदी का सफ़र महज़ पाँच साल की उम्र में शुरू हो गया था. लता मंगेशकर के पिता संगीतकार दीनानाथ मंगेशकर थे.घर का माहौल संगीतमय जरूर था, लेकिन लता जी को संगीत की समझ कितनी है इसका पता कब चला?इसको याद करते हुए लता मंगेशकर ने बीबीसी रेडियो 4 को बताया, “जब मैं पांच साल की थी, तब की बात है. मेरे पिता बाहर गए हुए थे. लेकिन उनके शिष्य मेरे घर में रियाज़ कर रहे थे. एक शिष्य गा रहा था लेकिन ग़लत अंदाज़ में. मुझसे रहा नहीं गया. मैंने उसे जाकर समझाया कि कैसे गाना है.”जब पिता को ये मालूम हुआ तो उन्हें अहसास हो गया कि लता मंगेशकर कितनी ऊंचाइयों तक पहुंचेगी.लेकिन जीवन में तूफ़ान का आना बाकी था. 1942 में जब लता महज़ तेरह साल की हुईं तो उनके पिता का निधन हो गया.लता जी घर की बड़ी लड़की थीं और पूरे परिवार की जिम्मेदारी उन पर आ गई. इसके बाद रोजमर्रा की जरूरतों को पूरा करने का संघर्ष शुरू हो गया.लता जी की जीवनी लिख चुके पत्रकार-लेखक हरीश भिमानी ने बीबीसी रेडियो 4 को बताया, “लता जी को एक्टिंग पसंद नहीं थी, लेकिन 13 साल की उम्र में उन्हें यही काम मिला. तो परिवार चलाने के लिए वे फ़िल्मों में काम करने लगीं. पांच-छह फ़िल्मों में उन्होंने काम किया. उस दौर में प्ले बैक गायक नहीं होते थे. ऐक्टर-ऐक्ट्रेस को ही गाने गाने होते थे. लता जी आवाज़ ने लोगों का ध्यान खींचा.”लता जी की आवाज़ आज भी जवान हैं. उनके गाने को सुनकर कभी ये अंदाज़ा ही नहीं होता है कि लता जी ने ये गाना किस उम्र में गाया.फिल्म पत्रकार शशि बलिगा बीबीसी रेडियो 4 को बताती हैं, “संगीतकार मदन मोहन ने एक बार बताया था कि उन्होंने देश भर में कई कलाकारों की आवाज़ को सुना लेकिन लता मंगेशकर से बेहतर आवाज़ उन्हें नहीं मिली.”हरीश भिमानी बताते हैं, “जब भारत में अंग्रेजों का शासन था, एक तरह से सेंसरशिप लागू थी तब उन्होंने वंदे मातरम जैसा गीत गाया.”इसके बाद लाल किले पर उनका गाया गीत ऐ मेरे वतन के लोगों आज भी देशभक्ति के जज़्बे से लोगों को ओतप्रोत कर देता है.ऐसे में लता जी राजनीति को किस अंदाज में देखती थीं, बीबीसी के रेडियो 4 ने इसे भी जानने की कोशिश की.लता जी ने बताया, “देशभक्ति के जज़्बे से प्रेरित गाने जब मुझे गाने को मिले तो मैंने गाया है. मैं इसके लिए कभी मना नहीं कर सकती. लेकिन राजनीति में मेरी कोई दिलचस्पी नहीं है.”कइयों को ये अजीब लगता है कि प्यार किया तो डरना क्या से लेकर लग जा गले कि ये हसीं रात हो ना हो या फिर आजा रे परदेसी जैसी मधुर प्रणय गीतों को आवाज़ देने वाली लता मंगेशकर ने कभी प्रेम नहीं किया. न ही शादी की.शायद संगीत और गीत से उनका अटूट रिश्ता जो बन चुका था.गाने के प्रति उनकी प्रतिबद्धता का ज़िक्र करते हुए बॉलीवुड के अभिनेता कबीर बेदी ने बीबीसी रेडियो 4 को बताया, “एक बार मैंने उन्हें एक गीत की रिकॉर्डिंग करते हुए देखा. वे अपने साथ एक मुड़ा तुड़ा कागज़ लेकर आईं थीं, जिस पर उन्होंने फोन पर ही गीत लिखे थे. उस कागज़ को देखते हुए चार- पांच घंटे के अंदर ही उन्होंने एक उम्दा गीत रिकॉर्ड कर लिया. ये बिना किसी ताम-झाम के अपने काम के प्रति उनकी प्रतिबद्धता की मिसाल है.”गाने की इसी प्रतिबद्धता की वजह से लता मंगेशकर छह दशकों तक बॉलीवुड की न जाने कितनी अभिनेत्रियों की आवाज़ बनी रहीं.अपनी इस प्रतिबद्धता और समपर्ण के बारे में लता जी ने बीबीसी के रेडियो 4 से कहा, “जब भी मैं गाना गाती हूं, मुझे कुछ भी याद नहीं रहता. कहां हूं, क्या करना है, कितना पैसा मिलेगा, गाना हिट होगा भी या नहीं, इन सबको भूल जाती हूं. कुछ भी याद नहीं होता. बस मेरा ध्यान उस गाने को गाने पर लगा होता है.”ब्रिटेन के युवा संगीतकार नितीन सोनी लता मंगेशकर के गाने अपने बचपन से सुनते रहे हैं. उन्होंने बीबीसी रेडियो 4 से कहा, “लता जी ने जिस पवित्रता से, तरह-तरह के अंदाज़ में गाने गाए हैं वह भी एकदम सहजता से, उसकी दूसरी मिसाल नहीं मिलती.”बॉलीवुड के सौ साल के इतिहास में छह-सात 

दशक को लता जी ने करीब से देखा है.शुरू-शुरू में फिल्मों में गीत को रिकॉर्ड करने के लिए एक साथ सौ लोगों का दल काम करता था, जिसमें गायक से लेकर तमाम तरह के संगीतकार तक शामिल होते थे. ये सफ़र आज के तकनीकी युग में महज एक लैपटॉप तक सीमित हो गया है.इस बदलाव पर लता मंगेशकर कहती हैं, “तकनीक भले आधुनिक हो गई और इसने कलाकारों की सुविधाओं को बढ़ा दिया है लेकिन संगीत की आत्मा को नुकसान पहुंचाया है.”एक तो बढ़ती उम्र और दूसरी तकनीक पर आधारित होते संगीत के चलते ही लता जी अब गाना नहीं गातीं.लेकिन उनके गाए करीब 25 हज़ारों गीतों में कोई ना कोई गीत तो हम-आप रोजाना ही सुनते हैं. आने वाली पीढ़ियां भी सुनती रहेंगी.(बीबीसी हिंदी का एंड्रॉयड मोबाइल ऐप डाउनलोड करने के लिए

 क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
मैं इस ग़लतफ़हमी में थी कि वो कार्यक्रम एक दिन बाद होने वाला है. ख़ैर मुझे ये तय करने में शायद कुछ सैकेंड ही लगे होंगे कि ईद की दावत छोड़नी है या एक ऐसे शख़्स को पहली बार देखने-सुनने-मिलने का मौका गंवाना है जिसकी अदायगी, अंदाज़ और रूमानियत के किस्से अपने पिताजी से सुनकर मैं बड़ी हुई. ये वाक्या कुछ तीन साल पहले का है.उन्हें देखते ही एहसास हुआ कि उम्र ने देव आनंद के चेहरे पर अपनी लकीरें छोड़ दी हैं लेकिन ज़िंदादिली का जज़्बा देव आनंद ने नहीं छोड़ा था.आज़ाद भारत के उभरते हिंदी सिनेमा की त्रिमूर्ति में से एक अहम मूर्त थे देव आनंद. दिलीप कुमार, राज कपूर और बड़े फ़िल्मकारों के साथ मिलकर देव आनंद ने 50 और 60 के दौर में हिंदी सिनेमा को अपनी ज़मीन तलाश करने में मदद की.'देखकर बेहोश हो जाती थी लड़कियाँ'ज़िद्दीबाज़ीकाला पानीमुनीमजीकाला बाज़ारहम दोनोगाइडगैंबलरज्वील थीफ़अभिनय का वो जुदा अंदाज़, गर्दन की वो एंठन, काली पैंट शर्ट का उनका लिबास...ये कहावत बेहद मशहूर थी कि जब जवानी में देव आनंद काली शर्ट-पैंट पहनकर बाहर निकलते थे तो लड़कियाँ बेहोश हो जाती थीं.ज़ाहिर है ऐसा कुछ होता नहीं था जैसा कि बाद में देव आनंद ने भी एक बार बातचीत में बताया. देव साहब ने ये भी बताया कि उन्होंने अपने दौर में कभी प्रेस में जाकर इस बात से इनकार भी नहीं किया. शायद वे जानते थे कि लोग अपने सितारों को एक रूमानी छवि में क़ैद करके रखना पसंद करते हैं...तो लोगों से वो रूमानियत क्यों छीनी जाए.देव आनंद ऐसी हस्ती थे मानो कई कलाकार मिलकर देव आनंद में समाए हुए थे. वे अभिनेता थे, निर्देशक थे, निर्माता थे, कहानी गढ़ते थे, संगीत की समझ रखते थे और शायद सबसे ख़ास बात ये थी कि अपने समय से आगे सोचने की कुव्वत रखते थे.इसलिए उन्होंने गाइड बनाई जो अपने समय के हिसाब से काफ़ी बोल्ड मानी जाती थी और बाद में हरे कृष्णा हरे राम भी. गाइड देव आनंद के दिल के बेहद करीब थी.कुछ साल पहले की बात है. कान फ़िल्मोत्सव में किसी समकालीन भारतीय फ़िल्म को जगह नहीं मिली. लेकिन क्लासिक्स वर्ग में जिन चंद फ़िल्मों को चुना गया उनमें से गाइड भी एक थी.गाइड में देव आनंद ने वो दिखाने की जुर्रत की जो 50 या 60 के दशक में सिनेमा में बिरले ही देखने को मिलता था. विवाहित होते हुए एक औरत का ग़ैर मर्द के साथ रिश्ता, दोनों का एक साथ रहना, एक ऐसा हीरो जो नायक तो है पर पूरी तरह पाक-साफ़ नहीं.समय से आगे सोचते थे देव आनंद ज़िद्दी, काला पानी, गैंबलर, हम तुम, ज्वेल थीफ़... एक लंबी चौड़ी फ़ेहरिस्त है उनकी फ़िल्मों की. कहानी और संगीत को वो फ़िल्म की रूह मानते थे. इसीलिए देव आनंद को उनपर फ़िल्माए गीतों के ज़रिए ख़ूब याद किया जाता है.बतौर मुख्य नायक जहाँ दिलीप कुमार और राज कपूर का सफ़र एक समय के बाद थम गया वहीं देव आनंद 70 के दौर में भी जॉनी मेरा नाम, हीरा पन्ना जैसी फ़िल्मों में जवां किरदार निभाते रहे. लोग उन्हें सदाबहार देव आनंद कहने लगे.देव आनंद ने जितनी ज़िंदादिली से अपने फ़िल्मी करियार को जिया उतने ही ख़ुले दिल और ज़िंदादिली से अपने निजी जीवन को भी. जिस फ़िल्म उद्योग में रिश्तों को कई परतों में छिपा कर रखने की रिवायत है वहीं उन्होंने अपना जीवन खुली किताब की तरह रखा. सुरैया से अपने प्यार को वे हमेशा स्वीकार करते रहे. ये भी माना कि सुरैया ने जब मजबूरी में उनका प्यार ठुकराया तो वे कितने रोए थे.फिर जल्द ही वे आगे बढ़ गए. एक दिन फ़िल्म की शूटिंग के बीच में ही सादगी से शादी कर ली..'मैं ज़िंदगी का साथ निभाता चला गया, हर फ़िक्र को धुँए में उड़ाता चला गया'...ये एक गाना ही नहीं था, ऐसा लगता है उनकी ज़िंदगी का फ़लसफ़ा था.इस साल देव आनंद की फ़िल्म हम तुम कलर में बड़े पर्दे पर सिनेमाघरों में रिलीज़ हुई तो इस मौके का फ़ायदा उठाते हुए मैने फ़र्स्ट डे फ़र्स्ट शो देखा. देखकर अंदाज़ा लगाना मुश्किल नहीं था कि क्यों देव आनंद इतने दिलों की धड़कन थे.अभी न जाओ छोड़कर ये बात सच है कि पिछले करीब 20 सालों से देव आनंद की एक भी फ़िल्म नहीं चली. तारीफ़ पाने वाले देव आनंद को आलोचना भी मिली. कुछ लोगों ने सवाल भी उठाए. ये भी कहा कि अब देव आनंद को काम छोड़ देना चाहिए....लेकिन देव साहब की एक ख़ासियत थी..वो रुकना जानते नहीं थे और ग़ज़ब की पारखी नज़र रखते थे. कई सितारों को ढूँढने या तराशने का काम देव आनंद ने किया है.हेमा मालिनी को स्टार बनाया देव आनंद की फ़िल्मों ने. हिप्पी कल्चर को उकरेती फ़िल्म हरे कृष्णा हरे राम में ज़ीनत अमान को भी देव आनंद ने ही ढूँढ निकाला था. मिस एशिया बनी ज़ीनत को देव आनंद ने एक पार्टी में देखा और बस उनकी छह महीने से जारी तलाश पूरी हो गई.16 साल की टीना मुनीम को भी देव आनंद ही खोजकर लाए थे जिन्होंने बाद में अनिल अंबानी से शादी कर ली. कई साल बाद जब मौका लंदन में देव आनंद की किताब रोमैंसिंग विद लाइफ़ के लॉन्च का आया तो टीना अंबानी ख़ास तौर से लंदन आई थीं. तभी मैने पीछे से चुपके से अनिल अंबानी को आते देखा..अनिल अंबानी ने तब माइक लेकर देव आनंद के प्रति अपना आभार फ़िल्मी अंदाज़ में कुछ यूँ जताया था, "पहले तो मैं देव साहब का शुक्रिया अदा करना चाहता हूँ क्योंकि उन्होंने  टीना को ढूँढा. मुझे टीना को ढूँढने के लिए परदेस नहीं जाना पड़ा, टीना मुझे देश में ही  मिल गई, फिर इश्क इश्क इश्क हुआ,  उसके बाद वही हुआ जो हीरा-पन्ना में था,  ऐसा समय भी आया जब काफ़ी दिनों तक मुझे हरे रामा हरे कृष्णा करना पड़ा,  दोबारा इश्क इश्क इश्क हुआ और फिर बारी थी तेरे मेरे सपने की."ये वही शाम थी जहाँ मैं भागते-दौड़ते ईद की दावत छोड़कर देव आनंद को पहली और आख़िरी बार देखने पहुँची थी. बीबीसी से देव आनंद का ख़ास नाता था, वे बीबीसी के लिए कई लेख लिख चुके हैं. पहले तो वे बात करने के लिए तैयार नहीं थे. फिर पता नहीं मेरे हाथ में बीबीसी का माइक देखकर या आँखों में आई चमक देखकर उन्होंने मुझे अपने पास बुला लिया..इससे पहले कि मैं कुछ कह पाती किसी ने पार्टी में चिल्लाकर पूछा देव साहब कोई कहता है आप 80 के हैं कोई कहता है आप इससे जवान हैं आख़िर आपकी उम्र क्या है ? मुस्कुराकर देव आनंद बोले...आई एम एजलेस, उम्र की सीमाओं से परे हूँ मैं....बस कार्यक्रम वहीं ख़त्म हो गया..... जैसे कोई फ़िल्म बिल्कुल क्लाइमेक्स पर आकर ख़त्म हो जाती है. पर अभी शाम बाकी थी. मैं वहाँ से ईद की दावत में चली गई...मीठी सेंवई खाने. लेकिन उस शाम की मधुर यादों से मन पहले से ही मिठास से भरा हुआ था.
__________________________
कई निर्देशकों को अपनी व्यस्तता की वजह से मना करने वाली दीपिका फेसबुक पर नंबर वन है. 15 मिलियन यानी डेढ़ करोड़ फ़ॉलोअर वाली दीपिका पादुकोण ने फेसबुक की रेस में अमिताभ बच्चन को भी पीछे छोड़ दिया है.(

दीपिका के 'जश्न' में बॉलीवुड 'दीवाना')सलमान, शाहरुख़ और आमिर इस सूची में काफी नीचे हैं और किसी और अभिनेत्री का नाम दीपिका के आसपास भी नहीं है.बीबीसी को दिए कई इंटरव्यू में दीपिका मानती हैं कि वो आज जो कुछ भी हैं, अपने प्रशंसकों की वजह से हैं. करियर के उतार-चढ़ाव में वो हमेशा उनके साथ रहे हैं.कॉमेडियन सुनील ग्रोवर के शो 'मैड इन इंडिया' पर संकट के बादल छा रहे हैं. शो के होस्ट मनीष पॉल ने शो को 31 मार्च के बाद अलविदा कहने का फैसला कर लिया है.(

हँसी के शो में, हँसने वाले भाड़े के?)मनीष पॉल शो के लेखकों, स्क्रिप्ट और टीआरपी कम आने के चक्कर में टीवी चैनल की दख़लअंदाज़ी से काफ़ी परेशान थे.निरंतर बदलाव आने से शो कभी स्थिर नहीं हो पाया. ग़ौरतलब है कि स्टार प्लस ने गुत्थी के इस शो को जल्द ऑफ़ एयर करके एक म्यूज़िकल शो लाने की बात की है.रजनीकांतकुछ भी कर सकते हैं, पर चुनाव की तारीख नहीं बदल सकते. रजनीकांत की फ़िल्म 'कोचेडियान' चुनावी माहौल में रिलीज़ होने वाली बड़ी फ़िल्मों में एक है.क़यास लगाए जा रहे हैं कि इस फ़िल्म की रिलीज़ तारीख 11 अप्रैल है, जिसे चुनाव के मद्देनज़र शायद आगे बढ़ाया जा सकता है.(

रजनी के डायलॉग सिखाएँगे मैनेजमेंट के गुर)24 अप्रैल को तमिलनाडु में चुनाव का दिन है. रजनीकांत चाहते हैं कि फ़िल्म के प्रचार और चुनाव में कोई अड़चन न आए, जिसके चलते यह फ़ैसला लिया जा सकता है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
अपनी पिछली फिल्म "ये साली जिंदगी" में 18 चुंबन दृश्य देने वाले अरुणोदय ने बीबीसी से एक खास बातचीत में कहा "जब एक्टिंग करने के और खूबसूरत लड़की को किस करने के पैसे मिलते हैं. तो भाई कौन ना बोलेगा".पूजा भट्ट निर्देशित फिल्म जिस्म 2 अपनी बोल्ड विषयवस्तु और चित्रण के लिए काफी चर्चा में है. इस फिल्म के साथ अमरीकन पोर्न स्टार सनी लियोनी बॉलीवुड में अपना करियर शुरू कर रही हैं.अरुणोदय मानते हैं कि बोल्ड होने का मतलब है जिसमें आप विश्वास करते हैं उसे सबके सामने कह देना है और जिस्म 2 ऐसी ही एक फिल्म है.अरुणोदय कहते हैं "कभी कभी फिल्मों में अपना काम देखकर मुझे बिल्कुल खुशी नहीं मिलती और ऐसा लगता है कि कपड़े फाड़कर सड़कों पर घूमने लग जाऊं. लेकिन जिस्म 2 देखकर बहुत अच्छा लगा, सिर्फ मुझे ही नहीं जो लोग फिल्म से नहीं जुड़े हैं उन्हें भी फिल्म का ट्रायल बहुत अच्छा लगा."अरुणोदय के मुताबिक "जिस्म 2 में जो आप सोच रहे हैं उससे ज्यादा देखने को मिलेगा और कहानी भी उम्मीद से ज्यादा अच्छी है".सनी लियोनी गैर हिंदी भाषी हैं. फिर उन्हें हिंदी फिल्म में मौका देने के फैसले का बचान करते हुए अरुणोदय कहते हैं "ये कहां लिखा है कि सिर्फ भारत में रहने वाली लड़की को ही हीरोइन बनने का मौका मिलना चाहिए. हीरोइन देसी हो या विदेशी, कोई फर्क नहीं पड़ता. फिल्म किसी के साथ भी बनें ,अगर कोई काम अच्छा कर रहा है तो वो टिकेगा वरना घर लौट जाएगा".सनी लियोनी की तारीफ करते हुए अरुणोदय कहते हैं कि सनी बहुत मेहनती लड़की है और उसने अपने रोल के लिए और अपने डायलॉग के लिए कड़ी मेहनत की है.जिस्म 2, तीन अगस्त को रिलीज होगी. फिल्म में अरुणोदय सिंह और सनी लियोनी के अलावा रणदीप हुड्डा भी मुख्य भूमिका में है.
__________________________
पिछले हफ्ते रिलीज़ हुई फिल्म एबीसीडी में अपने रोल के बारे में केके ने कहा कि उन्हें ये भूमिका निभाने में बिल्कुल भी परेशानी नहीं हुई क्योंकि सत्तर प्रतिशत फिल्म इंडस्ट्री तो ऐसी ही है जिनके लिए टैलेंट का कोई मतलब नहीं है.केके के अनुसार उनके अलावा नसीरुद्दीन शाह से लेकर मनोज वाजपेयी और इरफान खान जैसे कई कलाकार हैं जिनकी प्रतिभा को दरकिनार किया गया है. हालांकि केके मानते हैं कि स्टार्स में भी आमिर खान और रणबीर कपूर जैसे लोग हैं जो अपनी स्टारडम के बूते पर अच्छा काम और अच्छी फिल्में कर रहे हैं.तो क्या बॉलीवुड की इस विचारधारा के बीच केके खुद को कमर्शियल हिंदी फिल्मों के लिए अनुपयुक्त मानते हैं ?केके कहते हैं "अनफिट तो वो लोग हैं ना,अगर मैं 100 मीटर की दौड़ दस सैकंड में पूरी कर सकता हूं तो मैं फिट हुआ ना,मैं तो अपनी कला को बखूबी निभा रहा हूं. अनफिट तो वो हैं जो चलकर 100 मीटर पूरी करते हैं और फिर भी खुद को स्पोर्ट्समैन कहते हैं."स्टार सिस्टम पर अपना नज़रिया बताते हुए केके ने कहा कि बॉलीवुड औऱ हॉलीवुड में यही अंतर हैं.वहां आर्नोल्ड श्वाज़नेगर जैसा ख़राब एक्टर अगर स्टार है तो रसल क्रो या रोबर्ट डी नीरो जैसे अभिनेता भी स्टार है. वहां ये समानता तो है लेकिन यहां पर तो एक नॉन-एक्टर स्टार हो जाता है लेकिन नसीरुद्दीन शाह कभी स्टार नहीं होंगे. अच्छी चीज़ों को वहां संरक्षण किया जाता है यहां नहीं.तो क्या केके ने भी खुद को बॉलीवुड के अनुकूल बना लिया है? केके का जवाब है "मैं तो पहले से ही एक ही लकीर पर चल रहा हूं और उसी पर चलता आ रहा हूं. अगर आप किसी माहौल में रहते हो तो वहां की आबोहवा तो लगती ही है बार बार जिससे आप कंडीशन हो ही जाते हैं."केके की आने वाली फिल्मों में भट्ट कैंप की 'अंकुर अरोड़ा मर्डेर केस' है जो मेडिकल लापरवाही पर आधारित फिल्म है.
__________________________
साजिद कहते हैं, "मैं और फरहा एक दूसरे की फिल्मों के बारे में बात नहीं करते. अगर करते होते मैं तीस मार खां को लेकर उनसे बहुत झगड़ा करता. मुझे उस फिल्म से बड़ी निराशा हुई थी."साजिद खान निर्देशित फिल्म हाउसफुल 2 छह अप्रैल को रिलीज हो रही है. फिल्म एक कॉमेडी ड्रामा है.साजिद की पहली दो फिल्में हे बेबी और हाउसफुल भी कॉमेडी ड्रामा थीं, लेकिन साजिद ने कहा कि वो हर किस्म की फिल्में बना सकते हैं.साजिद कहते हैं, "मैं कॉमेडी, हॉरर, ऐक्शन, रोमांटिक हर तरह की फिल्में बना सकता हूं."हाउसफुल 2 में मिथुन चक्रवर्ती, ऋषि कपूर और रणधीर कपूर से लेकर अक्षय कुमार, जॉन अब्राहम, असिन, जैक्लीन फर्नांडिज समेत कुल 12 अभिनेता काम कर रहे हैं. साजिद खान ने बताया कि वो मिथुन और कपूर बंधुओं के बहुत बड़े प्रशंसक हैं. साजिद कहते हैं, "मिथुन दा हमेशा से मेरी प्रेरणा रहे हैं. उनके साथ, ऋषि जी के साथ काम करना बहुत मजेदार रहा."ये पहला मौका है जब रणधीर कपूर और ऋषि कपूर पहली बार किसी फिल्म में साथ काम कर रहे हैं. फिल्म में उनके किरदारों के नाम वही हैं जो असल जिंदगी में उनके घरेलू नाम हैं. ऋषि कपूर के किरादर का नाम चिंटू है और रणधीर कपूर के किरदार का नाम डब्बू.साजिद ने ये भी कहा कि उन्होंने टीवी में तकरीबन 15 साल तक काम किया है. साजिद ने ऋषिकेश मुखर्जी की फिल्म झूठ बोले कौवा काटे में भी अभिनय किया था, लेकिन अब उनकी इच्छा अभिनय करने की नहीं है.साजिद कहते हैं, "झूठ बोले कौवा काटे ऋषि दा की फिल्म थी, तो मैं ना नहीं कर पाया. उनके फोन मेरे पास आया तो मैंने स्क्रिप्ट भी नहीं सुनी और कहा कि बताइए शूटिंग कब करनी है."साजिद मानते हैं कि अब वो और अभिनय इस वजह से नहीं करना चाहते क्योंकि उन्हें लगता है कि वो एक बेकार अभिनेता हैं. उनकी आगे की योजना कैमरे के पीछे रहकर ही फिल्में निर्देशित करने की है.
__________________________
जानी-मानी अभिनेत्री प्रीति ज़िंटा को ब्रिटेन का ईस्ट लंदन विश्वविद्यालय शुक्रवार को डॉक्टरेट की मानद उपाधि से नवाज़ेगा.बीबीसी से एक ख़ास बातचीत में प्रीति ने ये सम्मान मिलने पर ख़ुशी ज़ाहिर की. प्रीति कहती हैं, “अपनी सराहना होने पर हमेशा ही अच्छा लगता है. मुझे इसकी कभी उम्मीद नहीं थी इसलिए मैं इस बारे में बहुत उत्साहित हूं.”अमिताभ बच्चन, शाहरुख़ ख़ान, अक्षय कुमार, ए आर रहमान और शिल्पा शेट्टी जैसे बॉलीवुड की कई हस्तियों को देश-विदेश के विभिन्न विश्वविद्यालयों द्वारा डॉक्टरेट की मानद उपाधि दी गई है.इससे पहले बुधवार की रात प्रीति ज़िंटा ने ब्रिटेन के ऑक्सफ़ोर्ड यूनियन में छात्रों को संबोधित किया और अपने जीवन और करियर के बारे में प्रश्नों के उत्तर दिए.ऑक्सफ़ोर्ड यूनियन ब्रिटेन के विख्यात ऑक्सफोर्ड विश्वविद्यालय की वाद-विवाद सोसाइटी है. प्रीति ज़िंटा ऑक्सफ़ोर्ड के छात्रों को संबोधित करने वाली पहली बॉलीवुड अभिनेत्री हैं.आत्मकथाइन दिनों चर्चा है कि प्रीति अपनी ज़िंदगी के बारे में एक किताब लिखने वाली हैं.इस बारे में उन्होंने कहा, “मुझे अपनी ज़िंदगी के बारे में किताब लिखने के लिए पेशकश की गई है. मैं समझती हूं कि लोग मेरे बारे में जानना चाहते हैं. लेकिन क्योंकि ये बहुत व्यक्तिगत बात है इसलिए मैं इस बारे में सोच रही हूं और अभी कोई फ़ैसला नहीं किया है.”फ़िल्मेंपिछले कुछ समय से प्रीति ज़िंटा फ़िल्मों से ज़्यादा अपनी आईपीएल टीम किंग्स इलेवन पंजाब के लिए चर्चा में रही हैं.आने वाले फ़िल्मों के बारे में प्रीति ने कहा, “मैं इन दिनों बहुत सारी स्क्रिप्ट्स पढ़ रही हूं लेकिन अभी कोई फ़ैसला नहीं लिया है. जब भी ऐसा कुछ होगा मैं ख़ुद उसकी घोषणा करुंगी.”
__________________________
ईशा गुप्ता ने साल 2012 में 'जन्नत-2' से अपना करियर शुरू किया था और कुल मिलाकर पांच फ़िल्में कर चुकी हैं लेकिन उन्हें अपने परिवार में ही भेदभाव का शिकार होना पड़ा और इसकी वजह थी उनकी त्वचा का रंग.(राम कपूर को फ़िल्में ज़्यादा पसंद)बीबीसी से ख़ास बातचीत में ईशा ने ख़ुद ये बात बताई.उन्होंने कहा, "मेरी बहन बहुत गोरी है, जबकि मैं सांवले रंग की हूं. इसी वजह से मुझे परिवार में काफ़ी भेदभाव का शिकार होना पड़ा. हमेशा मेरी बहन को मुझसे ज़्यादा तवज्जो दी जाती थी."ईशा गुप्ता कहती हैं कि इसी वजह से वो गोरेपन को बिल्कुल प्रमोट नहीं करतीं.उन्होंने ऐसे तमाम विज्ञापनों को भी आड़े हाथों लिया जिनमें गोरेपन को बेहतर साबित करने की कोशिश की जाती है.'हमशकल्स' में उन्होंने बिकिनी पहनी है. क्या इसके लिए इन्हें अपना वज़न बहुत घटाना पड़ा.(मिमिक्री आर्टिस्ट से ख़फ़ा सैफ़)इसके जवाब में ईशा ने कहा, "मैंने खान-पान पर कंट्रोल रखा लेकिन बहुत दुबले होने की कोशिश नहीं की. साइज़ ज़ीरो फ़िज़ूल की बात है."सैफ़ अली ख़ान के साथ काम करने के अनुभव को बयां करते हुए वो कहती हैं, "वो बड़े स्टार हैं. शूटिंग के शुरुआती दिनों में तो मैं बड़ी नर्वस थी. लेकिन सैफ़ बड़े कूल हैं. उन्होंने हम पर कोई दबाव नहीं बनाया. वो सेट पर ज़्यादा बात नहीं करते लेकिन उनके रहने से माहौल ख़ुशनुमा रहता है."अपनी पसंद के बारे में ईसा ने बताया कि उन्हें श्रीदेवी, करीना कपूर, कंगना रानाउत और दीपिका पादुकोण बहुत पसंद है.'हमशकल्स', 20 जून को रिलीज़ हो रही है.(बीबीसी हिंदी के 

एंड्रॉएड ऐप के लिए

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दरअसल रणबीर के पिता ऋषि कपूर उनकी कटरीना कैफ़ से नज़दीकियों की वजह से कथित तौर पर नाराज़ हैं. इसी वजह से कटरीना के साथ अपनी प्राइवेसी के लिए रणबीर ने ये नया घर लिया है.अभी इस घर में इंटीरियर का काम चल रहा है और रणबीर बहुत जल्द इसमें शिफ़्ट होंगे.आदित्य चोपड़ा और रानी मुखर्जी की शादी के बाद उन्हें बधाई देने का सिलसिला जारी है. रानी के देवर और आदित्य के छोटे भाई उदय चोपड़ा ने ट्वीट किया, "हम रानी चोपड़ा का परिवार में स्वागत करते हैं. नवदंपत्ति को ढेर सारा प्यार."फ़िल्मकार करण जौहर ने लिखा, "और आख़िरकार दोनों श्रीमान और श्रीमति चोपड़ा बन ही गए. दोनों को प्यार."रानी मुखर्जी के साथ कई फ़िल्में कर चुके अभिनेता शाहरुख़ ख़ान ने ट्विटर पर लिखा, "अल्लाह मेरे मित्र रानी और आदि का भला करें. मेरे दोस्तों, दुआ है कि तुम छोटी-छोटी बातों का आनंद उठाओ और वो बाद में बड़ी बन जाएं. मेरी तरफ से बहुत-बहुत प्यार."सोनाक्षी सिन्हा अपने फ़िल्मी करियर में मिले एक बेहद बड़े मौक़े को लेकर ज़बरदस्त रोमांचित हैं.सोनाक्षी, दक्षिण भारतीय फ़िल्मों के सबसे बड़े स्टार रजनीकांत के साथ जल्द ही शूटिंग शुरू करने वाली हैं. दोनों एक तमिल फ़िल्म में साथ काम करेंगे. फ़िल्म की शूटिंग मई में शुरू होने की संभावना है.सोनाक्षी सिन्हा इस बारे में कहती हैं, "इंडस्ट्री में बहुत कम लोग इतने ख़ुशनसीब होते हैं कि उन्हें तलाइवा (रजनीकांत) के साथ काम करने का मौक़ा मिले. दक्षिण भारतीय फ़िल्मों में अगर मेरी शुरुआत हो तो वो ऐसी ही होनी चाहिए थी. मैं रजनी जी के साथ शूटिंग शुरू करने को लेकर बेताब हूं."फ़िल्म का निर्देशन वरिष्ठ फ़िल्मकार के एस रविकुमार करेंगे.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर पेज से भी जुड़ सकते हैं)
__________________________
इस कार्यक्रम को स्टार प्लस के सभी शोज़ के मुक़ाबले सबसे ज़्यादा दर्शक मिले.(टीवी की हीरोइंस का संघर्ष)'सत्यमेव जयते' के दूसरे सत्र के पहले एपिसोड में आमिर ख़ान ने साल 2012 में दिल्ली में हुए चर्चित 'निर्भया' गैंगरेप केस और बलात्कार जैसे संवेदनशील मुद्दे को उठाया और शो के प्रस्तुतिकरण को लोगों ने ख़ासा पसंद किया.अब शो के अगले एपिसोड्स को लेकर दर्शकों की उत्सुकता और ज़्यादा बढ़ गई है.'सत्यमेव जयते' तो साप्ताहिक शो है, लेकिन डेली सोप्स की बात करें, तो लगातार तीसरे सप्ताह बाज़ी मारी स्टार प्लस के शो 'दिया और बाती हम' ने और ये रहा पहले नंबर पर.(ढेर सारे ऑडिशंस और रोल एक)संध्या की आईपीएस ट्रेनिंग वाला हिस्सा दर्शकों को बड़ा रास आ रहा है. संध्या और सूरज के प्रशंसकों को शायद इस बार ज़्यादा ख़ुशी हुई होगी क्योंकि संध्या अपनी ससुराल वापस आई हैं.संध्या की ननद की शादी है तो टीवी के दीवाने दर्शकों को अपने मनपसंद शो में उत्सव का माहौल देखने को मिल रहा है और अपने प्रिय किरदारों को साथ देखकर उन्हें बड़ा लुत्फ़ आ रहा है.'साथिया' में आख़िर अहम और गोपी के मिलन की घड़ी आ ही गई. दोनों बहुत ख़ुश हैं और साथ ही इस शो के चाहने वाले दर्शक भी.'साथिया' रहा इस सप्ताह दूसरे नंबर पर.(डेली सोप्स को कपिल की टक्कर)राजपूत समुदाय के विरोध के बाद एकता कपूर अब 'जोधा-अकबर' से अपना नाम वापस ले चुकी हैं.उनकी जगह अब इस शो को कौन प्रोड्यूस करेगा, यह बड़ा सवाल है. या क्या विरोध के मद्देनज़र ये शो बंद हो जाएगा, ये भी देखने वाली बात है.लेकिन बाकी दर्शकों को तो 'जोधा-अकबर' की यह कहानी बड़ी रास आ रही है. यह शो रहा इस सप्ताह तीसरे नंबर पर.'डांस इंडिया डांस लिटिल मास्टर' और 'ये रिश्ता क्या कहलाता है' संयुक्त रूप से चौथे स्थान पर रहे.डेली सोप्स को टक्कर दे पा रहा है सिर्फ़ कपिल शर्मा का शो 'कॉमेडी नाइट्स विद कपिल' जो रहा पांचवें स्थान पर.चैनलों की रेस में 'सत्यमेव जयते' ने दिखाया कमाल और स्टार प्लस को पहुंचा दिया पहले नंबर पर. दूसरे स्थान पर रहा कलर्स और उसके बाद नंबर रहा ज़ी का.अगले सप्ताह टीवी कार्यक्रमों की प्रतिस्पर्धा और दिलचस्प होने वाली है क्योंकि कलर्स पर शुरू होने वाला है रियलिटी शो 'ख़तरों के खिलाड़ी' जिसे इस बार निर्देशक रोहित शेट्टी होस्ट कर रहे हैं.ये शो टीआरपी रेस का कितना बड़ा खिलाड़ी साबित होगा ये देखना बाक़ी है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
उर्वशी के मुताबिक"सलमान भी तो टीवी कर रहे हैं और उन्होंने मेरी बात का सपोर्ट किया था जब मैंने कहा था कि क्या लोग हमेशा टीवी एक्टर टीवी एक्टर बोलते रहते हैं.इसमें कौन सी बुरी बात है.ये हमारी रोज़ी रोटी है."एकता कपूर के सीरियल 'कसौटी ज़िंदगी की' में कमोलिका का यादगार किरदार निभाने वाली उर्वशी ने कहा बिग बॉस के घर में टीवी कलाकारों को बुरा कहने वाले शायद खुद भूल जाते हैं कि वो भी एक टीवी शो पर हैं.अगर आपको अपने ऊपर इतना भरोसा है तो टीवी का सहारा क्यों ले रहे हैं?"उर्वशी ने आगे कहा "मैं अपनी पसंद से एक टीवी कलाकार बनी हूं.ये मेरा काम है और इस काम को नीचा दिखाने का हक ना किसी को है और ना ही मैं कभी दूंगी." टीवी की बढ़ती पहुंच के बारें में बोलते हुए उर्वशी ने कहा"लोग फिल्म स्टार की बात करते हैं,उनकी फिल्मों की बातें करते हैं,वो शायद भूल जाते हैं कि हम घर घर में पहुंचते हैं,एक गांव में भी पहुंच जाते हैं. एक झोपड़ी में रहने वाली औरत भी हमको पहचानती है.हमारे लिए इससे बढ़कर क्या है."बिग बॉस में सलमान खान के कथित हावी होने के रवैये पर उर्वशी ने कहा"ताली एक हाथ से नहीं बजती.अगर आप शो में प्रतिभागी है तो होस्ट भी कोई ऐसे ही नहीं बैठा है.अगर होस्ट ने कुछ सवाल पूछा है तो उसका सीधा जवाब दीजिए."बिग बॉस की प्रतिभागी सपना भावनानी और सलमान खान के बीच शो के दौरान कुछ ऐसी झड़पें हुई थी जिसे कथित तौर पर चैनल द्वारा एडिट कर दिया गया था.टीवी कलाकारों पर तीखी टिप्पणी कोई नई बात नहीं है. गौरतलब है कि पिछले दिनों एक समाचार चैनल पर कांग्रेस के नेता संजय निरुपम ने भी स्मृति ईरानी पर एक टिप्पणी करते हुए कहा था "कल तक आप टीवी पर ठुमके लगा रही थीं और आज आप राजनीति सिखा रही हैं."
__________________________
ऐसे में हो सकता है अपने आपको निराशा के घेरे से बाहर लाने के लिए आप कोई गाना सुनें और उसे सुनकर आपके चेहरे पर मुस्कान आ जाए या फिर से जीवन की मुश्किलों से लड़ने का हौसला आ जाए.आप अपने ऑफिस की किसी बात पर परेशान हैं, गाड़ी से घर चले जा रहे हैं, हो सकता है ऐसी परिस्थिति में   किशोर कुमार की 'योडलिंग' आपका मूड ही बदल दे, और आप फिर से चहकने लगें.  (सबसे महानतम गीत)या ये भी हो सकता है कि दुखी होने पर कोई 'सेड सॉन्ग' ही आपकी हिम्मत बढ़ा दे.संगीत हम में से कई लोगों की ज़िंदगी का अहम हिस्सा होता है. और हमारी मनोदशा को बदल देने की क़ाबिलियत भी रखता है.हां, ये ज़रूर हो सकता है कि हर किसी को अलग अलग तरह का संगीत प्रेरणा देता हो. किसी को किशोर के मस्ती भरे गाने सुनकर ऊर्जा मिलती हो. किसी को रफी के गाने पसंद आते हों तो किसी को मुकेश की आवाज़ सुकून देती हो.  (लता की कहानी)बीबीसी ने बात की कई मशहूर गीतकारों से, जिन्होंने बताया कि परेशान या निराश होने पर कौन से गाने उन्हें फिर से जीवंत कर देते हैं.या फिर जब रचनात्मकता (क्रिएटिविटी) के लिहाज से वो कोई नया आयडिया लाने के लिए संघर्ष कर रहे हों तो वो कौन से गाने या संगीत है जिससे उन्हें प्रेरणा और स्फूर्ति मिलती है.शैलेंद्र साहब का कोई भी गाना हो, उसे सुनकर मैं बहुत प्रेरित होता हूं. यूट्यूब पर उसे सुनता हूं और खो जाता हूं. मौजूदा दौर के गीतकारों में 

प्रसून जोशी, अमिताभ भट्टाचार्य और इरशाद क़ामिल के गाने बड़ा सुकून देते हैं.  (बदलता दौर बदलते बोल)अब प्रसून जोशी का गाना 'अपनी तो पाठशाला, मस्ती की पाठशाला' सुन लीजिए. प्रसून ने 'पाठशाला' जैसे शुद्ध हिंदी शब्द को भी कितना मॉडर्न बना दिया.

गुलज़ार साहब के गाने भी मूड बदल देते हैं और अपने आपको तरोताज़ा महसूस करने लगता हूं.अपना खु़द का लिखा गीत 'बंदे में था दम वंदे मातरम' मुझे बड़ा अच्छा लगता है.संगीतकार मदनमोहन साहब का गाना 'ना हम बेवफा हैं ना तुम बेवफा हो, पर क्या कहें अपनी राहें जुदा हैं ज़माना कहे अपनी राहों में आ जा, मोहब्बत कहे अपनी बाहों में आ जा', ये गाना मुझे बड़ी प्रेरणा देता है.ये गाना मुझे बताता है कि मैं अपनी प्रोफेशनल लाइफ़ के चक्कर में अपने भावनात्मक रिश्तों को ना उपेक्षित कर दूं. उन पर भी बराबर ध्यान दूं.इसके अलावा एमएम क्रीम साहब का गाना 'मैंने दिल से कहा, ढूंढ लाना ख़ुशी' भी दिल को छू जाता है. मैं हमेशा इस गीत को सुनकर खो जाता हूं.मुझे बशीर बद्र, मेहदी हसन और जगजीत सिंह की   ग़ज़लें बहुत भाती हैं. मैं जब भी निराश होता हूं. यही सुनता हूं.इसके अलावा साहिर लुधियानवी और मज़रुह सुल्तानपुरी के गाने भी बड़े पसंद हैं. ओमकारा का गाना 'नैना ठग लेंगे' बड़ी स्फूर्ति देता है. इसके अलावा जब भी मैं दुखी होता हूं या परेशान होता हूं तो मेरा अपना गाना, रॉकस्टार का 'कुनफाया' मुझे ऊर्जा देता है और कुछ करने का जज़्बा प्रदान करता है.देखिए, जब भी मैं कोई रचनात्मक (क्रिएटिव) काम नहीं कर पाता या परेशान होता हूं तो कभी अपना गाना नहीं सुनता. मैं ऐसा गाना और संगीत सुनता हूं, जो मुझे समझ में ना आए.इसलिए मैं वर्ल्ड म्यूज़िक सुनता हूं. क्योंकि अपनी भाषा का कोई गाना सुनूंगा तो उसके बोलों का विश्लेषण करने लग जाऊंगा. फिर वो सुकून नहीं मिलता. इसके अलावा 

पंचम दा (आर डी बर्मन) की फिल्म 'अमरप्रेम' के गीत बड़े पसंद हैं. ख़ासतौर से किशोर दा का गाया 'कुछ तो लोग कहेंगे, लोगों का काम है कहना' बहुत ही मर्मस्पर्शी गीत है.रफ़ी साहब का गाना 'तेरे मेरे सपने अब एक रंग हैं' भी इसी श्रेणी में आता है.  ए आर रहमान के संगीत से सजी दिल्ली 6' के गाने भी अध्यात्म का अहसास कराते हैं. इसका 'रहना तू' गाना बड़ा अच्छा लगता है.'क्रांति' का गाना 'ज़िंदगी की ना टूटे लड़ी' और 'वो कौन थी' का 'लग जा गले कि फिर ये हंसी रात हो ना हो', कमाल के गाने हैं. इन गानों ने मुझे हमेशा निराशा के दौर से निकाला है और दिल को सुकून पहुंचाया है.  (आइटम गर्ल्स की कहानी)मेरे अपने लिखे गीतों में 'बस एक सनम चाहिए आशिक़ी के लिए' और 'मेरा दिल भी कितना पागल है ये प्यार तो तुमसे करता है' पसंद हैं.ये तो थे इन गीतकारों के पसंदीदा प्रेरणादायी गीत.आपकी पसंद के वो कौन से गाने हैं जो आपको ताकत देते हैं. हमसे वो गाने साझा कीजिए. आ जाइए बीबीसी हिंदी के 

फेसबुक पेज पर और अपनी राय दीजिए.( बीबीसी हिन्दी के 

एंड्रॉएड ऐप के लिए क्लिक करें. आप हमें 

ट्विटर पर फ़ॉलो भी कर सकते हैं.)
__________________________
आख़िर फ़िल्म में प्रियंका चोपड़ा के अलावा इतने बड़े सितारे भी नहीं हैं. आपको ये जान कर आश्चर्य होगा कि इस फ़िल्म के निर्माण के लिए ख़ुद आशुतोष ने 10 करोड़ रुपए लिए हैं. जी हां, 100 मिलियन!यानी कि फ़िल्म की लागत का 30 प्रतिशत तो निर्देशक ख़ुद ही लेकर गया था. वैसे अगर आप ये जान जाएं कि आशुतोष ने अपनी पिछली फ़िल्म जोधा-अकबर में कितना चार्ज किया था तो आप और भी दंग रह जाएंगे.उस फ़िल्म के लिए यूटीवी ने आशुतोष गोवारीकर को एक या डेढ़ करोड़ रुपए दिए थे. व्हाट्स योर राशि भी गोवारीकर के साथ यूटीवी ने बनाई है तो हो सकता है जोधा-अकबर की कसर निर्देशक ने इस फ़िल्म में निकाल डाली.टीवी स्क्रीन पर कॉमेडी करने वाले राजू श्रीवास्तव ने बिग बॉस के घर में अपनी जगह तो बना ली लेकिन बाहर सब टीवी के अधिकारी भाईयों ने इम्पा (निर्माताओं का संगठन) में उनके ख़िलाफ़ शिकायत दर्ज कर दी है.अधिकारी भाई एक नया टीवी चैनल, मस्ती शुरू करने जा रहे हैं. इस चैनल के लिए उन्होंने राजू के नवंबर से हर महीने दस दिन लिए थे. इसका अनुबंध भी साइन किया था.लेकिन चार अक्तूबर से कॉमेडियन राजू को कलर्स चैनल पर बिग बॉस में देख कर अधिकारी भाइयों को हंसी कम और रोना ज़्यादा आया.क्योंकि यह शो 84 दिन चलेगा और ये मुमकिन है कि सारे 84 दिनों तक राजू उस शो में टिके रहें तो अधिकारी भाई ये जानना चाहते हैं कि अगर राजू बिग बॉस के घर में होंगे तो उनके महीने के दस दिन का क्या होगा? राजू भाई ने अधिकारी भाइयों के अधिकार के दस दिन छीन कर अच्छा नहीं किया, क्यों सही नहीं है न?आख़िर ऋतिक रोशन की काइट्स की रिलीज़ की डेट तय हो गई है. इस साल के बजाए अब ये लव स्टोरी अगले साल रिलीज़ होगी.पापा राकेश रोशन के अनुसार काइट्स 22 जनवरी को रिलीज़ होगी.10 साल पहले ऋतिक रोशन की पहली फ़िल्म कहो न प्यार है भी जनवरी में ही 14 तारीख़ को रिलीज़ हुई थी.हो सकता है जिस तरह आमिर ख़ान अपने लिए 25 दिसंबर वाले सप्ताह को लकी समझते हैं उसी तरह ऋतिक को जनवरी का महीना अपने लिए सही लगता हो.रणबीर कपूर ने अपनी नई फ़िल्म अजब प्रेम की ग़ज़ब कहानी के प्रोमोश्नल गाने के लिए इतनी मेहनत की कि निर्माता रमेश तौरानी उनका शुक्रिया अदा करते नहीं थकते.हुआ यूं कि उस गाने के लिए रणबीर को भोपाल से ख़ास आना पड़ा. भोपाल में रणबीर प्रकाश झा की राजनीति की शूटिंग कर रहे थे और अब भी कर रहे हैं. इसलिए बहुत ज़रूरी था कि इस गाने की शूटिंग दो दिनों में ख़त्म हो जाए क्योंकि उन्हें उसके तुरंत बाद भोपाल जाना था.दूसरे दिन शूटिंग रात भर चली लेकिन रणबीर ने चूं तक नहीं की. उसके बाद जब रमेश तौरानी उनका धन्यावाद किया तो रणबीर बोले, थैंक यू किस लिए? मैं आपसे पैसे लेकर काम कर रहा हूं.शूटिंग ख़त्म करना मेरा फ़र्ज़ है. ज़ाहिर है उस दिन से तौरानी तो रणबीर के फ़ैन हो गए हैं.प्रेम सोनी भले ही नए निर्देशक हैं और मैं और मिसेज़ खन्ना उनकी पहली फ़िल्म है लेकिन उसके लिए उन्हें बड़े सितारे साइन करने में मुसीबत नहीं हुई.जब उन्होंने सुहैल ख़ान को निर्माता चुना तो सलमान ख़ान आसानी से आ  गए. वैसे इतनी आसानी से भी नहीं, क्योंकि सुहैल और यूटीवी (सह-निर्माता) को 20 करोड़ रुपए में साइन करना पड़ा.और करीना कपूर की प्रेम के भाई से बहुत अच्छी दोस्ती थी. प्रेम के भाई टैरट कार्ड रीडर हैं यानी कार्ड देख कर भविष्य बताते हैं और करीना उनसे काफ़ी बार सलाह लेती है.जब प्रेम ने उन्हें कहानी सुनाई तो करीना उन्हें मना नहीं कर सकी. एक तरफ़ उन्हें कहानी पसंद आ गई दूसरी तरफ़ प्रेम के भाई के साथ दोस्ती भी थी. प्रेम को शायद फ़िल्म का नाम मैं और मेरा भाई रखना चाहिए.
__________________________
हालांकि इस फ़िल्म का नाम पहले ये नहीं रखा गया था. शुरूआत में इसे 'अमन की आशा' नाम दिया गया था.तो क्या वजह थी कि अमन की आशा बदल गई टोटल स्यापा में. इस सवाल का जवाब दिया फ़िल्म के मुख्य अभिनेता अली ज़फ़र ने.(विद्या बालन झेल रही हैं साइड इफ़ेक्टस)बीबीसी से ख़ास बातचीत में अली ज़फ़र ने बताया,''दरअसल इस फ़िल्म के अंदर इतना स्यापा है कि हमें लगा फ़िल्म का नाम भी टोटल स्यापा होना चाहिए. जो पंजाबी लोग इस शब्द को समझते हैं उन्हें पता है कि स्यापा का मतलब है तबाही.''अली का दावा है कि "फ़िल्म के अंदर इतना स्यापा मचता है कि आप हंस-हंस कर परेशान हो जाएंगे. वो भी सिर्फ़ इसलिए कि एक लड़का लड़की का हाथ मांगने चला जाता है और वो हिंदुस्तानी है जबकि लड़का पाकिस्तानी."अली ज़फ़र ने अब तक 'तेरे बिन लादेन', 'मेरे ब्रदर की दुल्हन' और 'चश्मेबद्दूर' जैसी फ़िल्मों में काम किया है जिनमें हीरो की ज़िंदगी अक्सर उलझी ही रहती है.यह पूछने पर कि क्या अली की निजी ज़िंदगी में इस फ़िल्म जैसा कुछ स्यापा हुआ है कभी, अली कहते हैं, ''जिंदगी में तो चलता ही रहता है. मुझे लगता है सबसे ज़्यादा स्यापा तो राजनैतिक होता है. हर रोज़ टीवी चैनलों पर एक स्यापा होता है लगता है जैसे दुनिया बस ख़त्म ही होने वाली है. मुझे लगता है एक न्यूज़ चैनल होना चाहिए जिसका नाम हो टोटल स्यापा.''अली ज़फ़र को हाल ही में एक अख़बार की तरफ़ से दुनिया का सबसे सेक्सी पुरूष घोषित किया गया था.इससे भी बड़ी बात ये है कि उन्होने रितिक रोशन को हराकर ये जगह बनाई. हालांकि अली ख़ुद इस बात पर हैरान हैं.(होठों पर हंगमा क्यों)इसका ज़िक्र करने पर अली कहते हैं, ‘‘मुझे नहीं पता कैसे किया है. अच्छी बात है अगर फ़ैंस ऐसा समझते हैं तो. मैं ख़ुशनसीब हूं लेकिन बहुत सारे मर्द मुझसे बेहतर दिखते हैं और शायद सेक्सी भी.’’‘टोटल स्यापा’ में अली ज़फ़र के साथ दिखेंगी अभिनेत्री यामी गौतम.(बीबीसी हिन्दी के क्लिक करेंएंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पिछले शनिवार को जब हिन्दू बिज़नेसलाइन में मेरा लेख छपा तो सोशल मीडिया पर जो ज़हरीले कमेंट आए उनमें से कुछ उदाहरण मैंने ऊपर दिए हैं.ज़्यादातर इसीलिए नहीं लिख पा रही हूँ, क्योंकि उनकी भाषा यहां लिखना मर्यादा का उल्लंघन होगा.ये लेख छपने तक तेलुगु ब्लॉकबस्टर फ़िल्म 'बाहुबली' हिट घोषित हो चुकी है. ये फ़िल्म तमिल में भी शूट हुई थी.इसके अलावा कई भारतीय भाषाओं में इसका डब संस्करण रिलीज़ किया गया. यानी फ़िल्म के फैन्स को इस लेख से घबराने की कोई ज़रूरत नहीं थी.फिर भी, मुझे मालूम था कि नारी विरोधी मानसिकता वाले लोग इस पर प्रतिक्रिया ज़रूर करेंगे क्योंकि मैंने भारतीय फ़िल्मों में यौन हिंसा को बहुत हल्के तरीके से दिखाने के ख़िलाफ़ लिखा था.ताज़ा मामला 'बाहुबली' फ़िल्म के एक सिक्वेंस का है जिसमें फ़िल्म का हीरो, फ़िल्म की हीरोइन और योद्धा अवंतिका के संग बार-बार जबरदस्ती करता है, नाचते-गाते हुए उसे छूता है, उसके ऊपरी कपड़े उतारता है और उसके विरोध के बावजूद उसके चेहरे और कपड़ों को बदल देता है.इसके कुछ ही पलों बाद अवंतिका का हीरो पर दिल आ जाता है और दोनों बाँहों में बाँहें डाले सो जाते हैं.नाच-गाने के साथ किए गए बलात्कार के इस रूपक से एक पुरानी धारणा को बल मिला कि औरत का दिल ताक़त से ही जीता जा सकता है.अपने पुराने अनुभवों से मुझे पता था कि इस सिक्वेंस की आलोचना करने पर मेरे ख़िलाफ़ सेक्सिस्ट (लिंगविरोधी) ज़हर उगला जाएगा.लेकिन मैं ये बात नहीं समझ पाई थी कि बहुत से दर्शक बाहुबली को 'हिन्दू सफलता' के रूप में या 'दक्षिण भारतीय/तेलुगु गर्व' के रूप में देख रहे हैं.इसलिए मेरे लेख पर पिछले एक हफ़्ते से लगातार तीखे कमेंट आ रहे हैं. ये कमेंट करने वाले ज़्यादातर फ़िल्म के फैंस और ऐसे कट्टरपंथी हिन्दू हैं जो इस फ़िल्म को 'मुस्लिम पीके' का 'हिन्दू जवाब' समझ रहे हैं.'मुस्लिम' क्योंकि फ़िल्म के हीरो आमिर ख़ान मुसलमान हैं. हिंदू कट्टरपंथी बाहुबली को ‘हिंदू सफलता’ मान रहे हैं क्योंकि ये फ़िल्म उनके हिसाब से हिंदू मिथकों पर आधारित हैं. हालांकि पीके में धर्म की अवधारणा पर सवाल उठाए गए है पर इनका मानना है कि इस फिल्म में केवल हिन्दू धर्म की निंदा की गई है.बहरहाल जो है सो है. भारतीय फ़िल्में दशकों से महिलाओं के ख़िलाफ़ होने वाली हिंसा को बहुत हल्के तरीके से दिखाती रही हैं. और इस मामले में हिंदी सिनेमा किसी से कम नहीं.इसी साल आई निर्देशक आनन्द एल राय की फ़िल्म तनु वेड्स मनु रिटर्न्स में पप्पी नामक एक किरदार एक लड़की को उसकी शादी से उठा लेता है क्योंकि लड़की के ना कहने के बावजूद उसे यकीन है कि वो उसे प्यार करती है.फ़िल्म में पप्पी को एक प्यारे इंसान के रूप में दिखाया गया है और उसकी हरकतों को चुटकुले के तौर पर पेश किया गया है.हमारी फ़िल्मों में हीरो लड़की से प्रणय निवेदन के नाम पर पीछा करने, बदतमीजी करने और दूसरी तरह की यौन हिंसाओं का सहारा लेते हैं.आनन्द राय की ही फ़िल्म रांझणा में हीरो हिरोइन का लगातार पीछा करता है, दो बार अपनी हाथ की नसें काट लेता है और एक बार वो ग़ुस्से में स्कूटर पर साथ जा रही हिरोइन को लेकर गाड़ी सहित नदी में कूद जाता है.हॉलीडे (2014) में हीरो विराट बक्शी (अक्षय कुमार) हिरोइन साइबा (सोनाक्षी सिन्हा) का न केवल पीछा करता है बल्कि उसे ज़बरदस्ती चूम भी लेता है.किक (2014) में हीरो सलमान ख़ान ढेर सारे पुरुष डांसरों के बीच नाचते हुए जैकलीन फर्नांडीज़ की स्कर्ट को अपने दांतों से उठाता है.आप देख सकते हैं कि बॉलीवुड की नज़र में लड़कियों के संग की जाने वाली ऐसी हिंसा क्यूट और मजेदार है.यहाँ तक कि समझदार लगने वाले इम्तियाज़ अली जैसे निर्देशक की जब वी मेट (2007) और रॉकस्टार (2011) जैसी फ़िल्मों में रेप को लेकर चुटकुले गढ़े गए हैं.ऐसी फ़िल्मों की आलोचना करने पर एक घिसापिटा जवाब ये मिलता है कि फ़िल्मों में तो वही दिखाया जाता है जो भारतीय समाज में होता है.पिछले कुछ दिनों में मुझे जो अनुभव मिला है उससे यही पता चलता है कि फ़िल्म फैंस इस तरह की कड़वी सच्चाई के महिमामंडन या उसका प्रयोग करके मुनाफ़ा कमाने के ख़िलाफ़ उठाई गई आवाज़ को बर्दाश्त नहीं कर पाते.लेकिन ऐसे मुद्दे पर जब आप चुप्पी तोड़ते हैं तो आपको पता चलता है कि ऐसे बहुत से लोग हैं जो आपकी राय से सहमत हैं लेकिन वो ख़ुद को अकेला महसूस करते हैं क्योंकि उनके आसपास किसी ने अपनी आवाज़ नहीं उठाई.इस हफ़्ते 'बाहुबली' के जितने फ़ैंस ने मुझे गालियाँ दी उनसे कहीं ज़्यादा ऐसे महिला और पुरुष मिले जिन्होंने कहा, "भगवान का शुक्र है, तुमने ये लेख लिखा. मुझे तो लग रहा था कि बस मैं ही ऐसा सोचता हूँ."ऐसे सभी लोगों से मेरा कहना है कि न आप अकेले हैं और न ही मैं, और हम दोनों को ही अपनी आवाज़ उठानी चाहिए.(ऐना एमएम वेट्टिकाड 'द एडवेंचर्स ऑफ़ एन इंट्रिपिड फ़िल्म क्रिटिक' किताब की लेखिका हैं.)(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
विशेषज्ञों के मुताबिक़ यशराज बैनर की फ़िल्म 'धूम-3' ने हिंदी सिनेमा के पिछले सभी रिकॉर्ड तोड़ते हुए ज़बरदस्त कमाई कर डाली है.'धूम-3' क्रिसमस से पहले 20 दिसंबर को सिनेमाघरों में रिलीज हुई थी.सोमवार को 'धूम-3' की निर्माता कंपनी यशराज फ़िल्म्स ने कहा कि 'धूम-3' ने देश और दुनिया भर में मिलाकर अब तक 500 करोड़ रूपये से ज़्यादा का कारोबार किया है.यशराज के मुताबिक़ भारत में इस फ़िल्म ने अब तक 351.29 करोड़ और दूसरे देशों में 150.06 करोड़ रुपये की कमाई की है जो कुल मिलाकर 501.35 करोड़ है.ग़ौर करने वाली बात ये है कि इस फ़िल्म ने पहले ही दिन रिकॉर्डतोड़ कमाई करते हुए 36 करोड़ का बिज़नेस किया था और फ़िल्म महज़ तीन दिन में 100 करोड़ के क्लब में शामिल हो गई थी.यशराज बैनर तले बनी इस फ़िल्म में आमिर ख़ान ने नेगेटिव रोल अदा किया है. इसमें आमिर के अलावा कटरीना कैफ़, अभिषेक बच्चन, उदय चोपड़ा भी हैं.यशराज के दावे को छोड़ भी दें तो भी विशेषज्ञ मानते हैं कि 'धूम-3' ने वो कर दिखाया जो आज तक कोई भी हिंदी फ़िल्म नहीं कर सकी.फ़िल्म व्यापार विशेषज्ञ कोमल नाहटा के मुताबिक़ फ़िल्म की भारत और विदेश में कमाई और इसके सैटेलाइट अधिकार बेचने से हुई तमाम कमाई को जोड़ दिया जाए तो इसका आंकड़ा पांच सौ करोड़ रुपए को छू गया है.कोमल कहते हैं, "ये ऐसा बेंच-मार्क है जिसे पार करना दूसरी फ़िल्मों के लिए मुश्किल होगा. बहुत आसानी से ये रिकॉर्ड टूटने वाला नहीं है क्योंकि 'धूम-3' न सिर्फ भारत में बल्कि विदेश में भी झंडे गाड़ रही है. इस फिल्म को यूनिवर्सल ब्लॉकबस्टर कहा जा सकता है."'धूम-3' तकरीबन डेढ़ सौ करोड़ रुपये की लागत से बनी है. इस लिहाज़ से फ़िल्म से जुड़ा हर व्यक्ति, चाहे वो निर्माता यशराज बैनर हो या वितरक, सभी मोटे मुनाफ़े में रहेंगे.क्या इस साल कोई फ़िल्म 'धूम-3' को टक्कर दे पाएगी? इस पर फ़िल्म व्यापार विशेषज्ञ कोमल नाहटा ने कहा, "सलमान ख़ान की फ़िल्म 'जय हो' की बहुत चर्चा है. लोगों में इसे लेकर बहुत ज़्यादा उत्सुकता है. सलमान एक ऐसे हीरो हैं जिनकी फ़िल्में देखने के लिए लोग टूट पड़ते हैं. हो सकता है उनकी फ़िल्म 'जय हो' कुछ रिकॉर्ड तोड़े."वो आगे कहते हैं, "इसके अलावा शाहरुख़ ख़ान की हैप्पी न्यू ईयर और फ़ैन और आमिर ख़ान की पीके भी हैं जो इस साल आएंगी और लोगों को उम्मीद है कि वो शायद रिकॉर्ड तोड़ दें."'धूम-3' को समीक्षकों की मिली-जुली प्रतिक्रिया मिली थी. लेकिन इसकी रिकॉर्डतोड़ बॉक्स ऑफ़िस कामयाबी ने साबित कर दिया कि फ़िलहाल बॉलीवुड में 'ख़ान-पावर' को चुनौती देने वाला कोई नहीं है.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
छुट्टी मिलने के बाद अपने नवीनतम ट्विटर अपडेट में अमिताभ ने लिखा, 'बिना पट्टी और सुइयों के शावर के नीचे नहाना कुछ ऐसा लगा जैसे पुनर्जन्म हुआ हो.'छुट्टी से पहले अस्पताल की ओर से जारी बयान में कहा गया कि बिग बी की सेहत में सुधार को देखते हुए उन्हें घर जाने की अनुमति दे दी गई.अस्पताल से छुट्टी मिलने से पहले अमिताभ ने दिन में ट्वीट किया था कि छुट्टी की खबर के बाद से ही मेरा मन घर लौटने की कल्पनाएं करने लगा है. जल्द ही मैं घर की छत के नीचे चैन से सो सकूंगा. मैंने अभी से योजनाएं बनानी भी शुरू कर दी हैं, लेकिन घर पहुंचकर कुछ रचनात्मक पढूंगा. कुछ ऐसे विषय जो आज भी मेरे लिए रहस्य बने हुए हैं.महत्वपूर्ण है कि 10 फ़रवरी को पेट दर्द की शिक़ायत के बाद उन्हें मुंबई के अंधेरी उपनगर स्थित एक अस्पताल में भर्ती कराया गया था, जहां 11 फरवरी को उनका ऑपरेशन किया गया.1982 में रिलीज हुई फिल्म 'कुली' की शूटिंग के दौरान पेट में लगी चोट के कारण उन्हें पहले भी अस्पताल में भर्ती होना पड़ा था.
__________________________
'भगवान जब देता है तो छप्पर फाड़ कर देता है' ये कहावत तो हम सब ने एक नहीं करोड़ों बार सुनी है. यही कहावत सच हुई सुशील के लिए.बीबीसी के साथ एक खास बातचीत में सुशील ने इस कहावत के सच होने की कहानी कुछ यूं कही, ''कौन बनेगा करोड़पति में पांच करोड़ जीतने से दो तीन महीने पहले मेरे घर का छप्पर गिर गया थी और उसके बाद मैं जीत गया. मुझे लगता है भगवान पहले छप्पर फाड़ता है और फिर देता है. मेरे जीवन में तो ये कहावत 100 प्रतिशत सच हो गई. पहले छप्पर फटा फिर पैसा मिला.''अब जब सुशील कुमार को उनकी पुरस्कार राशि मिल गई है तो क्या उस राशि में से कुछ पैसे खर्च किए हैं उन्होंने? सुशील कहते हैं, ''मुझे 3.5 करोड़ रूपए मिले हैं. इसमें से कुछ पैसों से मैंने अपना कर्जा चुकाया है.''एक टीवी शो के ज़रिए करोड़ों जीतना कोई आम बात तो नहीं. क्या सुशील कुमार अब इस सच के साथ जीने लगे हैं कि वो एक करोड़पति हैं. सुशील कहते हैं करोड़पति बने अभी उन्हें ज़्यादा वक़्त नहीं हुआ है इसलिए इस बात पर उन्हें अभी भी यकीन नहीं होता कि वो करोड़पति हैं. साथ ही सुशील ये भी कहते हैं, ''धीरे धीरे इस बात का एहसास तो होने लगा है कि मैंने कुछ बड़ा किया है. अपनी बढ़ती लोकप्रियता देख कर लगने लगा है कि जीवन में कुछ बदलाव आया है.''करोड़पति बनने से तो कई अच्छी बातें सुशील कुमार के साथ हो रही हैं, लेकिन कोई बुराई भी है क्या रातों-रात करोड़पति बन जाने में? जी हां है.सुशील कहते हैं, ''पैसे मांगने वालों की संख्या बहुत ज़्यादा बढ़ गई है. जो कल तक मित्र थे और सहानुभूति दिखाते थे आज मुझसे बात नहीं कर रहे हैं. पता नहीं किस बात से नाराज़ है वो सब मुझसे अब मिलते भी नहीं है. वहीं नए लोग काफी मिल रहे हैं. थोड़ी ख़ुशी भी है थोडा दुःख भी है.''बीबीसी को सुशील ने ये भी बताया कि हाल ही में एक टीवी कार्यक्रम  में जब वो कौन बनेगा करोड़पति के होस्ट अमिताभ बच्चन से मिले तो अमिताभ बच्चन ने एक बड़ी ही मज़ेदार बात उनसे कही. सुशील बताते हैं, ''अमित जी बोले अरे सुशील तुम तो मोटे हो गए हो.''तो क्या वाकई बढ़ गया है वज़न सुशील कुमार का और इस बढे़ हुए वज़न की कोई खास वजह?इस सवाल का जवाब देते हुए सुशील कहते हैं, ''मैं मोटा नहीं हुआ हूं. पहले मैं बहुत ही दुबला था अब ज़रा ठीक हो गया हूं. पहले दिमाग में बेचैनी रहती थी, यही सोचता था कि अगर कहीं अच्छी सरकारी नौकरी नहीं मिली तो क्या होगा? अब मेरी शादी हो गई है कम पैसों में घर कैसे चलेगा? इन सब बातों की वजह से खाने-पीने पर भी ध्यान नहीं दे पाता था. अब आर्थिक तंगी दूर हो गई है. अब मेरा लक्ष्य एक अच्छी नौकरी पाने का है.''महात्मा गांधी राष्ट्रीय ग्रामीण रोज़गार योजना या मनरेगा में बतौर कम्पूटर ऑपरेटर काम करते हैं सुशील. लेकिन क्या कौन बनेगा करोड़पति जीतने के बाद भी जा रहे हैं वो अपने दफ्तर?सुशील कहते हैं, ''करोड़पति जीतने के बाद मेरी व्यस्तता बढ़ गई है. आए दिन दिल्ली, मुंबई आना जाना लगा रहता है. वैसे भी मैंने अपने दफ्तर में छुट्टी के लिए अर्जी दे दी है. लेकिन लगता है कि अब ये नौकरी  लगभग छूट ही गई है.''सुशील कुमार चाहते हैं कि वो भारतीय प्रशासनिक सेवा की परीक्षा पास कर एक बड़े अधिकारी बने लेकिन आजकल उनका दिल पढ़ाई करने में लग नहीं रहा है. लेकिन ऐसा क्यों?सुशील कहते हैं, ''एक सपना जो मैं पहले देखता था वो पीछे छूट गया है इसलिए मेरा पढ़ाई में दिल नहीं लग रहा है. पहले जब में पढ़ता था और कोई भी कठिन सवाल आता था, तो मैं सोचता था कि ये सवाल तो कौन बनेगा करोड़पति में भी पूछ सकते हैं, इसलिए उसका जवाब मुझे तुरंत याद हो जाता था. लेकिन अब तो मैं दोबारा 'हॉट सीट' पर नहीं बैठ पाऊंगा इसलिए अब मुझे पढ़ाई करने में दिक्कत हो रही है.''साथ ही सुशील ये भी कहते हैं कि ऐसा नहीं है की आईएएस बनने का सपना उन्होंने छोड़ दिया है. वो कहते हैं कि एक दिन वो इस सपने को भी पूरा करके ही मानेंगे.
__________________________
बीबीसी ने जब इस कथित झगड़े की बात पूजा भट्ट से पूछी तो उन्होंने इस बात से इनकार किया.बीबीसी एशियन नेटवर्क के राज और पाबलो के शो में पहुंची पूजा भट्ट ने कहा, "मेरे और सनी के बीच झगड़े जैसा कुछ नहीं हुआ. हां उन्हें अच्छे परफारमेंस के लिए कभी कभी थोड़ा सा ज़्यादा ज़ोर लगाने के लिए मैं कहती थी. और ये तो मैं अपने सभी कलाकारों के साथ करती हूं. मैं अपने कलाकारों से झगड़ती नहीं, बल्कि उन्हें प्रोटेक्ट करती हूं."पूजा भट्ट ने आगे कहा, "वैसे भी सनी मुझसे 10 साल छोटी हैं. मैं उनसे क्यों लड़ाई करूंगी. मैं अपनी बराबरी के लोगों से झगड़ा करना पसंद करती हूं."जब पूजा भट्ट से पूछा गया कि सेंसर बोर्ड ने जिस्म 2 को 'ए सर्टिफिकेट' दिया, क्या इस बात से उन्हें निराशा है. तो पूजा बोलीं, "हां, हमें ए सर्टिफिकेट मिला है. मैंने टीवी पर दिखाने के लिए अपनी फिल्म का एक थोड़ा माइल्ड प्रोमो भेजा, लेकिन वो भी सेंसर बोर्ड को टीवी के लिए ठीक नहीं लगा. तो मैंने सोचा हमें इंटरनेट की ताकत का इस्तेमाल करना चाहिए, क्योंकि वहां कोई सेंसरशिप नहीं है. वैसे भी हमारी फिल्मों के जो ज्यादातर दर्शक हैं वो इंटरनेट का इस्तेमाल करते हैं. टीवी के लिए हमने ऐसे गाने भेजे जिनमें एडल्ट कंटेट नहीं था." पूजा भट्ट के मुताबिक इंटरनेट पर उकी फिल्म का पहला गाना अपलोड करने के 24 घंटे के भीतर ही उसे 10 लाख से ज्यादा लोगों ने देखा.भट्ट कैंप की फिल्म जिस्म 2, उन्हीं के बैनर तले साल 2003 में बनी फिल्म जिस्म के ब्रांड को आगे बढ़ाने की कोशिश है.फिल्म जिस्म में बिपाशा बसु और जॉन अब्राहम की जोड़ी को दर्शकों ने पसंद किया था.जिस्म 2 में सनी लियोनी के अलावा रणदीप हुडा और अरुणोदय सिंह की भी मुख्य भूमिका है. ये फिल्म अगस्त में रिलीज हो रही है.
__________________________
फिल्म का नाम है 'पार्तव' जिसने कनाडा अंतरराष्ट्रीय फिल्म महोत्सव 2013 की फीचर फिल्म श्रेणी में उत्कृष्टता के लिए अवार्ड हासिल किया है.एक प्रोफेसर की कहानी को बयां करती ये पहली कश्मीरी फिल्म है जिसे 

अंतरराष्ट्रीय सम्मान मिला है. पार्तव की एक और ख़ास बात है कि इसे पूरी तरह 35 एमएम डिजिटल फॉर्मेट पर शूट किया गया है.फिल्म के निर्देशक दिलनवाज़ मुंतज़ीर ने एजेंसी को बताया कि कश्मीर में फिल्म बनाना आसान नहीं है और उनकी टीम को फिल्म बनाते वक्त कई परेशानियों का सामना करना पड़ा.मुंतज़ीर कहते हैं "फिल्म का बजट 75 लाख था जिसमें से 25 लाख का बंदोबस्त हमने ख़ुद किया और बाकी के लिए लोन लिया. कोई व्यवसायी हमें उधार देने को तैयार नहीं था. यहां तक की संस्कृति विभाग ने भी मदद नहीं की."फिल्म के प्रीमियर में आई मुश्किलों की बात करते हुए मुंतज़ीर ने कहा "

सरकार ने या संस्कृति विभाग ने हमें फिल्म के प्रीमियर के लिए भी कोई मदद नहीं की, बल्कि किसी तरह की कोई प्रतिक्रिया ही नहीं दी."35 वर्षीय मुंतज़ीर के मुताबिक घाटी के व्यवसायी और सरकार अगर आगे आए तो कश्मीरी सिनेमा में दोबारा जान आ सकती है जो फिलहाल एक धीमी मौत का शिकार हो रहा है.पेशे से डेंटिस्ट मुंतज़ीर मानते हैं कि ये पुरस्कार सिर्फ़ उनके लिए नहीं, कश्मीर के लोगों के लिए भी एक बड़ी उपलब्धि है. मुंतज़ीर को पुरस्कार समारोह में आमंत्रित किया गया है और उन्होंने उम्मीद जताई है कि फिल्म और सम्मान कश्मीर के अस्तित्वहीन सिनेमा में जान फूंकेगा.कश्मीरी शब्द 'पार्तव' का अर्थ है प्रभाव और ये कहानी है एक प्रोफेसर की जो अपनी साहित्यिक जुनून के लिए सब कुछ त्याग देता है. ये फिल्म कश्मीरी भाषा में है.
__________________________
ये फ़िल्म साल 2008 में अमरीकी राष्ट्रपति चुनावों की पृष्ठभूमि पर आधारित है.'लव, बराक' साल 2008 में अमरीकी राष्ट्रपति चुनावों से जुड़ी हुई एक फ़िल्म है. इस फ़िल्म का निर्देशन जाने-माने हॉलीवुड निर्देशक डॉग मैकहेनरी करेंगे जबकि फ़िल्म की स्क्रिप्ट लिखी है लॉस एंजेलेस टाइम्स के लेखक गैरी गोल्डस्टीन. वहीं फ्रैंसिस कैनी इस फ़िल्म को शूट करेंगे.इस फ़िल्म में मल्लिका शेरावत मुख्य भूमिका निभा रही हैं और उनके चरित्र का नाम है आरेथा गुप्ता जो ओबामा के चुनाव प्रचार के लिए कोआर्डिनेटर का काम करती है.कहानीये एक राजनीतिक पृष्ठभूमि पर आधारित रोमांटिक फ़िल्म है जिसमें 2008 में अमरीका में चुनावों से ठीक एक महीने पहले की उम्मीदें, बदलाव, बहस को दर्शाने की कोशिश की जाएगी.कहानी में दिलचस्प मोड़ तब आता है जब फ़िल्म में डेमोक्रेटिक पार्टी समर्थक का किरदार निभा रहीं मल्लिका शेरावत एक रिपब्लिकन पार्टी समर्थक अफ्रीकन-अमेरिकन के प्यार में अचानक पड़ जाती है.रिपब्लिकन पार्टी समर्थक का किरदार लैज़ एलोंसो निभा रहे हैं.मल्लिका लैज़ एलोंसो के साथ काम करने को लेकर ख़ासी उत्साहित हैं. उनका कहना है, "वो एक बहुत ही प्रतिभावान, आकर्षक अभिनेता हैं, मुझे ख़ुशी है कि मैं उनके साथ काम करने जा रही हूँ."मल्लिका के अलावा इस फ़िल्म में जानी-मानी अदाकारा रुबी डे, जाने-माने कॉमेडियन गैरी बेडनॉब और लोरेटा डेविन  भी इस फ़िल्म में दिखाई देंगे.वैसे इस फ़िल्म की कहानी की प्रेरणा ओबामा के राष्ट्रपति चुनावों के दौरान घटे कई पब्लिक कैंपेन रोमांस से ली गई है जिसे उन दिनों ओबामा बेबी-बूम की संज्ञा भी दी गई थी.
__________________________
फ़रहान अख़्तर अभिनीत और राकेश ओमप्रकाश मेहरा निर्देशित फ़िल्म 'भाग मिल्खा भाग' बॉक्स ऑफ़िस पर ख़ासी कामयाब रही और फ़रहान अख़्तर के अभिनय की काफ़ी तारीफ़ हुई थी.लेकिन नसीरुद्दीन शाह की कसौटी पर फ़िल्म और फ़रहान, दोनों ही खरे नहीं उतरे और उन्होंने दिल खोल कर आलोचना की. ऐसा करते वक़्त नसीर ने ज़रा भी कंजूसी नहीं बरती.फरहान अख़्तर ने 'भाग मिल्खा भाग' में मिल्खा सिंह का पात्र अदा किया था.('फ़िक्स होते हैं ऑस्कर पुरस्कार')जब उनसे पूछा गया कि हालिया रिलीज़ कोई ऐसी फ़िल्म जो उन्हें पसंद ना आई हो तो ऐसा लगा जैसे किसी ने नसीरुद्दीन शाह के दिल के तार छेड़ दिए हों.उन्होंने सवाल ख़त्म होते ही बोलना शुरू कर दिया, "भाग मिल्खा भाग बेहद नाटकीय और फर्ज़ी फ़िल्म थी. हालांकि फ़रहान ने इसके लिए कड़ी मेहनत की लेकिन अपना शरीर बना लेना और बाल बढ़ा लेना ही तो काफ़ी नहीं होता. थोड़ी एक्टिंग भी कर लेते तो अच्छा होता."नसीरुद्दीन शाह ने इस बात पर अफ़सोस जताया कि मिल्खा सिंह के जीवन पर बनी इस फ़िल्म में फ़रहान अख़्तर मिल्खा सिंह जैसे लग ही नहीं रहे थे. (नसीर और माधुरी की जुगलबंदी)उन्होंने कहा, "मिल्खा जी तो फ़िल्म की चमक-दमक और फ़रहान अख़्तर को देखकर ख़ुश हो गए कि अरे भैया ये मैं ही तो हूं. क्या उनके पास अपना पुराना फ़ोटो नहीं था. फ़रहान किस एंगल से उन्हें अपने जैसे लगे."नसीर अभी रुके नहीं थे उन्होंने आगे कहा, "फ़रहान, रॉकी जैसे लग रहे थे. मिल्खा सिंह जैसे बिलकुल नहीं. फ़िल्म तकनीकी रूप से बढ़िया बनी थी लेकिन इससे आगे कुछ नहीं."नसीरुद्दीन शाह ने ये भी कहा कि फ़िल्मों के ज़रिए समाज में किसी बदलाव की उम्मीद करना बेकार है.उन्होंने कहा, "फ़िल्म कलाकार के हेयर स्टाइल के अलावा कुछ नहीं बदल सकतीं. वो तो हम लोग इतनी मेहनत से फ़िल्में बनाते हैं इसलिए अपनी अहमियत कुछ ज़्यादा समझने लगते हैं. लेकिन ऐसा कुछ है नहीं."नसीरुद्दीन शाह की फ़िल्म'डेढ़ इश्किया' 10 जनवरी रिलीज़ हो रही है. फ़िल्म में माधुरी दीक्षित, हुमा क़ुरैशी और अरशद वारसी की भी मुख्य भूमिका है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
उन्होंने स्टॉकहोम में एक निजी समारोह में नोबेल का मेडल लिया. ये मेडल उन्होंने अपने तय कॉन्सर्ट से पहले लिया. डिलन को 9 लाख डॉलर की पुरस्कार राशि मिली है. इससे पहले स्वीडिश अकादमी के अधिकारियों ने कहा था कि डिलन अपना व्याख्यान नहीं देंगे. नोबेल समारोह में पुरस्कार की राशि पाने के बाद व्याख्यान देने की परंपरा है. उम्मीद की जा रही है कि वो बाद में टेप किया गया व्याख्यान देंगे. अगर वो जून तक ऐसा नहीं करते तो उनकी पुरस्कार राशि वापस ले ली जाएगी.बॉब डिलन साहित्य का नोबेल लेंगे या नहीं?अमरीकी लोक गायक बॉब डिलन को साहित्य का नोबेलनिजी समारोह में दिया नोबेल पदकउनको पुरस्कार देने वाले स्वीडिश अकादमी के एक सदस्य ने समाचार एजेंसी एसोसिएट प्रेस को बताया, ''सब कुछ बहुत अच्छे से हुआ और 75 वर्षीय डिलन एक बहुत ही अच्छे और नेकदिल इंसान हैं."इससे पहले एक ब्लॉग पर अकादमी के एक सचिव ने कहा था कि कार्यक्रम 'छोटा और निजी' होगा. डिलन के अनुरोध पर मीडिया वहां मौजूद नहीं होगा. शनिवार को पुरस्कार लेने के बाद डिलन ने स्टॉकहोम के वॉटरफ्रंट पर एक कॉन्सर्ट में परफॉर्म किया. उनका दूसरा कॉन्सर्ट रविवार को है.डिलन को साहित्य का नोबेल पुरस्कार देने की घोषणा 13 अक्तूबर को की गई थी. भारत में 'बॉब डिलन' क्यों नहीं हैं?बॉब डिलन ने नोबेल पुरस्कार पर चुप्पी तोड़ीपहली बार किसी गीतकार को मिला नोबेलनोबेल समिति ने इस बारे में घोषणा करते हुए कहा था कि अमरीकी गीतों को नया आयाम देने के लिए बॉब डिलन को ये पुरस्कार दिया जा रहा है.किसी गीतकार को पहली बार उनके गीतों के लिए नोबेल दिया गया है. गीतों के लिए कवियों को नोबेल पुरस्कार दिए जा चुके हैं.लेकिन तब डिलन ने इस पुरस्कार को लेने के लिए अपनी सहमति-असहमति ज़ाहिर नहीं की थी.नोबेल पुरस्कार देने वाली स्वीडिश अकादमी के एक सदस्य ने डिलन के इस रवैए को 'असभ्य और अहंकार भरा' बताया था.बॉब डिलन के गीत पूरी दुनिया में बेहद लोकप्रिय रहे हैं.उनके सबसे लोकप्रिय गीतों में 'मिस्टर टैंबूरिन मैन' से लेकर 'लाइक ए रोलिंग स्टोन, 'ब्लोइंग इन द विंड' और 'द टाइम्स दे आर चेजिंग' शामिल हैं.साठ के दशक में अपने गिटार और माउथऑर्गन के साथ संगीत की दुनिया में आए बॉब डिलन को लोकगीतों का रॉक स्टार भी कहा जा सकता है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
ऑस्ट्रेलिया के ब्रिस्बेन में सिंगर अडेल ने स्टेज से दुनिया को ये बताकर चौंका दिया, "मैं अब शादीशुदा हूं." सिंगर अडेल और सिमोन कोनेकी अब एक हैं.वे उस वक्त अपने एल्बम 'समवन लाइक यू' के बारे में बात कर रही थीं. हालांकि इस बात को लेकर लंबे समय से अफ़वाहों का बाज़ार गर्म था कि इस जोड़े ने शादी कर ली है.अडेल ने अपना ग्रैमी अवॉर्ड भी अपने पति को समर्पित कर दिया. अडेल और सिमोन का एक बेटा भी है चार साल का एंजेलो.अपनी शादी के बारे में बात कर रहीं अडेल का वीडियो सोशल मीडिया पर ख़ूब शेयर किया जा रहा है. अडेल ने शादी का ज़िक्र करते हुए उन लम्हों के बारे में बताया जब उन्होंने अपने क़रीबी लोगों को 'समवन लाइक यू' गाकर सुनाया था.उन्होंने कहा, "मैं उनकी आंखों में देख सकती थी. मानो वे इसे अपने हेडफोन पर सुन रहे हों और ये उन्हें किसी की याद दिला रहा हो. मैं बस यही याद रखना चाहती हूं कि किसी रिश्ते की शुरुआत में कैसा महसूस होता है. इस गीत की प्रेरणा इसी से मिली है."स्टेज पर अडेल की बातें जारी रहीं, "क्योंकि रिश्ता टूटना कितना ख़राब हो सकता है... जब आप पहली बार किसी के प्यार में पड़ते हैं तो वो जिंदगी का सबसे प्यारा एहसास होता है और मुझे इस एहसास की आदत है."और टूटे दिल पर अडेल ने कहा, "बेशक मैं उन एहसासों को नहीं जी सकती क्योंकि अब मैं शादीशुदा हूं."(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
इससे पहले लोग सोचते थे कि इस फ़िल्म का सीक्वल नहीं बन सकता क्योंकि मैक्सिमस डेसिमस मेरीडियस नामक क़िरदार फ़िल्म के अंत में मर जाता है. इस क़िरदार को रसेल क्रो ने निभाया था. लेकिन स्कॉट इन छोटी-छोटी बातों में उलझने नहीं जा रहे. उन्होंने साउथ बाई साउथ वेस्ट से हाल में कहा था, "मैं जानता हूं, उन्हें कैसे वापस लाना है."आम तौर पर सीक्वल के बारे में माना जाता है कि यह बॉक्स ऑफ़िस पर खूब चलती है लेकिन हमेशा ऐसा नहीं होता है.सीक्वल फ़िल्में जो न बनतीं तो अच्छा होतामेगाबजट में बनीं हॉलीवुड की ख़राब फ़िल्मेंशट इन : हॉलीवुड की ख़राब फिल्महॉलीवुड की 10 अधूरी कहानियां...इन पांच फ़िल्मों के बारे में भी ये साबित नहीं हो पाया.यह सीक्वल फ़िल्म बुरी तरह असफल रही.'सेक्स एंड सिटी' की फ्रेंचाइज़ टीवी शो के रूप में काफी लोकप्रिय हुई और इस पर बनी पहली फ़िल्म को काफी सफलता मिली.लेकिन 2010 में प्रदर्शित हुई सीक्वल को उन लोगों ने भी पसंद नहीं किया जो इसक दीवाने थे.हालांकि इस फ़िल्म ने फिर भी कमाई की लेकिन अधिकांश प्रशंसकों ने इसे नापसंद किया.'स्पीड' काफी चर्चित और सफल फ़िल्म रही. समीक्षकों और दर्शकों ने इसे पसंद किया लेकिन 1997 की 'स्पीड 2: क्रूज़ कंट्रोल' पहली ही बाधा में धराशाई हो गई.हालांकि सैंड्रा बुलक इसमें शामिल हुईं लेकिन फ़िल्म के अन्य स्टार कीनू रीव्स इसमें शामिल नहीं हुए.उनकी जगह जैसन पैट्रिक ने काम हाथ में लिया और सीक्वल का पहले से भी बड़ा बजट बनाया गया. लेकिन पहली फ़िल्म में तेज़ रफ़्तार बसों और अंडरग्राउंड ट्रेनों की बज़ाय सीक्वल में धीमे चलने वाली नावों का सहारा लिया गया. और इसे सीक्वल कैटेगरी में सबसे ख़राब रीमेक का ख़िताब मिला.'जॉज़ 2' की ये लाइन बड़ी चर्चित हुई, "जब आपको लगता है कि पानी में जाना सुरक्षित है…"बदक़िस्मती से पहली फ़िल्म के प्रशंसकों के लिए यह सिनेमा हॉल जाना सुरक्षित नहीं बन पाई.रीव्यू एग्रीगेटर रॉटन टमैटोज़ पर मूल फ़िल्म को 97 प्रतिशत रेटिंग मिली, जबकि सीक्वल को महज 52 प्रतिशत से संतोष करना पड़ा.इसकी वो लाइन फ़िल्म से भी ज़्यादा चली. हालांकि 'जॉज़ 2' का प्रदर्शन उतना बुरा नहीं रहा जितना उसके बाद के सीक्वल का रहा.1983 में आई 'जॉज़ 3डी एंड जॉज़ः दि रिवेंज' की 1987 में सीक्वल बुरी तरह फ्लॉप रही.सीक्वल फ़िल्में जो न बनतीं तो अच्छा होता1999 में 'दि ब्लेयर विच' प्रोजेक्ट काफी वायरल हुआ लेकिन इससे पहले इस हॉरर फ़िल्म को प्रचारित करने के लिए इंटरनेट का इस्तेमाल किया गया और फर्जी पुलिस रिपोर्ट और काल्पनिक समाचार फैलाए गए. लोगों को समझ नहीं आया कि यह फ़िल्म फ़िक्शन है या वास्तविक घटना पर आधारित है.लेकिन यह फ़िल्म पहले जितनी भी कमाई नहीं कर पाई और तीसरी बार 2016 के 'ब्लेयर विच' का प्रदर्शन तो और बुरा रहा, हालांकि यह फायदे में रही.हालांकि इस बात पर बहस हो सकती है यह 'फ़िफ़्टी शेक्स डटार्कर' कैटेगरी में आती है. यानी किसी फ़िल्म को बुरा सीक्वल नहीं कहा जाना चाहिए अगर मूल फ़िल्म पहले ही काफ़ी बुरी रही हो.2001 की 'ज़ूलैंडर' की असफलता के बारे में शायद ही किसी को शंका हो. लेकिन पिछले साल 'ज़ूलैंडर 2' बनी तो एरियाना ग्रैंडे, जस्टिन बेबर और कैटी पेरी की तिकड़ी भी इसे नहीं उबार पाई.पिछले साल रिलीज़ हुई तीन स्वीक्ल फ़िल्में पहली वाली रिलीज के काफ़ी सालों बाद आई थीं.'ज़ूलैंडर' के 15 साल, 'माई बिग फैट ग्रीक वेडिंग2' 13 साल और 'बैड सांता 2' 14 सालों बाद आई थी. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
वैसे अख़बारों की मानें तो जेल से संजय अपनी पत्नी को ख़त भी लिख रहे हैं. पढ़िए मुंबई डायरी :डीएनए और मिड-डे अख़बारों की मानें तो येरवडा जेल में अपनी सज़ा काट रहे संजय दत्त एक बार फिर भावुक होते दिखे.22 जुलाई को संजय दत्त ने अपनी पत्नी मान्यता के नाम एक रोमांटिक ख़त भेजा, मौका था मान्यता के जन्मदिन का.ये भी कहा जा रहा है इस ख़त मे संजय ने मान्यता के लिए एक कविता लिखी और साथ ही एक फूल भी भेजा.पिछले कुछ दिनों से संजय दत्त की तबियत नासाज़ होने की बातें सामने आ रही है, कहा जा रहा है कि शायद उनके इलाज के लिए उन्हें किसी शहरी अस्पताल में दिखाया जाएगा.'कौन बनेगा करोडपति' के सातवें संस्करण में इस साल पहले से कम एपिसोड होने की उम्मीद है . शुरू से इस गेम शो का हिस्सा रहे अभिनेता अमिताभ बच्चन ने शो के निर्माताओ से इस सीजन में सिर्फ 36 एपिसोड करने की मांग रखी है.इस साल के शुरू मे अमिताभ बच्चन के पेट का ऑपरेशन हुआ था जिसके बाद से वे अपना सारा ध्यान अपने स्वास्थ्य पर लगा रहे है.'कौन बनेगा करोडपति' मे भाग लेने के लिए इस साल के रजिस्ट्रेशन 27 जून से शुरू हो चुके है.'गैंगस्टर' और 'राज़ 2' - एक साथ दो हिट फिल्में देने वाली 'इमरान - कंगना' की जोड़ी अब आपको करण जौहर की फिल्म 'ऊँगली' मे दिखेगी.अपने रोल की तैयारी के लिए ये दोनों कलाकार आजकल एक साथ जिम मे वर्क-आउट कर रहे हैं.रेंसिल डिसूज़ा द्वारा निर्देशित इस फिल्म में कई एक्शन सीन होंगे.शूटिंग मुंबई में शुरू हो चुकी है और सितम्बर में इसके रिलीज़ होने की उम्मीद है.(बॉलीवुड और मनोरंजन जगत से जुड़ी दिलचस्प खबरों के लिए पढ़ते रहिए मुंबई डायरी.)बीबीसी हिंदी के 

एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
महेश भट्ट और उनके भांजे इमरान हाशमी ने करन जौहर के टॉक शो, कॉफ़ी विद करन, में बॉलीवुड दिग्गजों की जमकर खिल्ली उड़ाई.इमरान हाशमी ने ऐश्वर्या राय बच्चन को "प्लास्टिक", आमिर खान को "बोरिंग" और इमरान खान को "ओवररेटेड" कहा तो महेश भट्ट ने फ़िल्मकार संजय लीला भंसाली को "ओवररेटेड" बताया.जब महेश भट्ट से इस बारे में पूछा गया तो उन्होंने कहा, "क्या देश का सेंस ऑफ़ ह्यूमर ख़त्म हो गया है? करन जौहर का शो ऐसा ही है, जिसमें कुछ भी पूछ लिया जाता है और ईमानदारी से उनका जवाब देना होता है. लोगों की हमारे प्रति कोई न कोई राय ज़रूर होती है वैसे ही हमारी भी होती है. मुझे उम्मीद है कि हमारे जवाब को सही तरीके से लिया जाएगा. अगर आप पब्लिक स्पेस में है तो इसे दाल में नमक की तरह लें."अभिनेता रणदीप हुडा फ़िल्म, मैं और चार्ल्स, के लिए नए लुक में नज़र आए.पूजा भट्ट की फ़िल्म "बैड" का नाम बदल कर मैं और चार्ल्स रख दिया गया है. रीयल लाइफ कैदी चार्ल्स शोभराज की ज़िन्दगी से प्रभवित इस फ़िल्म का निर्देशन प्रवाल रमन करेंगे.फ़िल्म की शूटिंग के दौरान रणदीप हुडा का लुक एकदम बदला-बदला नज़र आया.कटरीना कैफ बन गई हैं भारत से लॉरियल पेरिस की चौथी ब्रांड अम्बैसडर. इससे पहले मिस वर्ल्ड और बॉलीवुड अभिनेत्री ऐश्वर्या राय बच्चन, बॉलीवुड अभिनेत्री सोनम कपूर और स्लमडॉग मिलिनेयर से सिक्का ज़माने वाली फ्रीडा पिंटो इस ब्यूटी प्रोडक्ट ब्रांड का हिस्सा रही हैं.कटरीना कैफ़ की हाल ही में रिलीज़ हुई फ़िल्म धूम 3 ने 500 करोड़ की कमाई के साथ बॉलीवुड में कमाई के सारे रिकॉर्ड्स को तोड़ दिया है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
सोमवार रात उन्हें जबरदस्त पेट दर्द की शिकायत हुई थी. अमिताभ ने अपने ब्लॉग बिगअड्डा डॉट कॉम में भी लिखा था, "मैं अपनी डेस्क से बिस्तर पर जाने के लिए उठा, लेकिन मुझे भयानक दर्द हुआ और मुझे चलने, बैठने या लेटने में तकलीफ होने लगी.उन्होंने लिखा कि दो महीने पहले हुई सर्जरी के बाद इतना दर्द नहीं था. और वो हैरान हैं कि सर्जरी के इतने दिनों बाद फिर से दर्द क्यों उठा.हालांकि मंगलवार सुबह वो एक भोजपुरी फिल्म की डबिंग के लिए गए और उन्होंने ट्विटर पर अपने प्रशंसकों को लिखा कि सब ठीक है, चिंता की कोई बात नहीं.अमिताभ ने ट्विटर पर लिखा, "मेरे घर के बाहर टीवी चैनल पत्रकारों और वैन की लंबी कतारें थीं. मैं आप मीडिया वालों से गुज़ारिश करता हूं कि इतना कठोर परिश्रम मत कीजिए. ये डॉक्टर के यहां एक सामान्य सी विजिट है. और कोई बात नहीं." अमिताभ ने ये भी लिखा कि अब ट्विटर और ब्लॉग पर लिखते समय उन्हें कुछ सावधान रहना पड़ेगा.गौरतलब है कि दो महीने पहले ही मुंबई के सेवन हिल्स अस्पताल में उनके पेट की सर्जरी हुई थी और दो सप्ताह से ज्यादा उन्हें अस्पताल में ही गुजारने पड़े थे. उसके बाद उन्हें डॉक्टरों ने आराम की सलाह दी थी.अभी हाल ही में चार अप्रैल को उन्होंने आईपीएल-5 के उद्घाटन समारोह में शिरकत की थी.1982 में फिल्म कुली के सेट पर उन्हें शूटिंग के दौरान चोट लग गई ती, तभी से उनके स्वास्थ्य में उतार चढ़ाव आता रहा है.साल 2005 में भी उन्हें पेट में तकलीफ के बाद मुंबई के लीलावती अस्पताल में भर्ती कराया गया था, जहां उनका ऑपरेशन हुआ था.
__________________________
बीबीसी से एक खास बातचीत में जब वीना मलिक से पूछा गया कि क्या उनकी तुलना विद्या बालन से नहीं होगी, तो इस सवाल के जवाब में वीना मलिक ने कहा, “ऐसा हो सकता हैं कि दर्शक एक सोच के साथ सिनेमाघरों में जाएं, लेकिन जब वो सिनेमा हॉल से बाहर आएंगे तो उनके दिमाग पर वीना मलिक की एक गहरी छाप होगी.”वीना मलिक कहती हैं कि लोगों को तुलना करने से नहीं रोका जा कहता.वीना से जब पूछा गया कि क्या वो डर्टी पिक्चर की कहानी से अपने आप को जुडा पाती हैं, तो वीना मलिक कहती हैं, “जरूरी नहीं कि कोई ऐक्टर हर कहानी से जुड़ा महसूस करे. हम ऐक्टर पानी की तरह होते हैं, जिस बर्तन में डालो हम उसी की शक्ल ले लेते हैं.”वीना मलिक कहती हैं कि इस फ़िल्म को करने के पीछे दो वजह रहीं. वो कहती हैं कि इस फ़िल्म की कहानी बहुत अच्छी हैं और मुझे इस फ़िल्म के लिए मेहनताना भी खूब मिला.वीना कहती हैं, “मुझे आज तक याद नहीं कि मैं किसी फ़िल्म की कहानी पढ़ने के बाद रोई हूं, लेकिन डर्टी पिक्चर की कहानी पढ़ने के बाद मुझे बहुत रोना आया.”दक्षिण भारतीय फ़िल्मों में काम करने के अनुभव के बारे में वीना कहती हैं, “दक्षिण भारतीय फ़िल्में बॉलीवुड की फ़िल्मों से कहीं बेहतर हैं. वहां सेट पर ही एडिटिंग की व्यवस्था हैं.हम हर दिन की शूटिंग के बाद ही रफ कट देख लेते हैं.”निर्देशक त्रिशूल के निर्देशन में बन रही ये फ़िल्म कन्नड भाषा में है.
__________________________
सलमान ख़ान के लिए कई फ़िल्मों में सुपरहिट गाने देने वाले संगीतकारहिमेश रेशमिया एक बार फिर उनके लिए संगीत देंगे.बीते कुछ सालों में 'वॉन्टेड', 'दबंग' और 'एक था टाइगर' जैसी फ़िल्मों में संगीत देकर साजिद-वाजिद की जोड़ी सलमान की पसंदीदा संगीतकार जोड़ी बनी हुई थी. लेकिन सूत्रों के मुताबिक़ साल 2014 में ईद पर रिलीज़ होने वाली सलमान की फ़िल्म 'किक' में हिमेश रेशमिया का संगीत होगा.'किक' की शूटिंग अगले हफ्ते से लंदन में शुरू होने की भी बात सामने आ रही है.बॉलीवुड के तीनों टॉप ख़ान अब मुंबई के बांद्रा इलाक़े में दिख सकते हैं. सलमान ख़ान और शाहरुख़ ख़ान के बाद अब आमिर ख़ान ने भी अपना घर ब्रांद्रा में ले लिया है.आमिर ख़ान के गृह-प्रवेश में करण जौहर, अर्जुन कपूर, परीणित चोपड़ा जैसे सितारे दिखे. लेकिन उनके ख़ास पड़ोसी शाहरुख़ और सलमान इस पार्टी में नहीं दिखे.काफ़ी समय से अपने आपको सिनेमा से दूर रख रहीं अभिनेत्री वहीदा रहमान एक बार फिर से बड़े पर्दे पर दिखेंगी.राकेश ओमप्रकाश मेहरा की आने वाली फ़िल्म 'मिर्ज़ा साहिबां' में काम करने के लिए वहीदा तैयार हो गईं हैं.वो इस फ़िल्म में सोनम कपूर की नानी का किरदार निभाएंगी.इससे पहले वहीदा, राकेश की ही फ़िल्मों 'रंग दे बसंती' और 'दिल्ली-6' में भी अहम किरदारों में नज़र आ चुकी हैं.(अब से हम रोज़ाना आपके लिए लेकर आएंगे बॉलीवुड और मनोरंजन जगत से ऐसी ही कुछ चटपटी ख़बरें)(बीबीसी हिंदी के 

एंड्रॉएड ऐप के 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
लीला को अपना सच्चा साथी जयंत सिन्हा उर्फ जैज़ (फारुख़ शेख़) में मिलता है जो एक रिटायर्ड फोटोग्राफर और विदुर हैं.अमाया को भी जैज़ पसंद है लेकिन जब उसे पता चलता है कि उसकी मां और जैज़ शादी के बारे में सोच रहे हैं तो उसकी पसंद नापसंद में बदल जाती है.अमाया और जैज़ के बीच टेंशन बढ़ता जाता है.इस बीच अमाया अपनी मां से भी बद्तमीज़ी करने लगती है.तो क्या लीला और जैज़ शादी कर पाते हैं या फिर वो अमाया की खुशी के लिए अपना प्यार कुरबान कर देते हैं?गीता सिंह और अविनाश कुमार सिंह की कहानी संवेदनशील हो सकती है पर एक ही ट्रैक पर टिके रहने के कारण नियमित सिनेमा प्रेमी की पसंद शायद ना बन पाए.पटकथा में कुछ दिल को छू जाने वाले पल हैं लेकिन बात फिर वही है कि एक ही मुद्दे पर चलने के कारण दर्शक पता नहीं कितना पसंद कर पाएंगे? इस हिसाब से फिल्म के फेस्टिवल सर्किट में चलने की संभावना ज्यादा है.फिल्म में अमाया के डर को बहुत अच्छे से स्थापित नहीं किया गया,वो डर जिसके कारण वो अपनी मां और जैज़ की शादी के इरादे से खुश नहीं है.ड्रामा एक ही लोकेशन (कॉफी शॉप और लीला के घर)पर ही घूमता है इसलिए थोड़ा उबाऊ होने लगता है.फिल्म का अंत थोड़ा विचित्र है .अविनाश कुमार सिंह,गीता सिंह और विकास चंद्रा के संवाद काफी सहज है. दीप्ति नवल ने बहुत अच्छा काम किया है.अपने किरदार को बहुत खूबसूरती से अंडर प्ले किया है.फारुख़ शेख़ एकदम रियल थे.स्वरा भास्कर द्वारा निभाया गया अमाया का किरदार तारीफ के काबिल है.अमाला अक्कीनेनी छोटे से रोल में भी बढ़िया थी.राघव के रोल में सिद्धांत कारनिक जमे लेकिन बतौर हीरो कुछ मज़ा नहीं आया.कहानी के चयन में अविनाश कुमार सिंह शायद थोड़े लड़खड़ाए लेकिन उनका निर्देशन बहुत अच्छा है.तेज़ गति से कहानी कहने के कारण दर्शकों को बांधे रखने में कामयाब होते हैं.इंद्रनील हरिहरण का संगीत और पूनम हरिहरण के गीत चलने योग्य है. रामश्रेयश राव का कैमरा प्रभावित करता है.कुल मिलाकर लिसन...अमाया एक संवेदनशील फिल्म है लेकिन बॉक्स ऑफिस पर कमाल करेगी ऐसा कहना मुश्किल है.
__________________________
सुनील ग्रोवर कॉमेडी नाइट्स से अलग हो गए और अब ये किरदार एक नए नाम और पहचान के साथ स्टार प्लस के नए कॉमेडी प्रोग्राम 'मैड इन इंडिया' पर आ रहा है. नाम है 'चुटकी'.हर रविवार को प्रस्तावित इस प्रोग्राम के पहले एपिसोड में मेहमान बनकर आए बाबा रामदेव. मगर शो को देखने की वजह बाबा नहीं 'चुटकी' थी.यह वही 'चुटकी' है जो आज से पहले 'गुत्थी' बनकर टीवी पर कपिल शर्मा के साथ आई.'गुत्थी' के किरदार की ख़ासियत थी इसका साधारण और सरल चाल-चलन. 'गुत्थी' ने कलर्स के 

शो कॉमेडी नाइट्स विद कपिल से इतनी प्रसिद्धि पा ली थी कि लोगों ने उसके हाव-भाव की नकल करना शुरू कर दिया था.किरदार बेहद लोकप्रिय हो गया था कि अचानक ख़बर आई, सुनील के इस शो से हटने की.बताया जाता है कि अभिनेता सुनील ग्रोवर का शो के निर्माताओं से अनुबंध को लेकर कुछ मनमुटाव हो गया था.मामला नहीं सुलझा और सुनील की 'गुत्थी' को शो से अलग होना पड़ा.रविवार को एक बड़े इंतज़ार के बाद 

'चुटकी' पर्दे पर आ गई. सबको इस 'चुटकी' से कुछ अलग करने की उम्मीद थी लेकिन दर्शकों को 'चुटकी' में 'गुत्थी' की ही छवि नज़र आई.उसी वेशभूषा और उसी अदा के साथ सुनील ग्रोवर अपने किरदार 'चुटकी' में कुछ ख़ास फर्क नहीं दिखा पाए.यूट्यूब पर 'मैड इन इंडिया' के पहले एपिसोड के वीडियो के नीचे लिखे कमेंट पढ़कर यही पता चलता है कि गुत्थी का चुटकी अवतार फ़ीका पड़ गया है.टिप्पणियों में एक दर्शक ने लिखा है, "यह एक फ्लॉप शो है. सुनील कपिल की बराबरी नहीं कर सकेगा. इस शो पर ना मौलिकता है, न ही अच्छा कंटेट और अच्छे चुटकुले."एक अन्य दर्शक ने लिखा है, "पूरे शो पर ज्यादा हंसी नहीं आई पर जब चुटकी स्टेज पर उतरी तो मेरे चेहरे पर मुस्कुराहट आई."कुल मिला कर अगर लोगों की प्रतिक्रिया की बात की जाए तो उन्हें 'चुटकी' से कहीं ज्यादा की उम्मीद है.'चुटकी' का किरदार निभा रहे सुनील ग्रोवर का कहना है, "मैं कुछ नया पुराना नहीं सोच रहा, मैंने कोई नए कपड़े तो सिलवाने नहीं है. मेरा उद्देश्य यही है कि मैं अपने किरदार से लोगों को हंसाऊं, जिसे लोग पसंद करते हैं मैं वही करूँगा चुटकी के साथ."कपिल के शो पर सुनील जब 'गुत्थी' बनते थे तो उनका साथ निभाती थी पलक. 'पलक' का किरदार निभाने वाले किकु शारदा अब अपने बलबूते पर शो के महिला किरदार 'पलक' को चला रहे हैं.किकु का कहना है, "किसी के शो से अलग हो जाने से शो को 

फर्क तो पड़ता है पर इतना नहीं कि शो बंद हो जाए, गुत्थी अगर हमारे शो से अलग हुई है तो दो चीज़ें बढ़ी भी हैं. सुनील मेरा दोस्त है और मुझे भी उसकी कमी खली. पर दर्शक पुराना भूलकर आगे बढ़ जाते हैं."फ़िल्म और टीवी विशेषज्ञ श्राबंती चक्रबर्ती 'मैड इन इंडिया' के बारे में कहती हैं, “मुझे इसका पहला एपिसोड पसंद नहीं आया. शो का फ़ॉर्मेट बुरा नहीं है लेकिन इसमें मनोरंजन के लिहाज़ से थोड़ी कमी है."वे कहती हैं "जिस तरह का हास्य दर्शकों को 'कॉमेडी नाइट्स विद कपिल' में देखने को मिलता है उस तरह का हास्य इस शो में बिल्कुल भी नहीं है. बुआ , दादी और पलक 'मैड इन इंडिया' के किसी भी पात्र से कहीं बेहतर हैं. मेरे ख़्याल से इन दोनों शोज़ की तुलना नहीं करनी चाहिए पर न चाहते हुए भी ऐसा होगा. मैड इन इंडिया टाइम पास करने का अच्छा जरिया है लेकिन 'छुटकी' 'गुत्थी' से काफी अलग है.”क्या दर्शक 'गुत्थी' को भुलाकर 'चुटकी' से काम चलाने को तैयार होंगे. इसका जवाब 'मैड इन इंडिया' के आने वाले एपिसोड में मिलेगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
संगीतकार ऋषि चंदा ने हिमेश पर उनकी आने वाली फ़िल्म हमशकल्स में ‘कॉलरट्यून’ गाने की धुन चोरी करने का इल्ज़ाम लगाया है.इस बात से नाख़ुश हिमेश अब ऋषि पर मानहानि का केस दर्ज करना चाह रहे हैं.ऋषि का कहना है कि 

हिमेश रेशमिया का गाना बंगला फ़िल्म 'खोकाबाबू' के गीत 'सोनिये तू जानिये ना' से लिया गया है.फ़िल्म 'हमशकल्स' को वासु भगनानी ने प्रोड्यूस किया है और इसी गाने के सिलसिले में ऋषि उनसे मिलेंगे जहां वह इन दो गानों की समानताएं उन्हें बताएंगे.अभिनेता अभिषेक बच्चन के बाद अब अक्षय कुमार ने कबड्डी टीम में निवेश किया है.फ़र्क इतना है कि अभिषेक बच्चन की कबड्डी टीम भारत में ही खेलेगी और अक्षय की कबड्डी टीम वर्ल्ड टूर्नामेंट खेलेगी.पंजाब के मुख्यमंत्री के पुत्र सुखबीर सिंह बादल के साथ मिलकर अक्षय की ये कबड्डी टीम वर्ल्ड कबड्डी लीग में हिस्सा लेगी.अभिनेता अक्षय कुमार का ये किसी भी खेल में पहला निवेश है. हालांकि वह कबड्डी विश्व कप से जुड़े रहे हैं.ग़ौरतलब है कि दूसरे कबड्डी वर्ल्ड कप के अंतिम समारोह और तीसरे वर्ल्ड कप के ओपनिंग समारोह में अक्षय ने परफ़ॉर्म किया था.आजकल फ़िल्म निर्माता-निर्देशक अपनी फ़िल्म के सेट्स पर मोबाइल फ़ोन और कोई भी वीडियो कैमरा लाने की इजाज़त नहीं देते क्योंकि वे नही चाहते हैं कि उनकी फ़िल्म की लुक लीक हो.पर अभिनेता अनिल कपूर तो उनसे भी दो कदम आगे निकले.आजकल स्पेन में शूटिंग कर रहे अनिल कपूर ज़ोया अख़्तर की फ़िल्म 'दिल धड़कने दो' में प्रियंका चोपड़ा और रणवीर सिंह के पिता बने हैं और अपनी इस लुक को उन्होंने छुपा रखा है.जहां एक ओर फ़िल्म से जुड़े सभी कलाकार अपनी तस्वीरें सोशल मीडिया पर डाल रहे हैं, वहीं अनिल ने अपनी इस लुक की एक भी तस्वीर कहीं पोस्ट नहीं की.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
शाहरुख़ कहते हैं, "मैं नहीं मानता कि मैं एक स्टार हूं. मैं भी किसी और इंसान की ही तरह हूं जो रोता है, हंसता है, मज़ाक करता है, परेशान होता है. और शायद यही वजह है कि मुझे इतने सालों से लोग प्यार करते हैं क्योंकि मैं भी आपकी ही तरह एक इंसान हूं."शाहरूख़ ख़ान ने ये बात बुधवार को मु्म्बई में एक प्रेस कॉन्फ़्रेंस के दौरान कही.किसी भी और इंसान की ही तरह शाहरूख़ ख़ान के भी कुछ सपने थे जिनमें से एक सपना ऐक्टिंग करना था.वो कहते हैं, "मुझे नहीं मालूम था कि मैं मुम्बई आऊंगा या ऐक्टिंग करूंगा,  लेकिन दिल में कहीं-न-कहीं ऐक्टिंग करने की तम्मना तो थी. वैसे स्पोर्ट्समैन बनने की भी तम्मना थी. हालांकि मेरी सारे सपने पूरे नहीं हुए लेकिन ज़िंदगी ने एक सपना ज़रूर पूरा किया."शाहरुख़ ये भी कहते हैं कि जो कुछ भी उन्होंने सीखा है और उन्हें जो कुछ भी मिला है, वो ज़िंदगी की अच्छाई से मिला है.उन्होंने कहा, "आज जब मैं सोचता हूं तो लगता है कि मां-बाप इतना नहीं सिखा सकते जितना हम सोचते हैं. वो सिर्फ़ प्यार कर सकते हैं या एक-दो चीज़े मुहैया करा सकते हैं जिनकी हमें बचपन या जवानी में ज़रूरत होती है लेकिन उसके बाद ज़िंदगी ही हमें सिखाती है."शाहरुख़ मानते हैं कि ज़िंदगी में विरोधाभास होना बहुत ज़रूरी हैं क्योंकि उनसे ज़िंदगी में मज़ा आता है. वो ये भी कहते हैं कि हमेशा एक सी ही सोच नहीं होनी चाहिए.उनका कहना है, "मैं नहीं मानता कि पूरी उम्र हमें एक ही विचारधारा या आस्था में यक़ीन करना ज़रूरी है. मुझे लगता है कि जो लोग एक ही आस्था के आधार पर अपनी सारी ज़िंदगी बिता देते हैं, वो दुनिया में सबसे 'बोरिंग' लोग होते हैं."इन दिनों शाहरुख़ ख़ान इंडियन प्रीमियर लीग, आईपीएल, के चौथे सीज़न में भी व्यस्त हैं. पिछले तीन सीज़न्स में ख़राब प्रर्दशन करने वाली उनकी टीम, कोलकाता नाइट राइडर्स इस बार अच्छा खेल रही है.अपनी टीम की रणनीति के बारे में शाहरुख़ कहते हैं, "हम किसी एक खिलाड़ी के ख़िलाफ़ नहीं खेलते. हमारी कोशिश होती है कि टीम के तौर पर हम अच्छा खेलें और यही खेल भावना भी होती है."
__________________________
'सत्या-2', साल 1998 में रिलीज़ हुई फ़िल्म 'सत्या' का सीक्वल है. मुंबई पर अंडरवर्ल्ड का प्रभुत्व लगभग ख़त्म हो चुका है और सत्या (पुनीत सिंह रत्न) इस स्थिति का फ़ायदा उठाना चाहता है.वो अपने छोटे गांव से मुंबई पहुंचता है और अपने दोस्त नारा के साथ रहने लगता है. नारा एक संघर्षरत फ़िल्म निर्माता है और अपनी फ़िल्म के लिए पैसा जुटाने की कोशिश में लगा है.(फ़िल्म रिव्यू: 'कृष-3')सत्या एक बिल्डर के साथ मिलकर लोगों के मन में एक बार फिर से अंडरवर्ल्ड का ख़ौफ लोगों के मन में पैदा करके उनसे पैसे उगाहने का काम करने लगता है. जल्द ही वो बिल्डर के साथ अंडरवर्ल्ड डॉन आरके का चहेता बन जाता है.सत्या के कारनामों की चर्चा पूरे मुंबई में होने लगती है और वो सरकार की आंखों की किरकिरी बन जाता है. वो शहर में अपनी दहशत कायम करने के लिए मशहूर हस्तियों, रईस लोगों यहां तक कि मंत्रियों और व्यापारियों की हत्याएं करने और करवाने लगता है.पुलिस और सरकार उस पर काबू करने में नाकाम रहती है.आगे क्या होता है ? क्या सत्या पर अंकुश लगाया जा सकेगा ? पुलिस उसकी हरकतों को कैसे रोक पाएगी. यही आगे की कहानी है.राधिका आनंद की कहानी में ख़ामियां ही ख़ामियां हैं और वो लोगों के ज़ेहन में किसी तरह का डर या ख़ौफ़ पैदा करने में नाकाम रही है. स्क्रीनप्ले में जान ही नहीं है. कहानी में दिखाया गया है कि अंडरवर्ल्ड कैसे बर्बादी से उठकर फिर से एक शहर पर काबू कर लेता है लेकिन फ़िल्म देखते समय दर्शकों को फिल्म के पात्र कहीं से भी खौफ़ज़दा नहीं कर पाते.(फ़िल्म रिव्यू: 'बॉस')फ़िल्म में हत्याओं के सिवा कुछ नहीं होता. फ़िल्म में लगभग सभी पात्र नए चेहरे हैं और उनके किरदारों को भी ठीक से डेवलप नहीं किया गया है. इस वजह से भी दर्शक फ़िल्म से जुड़ नहीं पाते.फ़िल्म की गति बेहद धीमी है. फ़िल्म का केंद्रीय पात्र सत्या भी इतनी धीमी गति से बोलता है कि दर्शकों को खीझ होने लगती है.सत्या के किरदार को 'कूल' बनाने के चक्कर में फ़िल्म में उससे बहुत धीमी आवाज़ में संवाद अदायगी कराई गई है जो दर्शकों के संयम की परीक्षा लेती है.कुल मिलाकर सत्या की कहानी और स्क्रीनप्ले बेहद बचाकाना किस्म के हैं. फ़िल्म देखकर दर्शकों के मन में ना तो किसी तरह का ख़ौफ़ पैदा हो पाता है ना ही उनका मनोरंजन हो पाता है.पुनीत सिंह रत्न में आत्मविश्वास तो नज़र आया लेकिन अभिनय के मामले में वो साधारण ही रहे. परदे पर वो आलसी दिखे और उनकी संवाद अदायगी की वजह से वो दर्शकों के मन में किसी भी तरह का प्रभाव नहीं छोड़ पाए.(फ़िल्म रिव्यू: 'मिकी वायरस')सत्या की गर्लफ्रेंड चित्रा के रोल में अंकिता सोती ने अच्छा अभिनय किया है. फ़िल्म के दौरान मकरंद देशपांडे की हिंदी में कमेंट्री बेहद उबाऊ और लंबी है. इसके अलावा उनकी इस कमेंट्री की भाषा में कई गड़बड़ियां भी हैं.रामगोपाल वर्मा का निर्देशन बिलकुल भी असरदार नहीं है. वो बिलकुल भी फॉर्म में नहीं है. फ़िल्म के गाने और संगीत भी बेदम हैं.ये फ़िल्म ‘सत्या’ जैसी फ़िल्म का सीक्वल होना बिलकुल भी डिज़र्व नहीं करती. इस फ़िल्म को ‘सत्या’ नहीं बल्कि ‘सत्यानाश’ कहना ज़्यादा ठीक होगा.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________


इंडस्ट्री में साढ़े चार जीनियस हैं: पीयूष मिश्राइन तमाम विषयों पर बीबीसी संवाददाता ने अनुराग कश्यप से विशेष बातचीत की. इस दौरान अनुराग से 

पीयूष मिश्रा के इस बयान पर भी प्रतिक्रया माँगी जिसमें पीयूष ने कहा था कि हिंदी फिल्मों में चाढ़े चार जीनियस हैं जिनमें से आधे जीनियस अनुराग हैं. पेश है बातचीत के कुछ अंशगैंग्स ऑफ वासेपुर को लोगों ने काफी पंसद किया. जाहिर है दूसरे भाग से लोगों की उम्मीदें काफी बढ़ गई हैं. क्या आपके ऊपर भी दबाव है- उम्मीदों का दबाव?नहीं ऐसा कुछ नहीं है. पहले पार्ट को लेकर हम ज्यादा घबराए हुए थे क्योंकि पहला भाग बहुत जटिल था, बहुत उलझा हुआ था क्योंकि उसमें बहुत सारी कहानियाँ थी, बहुत सारा रिसर्च करना था उसमें, 50 साल की लंबी कहानी थी, बिहार के बारे में थोड़ा बहुत समझाने की कोशिश की थी, वो दौर समझाने की कोशिश थी. लेकिन दूसरे पार्ट में ऐसा कुछ भी नहीं है. अब लोग सभी किरदारों को जानते हैं. तो सीधी कहानी है. लोगों को ज्यादा मजा आएगा.कुछ लोगों को गैंग्स हिंसा से भरपूर लगी जिसमें बहुत ज्यादा गाली गलौच है........दरअसल लोगों को एक तरह की फिल्में देखने की आदत पड़ी हुई है. सिनेमा को लेकर उन लोगों का आइडिया बड़ा बँधा बँधाया सा है. इसलिए वो जब गालियाँ सुनते हैं तो घबरा जाते हैं. इसलिए नहीं कि वो खुद गाली नहीं सुन सकते, बल्कि इसलिए कि उन्हें लगता कि इसका क्या असर पड़ने वाला है. वो अपने ऊपर थोड़ी ज्यादा ही जिम्मेदारी ले लेते हैं. हर आदमी अगर सिर्फ अपने लिए ही जिम्मेदार रहे तो गालियाँ इतनी बुरी नहीं लगेंगी.आपकी ज्यादातर फिल्मों में कास्टिंग अलग ही होती है. जिन कलाकारों के बारे में सुना नहीं होता वो आपकी फिल्मों में दिखते हैं. या जिनके बारे में सोचा नहीं होता कि ये अभिनेता ऐसा काम कर सकता है वो पर्दे पर दिखता है. ये महज इत्तेफाक है या आप चुन चुन कर ऐसे कलाकारों को ढूँढते हैं ?शुरुआत में हम चुन चुन कर फिल्मी कलाकारों को ढूँढते थे. इस वजह से अब लोगों को लगता है कि हमारे दफतर में आएँगे तो काम मिल जाएगा. इसलिए अब तो बहुत सारे हुनरमंद लोग अपने आप हमारे ऑफिस में खुद चलकर आ जाते हैं. हमारी किस्मत अच्छी है कि अच्छे कलाकर खुद ब खुद अब चले आते हैं. टेलेंट मुझे कभी ढूँढना नहीं पड़ा. टेलेंट मेरे ऑफिस में चल चल कर आता है. जरूरत है बस इस हुनर को परखने की, पहचानने की और मौका देने की.आपकी किसी भी फिल्म की सफलता या असफलता आपकी अगली फिल्मों पर कितना असर डालती हैं?बहुत असर पड़ता है क्योंकि अगर आपको दर्शक मिलते हैं तो आपको ताकत मिलती है. अगर दर्शक आपके और आपके काम को पहचानते हैं तो वो अगली फिल्म में भी बड़ी संख्या में आएँगे. ऐसे में प्रोड्यूसर और डिस्ट्रीब्यूटर भी ज्यादा साथ देते हैं.कुछ दिन पहले अभिनेता 

पीयूष मिश्रा बीबीसी हिंदी के दफतर आए थे. उन्होंने बड़ी दिलचस्प बात कही थी कि हिंदी फिल्म इंडस्ट्री में साढ़े चार जीनियस हैं जिनमें से आधा जीनियस अनुराग कश्यप हैं. क्या कहेंगे आप?ये उनकी दरियादिली है कि वो मुझे इतना तवज्जो देते हैं. वो मुझे आधा जीनियस मानते हैं क्योंकि वो हमेशा मुझे बोलते हैं कि तुम कर तो बहुत कुछ सकते हो लेकिन करते नहीं हो. मैं उन्हें बहुत बड़ा जीनियस मानता हूँ. जब कोई तारीफ करता है तो मुझे समझ में नहीं आता कि क्या करना है. कोई बुराई करे तो मुझे पता होता है कि मुझे क्या करना है.
__________________________
पहले भाग की कामयाबी से ये अनुमान लगाया जा सकता है कि गैंग्स ऑफ वासेपुर का दूसरा हिस्सा भी लोगों को पसंद आएगा.यहां भी प्रतिशोध, गोली मार बहिष्कार, सत्ता संघर्ष और आपराधिक परिवारों की कहानी के साथ हिंसा और भी ज्यादा विकट हो जाती है.बड़ा सवाल- क्या दूसरा भाग, पहले से ज्यादा बेहतर है ? कहना मुश्किल है.

क्या फ़िल्म जीतेगी लोगों का दिलपहले हिस्से में रामाधीर सिंह (तिग्मांशु धूलिया) और सरदार खान (मनोज वाजपेयी) की दुश्मनी दिखाई गई थी. दूसरे हिस्से में सरदार खान (जिसकी हत्या हो चुकी है) का बेटा फैजल (नवाजुद्दीन सिद्दीकी) बदले की इस कहानी को आगे बढ़ाता है. दूसरे हिस्से में अनुराग ने भरपूर खून खराबा और हिंसा का नजारा पेश किया है. फिल्म में ढेर सारे किरदार हैं, जो कई बार दर्शकों को भ्रमित भी कर देते हैं.पहले भाग में दिखाया गया कि कैसे वासेपुर में कोयला माफिया आया और वहां संगठित अपराध की शुरूआत हुई.सरदार खान के पहली पत्नी नगमा खातून (ऋचा चड्ढा) से चार बेटे हैं और एक बेटा डेफिनेट (जीशान कादरी) दूसरी पत्नी (रीमा सेन) से है. इस परिवार की कमान फैजल (नवाजुद्दीन सिद्दीकी) संभालता है.वासेपुर में अब आधुनिकता ने अपने कदम पसार दिए हैं. अब यहां इंटरनेट है, चुनाव धांधली और बूथ पर कब्जा जैसी घटनाएं आम है. भ्रष्ट सरकारी अधिकारियों की मुनाफाखोरी के जरिए अवैध हथियारों का स्क्रैप व्यापार खूब फल फूल रहा है.हर कोई यहां फैजल खान से जुड़ना चाहता है क्योंकि वो बेहद ताकतवर हो चुका है. फैजल खान का मकसद है रामाधीर सिंह से बदला जिसने उसके पिता सरदार खान को मरवाया था. गैंग्स ऑफ वासेपुर का पहला हिस्सा 1940 के दशक से 1990 के दशक तक चलता है. दूसरा हिस्सा 1990 के दशक से 2009 तक चलता है.जहां फिल्म के दूसरे हिस्से में सभी कलाकारों ने लाजवाब अभिनय किया है, वहीं कभी कभी हिंसा और खून खराबे की अधिकता से उकताहट होने लगती है और फिल्म कभी कभी प्रिडक्टबल हो जाती है.जो लोग कहानी से जुड़ नहीं पाते उन्हें फिल्म उबाऊ लग सकती है. लेकिन नवाजुद्दीन, पीयूष मिश्रा, पंकज त्रिपाठी, ऋचा चड्ढा, हुमा कुरैशी जैसे कलाकारों का लाजवाब अभिनय आपको जरूर लुभाएगा.फिल्म में डार्क ह्यूमर (हास्य) भी है, जो तनाव कम करने में मदद भी करता है.और हां, गैंग्स ऑफ वासेपुर की बात इसके संगीत का जिक्र किए बिना हो ही नहीं सकती. फिल्म की संगीतकार स्नेहा खानवल्कर ने बेहतरीन काम किया है और अनुराग कश्यप की इस कहानी को बेहतरीन तरीके से समझते हुए जबरदस्त बैकग्राउंड संगीत भी दिया है और बेहद लुभावने भोजपुरी बोलों में गाने भी दिए हैं.गाने कहानी को आगे बढ़ाते हैं. धनबाद और उसके आसपास की संस्कृति को ध्यान में रखते हुए गानों में हारमोनियम और ढोलक का बखूबी इस्तेमाल किया गया है.जीशान कादरी, अखिलेश जायसवाल, अनुराग कश्यप और सचिन लालकृष्ण लिखित और अनुराग कश्यप निर्देशित ये फिल्म लोगों को पसंद आएगी.
__________________________
अभी हालांकि हालात थोड़े बेहतर हो गए हैं लेकिन एक वक्त था जब परिस्थिति बहुत अलग थी और वो गलत भी था. हां मैं ये मानता हूं कि औरतें कुछ चीज़ों में अच्छी होती हैं कुछ में नहीं. जैसे मुझे नहीं लगता कि महिलाएं गाड़ी अच्छी चला सकती हैं या मैप पढ़ सकती हैं.लेकिन जहां तक फ़िल्मों की बात है तो मुझे गुस्सा आता था जब हिंदी फ़िल्मों में औरत चार गानों के लिए आती थी, हीरो के कंधे पर सर रखकर रोती थी और अंत में ड्रम पर मां के साथ लटक जाती जिसे हीरो बचाता था.मुझे गुस्सा आता था जब मैं एक्शन फ़िल्म देखने जाता था और उसमें लव स्टोरी शुरू हो जाती थी. अच्छा हुआ कि टिपिकल मसाला फ़िल्मों का दौर चला गया है.हमारी हिंदी फ़िल्मों की पता नहीं ये कैसी ज़रुरत है कि हीरो है तो हीरोइन का होना ज़रुरी है.ख़ैर, इसलिए मैंने सोचा कि जब हीरोइन लेनी ही है तो उसको कुछ मीट दो, उसको कुछ करने को दो. मैं हमेशा ये कोशिश करता हूं कि हीरोइन भी उतनी ही जज़्बाती हो और उतना ही प्लॉट को आगे बढ़ाए जितना की हीरो, वो फ़िल्म में सिर्फ एक चेहरा बनकर ना रह जाए.जितनी भी हिट फ़िल्में है, जो ब्लॉकबस्टर रही हैं, मील का पत्थर साबित हुई हैं उन फ़िल्मों में हीरोइन का किरदार काफी तगड़ा रहा है.मुग़लेआज़म में मधुबाला को हटाकर क्या फ़िल्म बन सकती है, मदर इंडिया में नरगिस को हटा दो तो क्या फ़िल्म बन पाती, गंगा जमना में वैजयंती माला को हटा दो तो क्या फ़िल्म बन पाती?जिस दिन लोग ये समझ जाएंगे कि औरत बस एक हाड़-मांस का पुतला नहीं है, उसके अंदर एक दिल है और एक सक्षम दिमाग भी है, उस दिन ये बात भी समझ आ जाएगी.( बीबीसी के लिए रेखा ख़ान से बातचीत पर आधारित )
__________________________
सेंसर बोर्ड का झटका क्यों लगा सनी देओल की आनेवाली फ़िल्म को. जानिए आज की मुंबई डायरी में.सनी देओल की आने वाली फ़िल्म 'सिंह साहब द ग्रेट' को सेंसर बोर्ड का झटका लगा है. दरअसल बोर्ड ने फ़िल्म के एक गाने 'पलंग तोड़' पर एतराज़ जताया है. ये गाना सनी देओल, सिमरन ख़ान और प्रकाश राज पर फ़िल्माया गया है.सेंसर बोर्ड ने इस गाने पर ये कह कर प्रतिबन्ध लगाया है कि इस गाने में कुछ आपत्जिनक शब्दों का इस्तेमाल हुआ है और ये गाना राष्ट्रीय टेलीविज़न पर नहीं दिखाया जा सकता.फ़िल्म के निर्देशन अनिल शर्मा का कहना है कि इस प्रतिबन्ध से उनकी प्रमोशनल योजना बिगड़ गई है. वो कहते हैं, 'मुझे नहीं लगता कि इस गाने को ऐसी सख्त प्रतिक्रिया मिलनी चाहिए. ऐसे कई गाने है जिसमें अधिक आपत्जिनक बोल हैं पर उन्हें सेंसर बोर्ड ने हरी झंडी दी है. हम पर निशाना साधा जा रहा है.'हिन्दी फ़िल्मों के स्वर्णिम दौर के फ़िल्मकार बिमल रॉय की बहुचर्चित फ़िल्म 'दो बीघा ज़मीन' का रीमेक बनाने जा रहे है निर्देशक हंसल मेहता.हाल ही में हंसल मेहता की फ़िल्म 'शाहिद' को खूब सराहा गया. 'दो बीघा ज़मीन' में बलराज साहनी का किरदार निभाएंगे 'शाहिद' में मुख्य भूमिका निभाने वाले राजकुमार यादव.हालांकि इस फ़िल्म का टाइटल 'दो बीघा ज़मीन' नहीं बल्कि 'सिटी लाइट' होगा.वैसे इस फ़िल्म का निर्देशन पहले 'बीए पास' के निर्देशक अजय बहल करने वाले थे लेकिन फ़िल्म के निर्माता मुकेश भट्ट से हुए रचनात्मक मतभेदों के बाद उन्होंने ये फ़िल्म छोड़ दी.जैकलिन साल 2009 से बॉलीवुड फ़िल्मों का हिस्सा हैं. मर्डर 2, रेस 2 और हॉउसफुल 2 जैसी सफल फ़िल्मो में काम कर चुकी हैं.इन दिनों जैकलिन सलमान खान के साथ 'किक' में काम कर रही हैं. इस फ़िल्म के निर्देशक हैं साजिद नाडियाडवाला. साजिद चाहते थे कि किक में अपने रोल के लिए जैकलिन कुछ एक्टिंग क्लास लें.जैकलिन कहती हैं, 'मैं बहुत मेहनत कर रही हूं. मैं अपनी भाषा और अभिनय पर काम कर रही हूं. साजिद जी हर चीज़ अच्छी चाहते हैं और इसलिए उन्होंने मुझे अपने किरदार के लिए कुछ एक्टिंग वर्कशॉप में हिस्सा लेने को कहा है.'(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
“तेरे आने की जब खबर महके, तेरी खुश्बू से सारा घर महकेशाम महके तेरे तसव्वुर से, शाम के बाद फिर सहर महके.”शायद बचपन की अट्ठखेलियों की जगह रूमानियत जैसे नए जज़्बात ले हे थे. वो जज़्बात जो नए थे, समझ में आते भी थे और नहीं भी, अनकहे, अनसुने.न जाने ऐसे कितने ही लोग होंगे जिनकी जवाँ दिल की धड़कनों को जगजीत सिंह की ग़ज़लों में पनाह मिली है.एक पूरी पीढ़ी जगजीत सिंह की ग़ज़लें सुनकर जवान हुई है. उन्होंने हर इंसानी जज़्बात को अपनी ग़ज़लों में जगह दी. जगजीत सिंह की ग़ज़लों और गायकी की सबसे बड़ी ख़ासियत ये थी कि सुनने वाले को उनकी हर एक ग़ज़ल अपनी ही कही-अनकही सी कहानी लगती थी.सपनों की दुनिया जवां मोहबब्त के कितने हसीन सपने उनकी ग़ज़लों के ज़रिए परवान चढ़े. इनमें से कई सपने टूटे भी.“मैं भूल जाऊँ तुम्हें यही मुनासिब है....मगर भूलना चाहूं भी तो किस तरह भूलुँ कि तुम तो फिर भी हक़ीकत हो कोई ख़्वाब नहीं.”लेकिन इन टूटे हुए सपनों और उनके दर्द पर भी मरहम-पट्टी इन्हीं ग़ज़लों ने की. यहाँ उनकी ये ग़ज़ल यादी आती है.“चाक जिगर के सी लेते हैं, जैसे भी हो जी लेते हैं.दर्द मिले तो सह लेते हैं, अश्क मिले तो पी लेते हैं.आप कहें तो मर जाएँगे, आप कहें तो जी लेते हैं.”अपने प्यार के इंतज़ार का सफ़र हो, जुदाई का ग़म, तन्हाई के लम्हे या ज़िंदगी की दौड़ में आगे निकलने की चाहत...हर एहसास की तस्वीर जगजीत की ग़ज़लों में देखने को मिली.ज़िंदगी की दौड़ धूप में पिसकर यही जवाँ दिल बड़े हुए. रूमानियत का रंगीनियत कुछ कम हुई और दिल पुराने लम्हों की छाँव में सुकून ढूँढने लगा तो जगजीत उन्हें काग़ज़ की कश्ती में बिठाकर बचपन की सुनहरी यादों में ले गए.सच बचपन गुज़र जाने के बाद वो यादें शायद लफ़ज़ों और संगीत में कभी इतनी मीठी नहीं लगी.“कड़ी धूप में अपने घर से निकलना, वो चिड़िया वो बुलबुल वो तितली पकड़ना.वो गुड़िया की शादी में लड़ना झगड़ना, वो झूलों से गिरना वो गिर के संभालना.वो पीतल के छल्लों के प्यारे से तोहफ़े, वो टूटी हुई चूड़ियों की निशानी.....वो काग़ज़ की कश्ती, वो बारिश की पानी ....”यूँ तो जगजीत सिंह से पहले भी कई महान ग़ज़ल गायक रहे हैं..कई विशुद्ध संगीत प्रेमी शायद उन गायकों को जगजीत सिंह से महान गायक मानते हैं.उस समय कई लोगों ने ग़ज़ल के विशुद्ध रूप से दूर जाने के लिए उनकी आलोचना भी की. लेकिन इसमें कोई दो राय नहीं कि 80 और 90 के दशक में एक आम संगीत प्रेमी तक ग़ज़लों को पहुँचाने का काम जगजीत सिंह ने किया है. उनका लाइव कॉनसर्ट मैने भारत में भी सुना और लंदन जैसे शहर में भी सुनने का मौका मिला. हर बार आँख के कोने से टपका आँसू का क़तरा एहसास दिलाकर गया कि उनकी ग़ज़लों में आप किस कदर खो जाते हैं. ये किस्सा सिर्फ़ मेरा नहीं है. इतने बड़े हॉल में बैठे कई लोगों की आँखें नम हुईं....फिर आप भले ही दूसरों की नज़रों से बचते हुए रूमाल के किनारे से उन आँसूओं को पोंछ लेते हैं.लंदन में बीबीसी के कार्यालय में भी जगजीत सिंह एक दफ़ा आए थे. कार्यालय में हिंदी सेवा के लोगों में ही नहीं उर्दू सेवा के लोगों में भी जगजीत सिंह को लेकर ख़ासा उत्साह था.जगजीत सिंह की ग़ज़लों के अलफ़ाज़, उनकी आवाज़ में वो दर्द और वो अपनापन ही था जिसने तन्हा दिलों को सुकून दिया. बंद कमरे में मधम्म रोशनी में बैठकर उनकी ग़ज़ल सुनना.... उम्र के एक दौर में अपने कितने ही दोस्तों से मैने ऐसा करते हुए सुना है.आज उम्र के उस दौर से बाहर आने के बाद कुछ लोगों को वो जज़्बात और ग़ज़लें शायद उतने हसीन न भी लगते हों, लेकिन कई आलोचनाओं के बावजूद आम लोगों को ग़ज़ल की विधा से रूठने से बचाने का काम जगजीत सिंह ने किया.मोहब्बत, दर्द, तन्हाई, जुदाई, बचपन, तृष्णा, इंतज़ार, निराशा, जीवन, मौत....तमाम एहसासों को ग़ज़ल में ढालने वाले जगजीत को उदास शामें अब कुछ यूँ याद करेंगी....“शाम से आँख में नमी सी है, आज फिर आपकी कमी सी है.वक़्त रहता नहीं कहीं टिककर इसकी आदत भी आदमी सी है.”
__________________________
इरफ़ान कहते हैं, ''मुझे इस बात से ऐतराज़ है कि क्यों लोग ऐसी तुलना करते हैं और ये जताने की कोशिश करते हैं कि कौन बड़ा है और कौन छोटा है.''साथ ही इरफ़ान कहते हैं, ''मेरा नाम अगर इरफ़ान अली होता तो भी क्या मेरी तुलना बॉलीवुड के बाकि खानों से की जाती. सबकी अपनी अपनी जगह होती है और 'सरनेम' से कोई फायदा नहीं होता. अगर ऐसा होता तो आज इंडस्ट्री में 15-20 खान घूम रहे होते.''साथ ही वो कहते हैं, ''खान सरनेम को कितना भी महत्व क्यों न दे लें लेकिन सच बात तो ये है कि इसका सफलता से कोई लेना देना नहीं है. आमिर खान का नाम अगर आमिर खान न होकर कुछ और होता तो क्या उनके काम की सराहना नहीं होती. आदमी अपने कर्मों से जाना जाना चाहिए न कि नाम से.''हाल ही में मुंबई में इरफ़ान अपनी फिल्म 'पान सिंह तोमर' की डीवीडी के लौंच के मौके पर मीडिया से रुबरु हुए. जब इरफ़ान से पूछा गया कि क्या इस फिल्म की सफलता के बाद इरफ़ान ने अपना दाम बड़ा दिया है? तो इस सवाल का जवाब इरफ़ान ने कुछ इस अंदाज़ में दिया.वो बोले, ''मेरा रेट तो घट गया है. मेरा रेट तो तब बढे़गा जब मुझे मेरी तरह की फिल्में मिलेंगी. वो मेरा रेट हैं और मैं उसी दिन का इंतज़ार कर रहा हूं. पैसे तो फिल्म के हिसाब से कम ज्यादा होते रहते हैं. मेरी दौड़ तो अच्छी कहानियों को पकड़ने की है और ‘पान सिंह’ उस कड़ी की पहली फिल्म है. देखते हैं मैं कहां तक दौड़ पता हूं.''इरफ़ान चाहते तो हैं अपने मन की फिल्में करना लेकिन वो ये भी मानते हैं कि हर वक़्त अपने मन की करना संभव नहीं है. वो कहते हैं, ''एक अभिनेता का सफ़र आसान नहीं होता. अभिनेता एक ऐसा खिलाड़ी होता है जिसे मैदान पर खड़े होकर हर तरह की गेंद का सामना करना पड़ता है, हर ताल पर नाचना पड़ता है. मैं चाहता तो हूं कि मैं अपनी मर्ज़ी की ही फिल्में करूं लेकिन कई बार मुझे अपने घर को चलाने के लिए भी फिल्में करनी पड़ती हैं.''इस बात पर और रौशनी डालते हुए इरफ़ान कहते हैं, ''अगर मैं सिर्फ अपने मन की फिल्में कर रहा होता तो आज मैं ऑटो रिक्शा में घूम रहा होता, मेरे पास सैकंड हैण्ड गाड़ी भी नहीं होती. मुंबई जैसे शहर में जीवन यापन आसान नहीं है. अपना एक स्तर बनाना पड़ता है.''इरफ़ान ये भी कहते हैं कि जब वो अपने मन की फिल्में नहीं भी कर रहे होते तब भी उनकी कोशिश होती है कि उस फिल्म में वो जो किरदार निभा रहे हैं उसमें पूरी जान डाल दें.
__________________________
पैरालिंपिक खिलाड़ी पिस्टोरियस पर रीवा की हत्या का आरोप है. वो अभी पुलिस की हिरासत में हैं और उनकी जमानत पर मंगलवार को फैसला होना है.रियल्टी शो के निर्माताओं ने इस कार्यक्रम का बचाव किया है. उनका कहना है कि इस शो को प्रसारित करने का फैसला रीवा के परिवार से बातचीत करने के बाद ही किया गया है. हालांकि आलोचकों का कहना है कि टीआरपी के लिए शो को जोर शोर से प्रचारित किया जा रहा है.दूसरी तरफ पिस्टोरियस के रिश्तेदारों का कहना है कि वो सदमे में हैं.'ट्रॉपिक आइलैंड ऑफ ट्रिजर' नाम के इस शो को जमैइका में शूट किया गया था. इसमें दस लाख रांड (113,500 डॉलर) की रकम के लिए कई जानी मानी हस्तियों के बीच प्रतियोगिता होती है.शो का प्रसारण 29 वर्षीय रीवा स्टीमकैंप को श्रद्धांजलि के साथ किया गया.इस टीवी शो की निर्माता समांथा मून कहती हैं, “हमने सोचा कि ये बहुत जरूरी है कि लोग रीवा के बारे में ज्यादा जानें. बिकनी में बहुत अच्छी दिखने के अलावा भी बहुत कुछ ऐसा है जो उनके बारे में जानना चाहिए. वो बहुत ही मजाकिया और प्यारी इंसान थी.”रीवा के एक रिश्तेदार ने बताया कि परिवार ने इस कार्यक्रम को प्रसारित किए जाने का विरोध नहीं किया. शेरोन स्टीनकैंप ने कहा, “जब उसने मुझसे आखिरी बार बात की थी तो यही कहा था कि मैं कार्यक्रम को जरूर देखूं.”लेकिन दक्षिण अफ्रीका में टीवी आलोचक थिनुस फेरेरिरा का कहना है कि कार्यक्रम को व्यावसायिक फायदे के लिए प्रसारित किया जा रहा है.
__________________________
रहमान ने इस खुशी को सबके साथ साझा करने के लिए अपने फेसबुक पर लिखा है 'एक करोड़ धन्यवाद!'वहीं पूरी दुनिया में बॉलीवुड के सबसे चर्चित नाम अमिताभ बच्चन के फेसबुक पेज पर 30 लाख से अधिक फौलोअर हैं.आमिर खान के फेसबुक पेज को 60 लाख और प्रियंका चोपड़ा के पेज को 30 लाख के करीब लोगों ने लाइक किया है,वहीं क्रिकेटर सचिन तेंदुलकर के फेसबुक पन्ने पर 90 लाख प्रशंसक हैं.गौरतलब है कि भारतीय संगीतकारों में सोशल मीडिया पर रहमान के चाहने वाले सबसे अधिक हैं. सोनू निगम और शंकर माधवन जैसे सफल कलाकार फिलहाल कुछ लाख में ही सिमटे हैं.पिछले दिनों ऑस्कर के लिए भारतीय गायिका बॉम्बे जयश्री के नामांकन के बाद रहमान ने ट्वीट किया था "बधाई बॉम्बे जयश्री.ऑस्कर के लिए पहला तमिल गाना नामांकित होने पर!."
__________________________
रेखा ने बताया कि शाहरुख़ ख़ान ने उन्हे नींद से ज़बरदस्ती जगाया था. रेखा ने बताया, "एक बार हम प्लेन में थे और मैं सो रही ही क्योंकि मैं थक गई थी. मुझे शाहरुख़ ने उठाया और कहा कि मैं डूबता सूरज देखूं. लेकिन क्योंकि मैं इतनी थकी हुई थी कि सूरज की जगह मैंने देखा कि कौन मुझे जगा रहा है और वो थे शाहरुख़."इस बात पर शाहरुख ख़ान ने कहा कि वो इन्हें सूरज नहीं दिखा रहे थे. शाहरुख़ ने बताया, "वो मैं इनसे बात करने के बहाने ढूंढ रहा था. ये मेरी ज़िंदगी का सबसे दुखद दिन है क्योंकि रेखा जी ने मुझे राखी बाँध दी है."शाहरुख़ ने यश चोपड़ा को याद करते हुए कहा, "मेरा करियर बना है तो यश चोपड़ा का वजह से. उन्होंने कहा था कि अगर मैने रोमांटिक फ़िल्में नहीं की तो मेरा करियर नहीं चलेगा. हालाकि मुझे नही लगता था की मैं रोमांटिक हूँ और मेरी शक्ल हीरो जैसी है. पर मैंने उनकी सुनी और मुझे कामयाबी मिली."शाहरुख ने कहा, "मुझे मेरे पिताजी ने कहा था कि अगर कश्मीर जाओगे तो मेरे साथ जाओगे. फिर वो हमारा साथ छोड़ कर चले गए. सालों तक मैं कश्मीर नही गया. फिर 'जब तक है जान' के लिए मेरे पिता समान यश चोपड़ा ने कहा कि चलो कश्मीर और मैं गया."समारोह में शत्रुघ्न सिन्हा ने कहा कि शाहरुख़ ख़ान 'एनर्जी किंग' हैं और उनकी कहानी 'ज़ीरो टू हीरो' की है. शत्रुघ्न सिन्हा ने कहा, "जिस तरह से उन्होंने अपना करियर बनाया है वो काब़िले तारीफ़ है. शत्रुघ्न ने कहा कि जब भी कोई शाहरुख़ के खिलाफ ग़लत कहेगा तो मैं इनके साथ हूँ क्योंकि मैं अपनी इंडस्ट्री के साथ हूँ." और बिहारी बाबू की इस तारीफ पर शाहरुख़ बोले कि अगर किसी को ख़ामोश कराना हो तो वो शत्रुघ्न के पास जाएंगे. शाहरुख़ कहते हैं , "25 साल से काम कर रहा हूँ लेकिन जब मैं स्ट्रगल कर रहा था तब मेरे मां-बाप गुज़र चुके थे. मेरे पास घर नहीं था और बहन की तबीयत ठीक नहीं थी. तो यहाँ के लोगों ने, इस इंडस्ट्री के लोगों ने मदद की."(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
पिछले साल अनुराग और रणबीर की   फिल्म 'बर्फी' आई थी जिसने अवार्ड समारोहों में काफी तारीफ बटोरी.बहरहाल, किशोर कुमार पर बनने वाली ये फिल्म शुरु होने से पहले ही अभिनेत्री मधुबाला की बहन मधुर भूषण के लिए चिंता का विषय बन गई है.किशोर कुमार की पत्नी रहीं मधुबाला की बहन मधुर भूषण ने कहा है कि ये फिल्म बनाने से पहले उन्हें लिखित गारंटी चाहिए कि फिल्मकार उनकी बहन के चरित्र को आपत्तिजनक तरीके से प्रस्तुत नहीं करेंगे.इससे पहले एक राष्ट्रीय अख़बार ने ये ख़बर छापी थी कि मधुर भूषण ने फ़िल्म की शूटिंग रुकवाने की धमकी दी है.बीबीसी से बातचीत में मधुर ने स्पष्ट किया कि उनका ऐसा कोई इरादा नहीं है और अख़बार ने उनके वक्तव्य को गलत तरीके से छापा.मधुर कहती है "मैं सिर्फ रणबीर कपूर और अनुराग बासु से मिलना चाहती हूं और ये सुनिश्चित करना चाहती हूं कि मेरे बहन का चित्रण घटिया तरीके से न किया जाए."वहीं बीबीसी से बात करते हुए अनुराग बासु ने कहा "मधुर को ऐसा क्यों लगता है कि उनकी इजाज़त के बगैर ये फिल्म बनाई जाएगी. हमने किशोर कुमार के परिवार से भी मंजूरी ली है. ये तो एक ज़रुरी प्रक्रिया है."अनुराग कहते हैं "मधुर को ऐसा क्यों लग रहा है कि ये फिल्म किशोर और मधुबाला की कहानी है. मुझे तो ये भी नहीं पता कि उनके बीच में जो सीन लिखे गए हैं वो फिल्म में रहेंगे भी या नहीं."(  पढ़िए सिनेमा के सौ साल पर विशेष)वहीं मुधर का ये मानना है कि मधुबाला के बिना ये फिल्म नहीं बन पाएगी क्योंकि किशोर कुमार की चार पत्नियों में से मधुबाला उन्हें सबसे प्रिय थीं.जब बीबीसी ने मधुर से उनके इस डर के बारे में जाना चाहा तो जवाब मिला "बहुत सारे चैनल ने मधुबाला की पुण्यतिथि पर कार्यक्रम किए जिसमें उनका नाम किसी हाजी मस्तान और पता नहीं किस-किस से जोड़ा गया."मधुर कहती हैं, "यहां तक की दिलीप कुमार से मधुबाला के अलगाव और बाद में उनकी मौत का कारण अब्बू को बताया जाता है जिसे सुनकर बहुत बुरा लगा. हां वो दिलीप कुमार से प्यार करती थीं, इसमें गलत क्या है. बहुत सारी लड़कियां उन पर मरती थीं."अपनी बहन के बारे में बात करते हुए मधुर ने कहा "47 साल हो गए मधुबाला को गुज़रे. मैं उनकी बेटी समान हूं. हम भाई-बहनों में वो पांचवे नंबर पर थी और मैं ग्याहरवें. उनके बारे में कुछ भी गलत नहीं सुन पाऊंगी."मधुर ने बताया कि एक टीवी चैनल ने भी मधुबाला के ऊपर एक सीरीज़ बनाई थी जिससे पहले उनसे लिखित अनुमति ली गई थी.किशोर कुमार और मधुबाला की शादी 10 साल चली. इस बीच उन दोनों के बीच अलगाव की ख़बरें भी आईं जिसके बारे में मधुर कहती हैं कि पति-पत्नी के बीच झगड़े होते ही हैं लेकिन इससे किसी के चरित्र पर आंच नहीं आनी चाहिए.27 साल की मधुबाला के दिल में छेद पाया गया था और वो गंभीर रुप से बीमार पड़ने के बाद 35 साल की उम्र में मधुबाला का देहांत हो गया था.(  पढ़िए सिनेमा के सौ साल पर विशेष)(बीबीसी हिन्दी के 

एंड्रॉएड ऐप के लिए क्लिक करें. आप हमें 

फेसबुक और 

ट्विटर पर फ़ॉलो भी कर सकते हैं.)
__________________________
पुलिस ने सुरक्षा कारणों की वजह से इसकी इजाज़त नहीं दी.दिल्ली पुलिस के मुताबिक दिल्ली का ओखला स्थित एनएसआईसी मैदान जहां पर ये शो होना था, वो सुरक्षा के लिहाज़ से उपयुक्त नहीं था.शो के सारे टिकट बिक चुके थे और अब इस ख़बर के बाद से एडम्स के प्रशंसकों के बीच मायूसी छाई है.अब कहा जा रहा है कि शो की तारीख़ और जगह बदली जाएगी जिसका ऐलान मंगलवार शाम तक किया जाएगा.बीबीसी ने जब शो के आयोजकों से बात करने की कोशिश की तो उन्होंने कहा कि वो अभी मीटिंग में व्यस्त हैं.पुलिस सूत्रों के मुताबिक़ जहां पर ये शो होना था उस मैदान की क्षमता महज़ छह हज़ार है, लेकिन आयोजकों ने इससे कहीं ज़्यादा टिकट बेच दिए.शो के टिकट बेचने का ज़िम्मा जिस कंपनी के हाथ में था, उसने कहा कि जो लोग  बदली हुई तारीख़  और वक़्त पर शो देखने के इच्छुक नहीं होंगे उन्हें उनकी टिकट का पैसा वापस कर दिया जाएगा.52 साल के एडम्स अपने इस भारत दौरे में मुंबई और बैंगलूरु शहर में कॉन्सर्ट कर चुके हैं. उन्हें बुधवार को हैदराबाद में शो करना है.
__________________________
ये कहना है फ़िल्म 'पीपली लाइव' में मुख्य भूमिका निभा रहे अभिनेता रघुवीर यादव का. आमिर ख़ान इस फ़िल्म के निर्माता हैं.रघुवीर ने बीबीसी से इस फ़िल्म के अलावा अपनी ज़िंदगी और मुंबई फ़िल्म उद्योग के बारे में भी विस्तार से बातचीत की है. 'पीपली लाइव' में रघुवीर ने एक किसान की भूमिका अदा की है. वो कहते हैं, "मैं ख़ुद किसान था. खेतों में काम करता था. गाय-भैंस चराता था. तो मुझे ये किरदार निभाने में बड़ा मज़ा आया."  रघुवीर मूलत: मध्य प्रदेश के जबलपुर शहर के रहने वाले हैं. हायर सेकेंड्री पास करने के बाद वो संगीत सीखना चाहते थे, जबकि उनके घरवाले चाहते थे कि वो भी दूसरे नौजवानों की तरह नौकरी कर गुज़र-बसर करें.बस, फिर क्या था? रघुवीर घर छोड़कर भाग गए.उन्होंने ललितपुर में एक नाटक कंपनी में काम करना शुरु कर दिया. रघुवीर कहते हैं, "वो दिन मेरी ज़िंदगी के सबसे मज़ेदार दिन थे. मैंने नाटक कंपनी के साथ अलग-अलग जगहों की सैर की. कई तरह के लोगों से मिला."छह साल तक इस नाटक कंपनी में जुड़े रहने के बाद रघुवीर ने राष्ट्रीय नाट्य विद्यालय में दाख़िला ले लिया. उसके बाद वो थिएटर करने दिल्ली आ गए. इसी दौरान रघुवीर को पहली फ़िल्म 'मैसी साब' मिली. 'मैसी साब' के बाद रघुवीर को मीरा नायर की 'सलाम बॉम्बे' में काम करने का मौका मिला. इसके बाद उनके फ़िल्म करियर ने रफ़्तार पकड़ी.उन्हें कई और फ़िल्में मिलीं और उन्होंने टीवी पर भी काम किया. दूरदर्शन पर दिखाए गए धारावाहिक 'मुंगेरीलाल के हसीन सपने' ने उन्हें ख़ासी लोकप्रियता दिलाई.  रघुवीर को इस वक़्त बनने वाली फ़िल्मों और फ़िल्मकारों से ख़ासी शिकायतें हैं.वो कहते हैं "सभी फ़िल्में एक सी होती हैं. कोई कुछ अलग नहीं सोचता. लोग सोचते हैं कि ख़ूब पैसा लगाओ, बड़े-बड़े सितारे इकट्ठे कर लो, तो फ़िल्म चल जाएगी. बड़ी-बड़ी फ़िल्में पिट जाती हैं, लेकिन फिर भी पता नहीं क्यों इन लोगों को अक्ल ही नहीं आती."रघुवीर को श्याम बेनेगल, श्रीराम राघवन और शेखर कपूर के निर्देशन में काम करना पसंद है. वो खाली समय में बांसुरी और मेंडोलिन बजाना पसंद करते हैं.हाल ही में उनका निजी जीवन काफ़ी तनाव से गुजरा. अपनी पहली पत्नी के साथ उनका विवाद हुआ. रघुवीर कहते हैं कि उस तनाव के वक्त संगीत ने ही उन्हें उबरने में मदद दी. अपने अब तक के करियर के बारे में रघुवीर कहते हैं "मुझे लगता है कि मैंने अब तक बहुत कुछ नहीं किया है. काफ़ी कुछ करना बाक़ी है."
__________________________
ये शहर हर उस इंसान को न्योता देता है जो फ़िल्मो में या अभिनय में कुछ करने की मंशा रखता है. पर ये जितना आसान लगता है उतना है नहीं.मुंबई में कुछ ऐसे टीवी अभिनेताओं से मिलकर ये बात और भी साफ़ हो गई, जिन्होंने कड़ी मेहनत कर इस इंडस्ट्री में अपने पैर जमाए.इस रिपोर्ट के लिए चुने गए तीन अभिनेताओं के स्ट्रगल की कहानी में कुछ ना कुछ विशेष है. शुरू करते है शशांक व्यास उर्फ़ जग्या की कहानी से....रोज़ रात 8 बजे और रात 11 बजे कलर्स चैनल पर आने वाला 'बालिका-वधू' एक समय पर भारतीय टीवी का नंबर एक प्रोग्राम था.धारावाहिक बालिका वधू का मुख्य पात्र है जगदीश भैरों सिंह जिसे प्यार से जग्या बुलाया जाता है. जग्या का रोल निभाने वाले शशांक व्यास उज्जैन के रहने वाले है जो आज से पांच साल पहले मुंबई आए थे.बचपन से नाटक और स्टेज का शौक़ रखने वाले जग्या ने आते ही मुंबई में अनुपम खेर के स्कूल में एक्टिंग का कोर्स शुरु किया. कोर्स के ख़त्म होने पर शुरु हुई शशांक की असली लड़ाई मुंबई से – काम की तलाश.शशांक बताते है, "इस शहर ने मुझे असली सीख दी, जीना सिखा दिया, मैं बस में सुबह ऑडिशन देने के लिए चमचमाता हुआ घर से निकलता था और ऑडिशन के टाइम मेरी बैटरी डाउन हो जाती थी – मैं थक जाता था. सुबह शाम यहां से वहां भाग-भाग के ऑडिशन देता था- कुछ हाथ नहीं आता था. मैंने कुल मिलकर 275 से ज़्यादा ऑडिशन दिए और सभी में मैं फ़ेल."इतने ऑडिशंस देने के बाद आख़िरकार एक दिन क़िस्मत का सिक्का चल निकला.शशांक कहते हैं, ''एक दिन अचानक से एक कॉल आया जिसने मेरी ज़िन्दगी बदल दी. मेरी तस्वीरें वहां तक कैसे पहुंची मुझे नहीं पता, मैं लगातार एक ही प्रोडक्शन हाउस के चक्कर लगा रहा था. एक दिन पूछ लिया कि भाई क्यों बुला रहे हो – मुझे काम दोगे भी. तो उन्होंने मुझे बोला कि तुम्हें बालिका वधू के लीड रोल के लिए लिया जा रहा है. ये सुनकर मैं नर्वस हो गया. पर आज मैं एक इतने बड़े टीवी धारावाहिक का हिस्सा हूँ ये मेरे लिए बड़ी बात है.''शशांक व्यास 'बालिका -वधू' के 1000 एपिसोड कर चुके है. रोज़ाना 14-15 घंटो की उनकी शूट रहती है और सिर्फ़ रविवार को छुट्टी मिलती है.मेरी मुलाकात शशांक से एक कॉफ़ी शॉप में हुई जहाँ मुंबई की बसों में घूमने वाला लड़का अब एक बड़ी आलीशान गाड़ी में मुझसे मिलने आया.इसी कड़ी में मेरी अगली मुलाकात हुई अभिषेक अवस्थी से...तस्वीर से पहचानिए...आज भी जब अभिषेक अवस्थी का नाम आता है तो राखी सावंत की सूरत साथ दिखती है. काफ़ी समय तक अभिषेक की पहचान राखी सावंत के पुरूष मित्र के तौर पर ही रही पर अब वो राखी से अलग एक व्यस्त और सुखद जीवन बिता रहे है.लाइफ़ ओके का धारावाहिक ‘कैसा ये इश्क है’ में अभिषेक एक अहम भूमिका में नज़र आ रहे है. कानपुर से मुंबई 14 साल पहले आए अभिषेक को ये सीरियल डेढ़ साल के इंतज़ार के बाद मिला.बिना काम के ख़ाली बैठने के अपने अनुभव को किसी स्ट्रगल से कम नहीं बताने वाले अभिषेक कहते हैं, "मेरा पिछला एक डेढ़ साल सबसे बुरा बीता, मेरे पैसे ख़त्म हो गये थे और मुझे अपनी एफ़. डी. तोडनी पड़ी. मुझे कोई काम नहीं दे रहा था."हताश अभिषेक से मैंने पूछा कि क्या ये उनकी इमेज की वजह से था, इस पर अभिषेक ने कहा, ''हो भी सकता है, मेरे जीवन का सबसे बड़ा स्ट्रगल फ़िल्मी दुनिया में नहीं बल्कि राखी सावंत के चक्कर से निकलने में लगा है. मैंने उस रिश्ते में सब कुछ दिया और ये जानते हुए भी कि कौन ठीक है और कौन ग़लत मैंने दोस्ती निभाई, पर अब मैं ख़ुश हूँ कि मैं अब उसके साथ नहीं हूँ.'’अभिषेक अवस्थी टीवी पर पहली बार एक सिने-स्टार खोजने वाले शो में दिखे थे. इस शो को जीतने वाले को फिल्म का कॉन्ट्रैक्ट मिलना था.अभिषेक इस शो में दूसरे स्थान पर रहे. अभिषेक कहते हैं, "उस शो के बाद लोग मुझे जानने लगे पर काम मिलना मुश्किल था, मेरा पहला ब्रेक रिएलिटी शो ‘नच बलिये’ था.''अपने स्ट्रगल के दिनों को याद करते हुए अभिषेक बोले, "ऑडिशन देता था बात फ़ाइनल होती थी पर आगे कुछ नहीं होता था, पर मैंने कभी हार नहीं मानी. अब मैं उन बातों से आगे बढ़ चुका हूँ. अपने मौजूदा शो से मैं बड़ा ख़ुश हूँ, बेशक लीड रोल नहीं. मैं इस धारावाहिक का सलमान ख़ान हूँ."अभिषेक अवस्थी से मेरी मुलाक़ात उनके घर में हुई जहाँ उनके साथ उनके दो कुत्ते ‘माफिया और लैला’ रहते हैं और साथ एक बिल्ली भी है.इसके बाद स्ट्रगल की बात हुई पलक से ...कपिल शर्मा की पलक यानी किकु शारदा से. मैं पहुंचा उनके टीवी सीरियल एफ़.आई.आर के सेट्स पर.टीवी की दुनिया में अब किकु को हर कोई जानता है. कभी ये एक थानेदार के रूप में तो कभी पलक की वेश भूषा में दिखते हैं. किकु मुंबई के ही रहने वाले हैं, जिन्हें कलाकार बनने के लिए ज़्यादा मशक़्क़त नहीं करनी पड़ी.मारवाड़ी व्यापारी खानदान से ताल्लुक़ रखने वाले किकु ने कभी सोचा नहीं था की वो अभिनय करेंगे, क्योंकि उनके परिवार में ऐसा किसी ने नहीं किया था. उन्होंने एम.बी.ए. किया और अपने पिता के साथ व्यापार में लग गए.आज अभिनय और टीवी की दुनिया में किकु को 11 साल हो गए है. अपने स्ट्रगल को स्ट्रगल ना कहते हुए किकु कहते हैं, "मुझे ज़्यादा स्ट्रगल करने की ज़रूरत नहीं पड़ी, ना मैंने ऑडिशन दिए. मेरे दोस्त शक्ति सागर – रामांनद सागर के पोते ने मुझे कॉलेज में ड्रामा और स्टेज सँभालते हुए कई बार देखा था. तो एक दिन वो मुझे बोला कि हम हातिम पर शो बन रहा है – तू करेगा. मैंने शौकिया तौर पर हाँ कह दिया और वो मुझे बड़ौदा इस टीवी शो की शूटिंग पर ले गया. बस वहीं से मेरा करियर भी शुरू हो गया."किकु कहते हैं, ''मैं कभी खाली नहीं बैठा काफ़ी व्यस्त रहा और मेरे पास काम आता रहा. मैंने कुछ ज़्यादा स्ट्रगल भी नहीं किया. अगर काम ना भी हो तो मेरे परिवार से मुझे पूरा सपोर्ट रहेगा.''अभिनय को सबसे बढ़िया काम बताते हुए किकु कहते है, "9 से 5 की जॉब में पैसा तो है पर पहचान नहीं, टीवी कलाकार बनकर आज मेरी कुछ पहचान तो है. मैं कॉमेडी करता हूँ – कैमरे के पीछे करता हूँ, आगे करता हूँ और खूब मज़े से 'जी रहा हूँ.''टीवी इंडस्ट्री में स्ट्रगल करने की हर हीरो या हीरोइन की अपनी कहानी है. ये कहानियां थी कुछ लड़कों की और अगली कड़ी में बातें लड़कियों के संघर्ष की.(बीबीसी हिंदी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
(सबसे कम आमिर की फ़ीस)'जय हो' शुक्रवार को पर्दे पर आई. इससे पहले सलमान ख़ान ने भी आमिर की फ़िल्म 'धूम-3' का अपने टीवी शो 'बिग बॉस' में बहुत प्रचार किया और बार-बार 'धूम-3' का ज़िक्र किया.दोनों ही सितारे एक दूसरे की बड़ी तारीफ़ करते नज़र आते हैं. आमिर ने समय-समय पर सलमान को बॉलीवुड का सबसे बड़ा सितारा बताया.अभिनेत्री कंगना रानाउत अपनी आने वाली फ़िल्म 'क़्वीन' के लिए अंग्रेज़ी सीख रही हैं. फ़िल्म में उन्होंने एक ऐसी लड़की का किरदार अदा किया है जो भारत से भागकर लंदन चली जाती है.फ़िल्म के लिए उन्हें कई संवाद अंग्रेज़ी में बोलने हैं और सही उच्चारण के लिए वह इंग्लिश की क्लास ले रही हैं. सूत्रों के मुताबिक़ कंगना की अंग्रेज़ी का पहले भी कई बार मज़ाक उड़ाया जा चुका है और कई बार वह पत्रकारों से बात करते हुए जिस तरह से अंग्रेज़ी शब्दों का उच्चारण करती हैं उसकी खिल्ली उड़ाई जा चुकी है. इसी वजह से इस बार वह फूंक-फूंक कर क़दम रखना चाहती हैं.आमिर ख़ान की साल 2009 में रिलीज़ हुई फ़िल्म 

'3 इडियट्स' को 37वें जापान अकादमी पुरस्कारों के लिए सर्वश्रेष्ठ विदेशी भाषा की फ़िल्मों की सूची में नामांकित किया गया है.इस सूची में हॉलीवुड फ़िल्म 'कैप्टन फ़िलिप्स', 'ग्रेविटी' और 'ले मिज़रेबल' जैसी फ़िल्में भी शामिल हैं. ये पुरस्कार सात मार्च को एक समारोह में दिए जाएंगे.'3 इडियट्स' पिछले साल जापान में रिलीज़ हुई थी और इसे वहां पर भी लोगों ने खूब पसंद किया था.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
सलमान ख़ान के नाम एक नहीं बॉलीवुड की कई मसाला फ़िल्में है. 'वांटेड' से लेकर 'दबंग' तक और 'बॉडीगार्ड' से लेकर 'एक था टाइगर' तक.लगातार एक के बाद एक ऐसी फ़िल्में देने के बाद अब सलमान ये कहते सुनाई दे रहें है कि ऐसी मसाला फ़िल्मों का दौर अब अपने अंत की ओर है.सलमान कहते हैं कि प्रभु देवा की फ़िल्म 'वांटेड' के साथ उन्होंने फ़िल्म इंडस्ट्री में इस तरह की मनोरंजक मसाला फ़िल्मों की शुरूआत की लेकिन अब हाल ये हो गया है कि हर अभिनेता इस तरह की फ़िल्में कर रहा है.क्या सलमान ख़ान का इशारा अक्षय कुमार की 'बॉस', सैफ़ अली ख़ान की 'बुलेट राजा' और शाहिद कपूर की 'आर राजकुमार' की ओर है?शाहरुख़, सलमान और आमिर के बाद अब बारी है करीना कपूर की. करण मलहोत्रा की आने वाली फ़िल्म 'शुद्धि' में करीना एक 'सिक्स पैक ऐब' अवतार में नज़र आएंगी.'शुद्धि' में करीना कपूर के साथ हैं ऋतिक रोशन. करण मलहोत्रा 'अग्निपथ' के निर्देशक हैं.इन दिनों करीना अपनी फ़िल्म 'गोरी तेरे प्यार में' के प्रमोशन में व्यस्त हैं. इसके बाद करीना मार्शल आर्ट्स की ट्रेनिंग लेंगी और दिसंबर में फ़िल्म की शूटिंग शुरू होगी.करीना ने 'टशन' से बॉलीवुड में साइज़ ज़ीरो का चलन शुरु किया था. क्या अब अभिनेत्रियों के बीच 'सिक्स पैक ऐब' की होड़ मचेगी.यू तो हुमा कुरैशी ने अभी बॉलीवुड में अपने सफ़र की शुरुआत की ही है लेकिन अभी से उनकी गिनती अच्छी अभिनेत्रियों में होने लगी है.लेकिन क्या अपने करियर की शुरुआत में ही वो बड़े पर्दे पर मीना कुमारी बनने के लिए तैयार हैं.'भट्टी ओन छुट्टी' और 'मित्तल वर्सस मित्तल' के निर्देशक करण राज़दान मीना कुमारी की ज़िंदगी पर आधारित एक फ़िल्म बनाने जा रहे हैं. करण चाहते हैं कि उनकी इस फ़िल्म में हुमा मीना कुमारी का किरदार निभाएं.करण कहते हैं, "मीना कुमारी की ज़िंदगी बहुत दिलचस्प रही. हमें चार साल लगे उनके जीवन पर रिसर्च करने और स्क्रिप्ट लिखने में. हमें एक ऐसी अभिनेत्री चाहिए जो इस किरदार को बख़ूबी निभा सके और हुमा बिलकुल सही चयन है.''करण कहते हैं कि फ़िलहाल उनकी बात हुमा से नहीं हुई है और उनकी टीम जल्द ही ऐसा करने वाली है.हुमा को गैंग्स ऑफ़ वासेपुर, लव शव ते चिकन खुराना और एक थी डायन में उनके काम के लिए काफ़ी सराहा गया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
जजों के सामने सभी प्रतिभागियों ने स्विमसूट, इवनिंग गाउन और अपने देशों के पारंपरिक लिबास में जलवे बिखेरे. इस प्रतियोगिता का शुरुआती दौर गुरुवार को हुआ. मिस यूनिवर्स वेबसाइट का कहना है कि टॉप 12 प्रतिभागियों को 'पैजन्ट नाइट' के लिए चुना जाएगा. मिलिए भारत की पहली मिस इंडिया व्हीलचेयर सेफिलीपीन्स के पसी में मिस यूनिवर्स प्रतियोगिता के पहले चरण में परेड के दौरान प्रतिभागी.इवनिंग गाउन में जजों के सामने परेड के दौरान जलवे बिखेरती प्रतिभागी महिलाएं.मिस यूनिवर्स प्रतिभागी परेड के दौरान स्विमसूट में.इस प्रतियोगिता में दुनिया भर की दर्जनों ख़ूबसूरत महिलाएं शामिल हुई हैं.परेड के दौरान अमरीकी मिस यूनिवर्स प्रतिभागी कैरोलिन कार्टर. बलिज़ की मिस यूनिवर्स प्रतिभागी रिबेका कैथलीन. अपने नेशनल कस्टम मंच पर परेड करती हुई. यह 65वीं मिस यूनिवर्स प्रतियोगिता है. इस बार मिस यूनिवर्स का ताज किसे मिलेगा इसका आख़िरी फ़ैसला 30 जनवरी को आएगा.  स्विमसूट में पोलैंड की मिस यूनिवर्स प्रतिभागी इज़बेला कर्ज़न. स्विमसूट में इटली की मिस यूनिवर्स प्रतिभागी सोफिया सर्गियो. स्विम सूट में वेनुज़ुएला की मिस यूनिवर्स कैंडिडेट मरियम.  अपने पारंपरिक लिबास में फ्रांस की मिस यूनिवर्स प्रतिभागी इरिस मिटेनाएरे. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
बीबीसी टेक वन के इस अंक में हम बताएँगे भारत में इस सप्ताह रिलीज़ हो रही फ़िल्मों के बारे में और हमारे साथ होंगे 'बीबीसी टेक वन' के फ़िल्म समीक्षक सुभाष के झा.सुभाष के झा के साथ आप जान पाएँगे पिछले सप्ताह रिलीज़ हुई फ़िल्मों की बॉक्स आफ़िस रिपोर्ट भी.इस हफ़्ते बॉक्स ऑफिस पर आई फ़िल्मों में शामिल हैं इस सप्ताह दो फ़िल्में, राज कुमार संतोषी द्वारा निर्देशित अजब प्रेम की गज़ब कहानी और मधुर भंडारकर के निर्देशन तले बनी फ़िल्म जेल.अजब प्रेम की गज़ब कहानी में मुख्य भूमिका निभाई है रणबीर कपूर और कैटरिना कैफ ने. कैटरिना कैफ कहती हैं की फ़िल्म में उनका किरदार एक ऐसी लड़की का है जिसके बहुत ही कम दोस्त हैं. एक ऐसी लड़की जिसकी आंखें अक्सर प्यार भरे सपने देखती हैं, और उसे एक सही साथी की तलाश है.वहीँ बीबीसी टेक वन फ़िल्म समीक्षक सुभाष के झा का कहना है की राज कुमार संतोषी बेहतरीन फ़िल्में बनाते हैं. सुभाष ये भी कहते हैं की उन्हें हमेशा ही संतोषी की फ़िल्में पसंद आई हैं. और अजब प्रेम की गज़ब कहानी ज़रूर दर्शकों को पसंद आयेगी.वहीँ अगर मधुर भंडारकर की फ़िल्म जेल के बारे में सुभाष की राय जाने तो उनका कहना है की इस फ़िल्म में ज़रूर कुछ न कुछ नया और संवेदनशील होगा.खुद मधुर अपनी फ़िल्म जेल के बारे में कहते हैं की ये एक ऐसे मध्यमवर्गीय नवयुवक की कहानी है जो हालत की चपेट में फसकर जेल की सलाखों के पीछे पहुँच जाता है.जेल मैं नील नितिन मुकेश, मुग्धा गोडसे और मनोज बाजपाई जैसे कलाकार हैं. फ़िल्म में अपने किरदार के बारे में नील कहते हैं की जब वो ये फ़िल्म कर रहे थे तब उनके मन में केवल यही सवाल था की क्या उनके काम पर उनके माता पिता को गर्व होगा, और आज वो ये कह सकतें हैं की ऐसा है.बीबीसी टेक वन में इस हफ्ते नज़र डालेंगे भारतीय सिनेमा जगत पर. कहते हैं फ़िल्में समाज का प्रतिबिम्ब होती हैं. भारतीय सिनेमा में अक्सर ये देखा गया है की एक अभिनेता 60 वर्ष की आयु में भी किसी फ़िल्म में मुख्य भूमिका निभाते हुए अपने से आधी उम्र की अभिनेत्री के साथ जोड़ी बना सकता है.लेकिन अगर किसी बड़ी उम्र की कलाकारा की जोड़ी किसी कम उम्र के अभिनेता के साथ बड़े परदे पर नज़र आये तो बस ये लोगों को मंज़ूर ही नहीं होता.फिल्म अभिनेत्री नंदिता दास कहती हैं की ये सिर्फ भारत ही नहीं बल्कि दुनिया भर में है. वो कहती है की समाज की भांति सिनेमा भी पुरुष प्रधान है.निर्माता निर्देशक विशाल भरद्वाज की भी यही राय है. लेकिन वहीँ नयी अभिनेत्री मुग्धा गोडसे कहती हैं की बड़ी उम्र के अभिनेता के साथ काम करने में कोई बुराई नहीं है. इससे तो एक नयी अभिनेत्री को सिनेमा जगत में अपनी पहचान बनाने में मदद मिलती है.इस हफ्ते 7 तारीख़ को अभिनेता कमल हसन अपना 56 वां जन्मदिन मनाएंगे. कमल ने दक्षिण भारतीय फ़िल्मों के साथ साथ कई हिंदी फ़िल्मों में भी अभिनय किया है. कमल कहते हैं की उनकी अब तक की पसंदीदा हिंदी फ़िल्मों में सदमा और सागर शामिल है.कमल ये भी कहते हैं की उनकी पहली हिंदी फ़िल्म एक दूजे के लिए में उनके अभिनय को देख कर ही रमेश सिप्पी ने उन्हें सागर में काम करने का मौका दिया.
__________________________
न्यूयॉर्क से ओवेरियन कैंसर का सफल इलाज कराने के बाद मुंबई वापस लौटी मनीषा कोइराला अब एक बार फिर बीमारी की चपेट में आ गई हैं.मनीषा को पीलिया हो गया है. फिलहाल वो नेपाल में अपने परिवार के साथ हैं और वहीं उनका इलाज भी चल रहा है.इस बीच मनीषा ने सोशल नेटवर्किंग साइट पर ये भी लिखा है कि उन्हें 20 नवंबर को एक बार फिर न्यूयॉर्क जाना है ताकि वह फिर से कैंसर संबंधी इलाज की जांच करवा सकें.साथ ही इस साइट पर मनीषा ने ये भी लिखा कि जब वह दुखी होती हैं तो वह फैंटम ऑफ दी ओपेरा को सुनती हैं. वह कहती हैं कि ऐसा करने से उन्हें लगता है कि वह अकेली नहीं हैं बल्कि बहुत सारे लोगों के बीच हैं.ये कोई पहली बार नहीं है जब सनी देओल ने आजकल के फ़िल्म प्रमोशन के तरीकों पर सवाल उठाए हैं. जल्द ही सनी देओल की फ़िल्म 'सिंह साहब दी ग्रेट' रिलीज़ होने वाली है.इस फ़िल्म के म्यूज़िक लॉन्च पर आए सनी ने कहा कि आजकल सब लोग मदारी की तरह डमरू बजा-बजा कर सबसे कहते हैं कि आओ हमारी फ़िल्म देखो.सनी कहते हैं उन्हें ये तरीका बहुत अजीब लगता है. वह कहते हैं कि पहले तो फ़िल्म का ट्रेलर देखकर लोग ये तय करते थे कि क्या उन्हें वो फ़िल्म देखनी है या नहीं. लेकिन अब सब प्रमोशन पर निर्भर करता है.वैसे देओल परिवार की पिछली फ़िल्म 'यमला पगला दीवाना 2' प्रमोशन के बावजूद भी नहीं चल पाई थी.अभिनेत्री प्रियंका चोपड़ा बन गई हैं अमरीकी ब्रांड 'गेस' की पहली भारतीय ब्रांड अम्बेसेडर.इस ब्रांड के प्रिंट कैम्पेन के लिए प्रियंका की तस्वीरें रॉकस्टार और फोटोग्राफर ब्रायन एडम्स ने खींची हैं.अपने इस ब्रांड असोसिएशन पर प्रियंका ने एक सोशल नेटवर्किंग साइट पर लिखा कि उन्हें इस बात पर गर्व है कि वह इस ब्रांड से जुड़ी हैं.(बीबीसी हिंदी के एंड्रॉएड ऐप के लिए

 यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
एक वक़्त था जब उन्हें उसी देश में नस्लवाद का शिकार होना पड़ा था. प्रियंका 13 साल की उम्र में शिक्षा के लिए अमरीका गई थीं. उन्हें रंगभेद और नस्लवाद से जुड़ी कई टिप्पणियों का सामना करना पड़ता था. प्रियंका चोपड़ा ने मैगज़ीन कवर के लिए माफ़ी मांगीगोल्डन ग्लोब में इस अंदाज़ में दिखीं प्रियंकाप्रियंका चोपड़ा के 'एक्जॉटिक' ठुमकेप्रियंका की माँ मधु चोपड़ा ने बताया की एक बार प्रियंका ने नस्लवादी टिप्पणी करने वाली एक लड़की की नाक तोड़ दी थी.बीबीसी से ख़ास बातचीत में मधु चोपड़ा ने कहा, "प्रियंका का रंग सांवला था. बॉस्टन के जिस स्कूल में वह पढ़ती थी, वहाँ 99 % छात्र गोरे थे. उस दौरान गोरे-काले का भेदभाव होता ही रहता था. इससे प्रियंका का आत्मविश्वास डगमगाया हुआ था."उन्होंने आगे जोड़ा, "मैंने उसे समझाया, तुम्हें सब स्थितियों के लिए आपने आप को तैयार करना पड़ेगा. उसके बाद वह पढ़ाई, खेल, संगीत सब में अव्वल आने लगी."वे आगे कहती हैं, "जिस लड़की ने उसके सांवले रंग पर टिप्पणी की थी, प्रियंका ने उसकी नाक तोड़ डाली थी. मुझे स्कूल में बुलाया गया था, पर मैंने स्कूल वालों से कहा की प्रियंका ने अपनी आत्मरक्षा में ऐसा किया है."अमरीका में डोनल्ड ट्रंप के राष्ट्रपति चुनाव जीतने के बाद वहां नफ़रत की वजह से होने वाले अपराधों में बढ़ोतरी हुई है.वहां काम कर रही प्रियंका की सुरक्षा को लेकर उनकी माँ मधु चोपड़ा थोड़ी घबराई हुई है, पर उन्हें यकीन है की प्रियंका अपनी देखभाल करना जानती है. मधु चोपड़ा ने बीबीसी से कहा, "प्रियंका भारतीय है, अगर कुछ बुरा हुआ तो वापस आ जाएंगी. वे मज़बूरी में वहाँ नहीं रह रही हैं. उन्हें प्रियंका की ज़रूरत है. माँ होने के नाते थोड़ा डर लगता है, पर वे कभी अकेले बाहर नहीं जाती, प्रियंका के साथ हमेशा सुरक्षाकर्मी होते है."सदी के महानायक कहे जाने वाले अमिताभ बच्चन ने संजय लीला भंसाली की फ़िल्म बाजीराव मस्तानी में प्रियंका के अभिनय से प्रभावित हो कर उनकी तारीफ़ में उन्हें एक चिट्ठी लिखी. लेकिेन अभिनय के लिए अमिताभ बच्चन से तारीफ की पहली चिट्टी प्रियंका को 17 साल की उम्र में ही मिल गई थी.'मिस इंडिया' का खिताब जीने के बाद प्रियंका को लखनऊ में 'अवध सम्मान' के लिए बुलाया गया, जहाँ अमिताभ बच्चन को भी सम्मानित किया गया था. मंच पर पहुंची प्रियंका चोपड़ा ने शुद्ध हिंदी में भाषण दिया, जिससे अमिताभ बच्चन काफ़ी खुश हुए और प्रियंका चोपड़ा की पीठ थपथपाई. उन्होंने कहा, "ज़िन्दगी में कुछ भी करना पर अपने आप को बदलना मत." अमिताभ बच्चन ने 17 साल की प्रियंका को एक चिट्टी भी दी, जिस पर लिखा था, "मैं अपने आप को गौरवान्वित समझता हूँ कि आपके साथ मंच पर खड़े होने का मौका मिला."पश्चिम में सफलता की ऊंचाइयां नाप रही प्रियंका चोपड़ा फ़िलहाल भारत की क्षेत्रीय फ़िल्मों और महिला निर्देशकों  को अपने प्रोडक्शन हॉउस से बढ़ावा देने की कोशिश कर रही हैं. इस पहल में शामिल हैं भारत की पहली सिक्किमी फ़िल्म "पाहुना". इसका निर्देशन करेंगी पाखी टायरवाला. इसके अलावा हिंदी और कोंकणी में बन रही फ़िल्म "लिटिल जो, कहा हो" का निर्देशन करेंगी सुव्रता नासनोदकर. इसके अलावा उत्तर प्रदेश की लॉरा मिश्रा "अलमसीरा" का निर्देशन करेंगी.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
मनोरंजन जगत की ख़बरों के मुताबिक़ इस फ़िल्म को तिग्मांशु धूलिया बना रहे हैं और इसका नाम है 'द किलिंग ऑफ़ अ पोर्न फ़िल्ममेकर', जिसमें इरफ़ान पोर्न फ़िल्म बनाने वाले निर्देशक की भूमिका निभाएंगे.(मौजूदा दौर की फ़िल्मों पर इरफ़ान की राय)तिग्मांशु धूलिया के मुताबिक़ ये एक ऐसे शख़्स की कहानी है जो लोगों के बाथरूम, उनके बेडरूम और नितांत निजी जगहों पर हिडन कैमरे लगाता है और इसके सहारा पोर्न फ़िल्में बनाता है.इरफ़ान, इससे पहले तिग्मांशु की ही फ़िल्म 'पान सिंह तोमर' में नज़र आ चुके हैं. इस फ़िल्म से इरफ़ान और धूलिया दोनों को ही काफ़ी सराहना मिली थी. इसके अलावा इसी साल रिलीज़ हुई इरफ़ान की फ़िल्म 'लंचबॉक्स' भी काफ़ी तारीफ़ें बटोर चुकी है.जहां नए साल के मौक़े पर बॉलीवुड की कई अभिनेत्रियों को डांस परफॉरमेंस करने के लिए करोड़ों रुपए की फ़ीस देने के प्रस्ताव मिल रहे हैं वहीं गायक मीका भी किसी से पीछे नहीं.(सोनू निगम को लता मंगेशकर का सहारा)मनाली के एक आलीशान रिसॉर्ट में नए साल के जश्न के मौक़े पर मीका को कार्यक्रम पेश करने का प्रस्ताव दिया गया है और इसके लिए उन्हें सवा करोड़ रुपए की भारी भरकम फ़ीस दी जाएगी.('नहीं गाता फ़ालतू गाने')ख़बरों के मुताबिक़ मीका को इससे पहले इतनी बड़ी रकम किसी कार्यक्रम के लिए नहीं मिली है.2013 में अनिल कपूर के टीवी सीरियल '24' की लोकप्रियता के बाद अब आने वाले साल में कई और हस्तियां टीवी पर अपनी किस्मत आज़माते दिखेंगी.जहां अनुराग कश्यप के निर्देशन में अमिताभ बच्चन एक सीरियल में दिखेंगे वहीं अब महेश भट्ट भी टीवी का रुख कर रहे हैं. वह एक ऐसा शो लाने वाले हैं जिसके बारे में दावा किया जा रहा है कि ये आम 'सास-बहू' धारावाहिकों से एकदम अलग होगा.जुलाई में महेश भट्ट का ये शो लॉन्च किया जाएगा. वैसे इससे पहले महेश भट्ट 90 के दशक में दूरदर्शन पर 'स्वाभिमान' नाम का एक डेली सोप ला चुके हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
लेकिन प्रियंका जैसी बड़ी सुपरस्टार की रिश्तेदार होने के बावजूद मीरा मानती हैं कि उन्हें इस बात का कोई फ़ायदा नहीं मिला.(प्रियंका से नहीं ली प्रेरणा: परिणीति)बीबीसी से ख़ास बातचीत करते हुए मीरा ने कहा, "प्रियंका की बहन होने से बस होता ये है कि बॉलीवुड में लोग आपसे तमीज़ से पेश आते हैं, बस. इससे आगे कुछ नहीं. इसके अलावा मुझे कोई फ़ायदा नहीं मिला. यहां लोग बड़े प्रोफ़ेशनल हैं. सब कुछ ख़ुद करना पड़ता है."मीरा की पहली हिंदी फ़िल्म है 'गैंग ऑफ़ घोस्ट्स', जो 21 मार्च को रिलीज़ हो रही है. इससे पहले वो कई दक्षिण भारतीय फ़िल्में कर चुकी हैं. क्या वो परिणीति और प्रियंका से कोई टिप्स लेती हैं.(मेरे लायक कोई नहीं बना: प्रियंका)इसके जवाब में मीरा ने कहा, "मेरे पास दक्षिण भारतीय फ़िल्में करके ख़ासा अनुभव आ चुका है. मुझे किसी की टिप्स की ज़रूरत ही नहीं. मुझे पता है कि बॉलीवुड में क्या करना है. हां कभी-कभी मैं प्रियंका से ज़रूर सलाह ले लेती हूं और वो मुझे हर बार सही सलाह देती हैं."वैसे मीरा ने बताया कि प्रियंका या परिणीति से वो ज़्यादा मिलती नहीं है लेकिन प्रियंका के काम से ज़रूर प्रभावित हैं.वो कहती हैं, "प्रियंका बहुत बड़ी सुपरस्टार हैं. उन्होंने हर तरह के रोल किए हैं. कमाल की अदाकार हैं. दीपिका पादुकोण के काम से भी मैं प्रभावित हूं."इसके अलावा वो सलमान ख़ान की बहुत बड़ी प्रशंसक हैं. मीरा ने कहा, "सलमान तो कमाल हैं. मैं उनके लिए कुछ भी कर सकती हूं. उनके लिए क्रेज़ी हूं. उनके साथ फ़िल्म करने को मिल जाए तो मज़ा ही आ जाए."मीरा ने ये भी बताया कि वो एक्सपोज़ करने में सहज नहीं है. "मैंने अब तक वो रोल स्वीकार नहीं किए हैं जिनमें अंग प्रदर्शन करना हो. मैं ऐसे रोल करने में सहज नहीं हूं. तंग कपड़े पहनने वाले रोल मुझे मंज़ूर नहीं. बिकिनी पहनना भी मुझे गवारा नहीं है. आगे भी ऐसे रोल नहीं करूंगी."(सोनम ने बिकिनी पहनने को जायज़ ठहराया)'गैंग ऑफ़ घोस्ट्स' में शरमन जोशी, माही गिल, अनुपम खेर और असरानी जैसे कलाकारों के भी अहम रोल है. इसके निर्देशक सतीश कौशिक हैं.मीरा ने बताया कि वो फ़िल्मों में नहीं आना चाहती थीं बल्कि पत्रकार बनना चाहती थीं और अमरीका में उन्होंने पत्रकारिता का कोर्स भी किया.मीरा इसके अलावा मॉडलिंग भी करती थीं और उनका एक विज्ञापन देखकर उन्हें एक तमिल फ़िल्म करने का प्रस्ताव आया और इस तरह से उनका फ़िल्मी सिलसिला शुरू हो गया.लेकिन वो साफ़ तौर पर कहती हैं कि एक उत्तर भारतीय होने के नाते हिंदी फ़िल्में उनकी पहली पसंद हैं.वो कहती हैं, "मैंने दक्षिण भारतीय फ़िल्मों में काम करना छोड़ दिया है. क्योंकि जब मुझे हिंदी फ़िल्मों के प्रस्ताव मिल रहे हैं तो मैं वो फ़िल्में क्यों करूं जिनमें मैं कंफ़र्टेबल महसूस ना करती हूं. अब मैं सिर्फ़ बॉलीवुड में ही फ़ोकस करना चाहती हूं."'गैंग ऑफ़ घोस्ट्स' के बाद मीरा, विक्रम भट्ट की एक फ़िल्म में काम कर रही हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
सलमान ख़ान ने 'बिग बॉस-7' के बाद संकेत दिए थे कि अब वो शो की मेज़बानी नहीं करेंगे.हालांकि सलमान ने हाल ही में कहा था कि उनके बाद कोई इस शो को होस्ट करने के लिए उपयुक्त है तो वो हैं शाहरुख़ ख़ान.वैसे बिग बॉस में इस दफ़ा प्रतियोगियों के तौर पर पूनम पांडेय, आलोक नाथ, कॉमेडियन भारती और सुनील ग्रोवर के नाम की चर्चा भी चल रही है.18 जुलाई को प्रियंका चोपड़ा का जन्मदिन है. उन्होंने एक अख़बार को दिए इंटरव्यू में भविष्य की योजनाओं और शादी पर विस्तार से बात की.प्रियंका ने कहा, "मुझे शोर-शराबा पसंद नहीं है. चुपचाप से और चुनिंदा मेहमानों को बुलाकर शादी कर लूंगी."प्रियंका फ़िलहाल ज़ोया अख़्तर की फ़िल्म 'दिल धड़कने दो' की शूटिंग तुर्की में कर रही हैं. उनका जन्मदिन मनाने उनके भाई भी तुर्की पहुंच गए हैं.इंटरनेट पर सेक्स से जुड़े सामान बेचने वाली एक वेबसाइट और अभिनेत्री सनी लियोनी आमने-सामने हैं.इस वेबसाइट पर ऑनलाइन सेक्स टॉयज़ और महिलाओं के अंत:वस्त्र बेचे जाते हैं और इस पर सनी लियोनी के वीडियो और तस्वीरें भी हैं.सनी लियोनी ने इस वेबसाइट की जानकारी होने से इनकार किया है और कहा है कि उन्होंने कभी भी अपनी तस्वीरें इसके साथ साझा नहीं कीं.जबकि इस वेबसाइट का कहना है कि सनी ने उनके साथ बाक़ायदा करार किया और शायद अपनी छवि बिगड़ने के डर से वो इस बात से इनकार कर रही हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ख़ुद शाहरुख़ ख़ान जैसे बड़े सितारे कथित तौर पर ये कबूल भी कर चुके हैं कि उन्हें ऐसा करने से कोई परहेज़ नहीं है. लेकिन अभिनेता जॉन अब्राहम को पैसों की ख़ातिर शादियों में नाचना ज़रा भी गवारा नहीं.मुंबई में स्कूली शिक्षा को बढ़ावा देने संबंधी एक कार्यक्रम में हिस्सा लेने पहुंचे जॉन ने कहा, "मुझे इतना पैसा नहीं चाहिए. शादियों में नाचना मुझे ज़रा भी पसंद नहीं है. इसके बजाए में ऐसे कार्यक्रम में आकर बच्चों के साथ वक़्त बिताना ज़्यादा पसंद करता हूं." जॉन ने ये भी कहा उनके जैसे मिडिल क्लास से आए लोग समाज के लिए कुछ करने में ज़्यादा विश्वास रखते हैं, ना कि महंगी शादियों का हिस्सा बनने में जहां लोग फ़िज़ूलखर्ची करते हैं.जॉन के मुताबिक़ भारत में लोग फ़िल्मी सितारों और क्रिकेटरों को काफ़ी पसंद करते हैं इसलिए दोनों को ही सामाजिक कार्यों में बढ़ चढ़कर हिस्सा लेना चाहिए. बकौल जॉन, "मॉडल बनने से ज़्यादा ज़रूरी है रोल मॉडल बनना."जॉन अब्राहम ने कहा कि अच्छी शिक्षा के लिए अच्छी आधारभूत सुविधाएं बहुत ज़रूरी हैं. उनके मुताबिक़ शिक्षकों को अच्छी तनख्वाह मिलनी भी ज़रूरी है तभी तो वो छोटी जगहों या गांवों में जाकर बच्चों को शिक्षित कर पाएंगे.जॉन ने कहा कि पढ़े लिखे युवाओं को चाहिए कि वो राजनीति में आएं और अशिक्षित राजनेताओं को हटाएं ताकि देश के विकास हो सके.
__________________________
दरअसल कुछ दिनों पहले ही आमिर और राजकुमार हीरानी ने अपनी बहुप्रतीक्षित फ़िल्म 'पीके' की रिलीज़ जून से आगे करके क्रिसमस पर करने का ऐलान किया और इसी बात से अनुराग ख़फ़ा हैं.(क्यों नहीं होगी 'पीके' जून में रिलीज़ ?)अनुराग, रणबीर कपूर और अनुष्का शर्मा को लेकर बनाई जा रही अपनी फ़िल्म 'बॉम्बे वैलवेट' को क्रिसमस पर रिलीज़ करना चाहते हैं और इसी वजह से उनको धक्का लगा कि 'पीके' भी दिसंबर में ही रिलीज़ होगी.अनुराग ने कहा, "बस एक फ़ोन कॉल की ज़रूरत थी. मुझे तक़लीफ़ हुई क्योंकि राजकुमार मेरा दोस्त है. उसने मुझे बताया नहीं कि उनका ऐसा कोई प्लान है. फ़िलहाल मैं अपनी फ़िल्म पर फ़ोकस कर रहा हूं."(आमिर का जवाब)अनुराग ने माना कि एक ही दिन अगर दो बड़ी फ़िल्में रिलीज़ होती हैं तो दोनों का नुकसान होगा.नाना पाटेकर और नसीरूद्दीन शाह को बेहतरीन कलाकार माना जाता है लेकिन पर्दे पर दोनों की अदाकारी के जलवे एक साथ बहुत कम देखने को मिले हैं.दोनों ने बेहद चुनिंदा फ़िल्मों में ही साथ काम किया है और उनमें भी इन दोनों कलाकारों के आमने-सामने के दृश्य बहुत कम हैं.

(नहीं देखता अपनी फ़िल्में: नाना पाटेकर)अब नाना और नसीर के प्रशंसकों की ये हसरत पूरी होगी अनीस बज़्मी की आने वाली फ़िल्म 'वेलकम बैक' में जिसमें काम करने के लिए नसीरुद्दीन शाह ने हरी झंडी दे दी है.'वेलकम बैक', साल 2007 में आई फ़िल्म 'वेलकम' का सीक्वल है. इसमें भी नाना पाटेकर और अनिल कपूर की अहम भूमिका होगी और इसमें नसीरुद्दीन शाह वो भूमिका निभाएंगे जो 'वेलकम' में फ़िरोज़ ख़ान ने निभाई थी.(नसीर को फ़र्ज़ी लगी 'भाग मिल्खा भाग')फ़िल्म में अक्षय कुमार की जगह मुख्य भूमिका जॉन अब्राहम निभाएंगे.'क़्वीन' में अपने अभिनय के लिए तारीफ़ बटोरने वाली कंगना रानाउत के लिए अच्छी ख़बर ये है कि उन्हें सुजॉय घोष की अगली फ़िल्म में मुख्य रोल के लिए चुन लिया गया है.ये भूमिका पहले विद्या बालन निभाने वाली थीं लेकिन उनके इनकार के बाद अब ये रोल कंगना की झोली में आ गया. इस फ़िल्म का नाम है 'दुर्गा रानी सिंह'.इसके अलावा कंगना जल्द ही एक और फ़िल्म में दिखेंगी जिसका नाम है 'रिवॉल्वर रानी'.सात मार्च को रिलीज़ हुई कंगना रानाउत की फ़िल्म 'क़्वीन' को दर्शकों और समीक्षकों दोनों ने ही सराहा. ख़ास बात ये है कि 'क़्वीन' ने उसी दिन रिलीज़ हुई माधुरी दीक्षित और जूही चावला जैसे बड़े सितारों की फ़िल्म 'गुलाब गैंग' से कहीं ज़्यादा कारोबार किया.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
जहाँ इस साल इस मूक फ़िल्म का जलवा है वहीं भारत में बनी मूक फ़िल्म 'पुष्पक' भी इस साल रिलीज़ के 25 साल पूरे कर रही है.1987 में आई फ़िल्म पुष्पक में कमल हासन ने काम किया था और इस फ़िल्म को सिंगितम श्रीनिवासा राव ने निर्देशित किया था.फ़िल्म पुष्पक में भले ही डायलॉग ना रहे हों लेकिन फ़िल्म की शुरुआत में दिए जाने वाले टाइटल को भाषा के हिसाब से बदलकर कुल छह भाषाओं में रिलीज़ किया गया.आपको ये जानकर हैरानी होगी कि श्रीनिवासा राव को ऐसी फ़िल्म बनाने का विचार नहाते वक्त आया था. फ़िल्म के 25 साल पूरे होने के अवसर पर निर्देशक श्रीनिवासा राव ने इस फ़िल्म से जुडे अनुभव बीबीसी से बांटे. ऐसे समय में जब फ़िल्मों में गानों और संवाद का बोलबाला था तो इस तरह की मूक फ़िल्म के बारे में सोचना एकदम अलग सोच थी. और इस सोच को 1987 में राष्ट्रीय फ़िल्म पुरस्कारों में संपूर्ण मनोरंजक फ़िल्म का पुरस्कार भी मिला.भले ही फ़िल्म पुष्पक संवादरहित थी लेकिन इस फ़िल्म में स्थिति के हिसाब से बैकग्राउंड साउंड का इस्तेमाल बड़ी ही खूबी से किया गया और फ़िल्म का स्क्रीनप्ले ही इस फ़िल्म की सबसे बड़ी विशेषता थी.निर्देशक सिंगितम श्रीनिवासन राव कहते हैं, " फ़िल्म में मैंने किरदारों को दूर ही रखा था ताकि लोगों को आपस में बात करने की ज़रूरत ही ना पड़े"चूंकि ये फ़िल्म कई भाषाओं में रिलीज़ होनी थी इसलिए इस फ़िल्म में एक ऐसे अभिनेता की ज़रूरत थी जो सभी दर्शकों का ध्यान खींच सके. लेकिन इस फ़िल्म में कमल हासन को लेने के पीछे यही इकलौती वजह नहीं थी.निर्देशक श्रीनिवासा और कमल कई और फ़िल्मों में भी साथ काम कर चुके थे और उनकी आपस में ख़ूब जमती थी.श्रीनावासा राव कहते हैं, " कमल हासन बहुत ही क्रिएटिव हैं लेकिन वो कभी भी मेरे आइडियाज़ में दखलअंदाज़ी नहीं करते थे."खास बात ये है कि इस फ़िल्म में पहली बार कमल हासन को बिना मूंछों के पेश किया गया था.इस फ़िल्म की यादें अब भी लोगों के ज़ेहन में ताज़ा हैं, ना सिर्फ प्रयोगात्मक फ़िल्म के लिए बल्कि इस फ़िल्म में दिए गए संदेश की वजह से भी कि कैसे ज़िंदगी में शार्टकट से कमाए गए पैसे से आप खुशी नहीं हासिल कर सकते.25 साल बाद ये फ़िल्म और ज़्यादा सार्थक हो जाती है जब देश में घोटालों की ख़बरें हो और लोग भ्रष्टाचार के ख़िलाफ़ आंदोलन कर रहे हों.
__________________________
हालांकि इस मौके पर खुद शर्लिन नहीं नज़र आईं. मीडिया के हर सवाल का जवाब देते नज़र आए फ़िल्म के निर्देशक रूपेश पॉल और निर्माता सोहन रॉय.इस मौके पर रूपेश और सोहन ये कहने से भी नहीं चूके कि कैसे उनकी फ़िल्म को अंतर्राष्ट्रीय फ़िल्म बाज़ार में कृष 3 और चेन्नई एक्सप्रेस से बेहतर दामों में खरीदा गया है.रूपेश कहते हैं, ''यूके, जापान, थाईलैंड, ताइवान, इंडोनेशिया, फिजी, आस्ट्रेलिया, न्यूज़ीलैंड और जर्मनी जैसे देशों में कामसूत्र को कृष 3 और चेन्नई एक्सप्रेस की तुलना में 70 से 80 प्रतिशत अधिक दाम में ख़रीदा गया है.''रूपेश की ही बात को आगे बढ़ाते हुए निर्माता सोहन राय ने कहा, ''सिंगापुर जैसे एक छोटे से देश में अमूमन एक भारतीय फ़िल्म को 40 हज़ार सिंगापुर डॉलर में खरीदा जाता है. कामसूत्र 3 डी को सिंगापुर में 75 हज़ार सिंगापुर डॉलर में खरीदा गया.''अब अगर फ़िल्म को हर ओर से इतनी वाहवाही मिल रही है तो फ़िल्म में कोई न कोई बात तो होगी ही. तो क्या ख़ास है कामसूत्र 3 डी में? इस सवाल का जवाब देते हुए रूपेश कहते हैं, ''जिस तरह से हमने फ़िल्म की कहानी कही है वो ख़ास है. फ़िल्म में जिस तरह के ऐक्शन सीन है वो भी ख़ास हैं.''फ़िल्म में ऐक्शन सीन तो हैं ही साथ ही शर्लिन चोपड़ा के कई अंतरंग दृश्य भी हैं और इस वजह से रूपेश थोड़ा घबराए हुए भी हैं.वो कहते हैं, ''मुझे भारतीय सेंसर बोर्ड का डर है. बोर्ड को कला की समझ नहीं है. मेरी फ़िल्म को विदेश में हाथों-हाथ लिया गया है ये तो अच्छी बात है लेकिन मैं चाहता हूं कि मेरी फ़िल्म को मेरे देशवासी भी देखें.''अपनी बात को पूरा करते हुए रूपेश कहते हैं, ''अगर इटली में किसी दर्शक को मेरी फ़िल्म पसंद आती है और वो मेरी तारीफ भी करता है तो उसका क्या फ़ायदा, वो तो अपनी ही भाषा में मेरी तारीफ़ करेगा जो मेरी समझ भी नहीं आएगी. मैं चाहता हूं कि भारत में लोग ये फ़िल्म देखें और इसकी तारीफ करें.''मीडिया से बात करते हुए रूपेश ने ये भी बताया कि फ़िल्म के लिए उनकी पहली पसंद शर्लिन चोपड़ा कभी भी नहीं थी.वो कहते हैं, ''मैं चाहता था कि करीना कपूर ये फ़िल्म करें, उन्हें फ़िल्म की कहानी भी पसंद आई थी लेकिन फ़िल्म के शीर्षक से उन्हें समस्या थी.इतना ही नहीं मैं चाहता था कि फ़िल्म के गाने गुलज़ार साहब लिखें लेकिन उन्हें भी फ़िल्म के शीर्षक से ही ऐतराज़ था.''(बीबीसी हिन्दी के

 एंड्रॉएड ऐप के लिए यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
'दिल्ली 6', 'भाग मिल्खा भाग', 'रांझणा' और 'मौसम' जैसी फ़िल्मों में सीधी-सादी घरेलू लड़की का किरदार निभा चुकी सोनम कपूर ने लगता है अपनी पुरानी इमेज से बाहर आने का फ़ैसला कर लिया है.(सोनम ने बचाया जैकलीन को)इसलिए अपनी आने वाली फ़िल्म 'बेवक़ूफ़ियां' में वो बेहद बोल्ड अवतार में नज़र आएंगी. यशराज बैनर की इस फ़िल्म में सोनम कपूर बिकीनी में भी दिखेंगी और फ़िल्म के हीरो आयुष्मान खुराना के साथ उनके कुछ बेहद अंतरंग दृश्य भी होने की चर्चा है.फ़िल्म की निर्देशक नुपूर अस्थाना हैं और इसमें ऋषि कपूर सोनम के पिता के रोल में हैं.'बेवक़ूफ़ियां', 14 मार्च को रिलीज़ होगी.मुंबई में अपनी फ़िल्म 'गुलाब गैंग' को प्रमोट करने माधुरी एक एफ़एम स्टेशन पहुंची. यहां मीडिया को भी आमंत्रित किया गया था और माधुरी के आने का समय दोपहर साढ़े तीन बजे बताया गया.लेकिन माधुरी नियत समय से पूरे ढाई घंटे लेट शाम छह बजे पहुंची. तब तक पत्रकारों के सब्र का बांध टूट चुका था और वो माधुरी से बिना सवाल किए जा चुके थे.कुछ दिनों पहले अभिनेत्री सुष्मिता सेन को भी अपने लेट आने की क़ीमत इसी तरह से चुकानी पड़ी जब मीडिया ने उनके इवेंट का बहिष्कार कर दिया था.हालांकि साल 2013 दीपिका पादुकोण के लिए बेहद ख़ास रहा और उनकी चार फ़िल्में सुपरहिट रहीं. लेकिन दीपिका की एक तमन्ना अब तक पूरी नहीं हो पाई और वो है सलमान ख़ान के साथ फ़िल्म करना.दीपिका ने कई बार कहा कि वो सलमान के साथ काम करने को बेताब हैं. ये मौक़ा एक बार फिर उनके हाथ आते-आते रह गया.सूरज बड़जात्या की फ़िल्म 'बड़े भैया' में सलमान के साथ दीपिका को लिए जाने की चर्चा थी.लेकिन ऐन वक़्त में सूरज को लगा कि इस रोल के लिए थोड़ी सी भारतीय छवि वाली लड़की चाहिए और ये रोल दीपिका की झोली से सोनम कपूर के हाथ आ गया.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हाल ही में इस फिल्म का संगीत मुंबई में रिलीज़ किया गया. इस मौके पर यहां शाहरुख़ खान भी मौजूद थे.शाहरुख़ इस बात से तो खुश थे ही कि इस फिल्म से उनकी दोस्त फरहा खान बॉलीवुड में एक अभिनेत्री के रूप में कदम रख रही हैं, बल्कि उन्हें इस बात की भी ख़ुशी थी कि आखिरकार संजय लीला भंसाली ने 'शीरीन फरहाद' जैसी एक हल्की-फुल्की और खुशनुमा फिल्म बनाई है.अपनी ख़ुशी शब्दों में ज़ाहिर करते हुए शाहरुख़ खान बोले, ''मैं संजय को मुबारकबाद देना चाहूंगा कि वो एक ऐसी फिल्म के निर्माता हैं जो एक 'हैप्पी कॉमेडी' है.''अपनी बात को पूरा करते हुए शाहरुख़ ने कहा, ''मैंने संजय से कितनी बार कहा कि कोई हल्की फिल्म बनाओ तो उन्होंने 'ब्लैक' बना डाली. हो सकता है कि संजय के लिए हल्के का मतलब 'ब्लैक' जैसी संवेदनशील फिल्म हो.'''शीरीन फरहाद की तो निकल पड़ी' के बारे में बात करते हुए शाहरुख़ खान कहते हैं, ''मैं उम्मीद करता हूँ कि इस फिल्म में पारसीपन का ज़बरदस्त तड़का होगा.''शाहरुख़ खान और फरहा खान अच्छे दोस्त हैं और दोनों ने कई फिल्मों में साथ काम भी किया है. तो जब दोस्ती इतनी पुरानी हो तो ऐसा कैसे हो सकता है कि शाहरुख़ फरहा के बारे में कुछ न कहें.तो शाहरुख़ कहते हैं, ''सच कहूं तो फरहा हिंदी सिनेमा के इतिहास के सबसे प्रतिभाशाली निर्देशकों में से एक हैं. ऐसा देखा गया है कि जब भी किसी निर्देशक ने अभिनय की ओर कदम रखा है तो उनकी फिल्म हमेशा ही सफल रही है. मैं फरहा के लिए भी यही चाहता हूं.''फिल्म में फरहा खान के साथ मुख्य भूमिका में हैं बोमन ईरानी. यूं तो बोमन ने कई फिल्मों में काम किया है लेकिन देखा जाए तो बतौर मुख्य अभिनेता ये उनकी पहली फिल्म है.बोमन के बारे में शाहरुख़ खान कहते हैं, ''बोमन आज के समय के बेहतरीन कलाकारों में से एक हैं. उनसे कई चीज़ें सीखी जा सकती हैं.''मज़ाकिया अंदाज़ में शाहरुख़ कुछ ये भी कह गए, ''बड़े पर्दे पर बतौर हीरो बोमन के आने से मेरे लिए तो अब कॉम्पिटिशन और भी बढ़ गया है.'''शीरीन फरहाद की तो निकल पड़ी' इसी साल 24 अगस्त को रिलीज़ हो रही है.
__________________________
सोशल नेटवर्किंग वेबसाइट ट्विटर पर प्रधानमंत्री मनमोहन सिंह ने लिखा, “मैं राजेश खन्ना के शोकाकुल परिवार के सदस्यजनों और अनगिनत प्रशंसकों के प्रति संवेदनाएं व्यक्त करता हूं.”अभिनेता अनुपम खेर ने ट्विटर पर लिखा, “राजेश खन्ना ने हमें प्रेम करना सिखाया. उन्होंने ही हमें इस अभिव्यक्ति से रूबरू कराया, जिससे हम खुश रहना सीखे.”फिल्म निर्देशक करन जौहर ने लिखा, “वो जादू, वो तौर-तरीके.. भारतीय सिनेमा पर राजेश खन्ना की छाप बरकरार है...हमेशा रहेगी.”वहीं निर्देशक महेश भट्ट ने लिखा, “जब हम अपने किसी करीबी को खो देते हैं, हमारे भीतर का कुछ मर जाता है. हमारी पीढ़ी राजेश खन्ना से प्यार करती है. इस सितारे के साथ हम सबके भीतर के कुछ अंशों की मौत हुई है.”ट्विटर पर ही शबाना आजमी ने लिखा, “उनके जैसा सुपरस्टार कोई और नहीं है. मैने उनके साथ दस फिल्में की है. अप्सरा अवार्ड समारोह में उनसे भेंट हुई. उनके मुस्कराहट की चमक तब भी पहले जैसी थी.” अभिनेता शाहरुख खान ने लिखा, “मैं और मेरी मां एक के बाद एक खन्ना साहब की फिल्में देखते थे. जब भी जिंदगी कठिन लगती थी आप हमें महसूस कराते थे कि प्यार कैसे चीजों को बदलने की ताकत रखती है.”कुछ अन्य सितारे मनोज कुमार, रजा मुराद और राकेश रोशन ने बीबीसी से बात करके अपनी भावनाएं कुछ यूं ज़ाहिर कीं.मनोज कुमार ने कहा, "मैं अब भी ये बात मानने को तैयार नहीं हूं. बड़ी पीड़ा हो रही है ये बात जानकर. आखिरी दिनों में उन्हें बड़ी पीड़ा हुई. राजेश खन्ना की लोकप्रियता का आलम तो पूछिए ही मत. उनसे पहले भी देव आनंद, दिलीप कुमार और अशोक कुमार जैसे बड़े सितारे थे. लेकिन उनके जैसी लोकप्रियता शायद ही किसी को मिली हो."रजा मुराद ने कहा, "दिल को इतना धक्का पहुंचा कि बता नहीं सकता. फिल्म नमक हराम में मैंने उनके साथ काम किया था. उसमें उन्होंने मेरे लिए गाना गाया था, "मैं शायर बदनाम." मैं कहूंगा कि मेरा प्यारा वो बदनाम शायर हमें छोड़कर चला गया."राकेश रौशन ने कहा, "भारतीय फिल्मों के वो पहले सुपरस्टार थे. सुपरस्टार शब्द उन्होंने ही गढ़ा. क्या बच्चे, क्या जवान, क्या बूढ़ा. सभी के बीच में उनका इतना क्रेज था कि बता नहीं सकता."
__________________________
(कैसी है 'डी-डे')उन्हें कोर्ट में अपनी प्रॉपर्टी कुर्क होने से बचाने के लिए बहुत ही कम समय में 15 करोड़ रुपए जमा कराने हैं.सभरवाल (रवि किशन) एक बैंक का मालिक है, जिसके लिए मम्मी जी के पति बावेजा (योगेंद्र टिक्कू) काम करते हैं.सभरवाल लोगों को बहुत ज़्यादा ब्याज का लालच देकर उनके पैसे अपने बैंक में जमा कर लेता है. सिगनेटरी के तौर पर बावेजा के साइन होते हैं इसलिए सभरवाल लोगों का सारा पैसा हड़पकर सारा दोष बावेजा पर डाल देता है.बावेजा को धोखाधड़ी के आरोप में गिरफ़्तार कर लिया जाता है और उनकी इस सदमे से मौत हो जाती है.सायरा (विदुशी मेहरा) सभरवाल की उस बैंक में जूनियर होती हैं और उन्हें भी इस धोखाधड़ी के आरोप में हिरासत में ले लिया जाता है.अब उसकी रिहाई तभी संभव है जब मम्मी जी 15 करोड़ रुपए बैंक में जमा कर देंगी.मम्मी जी, उनका बेटा सुखी (तुषार कपूर), सायरा का पति मिंटू 

(विनय पाठक) और सुखी का दोस्त बल्लू (रणवीर शौरी) पैसा इकट्ठा करने की हर मुमकिन कोशिश करते हैं.क्या उन्हें इस प्रयास में कामयाबी मिल पाती है ? क्या वो सभरवाल से लोगों को पैसा दिलाने में कामयाब हो पाते हैं, क्या सभरवाल को उसके किए का फल मिलता है? क्या सायरा और बावेजा को बेदाग करार दिया जाएगा? यही फिल्म की कहानी है.ज़फ़र ए ख़ान की कहानी में बिलकुल भी मौलिकता नहीं है. फिल्म का स्क्रीनप्ले भी बेहद साधारण है और उसमें ना तो कॉमेडी है ना ही कोई थ्रिल है.फिल्म की गति भी धीमी है. ईमानदारी से कहा जाए तो स्क्रीनप्ले टेलीविज़न सीरियल की तरह लिखा गया है.लोगों को एहसास ही नहीं होता कि वे फिल्म देख रहे हैं.डॉली अहलूवालिया का रोल बहुत दमदार नहीं है. उन्होंने ठीक-ठाक अभिनय ही किया है लेकिन हाँ, फ़िल्म के आख़िरी हिस्से में वह प्रभावित करती हैं.तुषार कपूर ने अच्छा अभिनय किया है. विनय पाठक जैसे कलाकार का फ़िल्म में इस्तेमाल बिलकुल ठीक तरीके से नहीं किया गया है.रणवीर शौरी फिल्म में ठीक रहे हैं लेकिन उनका रोल भी दमदार नहीं है.सुशांत ए शाह का निर्देशन ठीक है लेकिन कहानी कहने का ढंग दर्शकों को फिल्म से जोड़ नहीं पाता.फिल्म का संगीत भी साधारण है.कुल मिलाकर 'बजाते रहो' में मनोरंजन का पुट बिलकुल नहीं है. कॉमेडी थ्रिलर जॉनर किस्म की इस फिल्म में ना तो कॉमेडी है ना ही थ्रिल.बॉक्स ऑफिस पर इस फिल्म के चलने के चांस बहुत कम हैं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
ग्रैमी अवॉर्ड जीत चुकीं 25-वर्षीय लेडी गागा गुरुवार देर रात भारत पहुंची. अपनी चार दिन की यात्रा के दौरान वो 30 अक्तूबर को भारत की पहली फ़ॉर्मूला वन रेस के बाद होने वाली पार्टी में गाएंगी.शुक्रवार को भारत में अपने पहले पत्रकार सम्मेलन की शुरुआत 'नमस्ते' से करने वाली लेडी गागा से भारतीय आध्यात्मिक गुरु ओशो के बारे में पूछे जाने पर उन्होंने बताया कि वो ओशो की किताबें पढ़ती हैं. उन्होंने कहा, "मैं ओशो की किताबें इसलिए पढ़ती हूं क्योंकि उन्होंने जिन बातों के बारे में लिखा है, मैं उन्हें पसंद करती हूं. साथ ही मैं ख़ुद को एक तरह से भारतीय हिप्पी मानती हूं." 2008 में आई अपनी पहली एलबम 'द फ़ेम' से शोहरत पाने वाली लेडी गागा का कहना था कि भारत में कार्यक्रम करने का मौका मिलने पर वो ख़ुद को भाग्यशाली समझती हैं.उनका कहना था, "मैंने कभी सोचा भी नहीं था कि मुझे भारत आकर पर्फ़ोम करने का मौका मिलेगा और मैं अपने भारतीय फ़ैन्स से मिल पाऊंगी. मैं सबका धन्यवाद करना चाहती हूं."उन्होंने ये भी कहा कि वो भविष्य में भी भारत आना चाहेंगी.लेडी गागा जितना अपने संगीत के लिए मशहूर हैं, उतनी ही पहचान उनकी अजीबोग़रीब पोशाकों के लिए भी है.कच्चे गोश्त से बनी पोशाक, ऊंचे हील और अनोखे डिज़ाइन के जूते, रंगे हुए बाल, तरह-तरह के हेयरस्टाईल- ये सब लेडी गागा की पहचान के साथ जुड़े हैं. वो अक्सर अपने पहनावे से लोगों को चौंका देती हैं.लेकिन भारत में अपने पहले शो के लिए वो क्या पहनेंगी, इस बात को वो फ़िलहाल राज़ ही रखना चाहती हैं. हां, उन्होंने ये ज़रूर बताया कि उनकी पोशाक में उनकी कल्पना के साथ ही भारतीय छाप भी होगी.साथ ही इस शो के लिए एक ख़ास स्टेज बनाया गया है. लेडी गागा ने कहा, "मैंने इस शो के लिए एक ख़ास तरह स्टेज बनवाया है जो इससे पहले दुनिया में कहीं और नहीं बनवाया गया. जहां तक संगीत की बात है, मैंने जो भारतीय डिस्क जॉकीज़, डीजेज़ के साथ काम किया है, वो भी शो का हिस्सा होगा. मैंने इस शो पर बहुत मेहनत की है और मैं इसे लेकर बहुत उत्साहित हूं."लेडी गागा मानती हैं कि उनकी पेशेवर और निजी ज़िंदगी के बीच संतुलन बनाये रखने में उनके परिवार की बहुत अहम भूमिका है.उनका कहना है, "मेरा परिवार मुझे हमेशा ज़मीन से जुड़ा रखता है. मेरे माता-पिता अपने परिवारों में कॉलेज शिक्षा प्राप्त करने वाले पहले व्यक्ति थे और उन्होंने  मुझे और मेरी बहन को बढ़िया-से-बढ़िया शिक्षा उपलब्ध कराने के लिए बहुत मेहनत की है. मेरी ज़िदंगी का हर दिन इस कमरे में मौजूद बहुत से लोगों की ही तरह है. मैं सिर्फ़ कोशिश कर रही हूं कि मेरे मां-बाप मुझ पर गर्व कर सकें."अपने गानों के लिए ग्रैमी और एमटीवी सहित कई अवॉर्ड पा चुकीं लेडी गागा मानती हैं कि उनके संगीत पर संगीत के वैश्विकरण का असर नहीं पड़ा है. ऐसा इसलिए है क्योंकि वो हमेशा अपने संगीत में प्रयोग करती रहती हैं.
__________________________
चंकी पांडे अक्षय कुमार के साथ डांस क्लास में थे. उन्होंने अक्षय को डांस सिखाया. पर ख़ुद उन्हें फ़िल्मों में कोई लीड रोल नहीं मिल सका.  'बेगम जान की गालियां रोल के लिए तड़का'अक्षय कुमार की फ़िल्म फ़्लॉप नहीं होती?गर्भवती होने की एक्टिंग कर सीट लेती थीं विद्या बालनबीबीसी से बात करते हुए चंकी पांडे कहते हैं कि उन्हें इसका कोई मलाल नहीं है. उन्होंने कहा, "आज की तारीख़ में पांच साल का बच्चा मुझे आखरी पास्ता के नाम से पहचानता है, उसकी माँ मुझे मेरी पुरानी फ़िल्मों से पहचानती है. यह भगवान् का तोहफ़ा है कि मुझे दो-तीन पीढियों के लोग पहचानते हैं." अस्सी के दशक में फ़िल्मों में एंट्री के लिए संघर्ष करने वाले चंकी पांडे को निर्माता पहलाज निहलानी ने 1987 में धर्मेंद्र और शत्रुघन सिन्हा की फ़िल्म 'आग ही आग' में मौका दिया था. पहलाज निहलानी से पहली अनोखी मुलाक़ात का ज़िक्र करते हुए चंकी पांडे ने कहा कि वे एक शादी में नाड़े वाला कुर्ता पजामा पहने पंहुचे. वहां शराब पीने के बाद जब वे शौचालय गए तो उनसे पाजामे का नाड़ा नहीं खुल रहा था.निहलानी ने चंकी पांडे की मदद की. वहीं बातों बातों में ही अगली फ़िल्म में अभिनय करने का प्रस्ताव भी दिया. इस तरह उनके अभिनय की गाड़ी चल पड़ी. फ़िल्मों में हीरो के भाई और दोस्त का किरदार निभाते आए चंकी पांडे अब हास्य किरदारों में ही नज़र आते है. 'बेग़म जान' में उन्हें नकारात्मक भूमिका निभाने का मौक़ा मिला.वे इस किरदार को अपने अभिनय का पड़ाव मानते है.  राष्ट्रीय अवॉर्ड विजेता बंगाली निर्देशक श्रीजीत मुख़र्जी निर्देशित बेगम जान में चंकी पांडेय के साथ विद्या बालन हैं. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.) 
__________________________
ऑस्कर पुरस्कार का इंतज़ार फिल्म प्रशंसकों को बेसब्री से रहता है और कलाकारों के लिए भी अवार्ड जीतना बेहद सम्मान की बात होती है.पिछले 85 साल से दु

निया की बेहतरीन फिल्मों और कलाकारों को ये ऑस्कर अवार्ड दिया जा रहा है. लेकिन कौन हैं वो कलाकार जिन्होंने ऑस्कर पर अटूट छाप छोड़ी है?पढिए ऑस्कर से जुड़े कुछ रोचक तथ्यजैक निकॉल्सन - 12(आठ सर्वश्रेष्ठ अभिनेता और चार बार सहायक भूमिका के लिए)मेरिल स्ट्रीप - 17(14 सर्वश्रेष्ठ अभिनेत्री और तीन सहायक भूमिका में)कैथरीन हेपबर्न - 4सर्वश्रेष्ठ अभिनेत्री (1934, 1968, 1969, 1982)जैक निकॉल्सन - 3सर्वश्रेष्ठ अभिनेता ( 1976, 1998) और सहायक भूमिका के लिए (1984)वॉल्टर ब्रेनन - 3सर्वश्रेष्ठ सहायक भूमिका ( 1937, 1939, 1941)टाइटैनिक - 1998 में 14 नामांकनऑल अबाउट ईव - 1951 में 14 नामांकनद रिटर्न ऑफ द किंग - 2004 में 11 ऑस्करटाइटैनिक - 1998 में 11 ऑस्करबेन हर - 1960 में 11 ऑस्करक्रिसटोफर प्लमर - 82 साल, 75 दिन2012 में बिगनर्स फिल्म के लिए सर्वश्रेष्ठ सहायक भूमिकाटैटम ओ'नील - 10 साल 148 दिन1974 में पेपर मून के लिए सर्वश्रेष्ठ सहायक अभिनेत्रीमार्क बर्गर - 4साउंड इंजीनियर मार्क बर्गर चार बार बेस्ट साउंड के लिए नामांकित हुए और चारों बार उन्होंने पुरस्कार जीता(सभी आंकड़े एकेडेमी ऑफ मोशन पिक्चर्स एंड साइंस से जारी)
__________________________
आज सुबह ठीक चार बजकर तीन मिनट पर जॉन ने ट्विटर पर अपने सभी फैंस को नए साल की बधाई देते हुए लिखा 'आप सभी और आपके परिवार वालों को साल 2014 बहुत-बहुत मुबारक हो. ये साल आपके जीवन में प्यार और बहुत सारी खुशियां लाएं. लव जॉन और प्रिया अब्राहम'.अब जॉन के इस ट्वीट के बाद ये कहना आसान भी है और मुश्किल भी कि क्या जॉन अब्राहम की शादी उनकी लम्बे समय से गर्लफ्रेंड रही प्रिया रुंचल से हो गयी है?ग़ौरतलब है कि प्रिया रुंचल से पहले अभिनेता जॉन अब्राहम का अभिनेत्री बिपाशा बासु के साथ काफी लम्बा रिलेशनशिप रहा था.हिंदी सिनेमा की सबसे कामयाब फ़िल्मों में से एक 'शोले' के निर्देशक रमेश सिप्पी अपनी 1975 सुपर हिट फ़िल्म शोले के 3D रूपांतरण के रिलीज़ पर रोक लगाने के लिए गुरुवार को पहुचे सुप्रीम कोर्ट.वह अपने भतीजे शाशा सिप्पी के ख़िलाफ़ कॉपीराइट का मुक़दमा दायर कर रहे हैं.बॉम्बे हाई कोर्ट के फ़ैसले के ख़िलाफ़ जिसमे फ़िल्म 'शोले 3D' की रिलीज़ को हरी झंडी दी रमेश सिप्पी ने सुप्रीम कोर्ट का दरवाज़ा खटखटाया है.भारत के चीफ़ जस्टिस पी सदाशिवम की बेंच इस मुद्दे पर फ़ैसला लेगी.शाशा सिप्पी, जो रमेश सिप्पी के भाई विजय सिप्पी के बेटे हैं, का कहना है कि वह वर्ष 2000 में बनी 'शोले मीडिया एंड एन्टरटेनमेंट प्राइवेट लिमिटेड' का हिस्सा है और रमेश सिप्पी ने इससे पहले कभी भी 'कॉपीराइट' का मुद्दा नहीं उठाया. तब भी जब इस फ़िल्म का कमर्शियल इस्तेमाल किया जा रहा था.फ़िल्म 'वांटेड' और 'आर.… राजकुमार' के निर्देशक प्रभुदेवा जिन्होंने बॉलीवुड को एक के बाद एक हिट दी हैं, मुम्बई में हो गए हैं बेघर.उनका अपना घर चेन्नई में है और वो मुम्बई में किराए के घर में रहते हैं जिसकी मालकिन हैं ख़ूबसूरत अदाकारा श्रीदेवी.पिछले कुछ साल से वो श्रीदेवी के किराएदार थे. हाल ही में श्रीदेवी के घर में आग लगी थी जिसके कारण निर्देशक प्रभु देवा ने तुरंत वो फ्लैट खाली कर दिया और श्रीदेवी को सौंप दिया.इस नए साल में प्रभु देवा मुम्बई में अपना नया घर तलाश रहे हैं और फ़िलहाल वो चेन्नई में रह रहे हैं.बेहतरीन अदाकारी के लिए जाने जाने वाले दिवंगत अभिनेता फ़ारूक़ शेख़ की आख़िरी फ़िल्म 'क्लब 60' आज मुम्बई और दिल्ली के थिएटर में पुनः रिलीज़ होगी. शेख़ का हाल में निधन हो गया था.क्लब 60 के डायरेक्टर संजय त्रिपाठी ने बताया कि छह दिसंबर को फ़िल्म रिलीज़ हुई और 'धूम 3' की रिलीज़ से पहले तक रोज़ाना इस फ़िल्म के छह शोज होते थे.उन्होंने बताया कि फ़ारूक़ साहब की अकस्मात मृत्यु के बाद फ़िल्म के बारे में काफ़ी पूछताछ हुई तो मैंने अपने डिस्ट्रीब्यूटर से कहा कि अगर इस फ़िल्म को हम दोबारा रिलीज़ कर सकें तो बहुत अच्छा रहेगा.उन्होंने कहा, "हमें खुशी है कि PVR ने हमारी भावनाएं समझी और फ़िल्म 'क्लब 60' को आज फिर से रिलीज़ किया ताकि फ़ारूक़ साहब के चाहने वाले उनकी यह आख़िरी फ़िल्म फिर से देख सकें."(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
तो क्या दुनिया के अब तक के सबसे बड़े मैनहंट कहे जाने वाले इस अभियान पर बनी ये फिल्म ऑस्कर की और अमरिका की राजनीति का शिकार हुई है?2009 में फिल्म 'हर्टलॉकर' के लिए सर्वश्रेष्ठ निर्देशक का पुरस्कार जीत चुकी कैथरिन बिगेलो की फिल्म 'ज़ीरो डार्क थर्टी' रिलीज़ होने के साथ ही अमरीकी संसद की आंख में किरकिरी बन गई थी.इस फिल्म में दिखाए गए 

पूछताछ के दमनात्मक तरीकों को लेकर खासा विवाद रहा है. अमरीकी संसद में डेमोक्रेट और रिपब्लिकन पार्टी दोनों ने ही इन दृश्यों पर कड़ा विरोध दर्ज किया और कहा कि ये अमरीका की और एजेंसी सीआईए की गलत छवि प्रस्तुत करता है.ऑस्कर से पहले न्यू यॉर्क के फिल्म समीक्षक असीम छाबड़ा ने 'मुंबई मिरर' अख़बार के कॉलम में लिखा था "मेरी पसंदीदा फिल्म ज़ीरो डार्क थर्टी है लेकिन उसमें दिखाए यातना दृश्यों को जिस तरह आलोचनाएं झेलनी पड़ रही हैं,लगता नहीं कि उसे सर्वेश्रेष्ठ फिल्म का अवार्ड मिल पाएगा."तो क्या यही कारण रहा कि 'ज़ीरो डार्क थर्टी' सर्वश्रेष्ठ फिल्म की श्रेणी में रहते हुए भी केवल एक अवार्ड जीत पाई और कैथरिन को तो सर्वेश्रेष्ठ निर्देशक के लिए नामांकन भी नहीं मिला?'द सन' अख़बार को दिए एक साक्षात्कार में फिल्म की निर्देशक कैथरिन ने कहा था "इतिहास से मुंह मोड़ना गलत होगा. 

लादेन की तलाश में कुछ चीज़ें अफसोसजनक हुई लेकिन अगर हम यातनाओं के दृश्य नहीं दिखाते तो ये इतिहास को मिटाने जैसा होता."एक और अख़बार 'द इंडिपेंडेंट' के मुताबिक "पिछले साल दिसंबर में ज़ीरो डार्क थर्टी को न्यू यॉर्क फिल्म क्रिटिक सर्किल और नैशनल बॉर्ड ऑफ रिव्यू द्वारा सर्वेश्रेष्ठ फिल्म का दर्जा दिया गया था लेकिन ये फिल्म ऑस्कर अभियान में पीछे रह गई क्योंकि स्टूडियो सोनी पिक्चर्स को यूएस सीनेटरों ने चिट्ठी लिखकर अपनी आपत्ति दर्ज की थी."फिल्म समीक्षक नम्रता जोशी के अनुसार वैसे तो ये कहना गलत होगा कि 

ऑस्कर पुरस्कारों में खुलेआम राजनीतिक हस्तक्षेप होता है या इनमें हेरफेर होती है लेकिन ये भी किसी से छुपा नहीं है कि इन अवार्ड्स में राजनैतिक माहौल का ध्यान ज़रुर रखा जाता है.नम्रता कहती है "मनोरंजन उद्योग का राजनीति से कितना मेलजोल है ये किसी से छुपा नहीं है लेकिन जिस तरह इस बार बेस्ट फिल्म का अवार्ड व्हाइट हाउस से मिशेल ओबामा ने घोषित किया ये तो खुलेआम अपने प्रगाढ़ संबंधों को दिखाने की कोशिश लगी."जहां कैथरिन की फिल्म ज़ीरो डार्क थर्टी, लादेन की तलाश में अमरीकी एजेंसी के छल-से-या-बल-से की प्रवृत्ति को दिखाती है,वहीं सर्वेश्रेष्ठ फिल्म का पुरस्कार जीतने वाली आर्गो, 1979 के उस साहसिक कारनामे को दिखाती है जब सीआईए ने अपनी सूझबूझ से ईरान में अमरीकी बंधकों को बाहर निकाला था.अब ऐसे में अवार्ड किसे मिलना चाहिए था,ये निर्भर करता है कि अवार्ड कहां हो रहे हैं?
__________________________
हाल ही में अभिषेक बच्चन की पत्नी ऐश्वर्या राय बच्चन की फ़िल्म ‘गुज़ारिश’ रिलीज़ हुई है जिसमें उनके हीरो ऋतिक रोशन हैं. फ़िल्म में इन दोंनो की जोड़ी के काफ़ी चर्चे हो रहे हैं. इससे पहले भी फ़िल्म ‘जोधा-अकबर’ और ‘धूम-2’ में भी इनकी जोड़ी लोकप्रिय हुई थी.बीबीसीके साथ एक ख़ास बात-चीत में जब अभिषेक से ऋतिक- ऐश्वर्या की जोड़ी या ऑन-स्क्रीन कैमिस्ट्री के बारे में पूछा गया, तो उन्होंने कहा, “मैं जोड़ी या कैमिस्ट्री की बातों में यक़ीन नहीं करता. मैं मानता हूं कि बतौर ऐक्टर आपका काम है अपना किरदार अच्छी तरह से निभाना. इसलिए मैं इन बातों पर ज़्यादा ध्यान नहीं देता कि इसकी जोड़ी अच्छी है या उसकी जोड़ी अच्छी है. आखिर तो आपको अपना काम अच्छी तरह से करना होता है.”जे पी दत्ता की फ़िल्म ‘रिफ़्यूजी’ से बॉलीवुड में कदम रखने वाले अभिषेक बच्चन की  शुरुआत में काफ़ी फ़िल्में फ़्लॉप रहीं. इसके बावजूद उन्हें मणि रत्नम, करण जौहर, आदित्य चोपड़ा और रामगोपाल वर्मा जैसे बड़े-बड़े निर्माता-निर्देशकों ने अपनी फ़िल्मों में लिया.अभिषेक कहते हैं कि वो भी इसकी वजह नहीं जानते. वो कहते हैं, “मैं सच में इसका जवाब नहीं जानता. ये आप उन फ़िल्ममेकर्स से ही पूछें. मैं तो बस ख़ुश हूं कि वो मुझे अपनी फ़िल्म में लेते हैं. शायद उन्हें लगा हो कि मैं उस रोल के लिए ठीक हूं और उसे अच्छी तरह से कर पाऊंगा.”अभिषेक बच्चन की आखिरी फ़िल्म मणि रत्नम द्वारा निर्देशित 'रावण' थी जो बॉक्स ऑफ़िस पर कुछ ख़ास नहीं कर पाई. फ़िल्मों के फ़्लॉप होने के बारे में अभिषेक का कहना है, “अगर कोई फ़िल्म फ़्लॉप हो जाती है तो उसे स्वीकार कर आगे बढ़ने के अलावा आप और कुछ और नहीं कर सकते. मुझे अपनी किसी भी फ़िल्म को करने का पछतावा नहीं है, चाहे वो चली हो या नहीं क्योंकि आप हर फ़िल्म से कुछ-न-कुछ सीखते हैं.”बीबीसी के ही साथ एक इंटरव्यू में अभिषेक बच्चन के पिता और हिंदी फ़िल्मों के सबसे लोकप्रिय अभिनेताओं में से एक अमिताभ बच्चन ने कहा था कि उन्हें अभिषेक बच्चन के पिता के रुप में पहचाने पर गर्व महसूस होता है.अभिषेक का कहना है, "मुझसे उन्होंने कभी इस बारे में कुछ नहीं कहा. फ़िलहाल मैं बहुत ख़ुश हूं कि मैं अमिताभ बच्चन के बेटे के तौर पर पहचाना जाता हूं."ये पूछे जाने पर कि उन्हें अपने पिता अमिताभ या फिर मां जया बच्चन में से किसका काम ज़्यादा पसंद है, अभिषेक ने कहा, “मैं इस बात का फ़ैसला नहीं कर सकता, मुझे दोंनो का ही काम पसंद है. पा (अमिताभ बच्चन) एक ‘लेजेंड’ हैं और मां (जया) भारतीय सिनेमा की सबसे बेहतरीन अभिनेत्रियों में से एक हैं.”अभिषेक मानते हैं कि उनकी सबसे बड़ी क्रिटिक उनकी तेरह वर्षीय भांजी है. वो कहते हैं, “मेरी सबसे बड़ी आलोचक या समीक्षक मेरी भांजी है. वो अपने सुझाव बहुत खुलकर और बिना झिझके देती है और मैं उसके सुझावों को बहुत गंभीरता से लेता हूं. वो भी एक दर्शक है और बतौर ऐक्टर आपको सभी दर्शकों का सुझाव गंभीरता से लेना चाहिए.”अभिषेक बच्चन की अगली फ़िल्म ‘खेलें हम जी जान से’ तीन दिसम्बर को रिलीज़ हो रही है.
__________________________
जहां देखो वहीं भजन-कीर्तन या फिर जगराते आयोजित किए जाते हैं. लेकिन क्या इन कार्यक्रमों में भी वही होता है जो आजकल ज़्यादातर हो रहा है?कहने का मतलब ये है कि क्या आपको अपने यहां फ़िल्मी गानों की धुनों पर गाए जाने वाले भजन सुनाई देते हैं, जैसे कि 'चोली के पीछे क्या है' की धुन पर कोई भजन या फिर इमरान हाशमी की फिल्म 'जन्नत' के गानों की धुन पर कोई भजन.सच बताइए कि जब आप बॉलीवुड के किसी गाने की धुन पर बने किसी भजन को सुनते हैं तो आपके दिमाग में पहली छवि किस की आती है, माधुरी दीक्षित की या फिर माता की? इन गानों को गाने वालों के बारे में आप क्या सोचते हैं?अनूप जलोटा भक्ति संगीत में अपना नाम बना चुके बड़े गायकों में शुमार किए जाते हैं. बीबीसी ने उनसे भक्ति संगीत में आए इन बदलावों के बारे में पूछा.अनूप जलोटा कहते हैं, ''ऐसा है कि जिस गायक की जिनती क्षमता होगी वो उतना ही तो करेगा. उसने तो सिर्फ फ़िल्मी गाने ही सुने हैं और गाने उसे आते नहीं तो वो तो 'मंदिर के पीछे क्या है मंदिर के पीछे' ये ही गाएगा न. इनमें से ज़्यादातर लोगों ने संगीत की कोई तालीम नहीं ली होती. इनमें ऐसी काबिलियत ही नहीं है कि वो किसी अच्छे भजन को बना सकें इसलिए वो फ़िल्मी गानों का सहारा ले लेते हैं.''अनूप तो ये भी कहते हैं कि ऐसे गायकों से नाराज़ होने से बेहतर है कि आप उन पर तरस खाएं. साथ ही वो एक हिदायत भी देना चाहते हैं.अनूप कहते हैं, ''मैं तो ऐसे गायकों को यही सलाह दूंगा कि संगीत की शिक्षा ले लें ताकि खुद से कुछ अच्छा काम पर पाएं.''सिर्फ जगराते ही क्यों बाज़ार में आपको ऐसे अनगिनत रिकॉर्ड मिल जाएंगे जिनमें फ़िल्मी गानों की धुनों पर आधारित भजन होंगे.भक्ति संगीत का एक और जाना माना नाम अनुराधा पौडवाल कहती हैं कि इस चलन के भी दो पहलू हैं.वो कहती हैं, ''बड़ी कंपनी हो या फिर कोई छोटी कंपनी वो तो यही देखते हैं कि बाज़ार में क्या बिक रहा है. नया गाना बनाकर उसको प्रचलित करना इसमें बहुत पैसा लगता है और हर कोई कम से कम पैसे में काम कर लेना चाहता है.''अनुराधा कहती हैं, ''हम लोग किस्मत वाले थे कि हमें नए-नए भजन गाने को मिले. आज की तारीख में लाखों गायक हैं पर परेशानी इस बात की है कि इन लोगों को सही कम्पोज़र नहीं मिलते. तो ऐसे लोगों के पास बस एक ही तरीका बचता है कि किसी भी प्रचलित गाने की धुन पर कोई भजन लिखवा लेना और उसे गाना.''साथ ही वो ये भी कहती हैं कि फ़िल्मी गानों पर आधारित भजन गाने की वजह ये भी होती है कि ऐसे गाने पहले से ही लोगों की ज़ुबान पर होते हैं और गायक के लिए लोगों के साथ ताल-मेल बिठाना आसान हो जाता है.लेकिन क्या ऐसे गानों को सुनकर अनुराधा जी को कोई आपत्ति नहीं होती?इसके जवाब में वो कहती हैं, ''आपत्ति इस बात से होती है कि ज़्यादातर फ़िल्मी गानों का चित्रण बड़े ही अभद्र तरीके से किया जाता है. जब ऐसे गानों पर आधारित भजन हम सुनते हैं तो हमारे दिमाग में वही फ़िल्मी गाने आ जाते हैं. धुन से कोई समस्या नहीं है पर चित्रण की वजह से वो गाने अभद्र हो जाते हैं.''अनुराधा पौडवाल ये भी कहती हैं कि चाहे फ़िल्मी गाने हो या फिर भजन बने तो सात सुरों से ही हैं.बॉलीवुड गानों की धुनों पर आधारित भजन सुनने के लिए क्लिक करें:

मैया कर दो छोटा सा काम रे

जब से मैया रानी के

सुन ले माँ दिल की ज़ुबान

नहीं गुज़ारा अब तेरे बिना

तेरे चरणों का सेवक हूँ चाकरी काम है मेरा

खुल गए सारे ताले

करले तू दीदार शेरों वाली का

धूम मची है
__________________________
मुंबई में एक रियलिटी शो 'इंडियाज़ गॉट टैलेंट' के बारे में आयोजित एक प्रेस कॉन्फ़्रेंस में मलाइका ने कहा, "मैं जो गाने करती हूं उन्हें आइटम सॉन्ग क्यों कहा जाता है. उन्हें स्पेशल सॉन्ग भी तो कहा जा सकता है. एक ऐसा गाना जो फ़िल्म के प्रति लोगों की उत्सुकता बढ़ा रहा है उसे आइटम सॉन्ग कहना आपत्तिजनक और मूर्खतापूर्ण है."('आइटम सॉन्ग' के चलन पर हैरान राकेश ओमप्रकाश मेहरा)अब करीना कपूर, दीपिका पादुकोण और प्रियंका चोपड़ा जैसे मुख्य धारा की हीरोइनें भी फ़िल्मों में आइटम सॉन्ग करने लगी हैं. इससे इस विधा में महारत उनके जैसी अभिनेत्री के करियर पर क्या विपरीत प्रभाव पड़ने लगा है?इसके जवाब में मलाइका ने कहा, "मुझे नहीं लगता कि ऐसा है. बॉलीवुड में इतना काम है कि हर किसी के लिए यहां स्कोप है."तरह तरह के डांस में दक्षता रखने वाली मलाइका की तमन्ना है बेली डांसिंग सीखना. वो मानती हैं कि बॉलीवुड फ़िल्मों में इस विधा को अब तक इस्तेमाल ही नहीं किया गया है.(बॉलीवुड में 'आइटम सॉन्ग' का इतिहास)मलाइका कहती हैं, "दीपिका पादुकोण और कटरीना कैफ़ जैसी कुछ अभिनेत्रियों ने बेली डांसिंग के एक या दो स्टेप कभी कभार किए हैं लेकिन सही मायनों में अब तक हमारी फ़िल्मों में इसका इस्तेमाल ही नहीं हुआ है."मलाइका जल्द ही रिएलिटी शो इंडियाज़ गॉट टैलेंट के नए संस्करण में किरण खेर और करण जौहर के साथ जज की भूमिका में दिखेंगीं.'इंडियाज़ गॉट टैलेंट' में कई बार प्रतियोगी अपना हुनर दिखाने के लिए बेहद ख़तरनाक कामों को अंजाम देते हैं. क्या इससे टीवी पर शो देख रहे बच्चों पर बुरा प्रभाव नहीं पड़ेगा.(लोगों को चाहिए आइटम)इसके जवाब में करण जौहर ने कहा, "शो में हम बार-बार डिस्क्लेमर चलाते हैं कि इन कामों को घर पर अंजाम ना दें. हम तो शो में भी पूरी सावधानी बरतते हैं कि कोई हादसा ना होने पाए."करण ने आगे कहा कि दूसरे कई टीवी शोज़ तो दर्शकों पर ज़्यादा बुरा प्रभाव डालते हैं. उन्होंने कहा, "प्राइम टाइम पर तो कई ऐसे कार्यक्रमों का प्रसारण होता है जो लोगों के मानसिक विकास के लिए बेहद हानिकारक होते हैं और इन कार्यक्रमों में तो डिस्क्लेमर भी नहीं चलाया जाता."करण जौहर इस शो के अलावा 'कॉफ़ी विद करन' जैसे टीवी कार्यक्रमों में भी नज़र आते हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
अप्रैल के अंतिम हफ़्ते में आई टीआरपी रेटिंग्स की खींचतान में सबसे ज्यादा धक्का लगा है कपिल शर्मा और टीम को. आईए देखते हैं टेलीविज़न की दुनिया में इस हफ़्ते किसने किसको पीछे छोड़ा.सबसे पहले बात 'दिया और बाती हम' के बारे में, स्टार प्लस पर आने वाला ये धारावाहिक इस हफ़्ते टीआरपी की जंग में रहा नंबर एक की पोज़ीशन पर.ये शायद अकेला ऐसा धारावाहिक है जो अभी तक अपने मुख्य मुद्दे से हटा नहीं है और शायद यही कारण है कि इस धारावाहिक के दर्शक इससे जुड़े रहते हैं.'दीया और बाती हम' कहानी है संध्या और सूरज की जहां संध्या को आईपीएस ऑफ़िसर बनना है. संध्या ऑफ़िसर बन चुकी हैं और अब पुष्कर थाने में अपनी ड्यूटी पर भी आ चुकी हैं. कहानी की इसी निरंतरता के चलते लगातार 4 बार 'दीया और बाती हम' टीआरपी रेटिंग्स में शीर्ष पर काबिज़ रहा है.लेकिन जितना पर्दे पर ये धारावाहिक रोचक रहा है पर्दे के पीछे भी इस धारावाहिक के सेट पर कुछ रोचक घट रहा है. इस धारावाहिक की मुख्य अदाकारा दीपिका (संध्या) ने रियल लाईफ़ में इस धारावाहिक के निर्देशक रोहित से दो मई को विवाह कर लिया है. उम्मीद करते हैं कि पति-पत्नी की ये जोड़ी अब रील लाईफ़ के बाद रियल लाईफ़ में भी नंबर एक रहेगी.इस हफ्ते दूसरे स्थान पर रहा . जोधा और अकबर की कहानी में फ़िलहाल विरह देखने को मिल रहा है क्योंकि दोनों ही ग़लतफ़हमी का शिक़ार हैं.फ़िलहाल इस धारावाहिक पर संकट के बादल मंडरा रहे हैं क्योंकि धारावाहिक की मुख्य नायिका प्रसिद्धि (जोधा) और निर्देशक संतराम के बीच अनबन इतनी बढ़ चुकी है कि अब संतराम पूरे धारावाहिक का निर्देशन करेंगे लेकिन जोधा के दृश्यों को कोई और निर्देशक निर्देशित करेगा.तीसरे स्थान पर रहा स्टार प्लस पर आने वाला धारावाहिक 'साथी साथ निभाना'.धारावाहिक में कोकिला बेन की याददाश्त वापिस आने वाली है क्योंकि इसके लिए उनके बेटे अहम जी-जान दोनों लगा रहे हैं. साथ ही पुलिस ने भी इस मामले में अपनी तहकीक़ात शुरू कर दी है. बहुत जल्द ही गोपी और अहम का मिलन हो सकता है.नंबर 4 पर रहा 'ये रिश्ता क्या कहलाता है', इस धारावाहिक ने जैसे चौथे स्थान पर अपनी जड़ें जमा ली हैं.धारावाहिक में राजन शाही का परिवार पटाया घूमने गया है जहां नैतिक और अक्षरा ड्रग डीलर्स के चक्कर में फंस गए हैं. नैतिक को थाईलैंड की पुलिस ने गिरफ़्तार भी कर लिया है. अब देखना ये है कि अक्षरा कैसे नैतिक को बचा पाती है.स्वास्तिक प्रोडक्शन के बैनर तले बना धारावाहिक 'महाभारत' टीआरपी की जंग में कुछ देर से शामिल हुई लेकिन दो हफ्ते से ये शो अपना कमाल दिखा रहा है और कपिल के शो को नंबर पाँच के स्थान से हटा दिया है.कुरूक्षेत्र के लिए पांडव और कौरव दोनों पक्षों ज़ोर-शोर से तैयारी कर रहे हैं. इस शो के निर्देशन की काफ़ी तारीफ़ हो रही है.कपिल के शो की अगर बात करें तो कपिल के शो में पिछले हफ़्ते सुनील गावास्कर और वीरेन्द्र सहवाग आए थे लेकिन इन दो दिग्गजों की मौजूदगी भी दर्शकों को खींच नहीं पाई. देखते हैं अगले हफ़्ते कपिल और टीम क्या रणनीति अपनाएंगी.एक ख़ास बात जो टेलिविज़न धारावाहिकों में दिखाई दे रही है वो है लोकसभा का चुनावी रंग जो धारावाहिकों पर भी चढ़ गया है.चाहे 'बालिका वधू' हो या 'तारक़ मेहता का उल्टा चश्मा' या फिर 'दिया और बाती हम' हर धारावाहिक में आपको चुनाव का माहौल नज़र आएगा.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
इसके लॉन्च पर फिल्म के तकरीबन सभी कलाकार पहुंचे. इस भजन को प्रसून जोशी ने नए अंदाज़ में लिखा है.इसमें 'रघुपति राघव राजा राम' वाली पहली लाइन रखी गई है और इसके बाद वाला हिस्सा प्रसून ने लिखा है.पहले ख़बरें थीं कि फिल्म अन्ना हज़ारे के आंदोलन पर आधारित है लेकिन बाद में प्रकाश झा ने इस बात से इनकार कर दिया.हालांकि एक बार फिर से प्रकाश झा अपने बयान से पलटे और कहा कि फिल्म में महात्मा गांधी के स्वतंत्रता आंदोलन और अन्ना हज़ारे के आंदोलन का सार है.फिल्म में अमिताभ बच्चन, अजय देवगन, करीना कपूर, अर्जुन रामपाल और अमृता राव ने मुख्य भूमिकाएं निभाई हैं.अमिताभ बच्चन इससे पहले फिल्म 'आरक्षण' में प्रकाश झा के निर्दशन में काम कर चुके हैं.लंबे समय बाद करीना कपूर अमिताभ बच्चन के साथ स्क्रीन शेयर करती दिखेंगी.कई साल पहले उन्होंने गोविंद निहलानी की फिल्म 'देव' में अमिताभ के साथ काम किया था.उसके बाद बच्चन और कपूर परिवार के बीच कथित दूरी की ख़बरों के बाद उन्होंने कोई फिल्म साथ नहीं की.अजय देवगन 'गंगाजल', 'अपहरण' और 'राजनीति' के बाद फिर से प्रकाश झा के साथ काम कर रहे हैं.'राजनीति' के बाद दोनों के बीच झगड़े की ख़बरें थीं. लेकिन दोनों ने ही इन ख़बरों का खंडन किया.फिल्म 'सत्याग्रह' की सारी शूटिंग मध्य प्रदेश की राजधानी भोपाल में हुई. फिल्म 30 अगस्त को रिलीज़ हो रही है.फिल्म में अमिताभ बच्चन एक ऐसे इंसान का रोल कर रहे हैं, जो हर हाल में सच का सहारा लेता है.अजय देवगन एक व्यावसायी का रोल कर रहे हैं. करीना कपूर एक टीवी पत्रकार का रोल निभा रही हैं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
बारह साल की सायरा बानो की नज़र जब पहली बार दिलीप कुमार से मिली तो उसका असर सायरा जी पर कुछ ऐसा हुआ कि वो दिलीप साहब से मोहब्बत कर बैठीं. दिलीप कुमार और सायरा बानो की शादी को 57 साल हो गए हैं लेकिन आज भी सायरा जी पर दिलीप साहब का जादू बरकरार है.भारतीय सिनेमा के महान अदाकारों में से एक दिलीप कुमार आज अपना 91वां जन्मदिन मना रहे हैं. इस मौके पर उनकी बेगम सायरा बानो ने बीबीसी से साझा की अपने पुराने दिनों की यादें.दिलीप साहब से अपनी पहली मुलाक़ात को याद करते हुए सायरा जी कहती हैं, ''दुनिया जानती है कि जब मैं 12 साल की थी तब से मेरे ज़हन में दिलीप साहब बैठे हुए हैं. दिलीप साहब तो मुझे एक बच्ची की तरह देखते थे. लेकिन मेरी नज़र में तो दिलीप साहब दुनिया से निराले थे. मुझे तो लगता था कि वो मेरे राजकुमार हैं जो एक सफ़ेद घोड़े पर बैठ कर आएंगे और मुझे ले जाएंगे''अपनी पहली मुलाक़ात को बयान करते हुए सायरा जी आगे कहती हैं, ''हमारे एक पहचान वालों के यहां दिलीप साहब आए हुए थे. एक पार्टी थी. सब लोग दिलीप साहब का ऑटोग्राफ ले रहे थे. मुझमें तो इतनी हिम्मत नहीं थी कि मैं उनका ऑटोग्राफ ले लूं. इसके लिए भी मैंने अपनी एक सहेली को आगे कर दिया था. मैं उस वक्त 11 या 12 साल की रही होऊँगी. साहब लोगों से बाते करते रहे और मैं चोरी छिपे उन्हें देखती रही. फिर एक आधा बार मैं 'मुगल-ए-आज़म' की शूटिंग भी देखने गई. बस इन्हीं मुलाक़ातों में मैंने तय कर लिया था कि अगर शादी करुंगी तो साहब से ही करूँगी.'''मुगल-ए-आज़म' से जुड़ी एक और ख़ास याद है सायरा बानो की. वो कहती हैं कि छह दिनों की तैयारी कर वो बड़े चाव से 'मुगल-ए-आज़म' के प्रीमियर पर गईं.वो कहती हैं, ''मैंने ये सोच कर सारी तैयारी की थी कि प्रीमियर पर जब दिलीप साहब मुझे देखेंगे तो बस देखते ही रह जाएंगे. लेकिन दिलीप साहब फ़िल्म के प्रीमियर पर आए ही नहीं. मेरी सारी तैयारी धरी की धरी रह गई.''दिलीप कुमार और सायरा बानो की शादी साल 1966 में हुई लेकिन आज भी सायरा जी को दिलीप साहब का वो जन्मदिन याद है जो उन्होंने शादी के बाद पहली बार साथ में मनाया था.उस जन्मदिन को याद करते हुए सायरा बानो कहती हैं, ''मेरी नई-नई शादी हुई थी और दिलीप साहब एक फ़िल्म की शूटिंग के सिलसिले में कोल्हापुर में थे. दिलीप साहब का जन्मदिन मनाने के लिए पूरा यूनिट जुट गया था. खूब शोर शराबा था. दिलीप साहब ने केक भी काटा था.''अपनी बात को पूरा करते हुए सायरा बानो कहती हैं, ''मुझे आज भी याद है कि साहब ने क्या कपड़े पहने थे. उन्होंने लंबी बाज़ू की सफ़ेद कमीज़ पहनी थी. सफ़ेद ही उनकी पतलून थी. मैंने भी एक खूबसूरत सी सफ़ेद रंग की साड़ी पहनी थी. वहां हमारे साथ मुमताज़ और प्राण साहब भी थे.''दिलीप कुमार और सायरा बानो की उम्र में 22 साल का फर्क है. तो क्या कभी ये फर्क उनके रिश्ते के बीच नहीं आया. इस सवाल का जवाब में सायरा बानो कहती हैं, ''हम दोनों के बीच उम्र के इस फर्क को हमने कभी महसूस ही नहीं किया. उल्टा अब मुझे ये लगने लगा है कि वो मेरे से छोटे हैं. उम्र के इस पड़ाव पर आकर एक बीवी होने के साथ-साथ मैं उनकी एक मां की तरह भी देखभाल करने लगी हूं.''सायरा बानो ये भी मानती हैं कि ये भी अपने आप में एक तरह का रोमांस हैं. वो कहती हैं, ''हमारे बारे में अगर मैं कहूं तो मुझे लगता है कि उम्र के साथ हमारे बीच प्यार भी बढ़ता गया. हम तो आज भी एक दूसरे में कुछ न कुछ नया खोज ही लेते हैं. वैसे भी दिलीप साहब मेरे लिए तो एक कोहीनूर हीरे के बराबर हैं. हर दिन कुछ नया होता है उनमें.''(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
रिलायंस इंटरटेनमेंट, प्रकाश मेहरा प्रोडक्शंस, फ़्लाइंग टर्टल फ़िल्म्स और रैंपेज मोशन पिक्चर्स की 'ज़ंजीर' 1973 की अमिताभ बच्चन अभिनीत 'ज़ंजीर' का स्क्रीन अडैप्टेशन है.विजय खन्ना (राम चरन तेजा)एक ईमानदार और सिद्धांतवादी पुलिस अफ़सर है. लेकिन कई बार अपनी ईमानदारी की वजह से वो भ्रष्ट तंत्र में मुश्किल में पड़ जाते हैं.उनका कई बार तबादला कर दिया जाता है. और एक बार ट्रांस्फ़र करके उन्हें मुंबई भेज दिया जाता है जहां एक हत्या की तफ़्तीश में लगाया जाता है.इस हत्याकांड की चश्मदीद गवाह माला (प्रियंका चोपड़ा) हैं. उनकी आंखों के सामने एक शख़्स को ज़िंदा जला दिया जाता है.जांच के दौरान उनकी मुलाक़ात एक ग़ैर-क़ानूनी तरीक़े से काम कर रहे कार डीलर शेर ख़ान (संजय दत्त) और बिज़नेस मैन की आड़ में रह रहे अपराधी रुद्र प्रताप तेजा (प्रकाश राज) से होती है.इस बीच विजय, माला को पुलिस की मदद करने के लिए तैयार कर लेते हैं और दोनों एक दूसरे के बेहद क़रीब भी आ जाते हैं.हत्या की जांच से धीरे-धीरे विजय को पता चलता है कि जिस शख़्स की हत्या हुई वो ग़ैर-क़ानूनी तेल माफ़िया का राज़ फ़ाश करना चाहता था और इस वजह से उसकी हत्या कर दी जाती है.इस सारे कांड के पीछे है रुद्र प्रताप तेजा. विजय खन्ना के साथ भी बचपन में कुछ ऐसा ही होता है. जब वो आठ साल का होता है तब उसके मां-बाप की हत्या कर दी जाती है.विजय कई सालों बाद तक इस हत्याकांड की ख़ौफ़नाक यादों से उबर नहीं पाता.इस बीच विजय खन्ना की बहादुरी और ईमानदारी से प्रभावित होकर शेर ख़ान अपने बुरे धंधे छोड़ देता है और उनकी मदद करने का फ़ैसला करता है.क्या शेर ख़ान और विजय मिलकर रुद्र प्रताप तेजा के काले साम्राज्य का अंत कर पाते हैं. यही फ़िल्म की कहानी है.अपूर्व लाखिया और सुरेश नायर ने 1973 की 'ज़ंजीर' के स्क्रीनप्ले को नए अंदाज़ में पिरोने की कोशिश की है. लेकिन नई 'ज़ंजीर' पुरानी 'ज़ंजीर' के आस-पास भी नहीं है.कहानी में कुछ नयापन और मौलिकता है ही नहीं. जैसे-जैसे फ़िल्म की कहानी आगे बढ़ती है और जो दर्शक देखते हैं वो सैकड़ों बार पहले भी देखे जा चुके हैं.कई बातों को फ़िल्म में स्पष्ट करने की ज़हमत ही नहीं उठाई गई है. शेर ख़ान (संजय दत्त) एक क़व्वाली में विजय खन्ना (रामचरन तेजा) के लिए अपनी दोस्ती की क़समें खाता है (पुरानी ज़ंजीर के यारी है ईमान मेरा गाने से प्रभावित).लेकिन फ़िल्म में ये कहीं दिखाया नहीं गया कि भला शेर ख़ान के दिल में, विजय के प्रति दोस्ती की इतनी प्रबल भावना कैसे पैदा हो गई. इसलिए शेर ख़ान का विजय खन्ना के लिए बड़ी-बड़ी बातें करना मूर्खतापूर्ण लगता है.कई सीन और ट्विस्ट बिलकुल 70 और 80 के दशक की फ़िल्मों जैसे हैं इसलिए एकदम बासी और नीरस लगते हैं क्योंकि आप उन्हें हज़ारों दफ़ा देख चुके हैं.फ़िल्म के संवाद कुछ हद तक ठीक हैं.राम चरन तेजा ने बॉलीवुड में एक प्रभावी शुरूआत की है. उनका शारीरिक गठन अच्छा है और वो पर्दे पर एंग्री यंग मैन के रूप में जमे हैं. वो अच्छा डांस कर लेते हैं और एक्शन दृश्यों में जमे हैं.प्रियंका चोपड़ा भी अच्छी रही हैं और एक-दो कॉमिक सीन में उन्होंने बढ़िया अभिनय किया है. प्रकाश राज खलनायक के रूप में बेहतरीन लगे हैं लेकिन उन्हें ध्यान रखना होगा क्योंकि वो तेज़ी से टाइपकास्ट होने की तरफ़ क़दम बढ़ा रहे हैं.संजय दत्त के अभिनय को देखकर लगता है कि उन्हें जल्दी से जल्दी ये फ़िल्म करनी थी और इस वजह से वो बिलकुल असरदार नहीं रहे हैं.अपूर्व लाखिया के निर्देशन में कुछ भी नया नहीं है. स्क्रिप्ट में दर्शकों को लुभाने लायक़ कुछ भी नहीं है. हां, एक्शन दृश्य ज़रूर अच्छे हैं और शायद सिंगल स्क्रीन के दर्शकों को पसंद आएं.फ़िल्म का संगीत (मीत ब्रदर्स, अनजान, चितरंजन भट्ट और आनंद राज आनंद) साधारण है. पिंकी गाना लोगों को पसंद आ सकता है लेकिन ये ज़्यादा दिनों तक टिकने वाला नहीं है.चिंटू सिंह की एडीटिंग और शार्प हो सकती थी. कुल मिलाकर 'ज़ंजीर' बेहद ठंडी फ़िल्म है. एक्शन दृश्यों को छोड़कर फ़िल्म में कुछ भी नहीं है.बॉक्स ऑफ़िस पर इसके चलने की ज़्यादा संभावना नहीं है. हां फ़िल्म का तेलुगू संस्करण कुछ बेहतर कर सकता है क्योंकि रामचरन तेजा तेलुगू के बहुत बड़े स्टार हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन एक सात साल के बच्चे के वीडियो को जब इतने लोग पसंद करें तो बात ख़ास हो जाती है.मुंबई के रहने वाले गौरांश चौहान अब 11 साल के हैं और उन्होंने चार साल पहले का ये वीडियो जब फ़ेसबुक पर डाला तो लोगों ने दांतो तले उंगलियां दबा लीं.इस वीडियो में बिजली की गति से नाचते गौरांश को देखकर लोगों ने उन्हें 'जूनियर माइकल जैक्सन' कह डाला.गौरांश चार साल पहले अपना हुनर दिखाने डांस रिएलिटी शो डांस इंडिया डांस भी गए थे. वहां उनकी कला देखकर रेमो डिसूज़ा, टेरेंस और गीता कपूर जैसे जज बेहद प्रभावित हुए लेकिन उम्र कम होने की वजह से वो उन्हें शो का हिस्सा नहीं बना पाए.गौरांश ने बताया, "जब मैं तीन साल का था तो पापा घर में माइकल जैक्सन का वीडियो लेकर आए. उसी वीडियो को देखकर मैंने डांस करना सीखा. मैंने कहीं से कोई ट्रेनिंग नहीं ली."मशहूर कोरियोग्राफ़र रेमो डिसूज़ा ने भी गौरांश के डांस को देखा है. वो कहते हैं, "ये लड़का भगवान की देन है. बिना ट्रेनिंग लिए इतना ज़बरदस्त हुनर तो बस करिश्मा ही है. मैं इस बच्चे के साथ फ़िल्म एबीसीडी-2 में काम कर रहा हूं."गौरांश के पिता जसबीर सिंह ने जब उसका वीडियो माइकल जैक्सन के आधिकारिक फ़ैन पेज पर डाला तो उन्होंने सोचा भी नहीं था कि लोग इसे इतना पसंद करेंगे.गौरांश को एक बॉलीवुड फ़िल्म तो मिल ही चुकी है, साथ ही एक यूरोपियन शो भी मिला है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हद तो तब हो गई जब इस घर के अंदर अरमान और सोफ़िया का झगड़ा पुलिस स्टेशन पहुंच गया. लेकिन वहीं दूसरी तरफ़ कुशाल-गौहर के प्रेम प्रसंग और अरमान-तनिशा के क़रीबी सीन तक इस सीज़न ने अपने नाम कई नए-नए विवाद जोड़े.सातवें सीज़न में जो कंटेस्टेंट्स आए उनके नाम पहले से ही कई विवाद से जुड़े हुए थे, लेकिन शो में आने के बाद तो जैसे उन्होंने विवादों की नई इबारत ही लिख डाली.अरमान का बात-बात में ग़ुस्सा होकर चिल्लाना जहां बिग बॉस के पूर्व सीज़न की कंटेस्टेंट डॉली बिंद्रा की याद दिला रहा था, वहीं कुशाल द्वारा दीवार फांदकर घर से भाग जाना बिग बॉस के अबतक के सभी सीज़न में शायद एक अलग ही घटना थी.लेकिन अब जब बिग बॉस-7 ख़त्म हो गया है तो सबने अपने गिले शिकवे भुला कर जबर्दस्त पार्टी की जिसमें बिग बॉस-7 के सभी कंटेस्टेंट मौजूद थे सिवाए सोफ़िया हयात के.बिग बॉस के घर की विजेता गौहर ख़ान, रनर अप तनीशा मुखर्जी और तीसरे नंबर पर रहने वाले एजाज़ खान ने बिग बॉस के घर पर रहने का अनुभव साझा किया.गौहर अपने वोटरों का शुक्रिया अदा करती हुई कहती हैं, ''मेरे सभी शुभ चिन्तक, मेरा परिवार और मेरे दोस्तों का शुक्रिया जिनकी बदोलत में जीत पाई. मैं रोज़ ऊपर वाले से दुआ करती थी की मैं जीत जाऊं और में इस शो में आई ही थी जीतने के लिए लेकिन मुझे कभी नहीं लगता था कि मैं जीत जाऊंगी क्योंकी मेरा मुक़ाबला तनीशा के साथ था जो कि बहुत ही कड़ा मुक़ाबला था. जब मैंने ग्रांड फ़िनाले में तनूजा जी को देखा तो मुझे लगा कि तनीशा ही जीतेगी लेकिन जब मेरा नाम पुकारा गया तो मुझे एक झटका सा लगा.''गौहर ने आगे कहा, ''मैं कुशाल से सच में प्यार करती थी इस से पहले भी बिग बॉस के घर पर लोगों को प्यार हुआ लेकिन लगता है मीडिया से या लोगों के डर से उन्होंने बोला नहीं, लेकिन मैंने सबके सामने अपने प्यार का इज़हार किया और लोगों को मेरी यही सच्चाई पसंद आई.''जहा एक तरफ़ गौहर ने सबके सामने अपने प्यार का इज़हार किया वहीं तनीशा ने भी घर से बाहर आकर कहा कि वो और अरमान बहुत अच्छे दोस्त हैं, अरमान उन्हें हमेशा सपोर्ट करता है.तनीशा ने कहा, ''मैं उम्मीद करती हूँ कि मैंनें बहुत लोगों के दिल जीते हैं. मैंने बिग बॉस के घर पर कई दोस्त बनाए जो हमेशा मेरे दोस्त रहेंगे जैसे एंडी, इल्ली और अरमान. मेरे परिवार वाले मुझसे और अरमान से नाराज़ नहीं हैं. मेरी फ़ैमिली मेरे लिए बहुत प्रोटेक्टिव है वो नहीं चाहते थे कि उनकी बेटी किसी भी लड़ाई में शामिल हो और मेरी फ़ैमिली बहुत ख़ुश है मुझ से.''जब तनीशा से पूछा गया कि क्या उन्होंने अरमान से दोस्ती सिर्फ़ बिग बॉस के घर पर रहने के लिए ही की थी इस पर तनीशा का कहना था, ''मुझे गेम खेलना नहीं आता है.''तनीशा ने आगे कहा, ''मुझे ख़ुशी है की गौहर ख़ान जीत गईं लेकिन मुझे नहीं पता कि हम आगे कभी बात करेंगे या नहीं. मैं बस इतना ही कहूंगी कि बिग बॉस के घर पर रहने से मैंने बहुत कुछ सीखा और जिसे मैं कभी नहीं भुला सकती.''गौहर और तनीशा के बाद एजाज़ रहे दर्शको के पसंदीदा और शायद यही वजह है कि उन्हें मिला तीसरा स्थान.ऐजाज़ से जब पूछा गया कि आप हमेशा कैमरे के सामने ही क्यों रोया करते थे इस पर एजाज़ कहते हैं, ''मैं एक एक्टर हूँ और मैं एक सच्ची एक्टिंग कर रहा था. मैं दर्शकों और घर में रहने वाले सभी लोगों को इंटरटेन कर रहा था. मेरे आने से पहले बिग बॉस इतना इंटरटेनिंग नहीं था.''एजाज़ ने कहा कि बिग बॉस के घर पर उनका सबसे अच्छा दोस्त उनका कैमरा था क्योंकि वो कैमरे से बहुत प्यार करते हैं.(बीबीसी हिंदी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बीबीसी से बातचीत के दौरान अदिति राव से पूछा गया कि मर्डर की पहली हीरोइन मल्लिका शेरावत से जब उनकी तुलना की जाती है तो कैसा लगता है?जवाब में अदिति ने कहा "मेरी तुलना मल्लिका शेरावत से हो ही नहीं सकती क्योंकि भट्ट साब ने पहले से ही मेरी तुलना नूतन जी से करी है.मेरे ख़्याल से मल्लिका और मेरी तुलना किसी के ज़हन में है ही नहीं."अदिति कहती हैं, "नूतनजी से मेरी तुलना मेरे लिए बहुत बड़ी बात है क्योंकि उनका दर्जा,उनकी मासूमियत,उनका नमक,उनका अभिनय उसका कुछ भी अंश मेरे अंदर है तो ये मेरे लिए खुशी की बात है."मर्डर 3 के निर्माता महेश भट्ट के बारे में बात करते हुए अदिति ने कहा ,"भट्ट साब ने अर्थ जैसी कमाल की फिल्म बनाई.लेकिन भट्ट साब को लगता है कि अर्थ जैसी फिल्म जो रिश्तों पर आधारित थी उस वक्त के लिए सही थी,आज के टाइम के लिए मर्डर सही है.मैं उनकी बात से पूरी तरह सहमत हूं मर्डर 3 नए ज़माने की अर्थ है."अदिति के अनुसार फिल्म में अगर एक रिश्ते को दिखाना है तो वो सब कुछ करना पड़ता है जिससे वो रिश्ता समझ आ सके,उसके लिए अंतरंग सीन भी करने पड़ते हैं,उस वक्त आप गिल्ली डंडा नहीं खेल सकते. ऐसे में अगर आप दो फूलों को दिखा रहे हैं तो आप दर्शकों से झूठ बोल रहे हैं. सच का सामना कीजिए और जो है वो दिखाइए.गौरतलब है कि अदिति राव,अभिनेता आमिर खान की पत्नी किरण राव की ममेरी बहन हैं.तो क्या अदिति को अपने करियर में किरण से किसी तरह की मदद मिली है?अदिति का जवाब था, "बिल्कुल नहीं,मैंने ना ही किरण से कभी मदद मांगी है ना ही किरण ने दी है. वो जब भी मुझसे मिलती है तो एक बड़ी बहन की तरह मिलती है.हमारे बीच निजी रिश्ता है,प्रोफेशनल कुछ भी नहीं."अदिति की फिल्म मर्डर थ्री 15 फरवरी को रिलीज़ होगी.
__________________________
रैंडी ब्लिथ पर आरोप है कि उन्होंने चेक रिपब्लिक में हुए कंसर्ट के दौरान एक फ़ैन को स्टेज से नीचे धकेल दिया था.स्टेज से गिरकर ये व्यक्ति फ़र्श से टकराया और 14 दिन बाद उसकी मौत हो गई.बैंड के मैनेजर ने कहा है कि रैंडी ब्लिथ ख़ुद पर लगे आरोपों का मज़बूती से सामना करेंगे.अगर ब्लिथ को दोषी पाया जाता है तो उन्हें दस साल की सज़ा हो सकती है.रैंडी ब्लिथ पहले ही कह चुके हैं कि वो अपने बचाव के लिए प्राग जाने को भी तैयार हैं.द पीआरपी नामक वेबसाइट पर जारी एक बयान में ‘लैंब ऑफ़ गॉड’ के मैनेजर लैरी मेज़र ने कहा, “लैंब ऑफ़ गॉड के कंसर्ट के दौरान एक प्रशंसक का मरना एक त्रासदी है. लेकिन मैं किसी भी हाल में ये नहीं सोचता कि रैंडी ने कुछ ग़लत किया जिसकी वजह से नौजवान की चोट आई और बाद में उसकी मौत हो गई.”लैरी मेज़र अपने बयान में आगे लिखते हैं, “शो का टिकट खरीदने का ये अर्थ नहीं होता कि आप स्टेज पर चढ़ जाएं. ”इस घटना के बाद रैंडी ब्लिथ को हिरासत में ले लिया गया था और वे पांच हफ़्ते तक जेल में रहे थे. अगस्त में जमानत मिलने के बाद से वे अब अमरीका में ही हैं.इस साल जब ये बैंड एक बार फिर प्राग पहुंचा तो ब्लिथ को हिरासत में ले लिया गया. उन्हें अहसास नहीं था कि चेक रिपब्लिक में उनके ख़िलाफ़ गिरफ़्तारी का वॉरंट है.
__________________________
फ़िल्म में अभिनेत्री नाओमी वाट्स ने डायना का किरदार निभाया है. फ़िल्म गुरुवार को लंदन में रिलीज़ हुई.इस फ़िल्म में भारतीय मूल के अभिनेता नवीन एंड्र्यूज़ ने दिल के सर्जन हसनत ख़ान का किरदार निभाया है, जिनसे डायना का दो साल तक प्रेम प्रसंग चला था.फ़िल्म बनाने वाली कंपनी का कहना है कि उन्होंने "डायना के जीवन के आखिरी सालों को लेकर पैनी नज़र वाली और संवेदनशील फ़िल्म बनाने का बीड़ा उठाया था." आलोचकों ने इस फ़िल्म को "भयानक और दखल देने वाला" बताया है.द टाइम्स की फ़िल्म आलोचक केट मुइर ने फ़िल्म को एक स्टार दिया है. केट ने फ़िल्म की "छटपटाती हुई शर्मनाक स्क्रिप्ट" को निशाना बनाया है.द मिरर के डेविड एडवर्ड्स ने फ़िल्म को "सस्ती और उत्साहहीन कोशिश बताया है, जो चैनल 5 की हफ़्ते के बीच में दोपहर में दिखाई जाने वाली फ़िल्म जैसी लगती है."इसी तरह डेली मेल में क्रिस्टोफ़र टूकी ने भी फ़िल्म को एक स्टार दिया है. टूकी ने फ़िल्म को "बेहद, बेहद फीका" बताया है.टूकी लिखते हैं, "फ़िल्म उतनी सनसनीखेज़ या भद्दी नहीं है जितना डर था लेकिन शाही परिवार को कुछ ज़्यादा दिखाया गया है."गार्डियन में पीटर ब्रैडशॉ ने लिखा, "मैं 'कार क्रैश ड्रामा' शब्द का इस्तेमाल करने में हिचकूंगा लेकिन दुखद सच यह है कि साल 1997 के उस भयानक दिन के 16 साल बाद, उनकी एक बार फिर दुखद मौत हुई है."द इम्पॉसिबल और 21 ग्राम के लिए ऑस्कर में नामांकित होने वाली वाट्स की भी आलोचना की गई है.ब्रैडशॉ ने लिखा है, "वाट्स ने जो छाप छोड़ी है, वो कुछ ऐसी है..हिरण जैसी आंखों के साथ लुभाना और उलाहने देना. वो ऐसी दिखती हैं जैसे जैफ़री आर्चर के लिखे दो घंटे के स्पिटिंग इमेज स्केच (एक ब्रिटिश शो जिसमें कठपुतलियों का इस्तेमाल होता था) में हों."डेविड एडवर्ड्स ताना देते हैं, "वाट्स न वेल्स की राजकुमारी जैसी दिखती हैं, न अभिनय करती हैं और न वैसी महसूस होती हैं. सुनहरे बालों वाले विग में वेज़्ले स्नाइप्स (अमरीकी अभिनेता) ज़्यादा विश्वसनीय लगते."द इंडिपेंडेंट के जैफ़री मक्नैब ने फ़िल्म को तीन स्टार दिए हैं. उन्होंने वाट्स के "गंभीर अभिनय" की तारीफ़ की है लेकिन कहते हैं कि 44 साल की वाट्स "उस किरदार जैसी नहीं लगतीं, जिसे वह निभा रही हैं."वह लिखते हैं, "फ़िल्म की जो बात निराश करती है वो यह है कि मिज़ाज में अचानक कई बदलाव आते हैं."हालांकि द डेली एक्सप्रेस ने लिखा है कि यह "इस पतझड़ में देखने लायक फ़िल्म है जो दर्शकों को रुला देगी."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बैटमोबाइल उस गाड़ी का नाम है जो कॉमिक बुक का हीरो बैटमैन इस्तेमाल करता है.अभिनेता एडम वैस्ट द्वारा इस्तेमाल की गई इस बैटमोबाइल को एरिज़ोना के फीनिक्स शहर के रिक शैंपेन ने खरीदा.वर्ष 1966 में जब टीवी पर बैटमैन सिरीज़ शुरु हुई थी उस वक्त रिक सिर्फ़ 10 साल के थे. 56-वर्षीय रिक ने कहा कि बैटमोबाइल खरीदना उनके लिए, "सपना सच होने जैसा है."इस बैटमोबाइल का डिज़ाइन 1955 की उस लिंकन फ्यूचुरा गाड़ी पर आधारित थी, जिसे इटली में फोर्ड मोटर कंपनी ने बनाया था.वर्ष 1965 में लिंकन फ्युचुरा को कार कस्टमाइज़ करने वाले जॉर्ज बैरिस ने खरीदा और फिर 15 दिनों में, 15,000 डॉलर की लागत में उसे बैटमैन की गाड़ी में तब्दील कर दिया था.तब से ये पहला मौका था जब ये बैटमोबाइल सार्वजनिक बिक्री के लिए बाज़ार में आया था.ये बैटमोबाइल वी-8 इंजन, संभवत: शुरुआती कार फोन में से एक, और पैराशूटों से लैस था.बैटमैन की टीवी सिरीज़ 1968 में रद्द कर दी गई थी जिसके बाद जॉर्ज बैरिस इसे अमरीका में जगह-जगह टूर पर लेकर गए और आखिर में कैलिफ़ोर्निया में एक निजी शोरूम में रख दिया.एडम वैस्ट ने 120 एपिसोड्स में बैटमैन की भूमिका निभाई. इसके बाद भी इस कॉमिक हीरो पर आधारित कई टीवी सीरियल और फ़िल्में बनीं जिनमें माइकल कीटन, वैल किलमर, जॉर्ज क्लूनी और क्रिस्टियन बेल जैसे कलाकार शामिल हैं.
__________________________
मर्डर 3 में मुख़्य भूमिका निभाने वाले रणदीप कहते हैं "जब मेरे पास काम नहीं था तो कोई कुत्ता भी नहीं पूछता था मुझे. और अब जब मेरे पास काम है तो मैं किसी को ये आज़ादी नहीं देता कि वो मुझसे पूछे कि तुमने ये रोल क्यों किया.मेरे रोल की पसंद के बारे में लोग क्या कहते हैं मुझे कोई फर्क नहीं पड़ता."रणदीप के मुताबिक "अब वो एनआरआई के कनवर्टिबल गाड़ियों पर फिल्में नहीं बनती.वो गोरे चिकने-चुपड़े वाले लड़कों की फिल्में नहीं बनती क्योंकि देश में लोग अब शेव बनाकर नहीं घूमते.अब टाइम बदल गया है भाई.माहौल बदलता है तो फिल्में भी बदलती हैं."अपनी आने वाली फिल्मों के बारे में बात करते हुए रणदीप ने कहा "मेरे पास ढेर सारा काम है.मैं थक चुका हूं,शायद मुझे ना कहना शुरु करना पड़ेगा.मै करण जौहर की शॉर्ट फिल्म में काम कर रहा हूं,इम्तियाज़ अली की फिल्म हाईवे में काम कर रहा हूं.मैं इतना काम नहीं करना चाहता कि बाद में दिखाने के लिए कुछ बचे ना."कई फिल्मों में नज़र आने के पीछे की वजह रणदीप बताते हैं "पहले मेरी फिल्में देखने कोई नहीं आता था,अब लोग आने लगे हैं शायद इसलिए मैं डिमांड में हूं.पहले भी फिल्म को चलाने की ज़िम्मेदारी मेरे कंधों पर रहती थी,बस किसी को नज़र नहीं आती थी."मुकेश भट्ट की फिल्म मर्डर 3 में अहम किरदार निभाने के बारे में रणदीप कहते हैं "ये पहली बार है कि मैं भट्ट कैंप के पोस्टर पर हीरो की तरह नज़र आऊंगा.उम्मीद है कि भट्ट कैंप को मेरे अभिनय से और मुझे उनकी फिल्म से फायदा मिले."हालांकि मर्डर के पहले दो भागों में इमरान हाशमी थे लेकिन इस बार रणदीप हुड्डा हैं. इसके पीछे की वजह बताते हुए रणदीप ने कहा "मैंने कहा कि इमरान हाशमी को ले लो पर फिर मुझे बताया गया कि विशेष फिल्म्स इसमें कुछ बदलाव लाना चाहता है,कुछ इमेज चैंज करना चाहते हैं इसलिए मैंने भी हां कह दी."मर्डर 3 पंद्रह फरवरी को रिलीज़ हो रही है.
__________________________
कई लोगों को ये प्रोमो काफी आपत्तिजनक और द्विअर्थी लगे. लेकिन फिल्म के निर्देशक सचिन यार्डी ने इन आलोचनाओं को दरकिनार कर दिया.फिल्म के बारे में पत्रकारों से रूबरू सचिन ने कहा, "फिल्म के प्रोमो कई लोगों को बहुत पसंद आ रहे हैं और बहुत कम ऐसे लोग हैं जिन्हें ये पसंद नहीं आ रहे हैं. आपको प्रोमो अच्छे नहीं लग रहे हैं तो उन्हें देखने की क्या ज़रूरत. मत देखिए."यहां मौजूद फिल्म के अभिनेता रितेश देशमुख ने भी कहा, कि फिल्म से जुड़े लोगों ने कभी दावा नहीं किया कि ये साफ सुथरी फिल्म है. रितेश के मुताबिक ये एक पारिवारिक फिल्म कदापि नहीं है.रितेश ने कहा कि फिल्म को सेक्स कॉमेडी नहीं कहना चाहिए बल्कि ये एक क्रेजी कॉमेडी है. लेकिन फिल्म का बचाव करने में जुटे रितेश देशमुख पत्रकारों के सवालों से असहज भी नजर आए.फिल्म के प्रोमो में रितेश देशमुख को एक गालीनुमा शब्द बोलते दिखाया गया है. जब उनसे पूछा गया कि इस शब्द का क्या मतलब है और वो क्या इसे दोबारा सबके सामने बोल सकते हैं, तो रितेश गोलमोल जवाब देकर बात को टाल गए.'क्या सुपरकूल हैं हम' में रितेश देशमुख, तुषार कपूर, सारा जोंस और नेहा शर्मा की मुख्य भूमिका है.फिल्म का निर्माण एकता कपूर और उनकी मां शोभा कपूर मिलकर कर रहे हैं.ये फिल्म 2005 में रिलीज हुई 'क्या कूल हैं हम' का सीक्वल है. 'क्या कूल हैं हम' को भी एक एडल्ट कॉमेडी कहा गया था और इस पर भी काफी द्विअर्थी संवाद होने के आरोप लगे थे.निर्देशक सचिन यार्डी कहते हैं, "जब आप किसी फिल्म का सीक्वल बनाते हो तो उसमें हास्य पहले से भी ज्यादा होना चाहिए. शायद इसी वजह से कई लोगों को फिल्म के प्रोमो थोड़े आपत्तिजनक लग रहे हैं."'क्या सुपरकूल हैं हम' अगस्त में रिलीज होगी.
__________________________
साजिद वाजिद प्रतिभाशाली संगीतकार हैं लेकिन फ़िल्मों में शुरुआती सफ़लताओं और वॉन्टेड और दबंग जैसी हिट फ़िल्मों के बाद भी अब तक अपना एक मकाम बनाने में सफ़ल नहीं हुए हैं.हाउसफुल 2 में साजिद-वाजिद के संगीत से वैसे भी बहुत ज्यादा अपेक्षा रखना बेमानी है. हाँ, अपनी स्टारकास्ट और प्रोमोज़ के दम पर फ़िल्म के प्रचार के लिये ये एलबम महत्वपूर्ण वाहन जरूर साबित हो सकता है.’पाप्पा तो बैंड बजाएं’, एक कॉमिक टोन लिये मज़ेदार सा गीत है. साजिद खान की पिछली हाउसफुल में ’पापा जग जाएगा’ बहुत लोकप्रिय हुआ था. नई हाउसफुल में ’पापा’ उसकी अगली कड़ी तो है ही, इसके अलावा फ़िल्म में बहुत से ’पाप्पा’ धूम मचाने आ रहे हैं.पर्दे पर ऋषि कपूर, रणधीर कपूर, मिथुन चक्रवर्ती और बोमन ईरानी जैसे कलाकार, इस ’पाप्पा’ में मुख्य अभिनेताओं के साथ थिरकते नज़र आएंगे. निश्चित रूप से पिछले पापा से बेहतर गीत है. गीत में अगर मस्ती है तो उसका बहुत कुछ श्रेय दो वर्ष पहले आए ऑस्ट्रेलियन बैंड ’योलन्दा बी कूल’ के गीत ’वी नो स्पीक अमेरिकानो’ को मिलना चाहिए, जिसकी धुन और संयोजन पर साजिद-वाजिद ने ये गीत आधारित किया है. ये गीत पर्दे पर एक मनोरंजक प्रस्तुति साबित हो सकता है.'अनारकली डिस्को चली’ एलबम में एक आइटम गीत की ज़रूरत पूरा करने का हिस्सा है. बंटी और बबली में कजरारे के बाद ये टैम्प्लेट इतना दोहराया जा चुका है कि अब और बासी हो चुका है. ’अनारकली’ कई प्रोमोज़ के बाद भी अभी तक हलचल मचाने में नाकाम रही है.साजिद-वाजिद, इस आइटम को मुन्नी और शीला से अलग रंग देने के प्रयास में अस्सी और नब्बे के दशक में चले गए हैं और इस गीत को माधुरी दीक्षित के कुछ हिट गीतों से उठा कर रचा है. गीत के अतंरे याराना के ’मेरा पिया घर आया हो राम जी’ से उठाये गये हैं और पूरा गीत उस दौर के हिट गीतों की याद दिलाता है.गीतकार समीर भी नये मुहावरों को तलाशते नज़र नहीं आते. पर्दे पर मलाईका अरोड़ा और गायिका ममता शर्मा की मुन्नी के बाद की ये जुगलबंदी ’मुन्नी’ जैसा रंग जमाने में नाकाम रही है. गीत कुछ लोकप्रिय हो सकता है लेकिन मुन्नी की कामयाबी दोहराने की कोई सम्भावना नहीं रखता.एलबम में एक हल्का-फ़ुल्का रोमांटिक गीत है शान और श्रेया घोषाल के स्वरों में ’डू यू नो..’ गीत का शुरुआती हुक पंचम और ऋषि कपूर के सत्तर के दशक के कुछ सदाबहार गीतों की याद दिलाता है. साजिद-वाजिद की धुन भी डेटेड लगती है, सिर्फ़ शान और श्रेया की गायकी की वजह से कुछ दिन सुना जा सकता है.’राइट नाउ, राइट नाउ’ डांस फ़्लोर्स के लिये एक बोरिंग सा गीत है. वाजिद और सुनिधि के स्वरों में एक साधारण सी रचना साबित होता है. चार गीतों के इस एलबम में ज़रूरी रस्म के तौर पर कुछ गीत रीमिक्स अवतार में भी हैं लेकिन किसी किस्म का वैल्यू एडिशन नहीं करते.कुल मिलाकर हाउसफुल 2 का संगीत बहुत धूम मचाने की गुंजाइश नहीं रखता. एलबम में साजिद-वाजिद ने अपनी प्रतिभा नए गीत रचने की बजाए पुरानी धुनों जिन पर नये गीत रचे जा सकें को ढूंढने में ज्यादा लगाई है.’पाप्पा’ और ’अनारकली’ निश्चित तौर पर कुछ दिनों तक सुने जाएंगे लेकिन इनकी लोकप्रियता के तत्व इनकी मूल रचनाओं से ही उठ कर आये हैं और साजिद-वाजिद अपने स्तर पर कुछ नए रंग भरने में नाकाम रहे हैं. गीतकार समीर भी अपने कामचलाउ शब्दों से प्रभावित नहीं करते. फ़िल्म के गीत एलबम के तौर पर बहुत प्रभावित नहीं करते लेकिन पर्दे पर स्टारकास्ट में पुराने स्टार्स की मौजूदगी कुछ मनोरंजन की सम्भावनाएं ज़रूर जगाती है.रेटिंग के लिहाज़ से हाउसफ़ुल-2 के एलबम को 2/5 (पाँच में से दो)
__________________________
वो इसे क़ैदी नंबर-210 शीर्षक के नाम से दर्शकों के सामने रखना चाहते हैं.फ़िल्म बनाने वाले समूह ने इसके लिए  जोधपुर जेल का दौरा किया और अधिकारिओ से संपर्क साधा है.सलमान वन्य प्राणियों के कथित शिकार के सिलसिले में दो बार जोधपुर जेल  में बतौर बंदी वक्त काट चुके है.शिकार के आरोप में जब उन्हें सजा सुनाई गई  और जेल में रखा गया, तो उन्हें कैदी के बतौर जेल नियमो में '210' नंबर का पहचान  अंक मिला.जोधपुर  जेल के एक  अधिकारी ने बीबीसी से बातचीत में पुष्टि की है कि फ़िल्म  निर्माण से जुड़े लोगों ने जेल आकर उनसे मुलाकत की और फ़िल्म के लिए जगह पर विचार किया.इनमे क्रिकेट खिलाडी रहे संदीप पाटिल के बेटे चिराग पाटिल भी थे. चिराग इस क़ैदी  नंबर 210 में एक अहम किरदार अदा करना चाहते है.ये फिल्म सलमान के उन खट्टे- मीठे अनुभवों पर आधारित होगी जो जेल की सलाखों के  भीतर बिताए गए हैं.सलमान के साथ उस बैरक में एक क़ैदी महेश को रखा गया  था.फ़िल्म बनाने के इच्छुक दल के लोग महेश से मिल चुके है ताकि फ़िल्म वास्तविकता के क़रीब लगे.सलमान पर दुर्लभ प्रजाति के हिरणों के शिकार का आरोप है.वे इन आरोपों को ग़लत  बताते रहे है.अभियोजन पक्ष ने सलमान पर 1998 में हिंदी फिल्म हम साथ साथ है की शूटिंग  के दौरान जोधपुर में वन्य प्राणियों के शिकार का आरोप लगया है.जानकारी मिली है की ये फिल्म निर्माता जोधपुर में उन स्थानों का दौरा कर रहे  है जो फ़िल्म निर्माण के लिए बेहतर साबित हो सके.सलमान ने अब तक  प्यार, मोहब्बत, इतिहास और ऐसे कितने ही किरदारों को अभिनीत किया होगा पर अब कोई  उनके किरदार पर ही फ़िल्म बना रहा है.
__________________________
मीडिया में खबरें थीं कि उन्होंने इसके लिए नील नितिन मुकेश को साइन किया है.जब तिग्मांशु से ये बात पूछी गई, तो वो थोड़ा खफा होते हुए कहते हैं, "कलाकारों के साथ यही गड़बड़ होती है कि वो जल्दबाजी कर देते हैं. बात हुई नहीं कि पट से मीडिया वालों को फोन करके बता देते हैं. नील मेरा अच्छा दोस्त है. मैंने उससे सिर्फ पूछा था कि मेरी अगली फिल्म में काम करना चाहोगे. उसने हां कह दिया. उस समय स्क्रिप्ट भी तैयार नहीं थी. जब स्क्रिप्ट तैयार हुई तो मैंने पाया कि नील फिट नहीं है इस रोल के लिए." तिग्मांशु ने आगे कहा कि नील के साथ बातचीत बहुत ही प्रारंभिक स्तर पर थी और उन्हें खुद पसंद नहीं है किसी कलाकार को साइन करके बाद में मना करना. लेकिन नील को उन्होंने कभी अपनी फिल्म के लिए साइन नहीं किया.अपनी फिल्म पान सिंह तोमर को मिली कामयाबी से वो बेहद खुश हैं.तिग्मांशु कहते हैं, "मुझे ये तो विश्वास था कि लोग फिल्म को सराहेंगे. लेकिन इतनी व्यावसायिक कामयाबी की उम्मीद नहीं थी."तिग्मांशु ने बताया कि वो इस बात से अभिभूत हैं कि अंतरराष्ट्रीय ख्याति प्राप्त निर्देशक शेखर कपूर ने पान सिंह तोमर की जबरदस्त तारीफ की.शेखर कपूर ने कहा था कि पान सिंह तोमर उनकी बहुचर्चित फिल्म बैंडिट क्वीन से भी बेहतर है. तिग्मांशु धूलिया शेखर कपूर के निर्देशन वाली बैंडिट क्वीन के कास्टिंग डायरेक्टर थे.वो कहते हैं, "शेखर जी मेरे गुरू हैं. उन्होंने फिल्म की जो तारीफ की वो उनका बड़प्पन है. पान सिंह तोमर का आइडिया मुझे बैंडिट क्वीन से ही आया. अगर बैंडिट क्वीन नहीं बनती, तो पान सिंह तोमर भी नहीं बनती."
__________________________
मल्लिका मानती हैं कि आमिर ने उन्हें समाज सेवा करने की प्रेरणा दी. मल्लिका मुंबई में कैंसर पीड़ित बच्चों के सहायतार्थ एक कार्यक्रम में हिस्सा लेने आई थीं. उसी दौरान मीडिया से उन्होंने ये बात कही.मल्लिका कैंसर पेशेंट एड एसोसिएशन नाम की संस्था के इस कार्यक्रम में शामिल हुईं और उन्होंने कैंसर से पीड़ित मरीजों के लिए ज्यादा से ज्यादा फंड जुटाने की आवश्यकता पर जोर दिया.मल्लिका के मुताबिक कैंसर के प्रति समाज में और ज्यादा जागरुकता पैदा करना बेहद जरूरी है ताकि इस भयावह बीमारी के प्रकोप को कम किया जा सके और वो इसी दिशा में काम करेंगी.आमिर से प्रभावित होने की बात कहते हुए मल्लिका ने कहा, "आमिर खान बेहद बड़े स्टार हैं. इस समाज ने उन्हें बहुत कुछ दिया. और वो भी समाज के प्रति अपनी जिम्मेदारी का निर्वाह बेहतरीन तरीके से कर रहे हैं. सत्यमेव जयते जैसा बेहतरीन शो बनाकर आमिर ने मुझ जैसे कई लोगों को समाज सेवा में शामिल होने की प्रेरणा दी."मल्लिका के मुताबिक क्रिकेटर और फिल्म स्टार्स के प्रति लोगों के मन में बहुत प्यार होता है और लोग उनसे प्रभावित भी होते हैं. इसलिए इन लोगों के समाज सेवा से जुड़ने का बहुत अच्छा असर हो सकता है, क्योंकि फिर मीडिया की भी दिलचस्पी इस ओर हो जाती है और इस काम का ज्यादा से ज्यादा प्रचार हो सकता है.इस दौरान मल्लिका ने मीडिया से ये भी अपेक्षा जताई कि वो जो सामाजिक कार्य करें उसे मीडिया को ज्यादा प्रचारित करना चाहिए, उनके कपड़ों या गॉसिप में ज्यादा दिलचस्पी नहीं होनी चाहिए.
__________________________
मद्रास हाई कोर्ट ने फिल्म की रिलीज़ पर रोक लगा रखी है और कमल हासन ने इस मामले को लेकर फिलहाल सुप्रीम कोर्ट नहीं जाने का फैसला किया है.सेंसर बोर्ड ने हालांकि 'विश्वरूपम' को हरी झंडी दी थी और फिल्म 25 जनवरी को रिलीज़ होने वाली थी लेकिन तमिलनाडु सरकार ने कुछ मुस्लिम संगठनों के विरोध के बाद फिल्म पर दो हफ्ते के लिए प्रतिबंध लगा दिया था.

राजनीति और धंधे में फँसी विश्वरूपम?कमल हासन ने इसके खिलाफ मद्रास हाई कोर्ट में याचिका दायर की थी. कोर्ट की एकल बेंच ने मंगलवार को फिल्म के रिलीज़ को हरी झंडी दे दी थी लेकिन तमिलनाडु सरकार ने इसे चुनौती दी और बुधवार को मद्रास हाई कोर्ट ने एकल जज की पीठ के फैसले को पलटते हुए फिल्म की रिलीज पर फिर से रोक लगा दी है.कमल हासन ने कहा था कि वो मद्रास हाई कोर्ट ने फैसले के खिलाफ सुप्रीम कोर्ट जा सकते हैं. लेकिन अब उन्होंने फिलहाल ऐसा नहीं करने का फैसला किया है.उनके भाई चंद्रा हासन ने कहा कि वे बुधवार को हाई कोर्ट ने अंतिम फैसले का इंतजार करेंगे और उसके बाद ही आगे की रणनीति तय करेंगे.मामले की अगली सुनवाई छह फरवरी को होनी है.इस बीच कमल हासन ने कहा कि वो फिल्म से कुछ दृश्यों को हटाने पर राज़ी हो गए हैं.दोनों पक्षों की बातचीत के बाद कमल हासन ने संवाददाताओं से कहा, '' हम सभी ने मिल बैठकर बातचीत की है और आपस में सहमति हो गई है. मैं कुछ दृश्य हटा लूंगा. कुरान की आयतों से जुड़े दृश्य हटा लूंगा.''इससे पहले कमल हासन ने कहा था कि अगर उनकी फिल्मों का ये हश्र होता रहा तो वो देश छोड़ने पर विचार करेंगे.उन्होंने कहा था कि उन्हें लगता है कि अब तमिलनाडु नहीं चाहता कि वो वहाँ रहें इसलिए वे अब अपने रहने के लिए देश में किसी धर्मनिरपेक्ष राज्य की तलाश करेंगे.उनका कहना था कि अगर उन्हें देश में कोई धर्मनिरपेक्ष राज्य नहीं मिला तो वे उन्हें भी चित्रकार एमएफ हुसैन की तरह देश छोड़कर जाने के लिए बाध्य होना पड़ेगा.चेन्नई में मीडिया से कमल हासन ने कहा, "मुझे अब लगने लगा है कि भारत में तमिलनाडु को छोड़कर कश्मीर से लेकर केरल तक किसी भी धर्मनिरपेक्ष राज्य में अपने रहने के लिए जगह खोजनी पड़ेगी. अगर मुझे भारत में ऐसी कोई जगह नहीं मिली तो मैं विदेश जाऊंगा. हुसैन साहब को ऐसा करना पड़ा था. अब हासन ऐसा करेगा."इस पहले जब रोक हटाई गई थी तो कुछ लोगों ने सिनेमा हॉल में जाकर फ़िल्म देखने की कोशिश की लेकिन वे ऐसा नहीं कर सके. आरोप है कि पुलिस ने सिनेमा हॉल वालों को फ़िल्म चलाने की अनुमति नहीं दी.कमल हासन ने इस पर कहा, "कई जगह थिएटरों में फिल्म शुरू हुई लेकिन पुलिस ने आकर सिनेमा हॉल खाली करा लिया. पुलिस ने कहा कि उनके पास कोर्ट के ऑर्डर की कॉपी नहीं पहुंची है और ऐसे में फिल्म को सिनेमाहॉल में नहीं दिखाया जा सकता."कमल हासन कहते हैं कि फिल्म पर प्रतिबंध लगाने की उन्हें कई वजहें गिनाई गईं, लेकिन उन्हें एक भी वजह तर्कसंगत नहीं लगीं.कमल हासन कहते हैं कि उन्हें राजनैतिक खेल का मोहरा बनाया जा रहा है और उन्हें समझ नहीं आ रहा है कि कौन ये खेल खेल रहा है.
__________________________
शर्लिन संभवत पहली भारतीय महिला हैं जिन्हें प्लेब्वॉय पत्रिका में दिखाया जाएगा.प्लेब्वॉय पत्रिका अमरीका से छपने वाली वयस्कों की पत्रिका है जिसमें लड़कियों की अर्धनग्न तस्वीरें छापी जाती हैं. इस पत्रिका की लाखों प्रतियां बिकती हैं पूरी दुनिया में.हालांकि इंटरनेट के आने के बाद पत्रिका का प्रसार घटा है और संभवत भारतीय अदाकार को छापने के पीछे पत्रिका का उद्देश्य भारतीय बाज़ार में अपनी पैठ बनाना है.शर्लिन चोपड़ा इक्का दुक्का बॉलीवुड फिल्मों में आई हैं लेकिन किसी बड़ी अभिनेत्री के रुप में उनकी पहचान नहीं बनी है.शर्लिन ने ट्विटर पर कहा है कि उन्हें प्लेब्वॉय पत्रिका में काम करने का मौका मिल रहा है.ट्विटर पर वो कहती हैं, '' दुनिया में सबसे जोशीले व्यक्ति से मिली हूं ह्यू हेफनर. उनके मैंशन में डोमिनोस खेल बताया गया है मुझे.''शर्लिन ने प्लेब्वॉय पत्रिका के मालिक ह्यू हेफनर के साथ अपनी तस्वीर भी जारी की है और कहा है कि वो प्लेब्वॉय के बंगले में रह रही हैं.उल्लेखनीय है कि पिछले कुछ दिनों में पूनम पांडे ने भी ट्विटर पर अपनी तस्वीरों के ज़रिए तहलका मचाने की कोशिश की है और अब शर्लिन ने भी ट्विटर पर कुछ उत्तेजक तस्वीरें जारी की हैं.
__________________________
बताया जाता है कि सेंसर बोर्ड ने फ़िल्म निर्माताओं से फ़िल्म में चालीस सीन काटने के लिए कहा था और इसीलिए सोशल मीडिया पर इस फिल्म की ख़ूब चर्चा हो रही है.सेंसर बोर्ड के इस फ़ैसले के बाद सह-निर्माता अनुराग कश्यप ने सूचना और प्रसारण मंत्रालय और फ़िल्म सर्टिफ़िकेट अपीलेट ट्राइब्यूनल से अपील की थी.लेकिन रिपोर्टों के अनुसार अब सेंसर बोर्ड की संशोधन समिति ने फ़िल्म निर्माताओं से कहा है कि वो फ़िल्म के पंजाब से जुड़े तमाम संदर्भ हटा लें.शाहिद कपूर, आलिया भट्ट, करीना कपूर ख़ान के अभिनय से सजी फ़िल्म 'उड़ता पंजाब' में पंजाब में युवाओं के ड्रग्स की लत के मुद्दे को उठाया गया है.पंजाब में इसी साल विधानसभा चुनाव होने हैं और विपक्षी पार्टियां पंजाब के युवाओं में नशे की लत को चुनावी मुद्दा बना रही हैं.फ़िल्म 'उड़ता पंजाब' की रिलीज़ से जुड़ी मीडिया में रिपोर्टें आने के बाद से ही #Udta Punjab ट्विटर पर शीर्ष ट्रेंड्स में शामिल है.आलिया भट्ट के पिता और फ़िल्म निर्देशक महेश भट्ट ने ट्वीट किया, "सेंसरशिप डर की औलाद और अज्ञानता की पिता है. क्या पहलाज निहलानी सुन रहे हैं."वहीं पत्रकार शेखर गुप्ता (@ShekharGupta) ने ट्वीट किया, "सेंसर बोर्ड के 'उड़ता पंजाब' पर प्रतिबंध लगाने के बाद ये देखना दिलचस्प होगा कि अरविंद केजरीवाल और कैप्टन अमरिंदर सिंह क्या प्रतिक्रिया देंगे."रमेश श्रीवत्स (@rameshsrivats) ने ट्वीट किया, "सेंसर बोर्ड 'उड़ता पंजाब' से पंजाब हटाना चाहता है. शुक्र है जब बॉम्बे टू गोवा रिलीज़ हुई थी तब ये लोग नहीं थे."फ़िल्म निर्माता-निर्देशक राम गोपाल वर्मा (@RGVzoomin) ने लिखा, "जो ये फ़िल्म दर्शाना चाह रही है उसके लिए 'उड़ता पंजाब' शीर्षक बहुत छोटा है. सही और सच्चा शीर्षक होना चाहिए उड़ता इंडिया और उड़ता वर्ल्ड."वहीं सुनंदा वशिष्ट (@sunandavashisht) ने टवीट किया, "पंजाब के लिए 'उड़ता पंजाब' वो कर सकती है जो अभी तक कोई और नहीं कर पाया है. इस फ़िल्म पर प्रतिबंध दुखद होगा. लोगों को समझने चाहिए की पंजाब को बचाए जाने की ज़रूरत है."वहीं कुछ लोग इस विवाद पर चुटकुले भी बना रहे हैं. अमित चतुर्वेदी ने फ़ेसबुक पर लिखा, 'सेंसर बोर्ड ने फ़िल्म "उड़ता पंजाब" में से "पंजाब" हटाने के लिए कहा है. सही है, "उड़ता" के साथ "मोदी" के अलावा कुछ और अच्छा ही नहीं लगता.'(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
ये वीडियो 'वन डायरेक्शन' नाम का एक बैंड बना रहा है, जिसका मकसद गरीबी उन्मूलन के धन जमा करना है. कैमरन इस वीडियो में एक मेहमान भूमिका में दिखाई देंगे.ये गीत 1985 से काम कर रहे संगठन कॉमिक रिलीफ को समर्पित हैं जो अब तक गरीबी उन्मूलन के प्रयासों के लिए 80 करोड़ पाउंड का चंदा जमा कर चुका है.प्रधानमंत्री कार्यालय ने बताया कि वन डायरेक्शन ने पिछले साल डाउनिंग स्ट्रीट पर इस वीडियो की शूटिंग और कुछ देर के लिए इसमें कैमरन भी दिखाई पड़ते हैं.प्रधानमंत्री के प्रवक्ता ने कहा कि इस गीत पर लगने वाले वैट का भुगतान सरकार अपने विदेश विकास बजट से करेगी.पिछले साल कैमरन अपनी पत्नी और दो बच्चों के साथ स्पोर्ट्स रिलीफ के एक कार्यक्रम में शामिल हुए थे. इससे जमा होने वाला चंदा भी कॉमिक रिलीफ को दिया गया था.पूर्व प्रधानमंत्री टोनी ब्लेयर भी 2007 में अपने प्रधानमंत्रित्व काल के आखिरी दिनों में कॉमिक रिलीफ के लिए एक वीडियो में दिखाई दिए थे.पूर्व प्रधानमंत्री गॉर्डन ब्राउन भी इस तरह की कोशिशों का हिस्सा रह चुके हैं.
__________________________
लेकिन फ़िल्म की रिलीज़ के बाद अगर सबसे ज़्यादा किसी के अभिनय की तारीफ़ हुई तो वो थे फ़िल्म में रऊफ़ लाला का किरदार निभाने वाले ऋषि कपूर.ऋषि कपूर ने फ़िल्म में लड़कियों का सौदा करने वाले एक दलाल की भूमिका निभाई है. जनता को ऋषि कपूर का नकारात्मक किरदार इतना पसंद आया कि चर्चा ऋतिक रोशन और संजय दत्त से ऋषि कपूर पर फ़ोकस हो गई. और अब ऋषि कपूर इस किरदार को मिली वाहवाही से बेहद उत्साहित हैं.जानकार तो कहते हैं कि फ़िल्म अग्निपथ, ऋषि कपूर की बॉलीवुड में दूसरी पारी का आगाज़ है.अब वो साजिद ख़ान की आने वाली फ़िल्म हाउसफ़ुल में कॉमेडी करते नज़र आएंगे.अचानक नकारात्मक भूमिका से हास्य भूमिका में ये बदलाव कैसा रहा, तो ऋषि कपूर कहते हैं कि वो अपनी इस दूसरी पारी में हर तरीके के किरदार निभाना चाहते हैं. उनके मुताबिक़, "हम तो अभिनेता है. हमें जो भी किरदार है मिलता है हमारी कोशिश होती हैं कि हम उसे अच्छे से पूरा कर सकें. चाहे वो नकारात्मक किरदार हो या फिर कॉमडी, मैंने दोनों किरदारों का पूरा लुत्फ़ उठाया है."ऋषि कपूर ने ये मानने से भी साफ़ इनकार कर दिया कि वो अग्निपथ में संजय दत्त और ऋतिक पर भारी पड़े. ऋषि कहते हैं, "हम सब एक ही थाली के चट्टे-बट्टे हैं. हम सबने मिलकर फ़िल्म की है और इसकी कामयाबी में निर्देशक को श्रेय जाता है."ऋषि कपूर के साथ ही 'हाउसफ़ुल' में उनके बड़े भाई रणधीर कपूर भी अभिनय कर रहे हैं. वो भी ऋषि की अभिनय क्षमता के कायल हैं. रणधीर कपूर के मुताबिक़ फ़िल्म अच्छी हो या बुरी लेकिन ऋषि का अभिनय सभी में जानदार रहा है.हाउसफ़ुल के अलावा ऋषि कपूर धर्मा प्रोडक्शन की फ़िल्म 'स्टूडेंट ऑफ़ द ईयर' में भी काम कर रहे हैं. जिसमें वो एक कॉलेज के प्रिसिंपल की भूमिका में नज़र आएंगे.
__________________________
कटरीना लगातार तीन साल से इस सर्वे में अव्वल नंबर पर आती रहीं लेकिन लोगों ने इस बार दीपिका पादुकोण को 'सबसे सेक्सी महिला' पाया.दीपिका ने ख़ुशी ज़ाहिर करते हुए कहा, "सबसे सेक्सी कहलाया जाना तक़रीबन हर महिला का सपना होता है. इसलिए मैं ये कॉम्प्लीमेंट पाकर बड़ी ख़ुश हूं."इस सूची में दूसरे नंबर पर प्रियंका चोपड़ा हैं और तीसरे नंबर पर कटरीना कैफ़.ख़बरें हैं कि सलमान ख़ान ने अभिनेत्री जैकलीन फ़र्नांडिस को मुंबई के बांद्रा इलाक़े में तीन बेडरूम का एक आलीशान फ़्लैट तोहफ़े में दिया है. जैकलीन, सलमान ख़ान के साथ फ़िल्म 'किक' में दिखेंगी.इससे पहले सलमान, अभिनेत्री असिन को भी तोहफ़े में एक फ़्लैट दे चुके हैं. असिन, सलमान के साथ फ़िल्म 'रेडी' में आई थीं.जब से फ़िल्म 'किक' के प्रमोशन शुरू हुए हैं, सलमान ख़ान जैकलीन की तारीफ़ करते नहीं थक रहे हैं. उन्होंने ये तक कह डाला था कि जैकलीन वो पहली हीरोइन हैं जिन्हें वो पर्दे पर किस करना चाहेंगे.सोनाक्षी सिन्हा और प्रियंका चोपड़ा अब तक किसी फ़िल्म में साथ नहीं आई हैं. लेकिन जल्द ही ये दोनों, एक विज्ञापन में साथ दिखेंगी.बॉलीवुड में एक ही विज्ञापन में दो अभिनेत्रियों के साथ काम करने के उदाहरण बेहद कम हैं.वैसे प्रियंका और सोनाक्षी काफ़ी नज़दीक हैं और कई अवॉर्ड समारोहों में दोनों साथ-साथ बैठे हुए और हंसी-मज़ाक करते नज़र आ चुकी हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बालाजी मोशन पिक्चर्स की 'वंस अपॉन अ टाइम इन मुंबई-दोबारा' सीक्वल है 'वंस अपॉन अ टाइम इन मुंबई' का.पहले हिस्से में सुल्तान (अजय देवगन) की मौत के बाद शोएब (इमरान हाशमी) मुंबई का डॉन बन बैठता है. ये नई फ़िल्म शोएब (इमरान हाशमी की जगह अक्षय कुमार) की प्रेम कहानी दिखाती है.असलम(इमरान ख़ान), शोएब का सबसे भरोसेमंद आदमी है. असलम, बचपन से ही शोएब की देखरेख में है. डॉन रावल (महेश मांजरेकर), शोएब के मुंबई शहर पर दबदबे से परेशान है और उसका ख़ात्मा करना चाहता है.(रिव्यू: चेन्नई एक्सप्रेस)शोएब, जैसमीन (सोनाक्षी सिन्हा) से मिलता है. जैसमीन एक नवोदित अभिनेत्री है जो डीके (आकाश खुराना) की फ़िल्म में काम कर रही है. सहज और सरल स्वभाव की जैसमीन, शोएब को भा जाती है.शोएब की पुरानी प्रेमिका मुमताज़ (प्राची देसाई की जगह सोनाली बेंद्रे बहल) भी अभी उसके साथ ही है. जैसमीन, शोएब को महज़ एक अच्छा दोस्त ही मानती है. उसे नहीं पता कि शोएब एक कुख्यात डॉन है, ना ही उसे इस बात का इल्म है कि वो उसे चाहना लगा है.उधर असलम भी जैसमीन को अंग्रेज़ी पढ़ाता है और इस दौरान उससे प्यार कर बैठता है. (हालांकि ख़ुद असलम को अंग्रेज़ी नहीं आती)जब शोएब, जैसमीन के सामने अपने प्यार का इज़हार करता है और साथ में जैसमीन को ये भी पता चलता है कि वो एक डॉन है तो जैसमीन बेहद डर जाती है.(रिव्यू: बीए पास)जब शोएब को पता चलता है कि असलम भी जैसमीन को प्यार करता है तो वो बेहद परेशान हो जाता है. एक तरफ़ तो डॉन रावल उसे मारने की फिराक में है, दूसरी तरफ मुंबई पुलिस भी उसके पीछे पड़ी है और अब उससे बेहद जूनियर असलम उसी लड़की से प्यार करता है जिसे वो चाहता है.इसके बाद क्या होता है ? जैसमीन असल में किसे चाहती है, असलम को या शोएब को ? शोएब और असलम के बीच क्या जैसमीन को लेकर तकरार होती है ? रावल का क्या होता है ? क्या पुलिस शोएब को पकड़ पाती है ? यही आगे की कहानी है.रजत अरोरा की कहानी सिर्फ़ शोएब की प्रेम कहानी और उसके प्रेम प्रसंगों पर फ़ोकस है. इसमें बतौर डॉन उसके क्रियाकलापों का ज़्यादा ज़िक्र नहीं है. जिन लोगों ने 'वंस अपॉन अ टाइम इन मुंबई' देखी है और जो इसे, उस फ़िल्म के सीक्वल के तौर पर देखने आएँगे उन्हें निराशा हाथ लगेगी. क्योंकि पहले हिस्से में सुलतान और शोएब के प्रेम प्रसंगों के अलावा उनकी आपराधिक गतिविधियां भी दिखाई गई थीं, जिनकी वजह से फ़िल्म में रोमांच बना रहता है.(रिव्यू: डी-डे)'वंस अपॉन अ टाइम इऩ मुंबई-दोबारा' सिर्फ निजी रिश्तों पर ही आधारित होकर रह गई है. हां फ़िल्म में दिखाई गई प्रेम कहानी ज़रूर दूसरी फ़िल्मों से ख़ासी अलग है. लेकिन स्क्रीनप्ले में रोमांच और रफ़्तार की कमी है.हालांकि ड्रामा कुछ हद तक दर्शकों को बांधे रखता है लेकिन कई कई जगह पर दोहराव की वजह से दर्शकों को बोरियत का एहसास होने लगता है. असलम और जैसमीन के बीच के दृश्य बिलकुल प्रभावी नहीं बन पाए हैं.जैसमीन और शोएब के बीच के सीन जितने अच्छे हैं वो बात असलम (इमरान) और जैसमीन (सोनाक्षी) के बीच नज़र नहीं आती. असलम (इमरान ख़ान) की कॉमेडी भी ख़ासा बोर करती है.हालांकि रजत अरोरा की कहानी और स्क्रीनप्ले में दम नहीं है लेकिन उनके लिखे डायलॉग बेहद असरदार बन पड़े हैं. संवादों में ज़्यादा कॉमेडी और ड्रामा है बजाय स्क्रीनप्ले के. अगर मैं कहूं कि फ़िल्म की मुख्य ताकत डायलॉग ही हैं तो ग़लत नहीं होगा.अक्षय कुमार ने अपने किरदार को बेहतरीन तरीक़े से निभाया है. उसके हाव-भाव बेहद असरदार हैं. उन्होंने शोएब को किरदार को अलग दिखाने के लिए ख़ासी मेहनत की है और उसका असर भी दिखता है.असलम के किरदार में इमरान ने भी अच्छा काम किया है लेकिन उन्हें अपनी कॉमेडी पर ख़ासा काम करने की ज़रूरत है. सोनाक्षी सिन्हा ने अपने रोल को बखूबी निभाया है और जैसमीन के किरदार में बहुत जंची हैं. वो भावुक दृश्यों में शानदार लगी हैं और जहां उन्हें मासूम दिखना था वहां वो बेहद क्यूट लगी हैं.पितोबाश त्रिपाठी डेढ़ टांग के रोल में अपना असर छोड़ने में कामयाब रहे हैं. शोएब के भरोसेमंद साथी जावेद की भूमिका में सरफ़राज़ ख़ान भी अच्छे रहे.विद्या बालन ने एक गाने में बेहद छोटी सी अतिथि भूमिका की है. सोफ़ी चौधरी अपने छोटे से ग्लैमरस रोल में जमी हैं. बाकी कलाकारों ने भी अच्छा काम किया है.मिलन लूथरिया ने फ़िल्म में प्रेम त्रिकोण को अच्छे से दर्शाया है. उनका निर्देशन अच्छा है लेकिन फ़िल्म के लिए उन्होंने एक कमज़ोर विषय का चुनाव किया. प्रीतम का संगीत कमज़ोर है, लेकिन दो गाने, 'ये तूने क्या किया' और 'चूड़ियां' अच्छे हैं.'अमर अकबर एंथनी' के सुपरहिट गाने 'तैय्यब अली' का रीमिक्स संस्करण भी सुनने लायक है.मज़बूत पहलूकमज़ोर पहलूरजत अरोरा के लिखे गानों के बोल अच्छे हैं. जावेद अजीज़ के कोरियोग्राफ किए फ़िल्म के गिने चुने एक्शन दृश्य अच्छे हैं लेकिन दर्शकों को और ज़्यादा एक्शन की उम्मीद थी. कुल मिलाकर 'वंस अपॉन अ टाइम इन मुंबई दोबारा' एक औसत फ़िल्म है. फ़िल्म में अभिनय और डायलॉग में दम है लेकिन 'वंस अपॉन अ टाइम इन मुंबई' के सीक्वल से जो उम्मीद थी वो पूरी नहीं हो पाई.फ़िल्म में एक्शन की भी कमी है जो इसका एक और कमज़ोर पहलू है. फ़िल्म छुट्टी के दिन यानी 15 अगस्त को रिलीज़ हुई जो इसे फ़ायदा दे सकता था लेकिन मल्टीप्लेक्सेस में फ़िल्म को बेहद सीमित प्रिंट्स के साथ गुरुवार को रिलीज़ करने की योजना इसके व्यापार पर बुरा असर डालेगी.मुस्लिम बहुल इलाकों में फ़िल्म का व्यापार अच्छा हो सकता है. कुल मिलाकर बॉक्स ऑफ़िस पर इसके चलने की उम्मीद कम है और इसकी भारी भरकम लागत को देखते हुए ये बमुश्किल ही अपनी लागत निकाल पाएगी.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
आशुतोष ने अपने करियर की शुरुआत 1995 में 'स्वाभिमान' सीरियल से की थी. उसके बाद भी उन्होंने कुछ और सीरीयल में काम किया और फिर फ़िल्मों का रुख़ कर लिया.आशुतोष ने टेलीविज़न में वापसी एक टीवी रिएलिटी शो 'सरकार की दुनिया' से की जिसमें वो 'सरकार' के रूप में दिखे.लेकिन किसी टीवी सीरियल में वो लंबे समय के बाद नज़र आएंगे. इस सीरियल का नाम है 'काली - एक अग्निपरीक्षा'.सीरियल में आशुतोष एक नकारात्मक भूमिका में नज़र आएंगे और ये पात्र एक लड़की का शोषण करता है.अपने किरदार के बारे में आशुतोष कहते हैं, "उसमें बाहुबल, जनबल, धनबल और ज्ञानबल सब है. उसे लगता है जैसे दुनिया उसी ने बनाई है. उसे लगता है कि अगर उसे कोई औरत पसंद है तो उस पर उसका जन्मसिद्ध अधिकार है."इतने समय बाद टीवी सीरियल में लौटने के बारे में आशुतोष कहते हैं, "एक अभिनेता को कभी रियाज़ करने का मौक़ा नहीं मिलता. मैं टीवी सीरियल को इसी नज़रिए से देखता हूं कि ये अभिनय का रियाज़ करने का मौक़ा देता है, आपके अभिनय को धारदार बनाता है."ये सीरियल बैडमिंटन खेलने वाली एक ऐसी लड़की की कहानी है जो यौन शोषण के ख़िलाफ़ आवाज़ उठाती है.अटकलें लग रही थीं कि ये कहानी हाल ही में चर्चा में आए रुचिका गिरहोत्रा प्रकरण से प्रेरित है लेकिन सीरियल के निर्माताओं ने इस बात का खंडन किया है.आशुतोष कहते हैं कि इस सीरियल को रात 11 बजे दिखाया जाएगा क्योंकि उस वक़्त तक बच्चे सो जाते हैं और गृहणियां अपने घर के काम-काज से मुक्त हो जाती हैं.सीरियल का प्रसारण 13 सितंबर से शुरु होगा.
__________________________
'नीड्स टू बी सेड' यानी 'कहना ज़रूरी है' शीर्षक से लिखी अपनी टिप्पणी में तमिल फ़िल्मों में काम करने वाली इस अभिनेत्री ने कास्टिंग काउच के अपने अनुभव साझा किए हैं.उन्होंने हाल ही में एक बड़े टीवी चैनल के प्रोग्रामिंग हेड के साथ हुई अपनी मुलाक़ात के बारे में लिखा है. उन्होंने लिखा है, "आधे घंटे की मीटिंग के अंत में उन्होंने मुझसे कहा, 'तो, हम बाहर कब मिल सकते हैं?' मैंने जवाब दिया, 'किसी और काम के लिए?' उन्होंने कहा, 'नहीं....किसी और चीज के लिए.'"मलयालम अभिनेत्री का 'यौन' शोषण, फूटा गुस्सा'ईश्वर के अपने देश' में भी महिलाओं से भेदभाव!यह पोस्ट वायरल हो गई और कई हज़ार लोगों ने इसे सोशल मीडिया पर पसंद किया. वरालक्ष्मी ने इस प्रस्ताव को खारिज कर दिया. उन्होंने लिखा, "मैं इस इंडस्ट्री में इसलिए नहीं आई कि मेरे साथ मांस के एक टुकड़े जैसा सलूक हो."वरालक्ष्मी ने बीबीसी ट्रेंडिंग को बताया, "फ़िल्म उद्योग में महिलाएं कास्टिंग काउच की नियति को स्वीकार कर चुकी हैं."वो बताती हैं, "लोग ऐसे व्यवहार करते हैं जैसे यह कोई सामान्य बात हो. इसलिए जब मैंने अपने इस अनुभव के बारे में लोगों से बात की तो उनका कहना था कि फ़िल्म इंडस्ट्री ऐसी ही है, आप यहां आई ही क्यों?"वो कहती हैं, "लेकिन मैं और अन्य अभिनेत्रियां इस इंडस्ट्री में इसलिए आई क्योंकि हम अभिनय को लेकर संज़ीदा थे. मैं नहीं समझती अगर एक्टिंग को लेकर आप संज़ीदा हैं तो इसका मतलब ये है कि आपको किसी के साथ सोना पड़ेगा."हालांकि उन्होंने उस व्यक्ति की पहचान ज़ाहिर नहीं की, लेकिन इतना ज़रूर कहा कि यह घटना नमक के पहाड़ का एक चुटकी भर ही है.सोशल मीडिया पर वरालक्ष्मी का काफी लोग समर्थन कर रहे हैं, जिसमें उनकी सहकर्मी अभिनेत्री रूपा मंजरी भी शामिल हैं.यह पोस्ट केरल में एक लोकप्रिय अभिनेत्री के कथित अपहरण और बलात्कार की घटना के दो दिन बाद ही प्रकाशित हुई थी. इस अभिनेत्री ने पुलिस को बताया था कि तीन अज्ञात लोगों ने उनकी कार को रोक कर हमला किया. इसे लेकर सोशल मीडिया पर काफी हंगामा मचा और भारतीय फ़िल्म उद्योग के कुछ प्रमुख सदस्यों ने भी आवाज उठाई. वरालक्ष्मी कहती हैं, "उस अभिनेत्री के साथ जो हुआ, बहुत दुर्भाग्यपूर्ण है. किसी भी महिला के साथ ऐसी घटना नहीं होनी चाहिए, लेकिन फ़िल्म उद्योग में ही पाखंड है क्योंकि एक तरफ हम इस घटना कि निंदा करते हैं तो दूसरी तरफ लोग ये नहीं कहना चाहते कि उद्योग का एक हिस्सा भी ऐसा ही है."वरालक्ष्मी एक अभियान भी चला रही हैं और आठ मार्च को महिला दिवस पर महिलाओं के ख़िलाफ़ जागरूकता बढ़ाने के लिए चैन्नई में एक रैली आयोजित करने जा रही हैं.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________


विशेष रिपोर्ट सुनने के लिए क्लिक करेंतमिल फ़िल्मों के सुपरस्टार रजनीकांत पर ऐसे कितने ही लतीफ़े आए दिन बनाए जाते हैं....ज़ाहिर है ये कोरी कल्पना पर आधारित हैं लेकिन इससे रजनीकांत की लोकप्रियता और उनके लिए लोगों की दीवानगी का अंदाज़ा लगाया जा सकता है. बीमारी के बाद जब कुछ दिन पहले रजनीकांत सिंगापुर से इलाज करा चेन्नई लौटे तो उनके प्रशंसकों का उत्साह देखने लायक था. मधन तमिल सिनेमा के जाने-माने फ़िल्म समीक्षक-लेखक हैं और रजनीकांत के साक्षात्कार कर चुके हैं.रजनीकांत के शुरुआती दिनों के बारे में मधन बताते हैं, "रजनीकांत बंगलौर ट्रांसपोर्ट सर्विस में बतौर कंडक्टर काम किया करते थे. बतौर कंडक्टर भी वे बहुत स्टाइलिश थे. बस की सीढ़ियों पर लटकते रहना, सीटी बजाना..टिकट काटने का अंदाज़ सब जुदा था. वे फ़िल्मों में आना चाहते थे. लेकिन रजनतीकांत अचानक स्टार नहीं बन गए जैसा कि कुछ लोग सोचते है. उन्होंने बाक़ायदा मद्रास फ़िल्म इंस्टीट्यूट में पढ़ाई की और संघर्ष किया."रजनीकांत ने तमिल के अलावा कुछ हिंदी फ़िल्मों में भी काम किया जैसे  अंधा क़ानून और हम जिसमें हिंदी फ़िल्मों के सुपरस्टार अमिताभ बच्चन भी थे.  लाखों लोगों के चेहते अमिताभ भी रजनीकांत की शख़्सियत के प्रति अपना  स्नेह, आदर और विस्मय जता चुके हैं.हाल ही में एक कार्यक्रम में  रजनीकांत के बारे में अमिताभ बच्चन ने कुछ यूँ कहा था. "मैं रजनी से कहता रहता हूँ कि मुझे  अपनी किसी फ़िल्म में ले लें जहाँ मैं कोई जूनियर कलाकार बन जाऊँगा. लेकिन  वे मुझे लेते ही नहीं. मैंने ख़ुद देखा है कि जब वो दक्षिण भारत में कहीं जाते  हैं तो उन्हें देखने के लिए लोगों में कैसी मारामारी मचती है. रजनीकांत को करोड़ों लोगों का प्यार मिला है और ये  प्यार केवल एक अभिनेता के लिए ही नहीं है बल्कि रजनीकांत नामक बेहतरीन  इंसान के लिए भी है. ."'रजनीकांत का जवाब नहीं'यूँ तो न रजनीकांत दिखने में किसी पारंपरिक हीरो जैसे दिखते हैं, न गठीला  बदन है, न सिक्स पैक है...फिर भी 70 के दशक से लेकर अब तक रजनीकांत नामक ये  चमत्कारी और मिथकीय शख़्सियत टिकी हुई है... .आख़िर ऐसा क्या है जो  रजनीकांत को बॉस बनाता है?मधन कहते हैं, " लोग दरअसल ख़ुद को रजनीकांत से जोड़कर देख सकते हैं.  सांवले रंग और द्रविड़ियन छवि वाले रजनीकांत ऐसे हीरो नहीं जो दिखने में  कोई ग्रीक गॉड हो...वे साधारण हैं. दूसरी ख़ासियत उनका स्टाइल रहा, वो  अनोखा है, कोई चाहकर भी उनकी नकल नहीं कर पाया. उन्होंने कभी मेथड एक्टिंग  नहीं कि जैसे किसी रोल के लिए मानसिक रोगी के साथ जाकर रहे हों. रजनी का  कोई सानी नहीं. इन्हीं सब चीज़ों का मिश्रण उन्हें बड़ा स्टार बनाता है." विज्ञापन जगत की वरिष्ठ हस्ती प्रह्लाद कक्कड़ के मुताबिक रजनीकांत एक व्यक्ति न होकर एक ब्रैंड बन चुके हैं. वे कहते हैं, "रजनीकांत एक अच्छे और दरियादिल इंसान हैं. वे जितना कमाते हैं उसमें से आधी आमदनी चैरिटी में दे देते हैं. उनके रोल पर्दे पर लार्जर दैन लाइफ़ होते हैं जो लोगों को भाते हैं. ऐसा ताममेल इनदिनों विरले ही मिलता है. या तो आप बड़े स्टार होते हैं या फिर अच्छे इंसान. वे दोनों हैं यही उन्हें एक ब्रैंड बनाता है."ब्रैंड रजनीकांत का अंदाज़ा उनकी बात इस बात से लगाया जा सकता है जहाँ अमिताभ ने अपने ब्लॉग में लिखा है,"मेरे जैसे कलाकारों को अपनी फ़िल्म के प्रचार के लिए कड़ी मेहनत करनी  पड़ती है..लेकिन रजनीकांत को इसकी ज़रूरत नहीं पड़ती है...रजनीकांतजी का  फ़िल्म में होना है उसका प्रमोशन है."स्टाइल से आगे भी....फ़िल्म समीक्षक मधन रजनीकांत के बारे में दिलचस्प किस्सा बताते हैं, "कमल हसन (जो उन दिनों स्टार बन चुके थे) ने मुझे एक बार बताया था कि कैसे वे संघर्षरत रजनीकांत से पहली बार मिले थे. रजनीकांत निर्देशक के बालाचंदर के दफ़तर के बाहर खड़े थे. बालाचंदर को अपूर्वा हंगल फ़िल्म के लिए मनपसंद अभिनेता नहीं मिल रहा था उन्होंने अपनी खिड़की से रजनीकांत को देखा और कहा कि इस युवक को लेकर आओ. कमल हसन ख़ुद गए और रजनीकांत को हाथ पकड़कर अंदर लेकर आए. उस समय रजनीकांत की तमिल काफ़ी ख़राब थी. फ़िल्म में उनका मुख्य रोल नहीं था पर रजनी ने वो फ़िल्म की. बाकी सब इतिहास है." वैसे कुछ लोग ये भी कहते हैं कि रजनीकांत की फ़िल्मों में स्टाइल ज़्यादा और विषयवस्तु कम होती है. वरिष्ठ फ़िल्म समीक्षक मधन हालांकि ख़ुद रजनीकांत के प्रशंसक हैं लेकिन इस बात का मलाल उन्हें भी है.वे कहते हैं, " रजनी की बहुत से फ़िल्में एक जैसी लग सकती हैं. रजनीकांत का स्टाइल, उनके चलने का अंदाज़, डायलॉग बोलने का अंदाज़...लोग हर फ़िल्म में उनका यही रूप देखना चाहते थे. शायद इसीलिए रजनीकांत उस तरह के रोल नहीं कर पाए जिसमें उन्हें अपनी अभिनय क्षमता दिखाने का ज़बरदस्त मौका मिलता. वे बेहतरीन अभिनेता हैं.शुरुआती दौर में उन्हें ऐसी फ़िल्में करने का मौका मिला था. फिल्म दलपति में उन्होंने जो रोल किया था उसमें वो चिंगारी दिखी थी. मैं चाहता हूँ कि अब आगे उन्हें बेहतरीन रोल करने का मौका मिले."हाल ही में बीमार पड़ने से पहले रजनीकांत फ़िल्म राणा की शूटिंग कर रहे थे जिसमें दीपिका पादुकोण हैं. कहा जाता है कि जब वे चेन्नई में बीमार थे तो हर कुछ सैंकेड पर किसी प्रशंसका का उनके घर पर फ़ोन आता था...उनकी फ़िल्म शिवाजी और रॉबोट ने रिकॉर्डतोड़ कमाई की थी..अब लोगों की उम्मीद यही है कि स्वस्थ होकर फ़िल्म राणा के ज़रिए हर संभव रिकॉर्ड तोड़ दें....वैसे भी उनके प्रशंसक मानते हैं कि रजनीकांत के लिए कुछ भी नामुमकिन नहीं..
__________________________
90 के दशक में बनी इस फ़िल्म के प्रिंट्स ग़ायब हो गए थे लेकिन इसके निर्देशक को दोबारा इसके प्रिंट्स मिले और अब वो इसे रिलीज़ करने की योजना बना रहे.(दिलीप कुमार की अनदेखी तस्वीरें)दो दशकों से भी ज़्यादा समय से लापता दिलीप कुमार की इस फ़िल्म का नाम है 'आग का दरिया' है जिसमें दिलीप कुमार के अलावा रेखा, पद्मिनी कोल्हापुरे, दिवंगत अमरीश पुरी और अमृता सिंह जैसे सितारे हैं.'आग का दरिया' का निर्देशन मशहूर कन्नड़ फ़िल्मकार वीएस राजेंद्र बाबू ने किया था. वो इससे पहले 'मेरी आवाज़ सुनो', 'शरारा' और 'एक से भले दो' जैसी हिंदी फ़िल्में बना चुके हैं.बीबीसी से बात करते हुए निर्देशक राजेंद्र बाबू ने बताया, "साल 1991-92 के दौरान हमने फ़िल्म की शूटिंग की. ये उस दौर की सबसे महंगी फ़िल्मों में से एक थी और इसकी लागत उस वक़्त क़रीब पांच करोड़ रुपए थी."फ़िल्म की रिलीज़ रुकने के बारे में वो कहते हैं, "रिलीज़ के वक़्त फ़िल्म वित्तीय मुश्किलों में फंस गई और इसके निर्माता आर वेंकटरमण को अदालत के चक्कर भी लगाने पड़े. इसी दौरान उनका निधन हो गया और फ़िल्म की रिलीज़ ही रुक गई."(क्या कहती हैं दिलीप कुमार के बारे में सायरा बानो)राजेंद्र बाबू ने बताया कि फ़िल्म को लेकर फ़िलहाल किसी तरह की क़ानूनी समस्या नहीं है और इस वजह से इसे रिलीज़ किया जा सकता है.लेकिन फ़िल्म को रिलीज़ करने में सबसे बड़ी समस्या थी इसके प्रिंट्स.(पेशावर में मना दिलीप कुमार का जन्मदिन)राजेंद्र बाबू ने कहा, "हम सब इस फ़िल्म के बारे में भूल चुके थे. लेकिन पिछले दिनों मैं हेमा मालिनी की बेटी अहाना की शादी में गया, जहां सायरा जी भी मुझसे मिलीं और उन्होंने दिलीप साहब के सामने पूछा कि आग का दरिया का क्या हुआ. मैंने बैंगलोर आकर जब फ़िल्म के प्रिंट्स खोजे तो वो खस्ताहाल थे. फिर मुझे याद आया कि हमने फ़िल्म बनने के बाद उसके प्रिंट्स सिंगापुर के एक डिस्ट्रीब्यूटर को भेजे थे."राजेंद्र बाबू ने बताया कि उन्होंने सिंगापुर के उस वितरक से संपर्क साधा और पाया कि उनके पास 'आग का दरिया' के प्रिंट्स बिलकुल सही हालत में रखे हैं.फ़िलहाल फ़िल्म के प्रिंट्स को डिजिटल करने की प्रक्रिया जारी है और इसके बाद पोस्ट प्रोडक्शन करके राजेंद्र बाबू की योजना फ़िल्म को रिलीज़ करने की है.दिलीप कुमार से अपनी पहली मुलाकात को याद करते हुए निर्देशक राजेंद्र बाबू बताते हैं, "मुझे हेमा मालिनी ने पहली बार दिलीप साहब से मिलवाया था. उन्होंने मेरे बारे में बताया और दिलीप साहब ने मुझे घर बुलाया. मैं उनके घर फ़िल्म की कहानी लेकर गया."वो बताते हैं, "कहानी सुनने के बाद उन्होंने कुछ नहीं कहा और मैं वापस आ गया. उसके बाद शाम को मुझे फ़ोन आया कि दिलीप साहब मुझसे मिलना चाहते हैं. मैं उनसे फिर मिला तो उन्होंने बताया कि उन्हें फ़िल्म की कहानी पसंद है."(यूं मना दिलीप कुमार की सालगिरह का जश्न)फ़िल्म में दिलीप कुमार ने एक एयरफ़ोर्स ऑफ़िसर का रोल निभाया है और रेखा ने उनकी पत्नी का किरदार निभाया है और पद्मिनी कोल्हापुरे उनकी बेटी के रोल में हैं.फ़िल्म में अमृता सिंह ने एक आइटम नंबर भी किया है. ये एक पारिवारिक कहानी है जिसमें दिखाया गया है कि कैसे एक ईमानदार अफ़सर का परिवार कैसे सिस्टम में फैले भ्रष्टाचार से लड़ता है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
वह कहती हैं कि इसने न केवल महिलाओं की गरिमा को कम किया है बल्कि कलाकार खुद को सेक्स ऑब्जेक्ट बनाकर बिकने पर बाध्य किए जा रहे हैं.उन्होंने कहा कि जब वह 19 या 20 साल की थीं तो पुरुष एक्ज़िक्यूटिव उन पर भी वीडियो के लिए छोटे कपड़े पहनने का दबाव डालते थे.अब 27 साल की हो चुकी शार्लोट कहती हैं कि युवा महिला कलाकारों पर करियर को बनाए रखने के लिए लगातार उत्तेजक भाव-भंगिमाओं के प्रदर्शन का भी दबाव डाला जाता है.उन्होंने ये टिप्पणी बीबीसी 6 म्यूज़िक के जॉन पील लेक्चर कार्यक्रम में की.संगीत उद्योग के मौजूदा हाल पर उनकी तीखी टिप्पणी तब आई है जबकि पॉप स्टार रिहाना और माइली साइरस की उत्तेजक अदाओं पर गरमा-गरम बहस चल रही है.शार्लोट चर्च कहती हैं कि संगीत के कारोबार पर पुरुषों का वर्चस्व है, इसका दृष्टिकोण लिंग और सेक्शुअलिटी पर टिका है और उनमें युवा कलाकारों को सेक्स ऑब्जेक्ट के तौर पर दिखाने की चाहत बढ़ रही है.स्टार का कहना है कि युवा गायकों को अत्यधिक सेक्सी, अवास्तविक, कार्टून की तरह दिखाया जा रहा है.वह आगे कहती हैं, ''जब मैं 19 या 20 साल की थी तब मैंने भी ख़ुद को इसी स्थिति में पाया था, तब मुझ पर लगातार छोटे-छोटे कपड़े पहनने के लिए दबाव डाला जाता था.उन्होंने कहा, ''अधेड़ उम्र के पुरुष मुझसे बार-बार कहते थे, तुम ग़ज़ब हो, तुम्हारे पास शानदार शरीर है, इसे क्यों नहीं दिखाती? या वो कहते–चिंता मत करो, ये शानदार दिखेगा, कलात्मक दिखेगा, इस सबको लेकर मैं बहुत असहज महसूस करती थी लेकिन एक्ज़िक्यूटिव मुझे बार-बार ये याद दिलाते थे.''वह याद करती हैं कि किस तरह वह अपने वीडियो 'कॉल माई नेम इन 2005' में कम कपड़ों और घुटनों तक ऊंचे जूतों के साथ डांस में उन्हें बहुत खराब लग रहा था.वह ये भी कहती हैं, ''मैं इस दोष की जिम्मेदारी से ख़ुद भी नहीं बच सकतीं, तब मैंने किशोरवास्था को बस पार ही किया था. लेकिन उन प्रदर्शनों के लिए मुझ पर सोशल मीडिया में लगातार ताना कसा जाता है और अपशब्द कहे जाते हैं.''इस अतीत के चलते उनके लिए बेहतर जगहों पर जाकर अपने संगीत का प्रचार करना मुश्किल हो गया है.शार्लोट ने खासतौर पर माइली साइरस, रिहाना और रॉबिन थिक की आलोचना की.पिछले महीने एमटीवी अवॉर्ड में माइली साइरस ने रॉबिन थिक के साथ मिलकर ऐसी भावभंगिमाओं और इशारों वाला डांस किया, जो कुछ लोगों के मुताबिक शालीनता की सीमाओं से काफी परे चला गया.इसके बाद शीनाड ओ'कॉनर ने माइली साइरकस को एक खुला खत लिखकर आगाह किया कि वह संगीत कारोबार के ज़रिए खुद का शोषण नहीं होने दें.शार्लोट ने वीडियो बेवसाइट्स पर भी आरोप लगाया कि वो युवा दर्शकों को ऐसे वीडियो से दूर रखने के लिए कुछ नहीं कर रही. उन्होंने एनी लेनॉक्स की इस बात का समर्थन किया कि पॉप वीडियो को भी फिल्मों की तरह उम्र के हिसाब से रेटिंग दी जानी चाहिए.शार्लोट चर्च ने ये भी कहा कि रेडियो स्टेशनों को ऐसी छवि वाले कलाकारों के गाने न सुनाने के बारे में भी सोचना चाहिए.(बीबीसी हिन्दी के एंड्रॉएड ऐप के लिए 

यहाँ क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
फारुख़ साहब ने अपने करियर की शुरुआत की 1973 में आई फ़िल्म 'गरम हवा' से और वो हाल ही में नज़र आए 'क्लब 60' में. चालीस सालों से लगातार अभिनय से जुड़े फारुख़ शेख़ कहते हैं कि वह कम काम और ज़्यादा आराम में यकीन रखते हैं.बीबीसी से हुई बातचीत के दौरान फारुख़ शेख़ बोले, ''थोड़ा काम करना और ज़्यादा आराम करना मेरी फितरत में शामिल है. एक दिन काम किया तो चार दिन आराम कर लो. वरना ऐसा लगता है मानो आप किसी दफ्तर में जा रहे हैं. मुझे उससे बहुत बोरियत होती है.''फारुख़ साहब कहते हैं, ''मैं रोज़ काम नहीं कर सकता. अगर कोई मुझसे कहे कि मुझे रोज़ाना काम करना है तो मैं भाग जाऊंगा. अगर इंडस्ट्री में कोई मुझे कहे कि साहब आप साल में छह फ़िल्में कर लीजिए तो भी मैं भाग जाऊंगा. वैसे कम काम करना मेरे ही नहीं बल्कि दर्शकों की सेहत के लिए भी अच्छा है.''भई फारुख़ शेख़ का कम काम करना उनके लिए अच्छा हो सकता है लेकिन दर्शकों को इससे क्या फायदा है भला? इस सवाल का जवाब देते हुए वह कहते हैं, ''अगर दर्शक मुझे सुबह-शाम, हर रोज़, हर जगह देखने लग गए तो वे जल्द ही मुझसे ऊब जाएंगे. यही सोचेंगे कि कमबख़्त जाता ही नहीं है, लगा ही रहता है.''फारुख़ शेख़ ये भी मानते हैं कि फ़िल्में करना उनका एक शौक है. वह कहते हैं, ''फ़िल्में करना मेरा जूनून नहीं है. बल्कि ये तो मेरा एक शौक है. एक ऐसा शौक जिसे करने से मुझे पैसे भी मिल जाते हैं.''सुनिए फारुख़ शेख़ से खास बातचीतफ़िल्में करने का शौक तो अपनी जगह ठीक है लेकिन चालीस साल के लंबे करियर में कभी ऐसा हुआ कि उन्हें लगा कि करने को फ़िल्में नहीं हैं, कोई पूछ नहीं रहा? इस सवाल का जवाब भी अपने चिर-परिचित अंदाज़ में देते हुए फारुख़ साहब कहते हैं, ''मैंने कभी भी ज़्यादा फ़िल्में करना पसंद नहीं किया. न ही मैं उस श्रेणी में कभी था कि ये है तो बस अब हमारी फ़िल्म 100 करोड़ का बिज़नेस कर लेगी.''फ़ारुख़ के मुताबिक़, ''मेरे साथ तो ये होता था कि मेरी फ़िल्म या तो चलती थी या फिर नहीं चलती थी. ये होता था कि फारुख़ शेख़ कि वो फ़िल्म नहीं चली. या ये होता था कि फारुख़ शेख़ कि वो फ़िल्म नहीं चली. ये कभी नहीं होता था कि फारुख़ शेख़ की वजह से ये फ़िल्म चल पड़ी. न तो हम पर फ़िल्म चलाने कि ज़िम्मेदारी थी और न ही हमारे नाम से वो कमाल जुड़ता था. तो मेरे साथ ये कभी नहीं हुआ कि अब तो मामला निपट गया.''साथ ही वह ये भी कहते हैं कि किसी ने कभी ये नहीं कहा कि देखिए ये तो बड़े बॉक्स ऑफिस स्टार थे पर अब तो इनकी फ़िल्में पिट जाती हैं.फारुख़ शेख़ ये भी स्वीकार करते हुए ज़रा नहीं झिझकते कि वह कभी भी ए-लिस्ट की श्रेणी में आने वाले स्टार नहीं रहे. वह कहते हैं, ''सैकड़ों फ़िल्में हर साल बनती हैं. और मुख्य किरदार निभाने वाले कलाकार गिनती के 15 या 20 होंगे. तो जो बहुत टॉप के सितारों को काम मिलेगा वो काम आप को नहीं मिल सकता.''(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
भारतीय सिनेमा के 100 साल पूरे होने के मौके पर कई पहलुओं पर बात हो रही है जिसमें सेंसरशिप एक अहम मुद्दा है.वैसे भी पिछले दिनों कमल हासन की 100 करोड़ की लागत से बनी फ़िल्म विश्वरुप के रिलीज़ में जो अड़चनें आई, उसने इंडस्ट्री को सेंसरशिप पर बात करने के लिए मजबूर कर दिया.दरअसल सेंसरबोर्ड के साथ साथ अलग-अलग धार्मिक गुटों, राज्य सरकारों और अन्य संस्थाओं द्वारा फ़िल्म पर लगाई जाने वाली आपत्तियों ने फ़िल्मकारों के लिए राह मुश्किल कर दी है.निर्माता-निर्देशक करण जौहर कहते हैं, "हालांकि मेरी छवि पारिवारिक फ़िल्में बनाने की है लेकिन अपनी पहली फ़िल्म से मैं कोर्ट केस लड़ता आया हूँ.मैंने सब कुछ किया है, राजनीतिक पार्टियों से निपटा हूँ, सेंसरशिप के मुद्दों से जूझा हूं, यहाँ तक कि मेरा पुतला भी जलाया गया है."करण का कहना है, "अब मुझे डर लगता है अपने विचार व्यक्त करने में चाहे वो सेंसरशिप के बारे में हो या राजनीति के बारे में. एक फ़िल्मकार होने के नाते मुझसे लोकतंत्र का वादा किया गया था, लेकिन कहाँ है लोकतंत्र ?"गौरतलब है कि करण बहुत जल्द लेखक अमिश त्रिपाठी की बेस्टसेलर किताब 'इममॉरटल्स ऑफ मलूहा' पर फ़िल्म बनाने जा रहे हैं लेकिन वो कहते हैं कि उन्हें चिंता है कि इस फ़िल्म के बाद कहीं उनका खून ना हो जाए या उन्हें देश छोड़कर भागना ना पड़े.सेंसरबोर्ड द्वारा पास हो जाने के बावजूद फ़िल्में कई कसौटियों पर फेल भी हो जाती है और अगर कोई भी एक वर्ग नाराज़ हो जाए तो सिनेमा हॉल तक फ़िल्म का पहुंचना मुश्किल हो जाता है.तो क्या फ़िल्मों के मामले में सबसे ताकतवर समझी जाने वाली संस्था वास्तव में कोई दमख़म नहीं रखती ? क्यों सेंसरबॉर्ड का आदेश वाकई में आखिरी आदेश क्यों नहीं है ?एक अख़बार से की गई बातचीत में सीबीएफसी की मुख्य कार्यकारी निदेशक पंकजा ठाकुर कहती हैं "सुप्रीम कोर्ट ने भी कई बार कहा है की बोर्ड का फैसला आखरी फैसला होना चाहिए. ख़ास कर इस डर के अंदेशे से किसी फ़िल्म के लगने से कुछ अनहोनी हो सकती है, उसको सिनेमा हॉल में लगने से रोका नहीं जा सकता. हां कुछ घटना हो जाए तो फ़िल्म को उतारा जा सकता है."पंकजा के मुताबिक, "हम कोशिश कर रहे हैं कि विश्वरुपम या आरक्षण जैसे केस दोबारा ना हो जब फ़िल्मों को पास करने के बावजूद रिलीज़ से रोका गया था. सूचना एंव प्रसारण मंत्री मनीष तिवारी भी इस कोशिश में है कि किस तरह बोर्ड को और मज़बूत बनाया जा सके."अपनी फ़िल्म लव सेक्स और धोखा का ज़िक्र करते हुए निर्देशक दिबाकर बनर्जी कहते हैं, "इस फ़िल्म में एक कट सुझाया गया था जिससे मुझे आपत्ति थी. फ़िल्म में एक किरदार कहता है की मुझे इस कॉलेज में एडमिशन अपनी जाति के आधार पर मिली है लेकिन इसके बावजूद भी मुझे दाखिला मिलता क्योंकि मैं स्मार्ट हूं"दिबाकर ने बताया कि उनसे कहा गया कि इससे आप लोगों का ध्यान जातिवाद की तरफ खीचेंगे जिसपर उनका जवाब था कि ये लाइन तो दरअसल उनके हित में है.अपनी बात को पूरा करते हुए दिबाकर कहते हैं, "फ़िल्म में किरदार का खून उसकी जाति की वजह से ही होता है और अगर फ़िल्म में ये बात नहीं दिखाई गई तो कहानी का मूल क्या रह जाएगा? इस तरह की सेंसरशिप पर और गहरा विचार किया जाना चाहिए."वहीं पंकजा के मुताबिक सेंसरबॉर्ड के पैनल में विभिन्न क्षेत्र के लोग होते हैं और सबकी सोच अलग होती है, इस वजह से फ़िल्म को कई आंखों से होकर गुज़रना पड़ता है.फ़िल्मकारों की अपनी शिकायत है और सेंसरबॉर्ड के अपने जवाब. इस बीच कुछ ऐसी कैंचियां भी है जो फ़िल्मों को थिएटर हॉल तक पहुंचने ही नहीं देती.ऐसी कैंचियां ज्यादा धारदार है और फ़िल्म इंडस्ट्री के लिए सबसे बड़ी चुनौती.
__________________________
हाल ही में दिल्ली में हुए एक समारोह में प्रख्यात गायिका आशा भोसले ने ये कहते हुए आगे कहा, "भद्दे गानों की भरमार हो गई है. स्थापित और पुराने गायकों को इस वजह से काम मिलना ही बंद हो गया है."आशा भोसले के इस बयान पर फ़िल्म संगीत जगत में जैसे तूफ़ान आ गया और नतीजा ये कि लोग दो ख़ेमों में बंट गए. जानते हैं किसने क्या कहा."आशा जी की बात पर मैं कहूंगा कि गायकों को मजबूरी में वैसे गाने गाने पड़ते हैं क्योंकि जो काम मिलेगा उन्हें वही करना होगा. आजकल गानों में भी फ़िल्मकार दख़ल देते हैं और दबाव देकर अपने मनमाफ़िक़ गाने लिखवाते हैं.""आशा जी बहुत सीनियर हैं. उनका कहा सर आंखों पर. लेकिन आज ज़रूरत के हिसाब से गाने बन रहे हैं. और आइटम सॉन्ग तो पहले भी बनते रहे हैं. बस ये है कि अब लफ़्ज़ों में खुलापन आ गया है. लेकिन माहौल के हिसाब से तो चीज़ें बदलती ही हैं.""मैं आशा जी की बात से पूरी तरह सहमत हूं. गाने को मसालेदार बनाने के लिए गाली-गलौच की क़त्तई ज़रूरत नहीं है. ये गंदी ज़बान वाले गाने वैसे भी ज़्यादा नहीं चलते. अच्छा संगीत ही लंबे समय तक टिक पाता है.""भद्दे गाने बनते हैं और मीडिया उन्हें दिन में 20-30 दफ़ा बजाती है. भला क्यों? देखिए मॉडर्न हम भी हैं लेकिन लोगों को आधुनिकता और अश्लीलता में फ़र्क़ पता होना चाहिए. ख़ुदा लोगों को अक़्ल दे.""देखिए बदलते वक़्त के साथ लोगों की रुचि भी बदलती है. अब अगर भद्दे गाने हिट होते हैं तो दूसरे गायक को लगता है कि मैं भला क्यों पीछे रहूं और फिर ये सिलसिला चल पड़ता है. मैं तो गायक हूं और मुझे जैसे गाने मिलेंगे मैं गाऊंगा.""गाली-गलौच से परिपूर्ण गानों पर तो फ़ौरन रोक लगा देनी चाहिए. हुस्न के लाख रंग, कौन सा रंग देखोगे कहोगे तो ये अच्छा लगेगा. लेकिन अगर हीरो कहेगा कि अब करूंगा गंदी बात तो ये बिलकुल फ़िज़ूल के शब्द हैं.""मैं आशा जी की बात से पूरी तरह सहमत हूं. लोकप्रियता पाने के लिए अपना स्तर नहीं गिराना चाहिए. जनता की आड़ लेकर गंदे गाने परोसना फ़ैशन बन गया है."(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
कुख़्यात डाकू वीरप्पन पर बनी 'वाना युद्धम' ऐसी ही एक तमिल फिल्म है जिसकी शूटिंग उन लोकेशन पर हुई है जहां वीरप्पन का जन्म और मृत्यु हुई.यहीं नहीं वीरप्पन के साथी जिन्होंने साल 2000 में मशहूर अभिनेता राज कुमार के साथ साथ तीन और लोगों का अपहरण किया था वह भी इस फिल्म में अपने ही रोल में नज़र आएंगे.आगे सुनिए,इस अपहरण के एक बंधक नागप्पा जो 61 दिन बाद डकैतों के चंगुल से भागने में कामयाब रहे वो भी खुद इस फिल्म में अपना ही किरदार निभा रहे हैं.भारत के कुख़्यात डाकूओं में से एक कूसे मुनिस्वामी वीरप्पन 100 से ज़्यादा हत्याओं,चंदन की तस्करी और अन्य अपराधों के लिए बदनाम था और कर्नाटक और तमिल नाडु के समीप जंगलों मे रहता था. वीरप्पन को दोनों ही राज्य की पुलिस 60 के दशक से ढूंढ रही थी और कई असफल कोशिशों के बाद 18 अक्टुबर 2004 में तमिल नाडु की स्पेशल टास्क फोर्स ने अतिरिक्त पुलिस मुख्य निदेशक के विजय कुमार की अगुवाई में वीरप्पन को मार गिराया था.निर्देशक एएमआर रमेश की इस फिल्म में वीरप्पन का रोल किशोर ने निभाया है और विजय कुमार के रोल में अर्जुन नज़र आएंगे. गौरतलब है कि रमेश ने इससे पहले कन्नड़ फिल्म 'साइनाइड' भी बनाई है जो प्रधानमंत्री राजीव गांधी के हत्यारों के बैंगलुरु में घुसने के बाद की घटनाओं पर आधारित थी.रमेश बताते हैं "1991 में कॉलेज के वक्त से मैं और मेरे दोस्त वीरप्पन के बारे में जानकारियां बटोरते थे क्योंकि हम सभी इस शख़्सियत से चौंकते थे जो जंगल पर राज करता था और पुलिस के हाथ भी नहीं लगता था.ये फिल्म मेरी 11 साल की रिसर्च का नतीजा है."वीरप्पन पर ये फिल्म तमिल के अलावा कन्नड़ में 'अट्टाकासा' के नाम से बनी है. ये फिल्म शुरु से ही विवादों में रही. पहले वीरप्पन की पत्नी मुथ्थुलक्ष्मी और फिर डकैत का साक्षात्कार लेने वाले तमिल पत्रिका के संपादक नक्कीरण गोपाल ने फिल्म पर स्टे ऑर्डर लगवाया.हालांकि बीते दिनों मद्रास हाई कोर्ट ने फिल्म के कुछ सीन को हटाने की बात कहकर स्टे हटा दिया है. फिल्म 14 फरवरी को सिनेमा हॉल में दस्तक देगी.
__________________________
एकैडमी के अध्यक्ष शेरिल बून आइजैक्स ने कहा है कि अकाउंटेंसी फ़र्म प्राइस वॉटर हाउसकूपर्स (पीडब्ल्यूसी) के साथ संबंधों की भी समीक्षा की जा रही है. इस ग़लती के लिए ब्रायन कुलिनन और मार्था रूज़ को ज़िम्मेदार ठहराया गया है. बीते रविवार को 89वें ऑस्कर अवॉर्ड्स समारोह में पहले 'ला ला लैंड' को सर्वश्रेष्ठ फिल्म बताया गया. बाद में कहा गया कि ग़लती हो गई, 'मूनलाइट' सर्वश्रेष्ठ फिल्म है.वो महिला जिसे पता है कौन है ऑस्कर विजेताऑस्कर के ऐतिहासिक भूल वाले ड्रामे के पीछे कौन?इस गड़बड़ी को एकैडमी अवॉर्ड्स के 89 साल के इतिहास की सबसे बड़ी ग़लती बताया जा रहा है.कलिनन ने नामों की घोषणा करने वाले दो प्रजेंटर्स को सर्वश्रेष्ठ फ़िल्म के नाम वाले लिफ़ाफ़े की जगह लीडिंग रोल में सर्वश्रेष्ठ अभिनेत्री के लिए चुने गए नामों का लिफ़ाफ़ा पकड़ा दिया था. सोशल मीडिया में ऑस्कर में हुई ग़लती पर जमकर चुहलबाज़ीवोटों की गिनती और लिफ़ाफ़ों की ज़िम्मेदारी संभालने वाली फ़र्म पीडब्ल्यूसी ने इस गड़बड़ी के लिए माफी मांगी है. कलिनन ने ग़लत लिफ़ाफ़ा पकड़ाने के कुछ मिनट पहले ही सर्वश्रेष्ठ अभिनेत्री एमा स्टोन की तस्वीर ट्वीट की थी जबकि बून आइजैक्स पर इस ग़लती के लिए 'ध्यान भटकाने' का आरोप है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
डॉक्टरों के मुताबिक़ उनके फेफड़ों में पानी भर गया है और उन्हें लगातार ऑक्सीज़न मुहैया कराई जा रही है.(नूतन के बेटे नहीं देखते उनकी फ़िल्में)सुचित्रा, मधुमेह से भी पीड़ित हैं. इस वजह से उनकी सेहत ज़्यादा बिगड़ी. डॉक्टरों की एक टीम लगातार उनकी निगरानी कर रही हैसुचित्रा, पिछले कई सालों से एक गुमनाम ज़िंदगी बिता रही हैं. वो कोलकाता स्थित अपने घर में ही ज़्यादातर वक़्त बिता रही थीं.उन्हें लंबे समय से सार्वजनिक तौर पर देखा ही नहीं गया.उन्होंने 1952 में बंगाली फ़िल्म 'शेष कोथाय' से अपना करियर शुरू किया और कई मशहूर फ़िल्में कीं. उन्होंने हिंदी फ़िल्मों में भी यदा-कदा काम किया पर उनकी असल पहचान बंगाली फ़िल्मों से ही बनी.बिमल रॉय की मशहूर फ़िल्म 'देवदास' में उन्होंने पारो का किरदार निभाया. इस फ़िल्म में दिलीप कुमार, मोतीलाल और वैजयंती माला जैसे मशहूर हिंदी फ़िल्म कलाकार भी थे.इसके अलावा वो 1966 की फ़िल्म 'बंबई का बाबू' में देव आनंद के साथ नज़र आईं.सुचित्रा सेन को हिंदी फ़िल्म प्रेमी सबसे ज़्यादा जानते हैं 1975 में रिलीज़ हुई फ़िल्म 'आंधी' से. गुलज़ार निर्देशित इस फ़िल्म में वो संजीव कुमार के साथ दिखीं. 'आंधी' के गाने बेहद मशहूर रहे.फ़िल्म कामयाब भी रही और विवादित भी, क्योंकि कथित तौर पर सुचित्रा का किरदार तत्कालीन भारतीय प्रधानमंत्री इंदिरा गांधी से मिलता जुलता था.साल 1978 में रिलीज़ हुई बंगाली फ़िल्म 'प्रनॉय पाशा' के बाद उन्होंने फ़िल्मों से संन्यास ले लिया और एक गुमनामी की ज़िंदगी जीने लगीं. उन्होंने लोगों से मिलना जुलना भी छोड़ दिया.कहा जाता है कि साल 2005 में उन्होंने प्रतिष्ठित दादा साहब फाल्के पुरस्कार लेने से भी इनकार कर दिया क्योंकि वो किसी को नज़र नहीं आना चाहती थीं.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
अभिनेता इरफान खान की आनेवाली फ़िल्म ‘पान सिंह तोमर’ एक ऐसी ही कहानी हैंइरफान कहते हैं कि जब पहली बार निर्देशक थिगमांशु धूलिया ने कहानी की ये दो लाइन सुनाई तभी उन्होंने फैसला कर लिया था कि वो ये फ़िल्म करेंगे.इरफान कहते हैं, “जब आपको ये दो लाइन सुनाई जाएगी तो आपके मन में सवाल उठेंगे कि कैसे एक एथलीट डैकत बन गया और यही सवाल मेरे मन में भी था.”पान सिंह तोमर के बारे में इरफान कहते हैं, “ पान सिंह तोमर भारतीय सेना का जवान था, जिसने 3000 मीटर स्टेप्ल चेज़ रेस का रिकार्ड तोड़ा, जो सात साल तक राष्ट्रीय रिकार्डधारी रहा और वो बाद में एक डैकत बन गया.”इरफान कहते हैं कि ये सच्ची कहानी हैं लेकिन इसका मतलब ये नहीं है कि ये बहुत नकारात्मक कहानी है. ये बड़ी ही दिलचस्ब कहानी है. इरफान कहते हैं, “ये फ़िल्म भावनात्म फ़िल्म हैं जिसमें एक्शन है.ये फ़िल्म ऐसी है जो अभी तक डकैतों के बारे में नहीं बनी है.”इस फ़िल्म में इरफान खान के साथ देहाती किरदार में अभिनेत्री माही गिल नज़र आएंगी.फ़िल्म के ट्रेलर में एक डॉयलॉग है “ बीहड़ में तो बागी होते हैं, डकैत तो पार्लियामेंट में होते हैं.”सेंसर बोर्ड से इस डॉयलॉग समेत ट्रेलर पास होने पर इरफान खुश हैं. इरफान कहते हैं,“वक्त के साथ सेंसर बोर्ड भी बदल रहा है. एक वक्त था जब सेंसर बोर्ड ‘साली’शब्द को भी सेंसर कर देता था. सेंसर के रवैये में ये बदलाव स्वागत योग्य है.”फ़िल्म ‘पान सिंह तोमर’ 2 मार्च को रिलीज़ हो रही है.इससे पहले थिगमांशु धूलिया निर्देशित फ़िल्म ‘साहिब बीवी और गैंगस्टर’ भी दर्शकों को प्रभावित करने में कामयाब रही थी.
__________________________
शो के बारे में मीडिया से बात करते हुए प्रीति ज़िंटा ने बताया कि शूटिंग के दौरान उन्हें कई मज़ेदार बातें पता चलीं.उन्होंने बताया, "शो में शाहरुख़ ख़ान का इंटरव्यू करके मुझे पता चला कि वो रामलीला में बंदर बनते थे. ये इंटरव्यू मज़ेदार होने के साथ-साथ बहुत भावनात्मक भी था और शूटिंग के दौरान मेरी आंखें भर आईं थीं." उन्होंने बताया कि अक्षय कुमार के साथ बात करना भी काफ़ी भावुक मौक़ा था.प्रीति ने शो के बारे में बताया कि लोग अपने चहेते सितारों के बारे में उनकी फ़िल्मों के ज़रिए ही जान पाते हैं. इस शो में वो सितारों की असल शख़्सियत को लोगों के सामने पेश करने की कोशिश करेंगीं.उन्होंने कहा, "हम इस शो में फ़िल्मी कलाकारों के कई सीक्रेट शेयर करेंगे. हां, लेकिन एक बात तय है. हमारा मक़सद किसी किस्म का स्कैंडल बनाना नहीं होगा. बस कुछ ऐसी बातें करेंगे जो अब तक इन सितारों के बारे में किसी को नहीं पता."प्रीति ज़िंटा से जब पूछा गया कि कई बार जब पत्रकार उनसे निजी ज़िंदगी के बारे में सवाल पूछते हैं तो वो ख़ुद असहज हो जाती हैं और नो कमेंट कहकर चली जातीं हैं. ऐसे में क्या कभी इस शो में उन्होंने किसी कलाकार से ऐसा सवाल पूछा जिससे वो असहज हो गया हो.इसके जवाब में उन्होंने कहा, "लोगों को कभी लक्ष्मण रेखा पार नहीं करनी चाहिए. लोगों की प्राइवेसी का सम्मान करना चाहिए. जब तक आप ऐसा करेंगे तब तक लोगों को आपके सवालों से परेशानी नहीं होगी."
__________________________
लेकिन निर्देशक रोहित शेट्टी को इसका सीक्वल बनाने में कोई दिलचस्पी नहीं है.ऐसे में जब 'धूम', 'कृष' समेत तमाम हिट फ़िल्मों के सीक्वल बन रहे हैं, तो क्या'चेन्नई एक्सप्रेस' के साथ भी यही फ़ॉर्मूला दोहराया जाएगा.जब रोहित शेट्टी से ये सवाल पूछा गया तो वो बोले, "फ़िल्म के सीक्वल की कोई योजना नहीं है. फ़िल्म की कहानी अपने आप में संपूर्ण थी और इसमें सीक्वल की कोई गुंजाइश नहीं बचती."लेकिन रोहित ने बताया कि फ़िल्म के कलाकार और निर्माता शाहरुख़ ख़ान के साथ ज़रूर उनकी आगे फ़िल्म करने की योजना है. मुंबई में टीवी रियलिटी शो 'ख़तरों के खिलाड़ी' से जुड़ी एक प्रेस कॉन्फ़्रेंस में रोहित बोले, "शाहरुख़ अब मेरे बेहतरीन दोस्त बन चुके हैं. एक तरह से परिवार का हिस्सा बन चुके हैं."('कृष-3' ने मारी बाज़ी)उन्होंने आगे कहा, "शाहरुख़ के साथ काम करने का अनुभव बेहतरीन रहा. उनसे काफ़ी कुछ सीखने को मिला. हम फिर से साथ काम करेंगे और ये भी एक संपूर्ण मसाला मनोरंजक फ़िल्म होगी."रोहित शेट्टी इस दफ़ा ख़तरों के खिलाड़ी को शो को होस्ट करेंगे जिसे उनसे पहले प्रियंका चोपड़ा और अक्षय कुमार जैसे सितारे होस्ट कर चुके हैं. ख़बर है कि रोहित को इसके लिए करोड़ों की फ़ीस ऑफ़र की गई है.बॉलीवुड जगत में शाहरुख़ और रोहित शेट्टी की नई दोस्ती चर्चा का विषय है क्योंकि इससे पहले उनकी अजय देवगन के साथ दोस्ती ख़ासी मशहूर रही है और दोनों 'गोलमाल' सिरीज़, 'बोल बच्चन' और 'सिंघम' जैसी फ़िल्मों में साथ काम कर चुके हैं.शाहरुख़ और अजय देवगन के रिश्तों में उस समय तल्खी आ गई थी जब अजय देवगन की फ़िल्म 'सन ऑफ़ सरदार' और शाहरुख़ ख़ान की फ़िल्म 'जब तक है जान' साल 2012 में एक ही दिन रिलीज़ हुई थीं और अजय देवगन ने शाहरुख़ ख़ान और यशराज बैनर पर अपने प्रभाव का इस्तेमाल करके ज़्यादा से ज़्यादा सिनेमाघरों में कब्ज़े का आरोप लगाया था.ऐसे में जब उनके क़रीबी दोस्त रोहित शेट्टी ने शाहरुख़ ख़ान की फ़िल्म निर्देशित करने का फ़ैसला किया था तब सबको हैरत हुई थी.लेकिन रोहित अब भी अजय देवगन के बेहद नज़दीक हैं और वो उनके साथ 'सिंघम-2' पर काम कर रहे हैं. 'सिंघम-2' में करीना कपूर की भी मुख्य भूमिका है. और इसको पूरा करने के बाद वो शाहरुख़ के साथ अपनी अगली फ़िल्म पर काम शुरू करेंगे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________


अनुराग कश्यप के निर्देशन में बनी यह भारत की पहली फिल्म है जो दो हिस्सों में बनी है और एक महीने के अंतराल पर रीलिज़ हुई है.यह फिल्म अपने गानों, अपनी पटकथा, भाषा और विषय वस्तु को लेकर शुरु से ही चर्चा में रही है.झारखंड के धनबाद में कोयला माफिया, राजनीति, ठेकेदारी, गुंडागर्दी के मुद्दों पर बनी इस फिल्म ने अंतरराष्ट्रीय स्तर पर ख्याति बटोरी है और पिछले दिनों कान महोत्सव में भी दिखाई गई थी.उल्लेखनीय है कि यह कहानी दो परिवारों के आपसी वैमनस्य के बीच राजनीति, कोयले की दलाली और गुंडागर्दी की चर्चा करती है.एक हद तक देखा जाए तो इस फिल्म के कई किरदार असली चरित्रों से प्रेरित हैं और कई घटनाओं के बारे में लोगों का कहना है कि पूर्व में ऐसा हो चुका है.अनुराग के अनुसार फिल्म के दूसरे हिस्से में छोटे शहरों में लोगों की भारतीय सिनेमा के प्रति दीवानगी को भी काफी जगह दी गई है.फिल्म की तारीफ में समाजशास्त्रियों से लेकर फिल्म समीक्षकों ने बहुत कुछ लिखा है. शिव विश्वनाथन जैसे बुद्धिजीवियों ने इस फिल्म को अपने किस्म की अनूठी फिल्म करार दिया है जबकि कई लोग ये भी मानते हैं कि ये अनुराग की सर्वश्रेष्ठ फिल्मों में से नहीं है.फिल्म के पहले हिस्से में जहां मुख्य भूमिका 

मनोज वाजपेयी ने निभाई थी. दूसरे हिस्से में मुख्य भूमिका में

 नवाजुद्दीन सिदद्की  हैं जिनके चरित्र के बारे में कहा जाता है कि वो एक गैगस्टर पर आधारित जो अमिताभ की नकल करता है.कुछ ऐसा ही महिला किरदारों के बारे में भी कहा जा रहा है कि एक किरदार माधुरी दीक्षित की फैन है.दूसरे भाग का गाना तार बिजली से पतले हमारे पिया भी लोगों में काफी लोकप्रिय हो रहा है जिसे भोजपुरी गायिका शारदा सिन्हा ने आवाज़ दी है.फिल्म के बोल काफी राजनीतिक हैं और कहा जाता है कि ये बिहार की स्थिति को दर्शाता है कि उससे किस तरह का भेदभाव हुआ है आजादी के बाद.

फिल्म का पहला भाग जब रीलिज़ हुआ था तो हिंदी और अंग्रेज़ी मीडिया ने इसकी समीक्षाएं की थीं और इन समीक्षाओं की समीक्षा मीडिया की समीक्षा करने वाली पत्रिका 

हूट ने की थी.माना जा रहा है कि दूसरे हिस्से को भी देखने लोग आएंगे और इसमें दिखाई जाने वाली हिंसा, कथित रुप से अश्लील भाषा और अनुराग के निर्देशन पर एक बार फिर विस्तार से चर्चा होगी.
__________________________
जब उन्हें मशहूर संगीतकार दिवंगत आर डी बर्मन की 75वीं सालगिरह पर श्रद्धांजलि देने के लिए स्टेज पर बुलाया गया तो मीका ने माइक हाथ में थामते ही गाली गलौज शुरू कर दी.उन्होंने दर्शकों की तरफ़ देखते हुए एक बेहद गंदी गाली दी और कहा कि अगर मेरे साथ नहीं गाओगे तो घर दफ़ा हो जाओ. मीका ने ऐसा एक बार नहीं कई बार कहा और उनकी इस हरकत से वहां मौजूद दर्शकों का गुस्सा साफ़ देखा जा सकता है.उन्होंने अपने हाथ में बंधी बेशक़ीमती घड़ी की तरफ इशारा करते हुए कि "मैं चाहूंगा कि ये एक करोड़ रुपए की घड़ी यहां बैठा हर गीतकार और गायक अपने जीवन में ख़रीद पाए."मशहूर टीवी कॉमेडियन कपिल शर्मा की प्राथमिकता अब टीवी के बजाय फ़िल्में हो गई हैं और सूत्रों के मुताबिक़ वो अपना बेहद मशहूर शो 'कॉमेडी नाइट्स विद कपिल' तक छोड़ सकते हैं.दरअसल कपिल शर्मा ने यशराज बैनर के साथ तीन फ़िल्मों का अनुबंध किया है और इसी की वजह से भविष्य में उनकी व्यस्तता काफी बढ़ सकती है.इसलिए सप्ताह में दो बार आने वाला उनका शो 'कॉमेडी नाइट्स विद कपिल' अब एक ही दिन आया करेगा. और बाद में कपिल इस शो से अलग भी हो सकते हैं.इसी तरह से एक दूसरे चैनल पर आ रहा शो 'मैड इन इंडिया' भी मुश्किल में पड़ता दिख रहा है. शो के होस्ट मनीष पॉल अब अपने फ़िल्म करियर पर ध्यान देना चाहते हैं इसलिए वह इस शो में सुनील ग्रोवर का साथ छोड़ सकते हैं.ख़बरों के मुताबिक़ साल 1995 की बेहद कामयाब फ़िल्म 'दिलवाले दुल्हनिया ले जाएंगे' का रीमेक बनाए जाने की तैयारियां हो रही हैं. इसका निर्देशन भी ओरिजिनल फ़िल्म के निर्देशक आदित्य चोपड़ा ही करेंगे.फ़िल्म में शाहरुख़ ख़ान और काजोल छोटी सी भूमिकाओं में नज़र आएंगे जबकि मुख्य भूमिकाएं नए कलाकारों को दी जाएंगी.ओरिजिनल फ़िल्म में अनुपम खेर ने जो रोल निभाया था वो रीमेक में बोमन ईरानी और अमरीश पुरी वाला रोल परेश रावल निभाएंगे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
अक्टूबर 2016 में दिल के दौरे और फिर ब्रेन स्ट्रोक (मस्तिष्काघात) के बाद वह कोमा में चले गए थे.नीरज को 'फिर हेराफेरी' और 'खिलाड़ी 420' जैसी फ़िल्मों के निर्देशक और 'अकेले हम अकेले तुम', 'बादशाह', 'आवारा पागल दीवाना', 'अजनबी', 'हेराफेरी' और 'फिर हेराफेरी' के लेखक के तौर पर याद किया जाएगा.बतौर अभिनेता उन्होंने टीवी कार्यक्रम 'सर्कस' से शुरुआत की थी और उनकी पहली फ़िल्म थी 1984 में आई 'होली'.तब नीरज कॉलेज में पढ़ते थे, 'होली' के निर्देशक केतन मेहता उन्हीं दिनों से नीरज के दोस्त हैं.केतन कहते हैं कि वो नीरज को बतौर अभिनेता, निर्देशक और लेखक याद करेंगे.''उनका ह्यूमर बहुत तीखा, तेज़ और अनोखा था. वो दुनिया को अलग नज़र से देखते थे.'' 'तय किया था कि मसखरापन नहीं लाएंगे'नीरज के ख़ास दोस्तों में फिल्म 'हेराफेरी' के निर्देशक प्रियदर्शन भी रहे. दोनों की दोस्ती 1997 की फ़िल्म 'विरासत' के सेट पर हुई थी. प्रियदर्शन कहते हैं, ''हम दोनों के ख़यालात काफ़ी मिलते थे. वो हमेशा मुझसे कहते थे कि हिंदी फ़िल्मों में ह्यूमर की कमी है. उन्होंने ही मुझे कॉमेडी फ़िल्में बनाने का आइडिया दिया और 'हेराफेरी' बनी. हमने तय किया था कि हम फ़िल्मों में मसखरापन नहीं लाएंगे. मैं उन्हें एक बेहतरीन डायलॉग राइटर के तौर पर याद रखूंगा.'' बतौर राइटर नीरज ने कई कॉमिक किरदार लिखे. जॉनी लीवर उनके बारे में कहते हैं, ''नीरज का अंदाज़ ही अलग था. उनके लिखे हुए किरदार बेहतरीन ऑब्ज़र्वेशन का नतीजा रहे. फ़िल्म 'आवारा पागल दीवाना' में मेरा किरदार 'छोटा छतरी' उन्होंने ही लिखा था. लोग आज भी वो किरदार रिवाइंड कर करके देखते हैं.''परेश रावल के लिए भी उन्होंने मज़ेदार किरदार लिखे. 'आवारा पागल दीवाना' में मणिलाल, हेराफेरी में 'बाबूभाई' जैसे उनके किरदार काफी पसंद किए गए.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
बिज़नेस रेटिंग: ***1/2 यशऱाज बैनर की 'शुद्ध देसी रोमांस' आधुनिक भारत के उन युवाओं की कहानी है जो किसी भी तरह के 'कमिटमेंट' से डरते हैं.रघुराम उर्फ़ रघु (सुशांत सिंह राजपूत) जयपुर में एक टूरिस्ट गाइड है. बारातों में केटरिंग की भूमिका निभाने वाले गोयल (ऋषि कपूर) से उसकी मित्रता है.उसकी शादी तारा (वाणी कपूर) से तय होती है. वो बारात लेकर वाणी के शहर की ओर रवाना होता है. बारात में गोयल और गायत्री (परिणीति चोपड़ा) भी शामिल है.वो यात्रा के दौरान ही गायत्री से घुल मिल जाता है और तारा के शहर पहुंचते पहुंचते गायत्री से प्यार करने लगता है और तारा को छोड़कर भाग खड़ा होता है.जल्द ही रघु और गायत्री 'लिव इन पार्टनर' की तरह रहने लगते हैं. कुछ दिनों बाद रघु, गायत्री से शादी करने का फै़सला करता है. लेकिन इससे पहले ही उसे गायत्री छोड़कर भाग जाती है.कुछ दिनों बाद रघु की मुलाक़ात अजीबोगरीब परिस्थिति में एक बार फिर से तारा से होती है. तारा उससे मिलती है और जल्द ही दोनों में प्यार हो जाता है. दोनों के बीच सब कुछ ठीक चल रहा होता है कि एक दिन अचानक फिर से गायत्री रघु की ज़िंदगी में दस्तक देने लगती है.फिर क्या होता है ? क्या रघु और गायत्री एक हो जाते हैं ? तारा का क्या होता है ? क्या रघु तारा के साथ बाकी की ज़िंदगी बिताएगा ? गायत्री भला क्यों रघु की ज़िंदगी से भाग जाती है ?जयदीप साहनी की लिखी कहानी बेहद अलग है. फ़िल्म में मुख्य तौर से दिखाया गया है कि आजकल का युवा वर्ग किसी भी तरह के 'कमिटमेंट' से डरता है.स्क्रीनप्ले काफी सहज है और इसमें कई घटनाओं को संयोगवश दिखाया गया है.जैसे रघु का दोबारा तारा से मिलना, ब्रेक अप के बाद दोबारा गायत्री से मिलना बिलकुल संयोग है. गायत्री और रघु का कमिटमेंट से डरना एक बार फिर से संयोग ही है.इंटरवल से पहले फ़िल्म काफ़ी मनोरंजक है. रघु और गायत्री के किरदार बेहद प्यारे और ताज़ा तरीन लगते हैं जो दर्शकों को भा जाते हैं.राजस्थानी शादियों का पूरा माहौल और पैसे देकर बाराती बुलाने वाला जो एंगल है उसे बखूबी दिखाया गया है. रघु और गायत्री के बीच नोंक झोंक और गोयल (ऋषि कपूर) का किरदार भी लोगों का ख़ासा मनोरंजन करते हैं.इंटरवल के बाद तारा जब रघु के जीवन में दोबारा आती हैं तो कहानी अपने आपको दुहराती सी लगती है.कहानी में ट्विट्स लाने की सहूलियत लेने के लिए लेखक जयदीप साहनी ने तारा और रघु को दोबारा मिला दिया.लेकिन कहानी में ये नहीं बताया गया कि भला क्यों तारा, रघु को माफ़ कर देती है ?कहानी तब और उलझ जाती है जब रघु और तारा के जीवन में फिर से गायत्री आ जाती है.संभव है कि पुरानी पीढ़ी के लोगों को तारा और गायत्री के किरदारों पसंद ना आएँ. क्योंकि दोनों बिना किसी कमिटमेंट के रघु के साथ रहने को, उसके साथ सोने तक को तैयार हैं. उन्हें 'लिव इन रिलेशन' की इस अवधारणा को पचाने में दिक्कत पेश आएगी.क्लाइमेक्स, फ़िल्म की थीम के हिसाब से बिलकुल ठीक है लेकिन दर्शकों के एक वर्ग को ये ठीक नहीं लगेगा. हां, युवा वर्ग को ज़रूर क्लाइमेक्स पसंद आ सकता है. वो क्लाइमेक्स की उदारवादी सोच को ख़ासा पसंद कर सकते हैं. जयदीप साहनी के लिखे संवादों में हास्य भी है और वो असरदार भी हैं.सुशांत सिंह राजपूत बेहद स्वाभाविक लगे हैं और उन्होंने अपना काम बखूबी निभाया है. युवा लड़कियों के बीच में वो बहुत लोकप्रिय हो सकते हैं.परिणीति चोपड़ा भी अपने रोल में ज़बरदस्त रही हैं और वो भी ख़ासी स्वाभाविक लगी हैं. उन्होंने बहुत ख़ूबी से अपने भावों को व्यक्त किया है.अपने कमज़ोर रोल के बावजूद वाणी कपूर ने बॉलीवुड में अच्छी शुरूआत की है. गोयल के किरदार में ऋषि कपूर अद्भुत रहे हैं. वो जब भी स्क्रीन पर आते हैं जादू जगा देते हैं.राजेश शर्मा ने छोटे से रोल में प्रभाव छोड़ा है. तरुण व्यास, तृप्ति शर्मा, इम्तियाज़ अहमद, क्रेग और एलेक्स (विदेशी पर्यटकों के रोल में, भुवन अरोरा, अमित मोहंती, प्रतीक जायसवाल और अनुज पंडित (रघु के दोस्त) ने भी अच्छा काम किया है.मनीष शर्मा ने बतौर निर्देशक स्क्रिप्ट के साथ पूरा न्याय किया है. कहानी की तरह ही उनका निर्देशन युवा वर्ग को अपील करेगा.सचिन-जिगर का संगीत अच्छा है. 'तेरे-मेरे बीच में', 'गुलाबी' और दूसरे गाने अच्छे बन पड़े हैं. जयदीप साहनी के बोल मधुर हैं.बृंदा और गणेश आचार्य की कोरियोग्राफ़ी बिलकुल सटीक है. बैकग्राउंड संगीत (सचिन-जिगर) भी अच्छा है.मनु आनंद की सिनेमोटोग्राफ़ी भी प्रभावशाली है. उन्होंने राजस्थानी माहौल को बेहतरीन तरीके से पकड़ा है. रश्मि सेठी के सेट और नम्रता राव की एडीटिंग भी माकूल है.कुल-मिलाकर शुद्ध देसी रोमांस को मिली जुली प्रतिक्रिया मिलेगी. युवा और शहरी दर्शकों को फ़िल्म पसंद आएगी लेकिन छोटे शहर के दर्शकों को ये ख़ासी बोल्ड लग सकती है.बॉक्स ऑफ़िस पर कम लागत में बनी ये फ़िल्म निर्माताओं के लिए मुनाफ़े का सौदा साबित होगी.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लंदन में बीबीसी से खास बातचीत करते हुए हेमा मालिनी कहती हैं, "मैं जब तक सिर्फ अभिनेत्री थी, तब तक मैं देश के लोगों के बारे में ज्यादा नहीं जानती थी. मेरा उनसे जुड़ने का जरिया सिर्फ सिनेमा था. फिर जब मैं राजनीति में आई तब देश को यहां के लोगों को करीब से जानने का मौका. तब मैंने समाज सेवा की अहमियत समझी." हेमा मालिनी को यहां 12वें सालाना एशियाई अचीवर्स अवॉर्ड में 'साल की सबसे महत्तवपूर्ण अंतरराष्ट्रीय हस्ती' का सम्मान दिया गया.हेमा मालिनी को एक एनजीओ सर्वम ट्रस्ट से जुड़े होने पर ये सम्मान दिया गया. ये संस्था भारत के ग्रामीण इलाकों में शिक्षा की बेहतरी के लिए काम करती है.जब हेमा मालिनी से पूछा गया कि उनकी जैसी हस्ती का समाज सेवा से जुड़ना कितना अहम है तो वो बोलीं, "हर सेलेब्रिटी समाजसेवा से जुड़े ऐसा जरूरी तो नहीं. इसके लिए आपमें वो जज्बा वो जुनून होना चाहिए. राजनीति में रहने के दौरान में भारत के दूर दराज के इलाकों में गई. तब जाकर मुझे अहसास हुआ कि मेरे देश के लोगों के लिए बहुत कुछ दिए जाने की जरूरत है."फिल्मी करियर की बात करें तो वो फिलहाल सक्रिय नहीं है. जब उनसे पूछा गया कि बतौर अभिनेत्री वो कब दिखने वाली हैं, तो उन्होंने कहा, "जैसे ही कोई अच्छी स्क्रिप्ट मिलेगी मैं जरूर फिल्म करना चाहूंगी."हेमा मालिनी की पिछले साल बतौर निर्देशक फिल्म टैल मी ओ खुदा रिलीज हुई थी. जिसमें उनकी बेटी ईशा देओल ने मुख्य भूमिका निभाई थी.
__________________________
शाहरुख़ ख़ान की बहुप्रतीक्षित फ़िल्म 'हैप्पी न्यू ईयर' का पहला पोस्टर शाहरुख़ ने लॉन्च कर दिया है.ये फ़िल्म इस साल 23 अक्टूबर को दीवाली पर रिलीज़ होगी.(महिला प्रधान समाज बेहतर: शाहरुख़ ख़ान)इस फ़िल्म की निर्देशक हैं फ़राह ख़ान, जो इससे पहले शाहरुख़ के साथ 'मैं हूं ना' और 'ओम शांति ओम' जैसी फिल्में बना चुकी हैं. दोनों ही फ़िल्में सुपरहिट रही थीं.फ़िल्म का निर्माण शाहरुख़ ख़ान की कंपनी रेड चिलीज़ कर रही है.(जहां रहते हैं सितारे)इसमें दीपिका पादुकोण, अभिषेक बच्चन, सोनू सूद, बोमन ईरानी और नसीरुद्दीन शाह के बेटे विवान शाह की भी अहम भूमिका है.मुंबई मनोरंजन जगत की ख़बरों के मुताबिक़ क्रिकेटर विराट कोहली और अभिनेत्री अनुष्का शर्मा में नज़दीकियां बढ़ रही हैं.हालांकि अनुष्का ने कभी भी खुलकर ये बात नहीं कबूली है. लेकिन भारतीय क्रिकेट टीम जैसे ही दक्षिण अफ़्रीका के दौरे से वापस मुंबई पहुंची तो विराट कोहली कथित तौर पर एयरपोर्ट से सीधे अनुष्का से मिलने उनके घर पहुंचे.और तो और ख़बरों के हिसाब से अनुष्का ने विराट कोहली को लेने के लिए अपनी कार एयरपोर्ट भेजी थी. विराट और अनुष्का, एक शैंपू के विज्ञापन में साथ नज़र आते हैं.साल 2008 में आई बेहद लोकप्रिय फ़िल्म 'रॉक-ऑन' के सीक्वल की तैयारियां हो चुकी हैं.लंबे समय से इसकी चर्चा हो रही थी लेकिन अब ये पुख्ता हो गया है कि 'रॉक-ऑन-2' की शूटिंग साल 2015 में शुरू हो जाएगी.सीक्वल में, मूल फ़िल्म की तरह ही फ़रहान अख़्तर और अर्जुन रामपाल की मुख्य भूमिका होगी. लेकिन इसका निर्देशन अभिषेक कपूर (जो रॉक-ऑन के निर्देशक थे) नहीं करेंगे.इसके निर्देशन की ज़िम्मेदारी संभालेंगे नए निर्देशक शुजात सौदागर. फ़िल्म को रितेश सिधवानी बना रहे हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
फ़िल्म व्यापार विशेषज्ञों के मुताबिक़ 'टू स्टेट्स' ने चार दिनों में ही भारत में क़रीब 44 करोड़ रुपए कमा लिए.(रिव्यू: 'टू स्टेट्स')फ़िल्म के सितारों आलिया भट्ट और अर्जुन कपूर ने बीबीसी एशियन नेटवर्क के ख़ास कार्यक्रम 'लव बॉलीवुड' में राज और पाब्लो से ख़ास बात करते हुए अपने फ़िल्म में काम करने के अनुभव को बांटा.अपनी पहली ही फ़िल्म 'स्टूडेंट ऑफ़ द ईयर' और फिर 'हाईवे' से दर्शकों की वाहवाही पाने वाली आलिया भट्ट ने बताया कि वो जब फ़िल्म के सेट पर अर्जुन कपूर से मिलीं तो उन्हें देखते ही रह गईं.आलिया ने कहा, "मैं अर्जुन के व्यक्तित्व से प्रभावित हो गई. दरअसल जब मैंने टू स्टेट्स साइन की तब तक इशकज़ादे रिलीज़ हो चुकी थी और स्टूडेंट ऑफ़ द ईयर रिलीज़ नहीं हुई थी. वो मुझे स्टार जैसे लगे."(पूजा की 'बोल्डनेस' से प्रभावित आलिया)अर्जुन ने भी अपनी इस को-स्टार के प्रशंसा भरे शब्दों का जवाब उसी लहज़े में देकर हिसाब बराबर कर दिया.जब उनसे पूछा गया कि टू स्टेट्स की सबसे बड़ी ताक़त क्या है तो वो बोले, "आलिया भट्ट."फ़िल्म 'टू स्टेट्स' एक दक्षिण भारतीय लड़की और पंजाबी लड़के की लव स्टोरी है. असल ज़िंदगी में क्या आलिया को अब तक किसी से प्यार हुआ है. इसके जवाब में आलिया ने कहा, "जैसे वो होता है ना कमिटेड रिलेशनशिप. उस तरह का प्यार मुझे आज तक नहीं हुआ है."अर्जुन कपूर को किससे प्यार हुआ है. उसके जवाब में वो कहते हैं, "मैं बचपन से ही सिनेमा का दीवाना हूं. मुझे याद है जब मैं बहुत छोटा था तब राज़माचचावल खाते हुए अपने चाचा अनिल कपूर की फ़िल्म राम-लखन देखा करता था."फ़िल्म में अमृता सिंह ने अर्जुन कपूर की मां का रोल किया है.उनके बारे में आलिया ने कहा, "वो कमाल की अदाकारा हैं. इतनी सीनियर होने के बावजूद वो हम जैसे युवा कलाकारों से सलाह लेती हैं. हर सीन को करने से पहले वो परेशान होती थीं कि कैसे कर पाऊंगी. लेकिन जैसे ही कैमरा चालू होता तो वो एक ही टेक में कमाल का सीन करतीं."'टू स्टेट्स' चेतन भगत के इसी नाम के उपन्यास पर आधारित है.अर्जुन कपूर की इसी साल इससे पहले फ़िल्म 'गुंडे' रिलीज़ हुई थी जिसे बॉक्स ऑफ़िस पर मिश्रित प्रतिक्रिया मिली थी.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर पेज से भी जुड़ सकते हैं)
__________________________
राम, मंदार को अपने घर ले आता है. इस घर में राम की गर्लफ्रेंड चित्रा पहले से ही रहती है. अपने नाटक 'रावण लीला' में राम, मंदार को भगवान राम का किरदार निभाने के लिए देता है. वो सोचता है कि ऐसा करने से मंदार अपना खोया हुआ आत्मविश्वास वापस पा लेगा.रेटिंग*1/2लेकिन इस नाटक का जो निर्माता है चंद्रा (संजीव भट्ट) उसे इस बात से आपत्ति होती है कि क्यों मंदार को राम की भूमिका दी गई है. चंद्रा को इस बात इसलिए भी परेशानी है क्योंकि मंदार को अभिनय बिलकुल नहीं आता.राम न सिर्फ मंदार का खोया हुआ आत्मविश्वास लौटाने की कोशिश करता है बल्कि ये भी कोशिश करता है कि किसी तरह वो मंदार को उसके खोए हुए प्यार नंदिनी पटेल (पूजा साल्वी) से मिला दे. लेकिन कहानी में ट्विस्ट तब आता है जब राम को खुद नंदिनी से प्यार हो जाता है.क्या इस बात से मंदार और राम की दोस्ती में दरार पड़ती है? क्या राम की प्रेमिका चित्रा राम का साथ देती है? क्या अंत में राम और नंदिनी का मिलन हो पता है? और राम के नाटक 'रावण लीला' का क्या होता है? इसी बारे में है नौटंकी साला.नौटंकी साला एक फ्रेंच फिल्म पर आधारित है. फिल्म की पटकथा काफी पेचीदा है. निपुण धर्माधिकारी, चारुदुत्त आचार्य और रोहन सिप्पी तीनों लोग मिलकर भी पटकथा में कोई सुधार नहीं कर पाए. कहानी में हर वक़्त यही कन्फ्यूश़न बना रहता है कि कौन किससे प्यार करता है.दर्शकों के दिमाग में फिल्म देखते हुए ये बात कई बार उठती है कि राम अगर मंदार का भला ही करना चाहता है तो वो क्यों उसे सब कुछ सच नहीं बता देता. राम अपनी प्रेमिका चित्रा से भी क्यों बातें छिपाता है ये सवाल भी लोगों के दिमाग में घूमता रहता है. एक और सवाल जो सभी के मन में आता है वो ये कि क्यों राम मंदार की मदद करना चाहता है.फिल्म में कुछ हास्य दृश्य ठीक-ठाक हैं लेकिन ज़्यादातर दृश्य हलके ही हैं.फिल्म में कलाकारों के अभिनय की अगर बात करें तो एक बार फिर आयुष्मान खुराना ने साबित कर दिया कि वो कितने अच्छे अभिनेता हैं. कुनाल रॉय कपूर भी बढ़िया हैं और कुछ मज़ाकिया दृश्यों में तो वो कमाल के लग रहे हैं. पूजा साल्वी ठीक-ठाक ही हैं.रोहन सिप्पी के निर्देशन की अगर बात करें तो इस तरह की हास्य फिल्म को बनाने के लिए ज़रूरी निपुणता उनमें नज़र नहीं आई. फिल्म में ऐसे कई हास्य दृश्य हैं जो दर्शकों तक इसलिए नहीं पहुंच पाते क्योंकि जिस तरीके से उन्हें फिल्माया गया है वो बड़ा अजीब है.फिल्म का संगीत अच्छा है. 'मेरा मन' और 'साड्डी गली आजा' बेहद सुरीले गाने हैं. फिल्म के बाकी गाने औसत हैं. कौसर मुनीर के बोलों में कशिश है. स्वरुप और हिमांशु की कोरियोग्राफि में कोई दम नहीं दिखता. आरिफ शेख की एडिटिंग अगर थोड़ी टाइट होती तो ज्यादा अच्छा होता.सीधी बात कहूं तो नौटंकी साला कोई बेहद मनोरंजक फिल्म नहीं है. हां ये ज़रूर है कि फिल्म के निर्माताओं ने पहले ही फिल्म डिस्ट्रीब्यूटरों को अच्छे दामों में बेच कर पैसा कमा लिया है लेकिन अब डिस्ट्रीब्यूटर अपने पैसे को कैसे वसूल करेंगे ये पता नहीं.
__________________________
नायक - तुन्हें क्या पता कि अलग-अलग देश में रहने का नशा क्या होता है?नायिका - और तुम्हें क्या पता कि अपनों के साथ रहना क्या होता है?नायक - कैलिफ़ोर्निया की धूपनायिका - बंबई की बारिशनायक - हू बेरी चीज़ केकनायिका - गाजर का हलवानायक - ब्रॉडवे पे फैंटम ऑफ़ दी ओपरानायिका - मराठा मंदिर में डीडीएलजेदृश्य 2.नायक – शादी के बेसिक कॉन्सेप्ट में ही झोल है. इसे पांच-छह बार करने से अच्छा है कि शादी करो ही मत.नायिका – और अगर बच्चे चाहिए तो!नायक – उसका शादी से क्या लेना-देना. वो तो हम अभी बना सकते हैं. चलो मंदिर के पीछे. मैं ट्विन्स भी बना सकता हूं.ये कोई सभ्यताओं का संघर्ष नहीं. हाल ही में रिलीज़ हुई फिल्म 

‘ये जवानी है दीवानी’ में नायक और नायिका के बीच का संवाद है. जहां दोनों अपने विचार, संस्कार और जीवन शैली में नदी की दो विपरीत धारा की तरह हैं, लेकिन प्रेम को पाने के लिए कहीं न कहीं मिल जाना चाहते हैं. मगर ये संभव हो तो कैसे? एक हफ्ते में सौ करोड़ से ज्यादा का कारोबार करनेवाली और इस साल अब तक की सबसे क़ामयाब फिल्म मानी जा रही ‘ये जवानी...’ का ताना-बाना कुछ ऐसे ही बुना गया है.फिल्म शुरू होती है सहनायिका के ऐसे संवाद के साथ कि ‘मेरे सेक्सी पैरों को क्यूं घूर रहे हो’. ये डायलॉग हो रहा है एक मल्टी स्पेशियालिटी डिपार्टमेंटल स्टोर में सामान खरीदने पहुंची सहनायिका और एक स्कूल जाते से लग रहे बच्चे के बीच.खैर मामला जवानी के दीवानी होने का है तो ‘प्रथम ग्रासे सेक्सी पग संवाद’ तो बनता ही है. सिनेमा हॉल में बैठे स्वच्छंदतावादी और अति आधुनिकता के अतिरेक से लबरेज हर भावक के मन में तरंगें उठने लगीं कि दीवानी जवानी का आगाज़ ऐसा है तो अंजाम कितना रतिकाम सराबोर भरा होगा.बहरहाल श्रीलाल शुक्ल से शब्द उधार लेकर कहें तो सहृदय दर्शक की बांछें शरीर में जहां कहीं भी होती हैं खिल गई थीं.ज्यादा बड़ी भूमिका न बांधते हुए और कहानी के विस्तार में न जाते हुए भी ये जान लेना ज़रूरी है कि फिल्म का नायक आज के दौर के युवकों और युवक होते किशोरों का प्रोटोटाइप रोल मॉडल है जो अपनी ज़िंदगी अपनी शर्तों पर जीना चाहता है.लंबी उड़ान भरना चाहता है. देश और काल की सीमाओं में बंधना नहीं चाहता. यायावरी करना चाहता है. बहती नदी बनना चाहता है. जीवन में ठहराव उसे थमे हुए पानी के सड़ेपन का अहसास देता है. उसे शादी ब्याह में यक़ीन नहीं. भला कोई एक व्यक्ति के साथ सालों साल एक ही चाहरदीवारी के बीच कैसे गुज़ार सकता है.

रणबीर-दीपिका की ये जवानी है दीवानीवही रुटीन लाइफ़, वही चेहरे. उसे वेराइटी चाहिए. स्थान में, कपड़ों में, जीवन में, जीवन साथी में. बहुत सामान्य घर का नज़र आता है, आर्थिक स्थिति भी सामान्य है लेकिन ऊंची उड़ान भरने की तमन्ना है, दुनिया देखने का ख्वाब है.उसे प्रकृति के पल-पल बदलते सौंदर्य को देख कर जीवन में किक मिलती है. और पिता भी ऐसे हैं जो अपने मन की सुनने का साहस रखनेवाले इस नायक में अपने व्यक्तित्व की कमियों को पूरा होता देखते हैं और किसी न किसी रूप में उसकी सहायता करते हैं.ऐसे ही अबाधित नदी से उफान भरते कथा नायक की मुलाकात एक ठहरी हुई नदी सी नायिका से हो जाती है जिसके जीवन को माता-पिता ने तालाब के पानी सा बांध रखा है. मेडिसीन की पढ़ाई करती है. शुरुआत से क्लास में टॉपर है. सब कुछ जैसे क़ामयाबी के नुस्खे वाले सांचे में डालकर प्लैन किया गया है. जीवन में असफल होने की कोई गुंजाइश नहीं.लेकिन नायिका को भी मन ही मन ऐसा जीवन पसंद नहीं. वो भी उड़ान भरना चाहती है. दोस्तों के साथ घूमना-फिरना चाहती है. दुनिया देखना चाहती है. लेकिन माता-पिता ऐसे हैं कि उसके जीवन का सबकुछ जैसे प्रोग्राम कर रखा है.बहरहाल नायिका इस तथाकथित घुटन भरी ज़िंदगी से विद्रोह कर देती है और सेक्सी पग धारी अपनी दोस्त सहनायिका के साथ मनाली घूमने के लिए निकल पड़ती है. सफर की शुरुआत में ही मुलाक़ात हो जाती है ‘अपनी धुन में रहता हूं मैं तो मेरे जैसा हूं’ का दर्शन जीनेवाले नायक से.बस फिर क्या प्रेम तो होना ही था. लेकिन कहते हैं ना कि विचार भले बदल जाएं संस्कार आसानी से नहीं बदलते. नायिका मनाली में ट्रेकिंग के दौरान नायक को मन ही मन अपना सब कुछ मान लेती है लेकिन उसके संस्कारों का तथाकथित भारतीयपन उसे बार-बार ये सोचने पर मजबूर करता है कि वो नायक की सोच, उसकी जीवन शैली से अलग है.प्रेम की कोंपलें फूट चुकी हैं, अब प्रेम बेल बढ़ रही है उसे एक आलंबन चाहिए. तभी ट्रेकिंग के अंजाम पर पहुंचने पर पता चलता है कि आजीवन कक्षा में पिछली बेंच पर बैठने वाला नायक अमरीका की शिकागो यूनिवर्सिटी में पूरा वज़ीफ़ा पाकर पत्रकारिता की पढ़ाई करने जा रहा है. नायिका को वो आलंबन क्या देगा वो तो अब नई उड़ान पर निकल रहा है. पटाक्षेप.मनाली की यात्रा में नायक-नायिका, सह नायक और सहनायिका चार्वाक के दर्शन के अनुरूप यानी ‘यावत जीवेत सुखम जीवेत ऋणम् कृत्वा घृतं पीवेत’ आचरण करते हैं. शराब के दौर चलते रहते हैं, उन्हीं की सोच वाली तमाम सुंदरियों के साथ मज़ा-मस्ती, खेल चुहल, छेड़छाड़ – समझ लीजिए कि स्वच्छंद जीवन की विचारधारा के जितने तथाकथित सकारात्मक आयाम हो सकते हैं उसकी गंगा बह निकलती है.माता-पिता के दबाव और कथित पारंपरिक भारतीयता का अंश ओढ़े नायिका को छोड़ ट्रेक में शामिल और सफर में मिले सभी लोग भोगवादी संस्कृति में आकंठ डूबे नज़र आ रहे हैं. नायिका बस इनमें खुद को तलाशती और उन जैसा होने के लिए मन को समझाती नज़र आती है.मनाली में जिस प्रेम कहानी का पटाक्षेप हो गया था और अपने जीवन को अपनी शर्तों पर जीने वाला जो कथानायक नायिका को छोड़ और भूल कर आगे निकल गया था वो एक बार फिर सहनायिका की सहनायक से इतर एक अन्य शक्स से शादी में शामिल होने भारत आता है.लेकिन इस बीच आठ साल गुज़र चुके होते हैं. इन आठ सालों में खुद को नायक से पूरी तरह अलग मानने वाली नायिका अब भी उसके सपने देखती है, उसे भुला नहीं पाती लेकिन धरती के एक-एक कोने को देखने के सपने संजोने वाला और आज की उपभोक्तावादी संस्कृति का अगुवा नायक तो काफी आगे निकल चुका है.उसके जीवन में प्रेम जैसी चीज़ के क्या मायने हो सकते हैं. उसके लिए तो प्रेम और भोग में ज्यादा का अंतर नहीं.खैर, एक बार फिर सहनायिका की शादी के बहाने उदयपुर के रमणीय लोकेशन में नायक-नायिका फिर से मिलते हैं. इस बीच बेटे को अपने सपनों की उड़ान को अर्थ देनेवाला मानते रहे पिता गुज़र जाते हैं, नायक को ये बात कई दिन बाद पता चलती है.जब जन्म देनेवाले और जीवन में शुरुआती ऐशोआराम के सामान जुटानेवाले पिता के जीने या मरने से नायक को कोई फर्क नहीं पड़ता तो ट्रेक पर मिली नायिका उसे अपने आंसूओं से किस हद तक बांध सकती थी. बहरहाल शादी में मुलाकात हुई तो नायक को खंड-खंड में एहसास होता है वो शायद नायिका को प्यार करता है.सहनायिका सहनायक से इसलिए शादी नहीं करती क्योंकि वो पैसों की कद्र नहीं करता, शराब में सब कुछ लुटा देनेवाली शख्सियत है. फ्लर्ट मटीरियल तो है लेकिन शादी मटीरियल नहीं. शादी के लिए तो एक सीधा साधा पैसे वाला, बीएमडब्ल्यू चलानेवाला सहनायक चाहिए, जो उसे मिल गया है. सहनायक सहनायिका की शादी को पचा नहीं पा रहा इसलिए शराब में डूब जाता है.कथित पारंपरिक शादी के इसी ताने-बाने के बीच नायक को ये एहसास होता है कि वो दिल के किसी कोने में नायिका को पसंद करता है. उसके साथ जीवन बिताना चाहता है. थोड़ा बंधना चाहता है. शायद पिता के घर जाकर, अपने लोगों से मिलकर उसके भीतर का यायावर थोड़ा ठहरकर सोचने लगता है.नायिका का किसी अन्य पुरुष से बातें करना और शराब पीना उसे पसंद नहीं. वो जेलस हो उठता है. नायिका से कह उठता है कि वो उससे प्यार करता है और शादी करना चाहता है. नायिका समझाती है कि शादी का मतलब वो समझता भी है, उसे पता भी है कि शादी निभाना क्या होता है.अब तक जीवन की अलग तरह की सच्चाई को समझ चुका नायक दिल से नायिका के साथ जुड़ जाना चाहता है. यहीं आकर कहानी वही पुरानी भारतीय प्रेम कहानियों सी हो जाती है जहां नायक कितनी भी पश्चिमी उड़ान भर ले अंत में उसे भारतीय परिभाषा के अनुरुप प्रेम का निर्वाह करना पड़ता है. जहां अलग-अलग सी जीवन शैली और सोच-विचारवाले प्रेमी-प्रेमिका एक हो जाते हैं. कहानी का एक सुखद अंत हो जाता है.लेकिन मेरी समस्या यहीं शुरू होती है. ‘दिल चाहता है’, ‘जिंदगी मिलेगी ना दोबारा’ जैसी फिल्मों में अपने सपनों के हिसाब से सब कुछ पा लेने की जद्दोजहद की जंग दीवानी जवानी के नायक की भी है.प्रेम के स्वच्छंद रूप को हासिल करने की चाहत ‘लव आजकल’ और ‘रॉकस्टार’ जैसी फिल्मों की तरह ही यहां भी नज़र आती है. नायक को समझ ही नहीं आता कि आकर्षण, सेक्स और प्यार की सीमा कहां है. बस जो अच्छा लगे उसे पा लेने की उद्दाम कामना ही जीवन का उद्देश्य है.इसके लिए पिता को बार बार ‘सगा बाप’ कहना पड़े तो कोई चिंता नहीं, सौतेली मां को साधारण संवाद में भी ‘आप मेरी सगी मां नहीं हैं’ कहना पड़े तो कोई दिक्कत नहीं है क्योंकि नायक तो मनमौजी है, सिर्फ मन की सुनता है और मन की ही करता है.अंत में भारतीय परंपरानुसार उसकी सोच में बदलाव आ जाता है और वो तथाकथित अच्छा बच्चा बन जाता है. कई फिल्मों की एक ही कहानी को घुमा-फिराकर बनाई गई चाशनी के सौ करोड़ के कारोबार वाली पैकिंग का मेरा अनुभव बेहद निराशापूर्ण ही रहा.सोचने पर मजबूर होना पड़ता है कि आज के फिल्म निर्माता आखिर फिल्मों की कहानी कहां की ज़मीन से जुटा रहे हैं जिनका हमारे-आपके जीवन से कहीं कोई मेल ही नहीं. कल्पना के एक अलग लोक में अपनी तरह से कही-बुनी कहानी अतार्किक परिणति तक पहुंच जाती है और हमारे-आपके जैसे दर्शक उसे उसी रूप में स्वीकार कर लेने को बाध्य से हो जाते हैं. आखिर कौन सा जीवन दर्शन समझाना चाहते हैं ये चलचित्र चितेरे.(बीबीसी हिन्दी के 

एंड्रॉएड ऐप के लिए आप यहां क्लिक कर सकते हैं. आप हमें 

फ़ेसबुक और 

ट्विटर पर भी फॉलो कर सकते हैं.)
__________________________
निर्देशक अपूर्व लाखिया अमिताभ बच्चन की ज़ंजीर 

फिल्म का रीमेक बना रहे हैं. इसमें अमिताभ बच्चन वाले विजय का किरदार निभा रहे हैं दक्षिण फिल्मों के अभिनेता रामचरण तेजा.रामचरण तेजा दक्षिण भारतीय सुपरस्टार चिरंजीवी के बेटे हैं. वे अपूर्व लाखिया की फिल्म 

ज़ंजीर से बॉलीवुड में डेब्यू कर रहे हैं.अमिताभ बच्चन की 'ज़ंजीर' चार दशक पहले आई थी. तब रामचरण तेजा का जन्म भी नहीं हुआ था.अपूर्व की ज़ंजीर के बारे में रामचरण बताते हैं कि यह फिल्म युवाओं के एक बड़े वर्ग ने अब तक नहीं देखी. 16 साल से 35 साल के बीच के उम्र के लोगों ने यू-ट्यूब पर बस इसकी क्लीपिंग देखी होगी.अमिताभ बच्चन हिंदी फिल्मों के महानायक माने जाते हैं. उनके साथ तुलना के डर से शाहरुख खान के अलावा बहुत कम अभिनेता ऐसे हैं जो उनकी फिल्म का रीमेक करने की हिम्मत करते हैं.रामचरण तेजा को इस तरह की तुलना से डर नहीं लगता.वे मानते हैं कि शाहरुख खान और ऋतिक रोशन के लिए यह भूमिका चुनौती भरी होती. क्योंकि उनकी इमेज स्टार की है. लोग उनसे ज्यादा अपेक्षाएं रखते हैं.रामचरण कहत हैं, "मगर मैं तो अभी इस बॉलीवुड में नया हूं. प्रशंसकों के बीच मेरी जीरो-इमेज है. मैं एक कोरे कागज की तरह हूं, जिस पर आप कुछ भी लिख सकते हैं."

अमिताभ बच्चन की छवि 'लार्जर दैन लाइफ' की है. इस भूमिका के लिए रामचरण ने काफी तैयारियां की. मगर इसके साथ ही वे यह भी मानते हैं कि उन्होंने अमिताभ की नकल करने की कोशिश नहीं की.उनका कहना है, "इस तरह की भूमिकाओं के लिए काफी जवाबदेह होने की जरूरत होती है. हमें कभी अमिताभ बच्चन जैसा बनने की नहीं, बल्कि अमिताभ बच्चन से प्रेरित होने की जरूरत है."रामचरण बताते हैं, "जब मेरे डैड को ज़ंजीर की मेरी भूमिका के बारे में पता चला, उन्हें जलन हुई. वे अमिताभ बच्चन के बहुत बड़े फैन हैं. वे उनकी भूमिका नहीं कर पाए इस बात से वे मुझसे ईर्ष्या करने लगे थे."रामचरण को यह फिल्म करने के लिए उनके पिता चिरंजीवी ने काफी प्रोत्साहित किया.चिरंजीवी ने रामचरण को कहा, " बिलकुल मत डरो. ये एकदम नई स्क्रिप्ट है. निर्देशक ने ज़ंजीर को एकदम नया अंदाज दिया है. खूब जिम्मेदारी से काम करो."तेजा का कहना है कि फिल्म स्टार की बदौलत नहीं चलती, बल्कि सिनेमा पसंद आने पर ही फिल्म चलती है.नए ज़ंजीर में हिंदी फिल्मों के कई दबंग स्टार हैं. संजू हैं, प्रियंका हैं, प्रकाश राज है. रामचरण बेशक दक्षिण के टॉप स्टार हैं. मगर वे इस फिल्म में डेब्यू कर रहे हैं.मगर उन्हें दबंग स्टारों के बीच कोई खास दबाव महसूस नहीं होता. वे कहते हैं कि सेट पर आते ही स्टार सब भूल जाते हैं. वे बस किरदार रह जाते हैं. अपूर्वा सबको फिल्म के नाम से बुलाते हैं.वे बताते हैं, "जब मैं सेट पर आता हूं तो वे मुझे विजय बुलाते हैं, संजू सर को शेर खान. स्टार बस एक किरदार का रुप ले लेता है."ज़ंजीर ने अमिताभ को 'यंग एंग्रीमैन' का टैग दिया. इस फिल्म से रामचरण बस इतना चाहते हैं कि उन्हें 'अच्छे ऐक्टर' का टैग मिले.रामचरण ने बॉलीवुड में सफल होने की कोई रणनीति नहीं बनाई.उनका मानना है, "सिनेमा किसी रणनीति का नहीं, बल्कि सही विषय चुनने का नाम है."साउथ में जब उन्होंने डेब्यू किया तो उनकी तुलना उनके पिता चिंरजीवी से हुई. अब जब वे बॉलीवुड में डेब्यू कर रहे हैं, तो उनकी तुलना अमिताभ बच्चन से हो रही है.वे इसे न तो अच्छा मानते हैं, न बुरा. इतने दबाव में काम करना अब उनकी आदत बन गई है. अब तो बात यूं हो गई है कि जब दबाव होता है तो वे सबसे अच्छा काम करते हैं.
__________________________
कमल हासन कहते हैं "मैं भी पहले महात्मा गांधी का आलोचक था. लेकिन बाद में मैंने पाया कि मैं ग़लत हूं इसलिए मैंने 'हे राम' बनाई. ये मेरा तरीका था उस महान व्यक्ति से माफ़ी मांगने का."उन्होंने ये बातें दिल्ली में आयोजित एक फ़िल्म महोत्सव के दौरान कहीं. इस महोत्सव में कमल हासन की 'तेवर मगन', 'हे राम', 'अन्बे सिवम' और 'दसावतारम' जैसी फ़िल्में दिखाई गईं.कमल हासन की कई फ़िल्में ऐसी हैं जिनमें उन्होंने एक से ज़्यादा किरदार निभाए हैं.इस पर कमल हासन कहते हैं "शायद मैं भी आप लोगों की तरह अपना एक ही चेहरे देख-देखकर बोर हो जाता हूं. इसलिए मैं अपनी फ़िल्मों में एक से ज़्यादा किरदार निभाता हूं."अपने फ़िल्मी करियर में ढेरों पुरस्कार जीत चुके कमल के मुताबिक पुरस्कार से आत्मविश्वास बढ़ता है. लेकिन बेहतर ये है कि आप ये सब भूलकर आगे काम करते रहो.कमल हासन जब सिर्फ़ पाँच साल के थे, तब उन्हें बेहतरीन अभिनय के लिए राष्ट्रपति पुरस्कार मिला था. उस वक़्त भारत के तत्कालीन राष्ट्रपति डॉक्टर राधाकृष्णन ने अपने हाथों से उन्हें पुरस्कार दिया .कमल हसन अपनी कामयाबी का सारा श्रेय टीके षण्मुगम और के बालचंदर जैसे लोगों को देते हैं जिन्हें वो अपना गुरु भी मानते हैं.वो कहते हैं "आज मैं जो कुछ भी हूं, अपने गुरुओं की वजह से ही हूं. मैं मानता हूं कि मुझमें टैलेंट है. मैंने कड़ी मेहनत भी की है, लेकिन मुझे रास्ता दिखाया मेरे गुरुओं ने."कमल हासन की आने वाली फ़िल्म में उनके अलावा माधवन की मुख्य भूमिका है. इसमें अभिनय करने के अलावा वो फ़िल्म की कहानी भी लिख रहे हैं.कमल हासन की कई फ़िल्मों का निर्देशन कर चुके रवि कुमार इसके निर्देशन की ज़िम्मेदारी संभाल रहे हैं.
__________________________
अब बहुत कम लोगों के पास ये ग्रामोफोन रिकॉर्ड का बहुमूल्य खजाना सुरक्षित है. लेकिन अब मुंबई की सोसाइटी ऑफ इंडियन कलेक्टर्स के नेतृत्व में कुछ लोग इस अहम सांस्कृतिक धरोहर को बचने की कोशिश कर रहे हैं.बात चाहे मुबारक बेगम की सुरीली आवाज में गाए गए गीत ‘कभी तन्हाइयों में हमारी याद आएगी’ की हो या फिर केएल सहगल की दर्द भरी आवाज में गूंजता हुए गीत ‘आए कातिब-इ-तकदीर’ की, सभी कुछ ग्रामोफोन रिकॉर्ड्स में दर्ज है.सहगल, पंकज मल्लिक मुबारक बेगम और नूरजहां की अद्भुत आवाजों से सजे इस खजाने को बचने की कोशिश खास अहमियत रखती है.सोसाइटी ऑफ इंडियन कलेक्टर्स के सचिव और वैज्ञानिक सुरेश चांदवनकर के पास 15 हजार से भी ज्यादा रिकॉर्ड्स हैं. उनका कहना है की अगर इन रिकॉर्ड्स को बचने की कोशिश नहीं की गई तो इतिहास का एक अहम हिस्सा नष्ट हो जाएगा.वह बताते है, "जब पुराने ग्रामोफोन रिकॉर्ड्स दुर्लभ हो रहे थे और ऑडिओ कैसेट्स बाजार में आ रहे थे, तो मैंने सोचा की अगर कोई इनको संभल कर नहीं रखेगा तो आने वाली पीढ़ी को ये मालूम भी नहीं होगा की हमारे देश में ऐसे रिकॉर्ड भी बने थे. मैंने यहां-वहां देखा तो मेरे जैसे बहुत लोग थे जिनके पास रिकॉर्ड्स का कलेक्शन था. मैंने सोचा की अगर हम सब मिलकर कोशिश करें तो इन ग्रामोफोन रिकॉर्ड्स में दर्ज इस सांकृतिक धरोहर को हम आने वाली पीढ़ी के लिए बचाकर रख सकते हैं."कुंदन लाल सहगल रिकॉर्ड्स के जमाने के एक ऐसे मशहूर गायक रहे हैं जिनकी आवाज के दीवाने आज भी देश विदेश में फैले हैं. ‘जब दिल ही टूट गया, हम जीकर क्या करेंगे’ जैसे गीतों में सहगल की यादें आज भी जिंदा हैं. और पुराने रिकॉर्डों की गाथा उन जैसे कलाकार की बात के बिना पूरी नहीं हो सकती.सहगल के एक प्रंशसक एमवी सुरिंदर ने "कुंदनलालसहगल.कॉम" के नाम से एक वेबसाइट शुरू की है जिस पर सहगल के गाए कुल 185 में से 170 गीत मौजूद हैं.हैदराबाद में रहने वाले सुरिंदर अपने इस कलेक्शन के बारे में कहते हैं कि इसमें बहुत ही दुर्लभ गाने भी मौजूद हैं जिनके रिकॉर्ड बहुत कम लोगों के पास हैं. इन में दो फारसी गाने, दो पंजाबी और बीस-इक्कीस बंगाली गाने व कई गजलें भी शामिल हैं.वह बताते हैं, "एक गाना तो ऐसा भी है जो सहगल ने रिकॉर्ड करवाया और उसे अपने घर लेकर चले गए. उसे बाजार में कभी नहीं उतारा गया. कहा जाता है कि बाद में सहगल ने उस का रिकॉर्ड बनवाकर अपनी मां को दिया था."सहगल के अलावा उस दौर के कुछ और गायकों पंकज मालिक और केसी डे के गानों को भी इस वेबसाइट पर संरक्षित किया गया है.मशहूर पार्श्व गायक मन्ना डे के चाचा केसी डे अपने दौर के जाने माने कलाकार थे. उन्होंने बंगाली, उर्दू और हिंदी भाषाओं में लगभग पांच सौ गीत गए थे और उनमें से कम ही गाने आज सुरक्षित हैं.सुरिंदर ने कहा की अगर इनको भी बचाकर नहीं रखा गया तो फिर उनकी याद भी मिट जाएगी.हैदराबाद में ओस्मानिया विश्वविद्यालय के एक पूर्व प्रोफेस्सर रामचंद्र रेड्डी के पास भी पुराने रिकॉर्ड्स का एक बड़ा कलेक्शन मौजूद है जो उनके पिता के जमाने से चला आ रहा है और जिसे आज भी उन के परिवार के लोग पुराने ग्रामोफोन पर ही सुनते हैं. अब उनकी कोशिश है की इस तरह के पुराने रिकॉर्ड्स का एक आर्काइव स्थापित किया जाए.रामचंद्र रेड्डी के कहना है, "ये एक विरासत है उसको बनाए रखने की जरूरत है. दूसरे इसमें अच्छे संगीत के अलावा अच्छा साहित्य भी है. गजल और शायरी है. उसकी भी इतिहास में एक खास जगह है. अगर आगे चल कर कोई शायरी या संगीतकार के बारे में उसमें शोध करना चाहे, तो उन्हें काफी जानकारी मिल सकती है."हालांकि पुराने गीत और संगीत का कुछ हिस्सा अब सीडी और आईपोड जैसे नए माध्यमों के जरिए भी उपलब्ध है लेकिन सुरेश चांदवनकर का कहना है कि पुराने रिकॉर्ड्स को भौतिक रूप से बचाना भी जरूरी है.वह कहते हैं कि कई गाने ऐसे भी हैं जिसकी सीडी बनाने में किसी की रूचि नहीं है क्योंकि वे कोई लोकप्रिय कलाकार का गाना नहीं था लेकिन उस रिकॉर्ड में एक तरह से उन का इतिहास दर्ज है.रिकॉर्ड्स के कवर या जेकेट पर कलाकारों के चित्र और जानकारी होती थी. ये एक ऐतिहासिक जानकारी है जिसे बचाकर रखना भी जरूरी है.रामचंद्र रेड्डी कहते हैं कि उन जैसे पुराने लोगों के लिए रिकॉर्ड सुनना एक परंपरा है जिसे वे कभी नहीं छोड़ सकते.वो कहते हैं, "मेरी और मुझसे पहले वाली पीढ़ी के लोगों में रिकॉर्ड प्ले करने की परंपरा थी. इससे उनकी काफी यादें जुड़ी रही हैं. वे तो खत्म हो जाएंगी. अगर संभव हुआ तो मैं तो आज भी रिकॉर्ड पर ही गाने सुनना पसंद करूंगा क्योंकि सुई की रगड़ से जो आवाज पैदा होती है वो मुझे बहुत अच्छी लगती है."जहां सुरेश चांदवनकर हैदराबाद और कोलकाता जैसे शहरों में अपने संगठन की शाखाएं खोलने और वहां भी पुराने रिकॉर्ड्स के संरक्षण की कोशिश कर रहे हैं, वहीं सुरिंदर का मानना है की पुराने रिकॉर्ड्स का एक संग्राहलय बनना भी बहुत जरूरी है.सुरिंदर कहते हैं, “एक तरीके से ग्रामोफोन रिकॉर्ड्स को रद्दी की तरह देखा जा रहा है. कम लोग हैं जिन्होंने ग्रामाफोन रिकॉर्ड्स को जमा किया है. लेकिन उन के बच्चों और घर वालों को उसमें कोई दिलचस्पी नहीं है. इनको बचने के लिए भारत में एक ऑडिओ आर्काइव बनाने की जरूरत है.”रिकॉर्ड्स के संरक्षण और उन्हें सुनने का शौक बढ़ाने के लिए जल्द ही कालीकट में ग्रामोफोन की एक प्रदर्शनी लगने वाली है. सुरेश चांदवनकर जैसे लोगों को आशा है कि इस तरह वे इस शानदार ऐतिहासिक विरासत को बचाने में सफल रहेंगे.
__________________________
ये बात और है कि वो किसी भी अभिनेत्री के पिता की नहीं बल्कि अपनी बेटी नर्मदा के पिता की भूमिका में दिखना चाहेंगे.हालांकि अभी तक अभिनेता गोविंदा की बेटी नर्मदा ने बॉलीवुड में कदम नहीं रखा है लेकिन जब बीबीसी ने गोविंदा से पूछा कि अगर पर्दे पर कभी उन्हें नर्मदा के पिता की भूमिका निभाने पड़ी तो क्या वो ये रोल स्वीकार करेंगे?इस सवाल के जवाब में गोविन्द झट से बोले, ''हां हां क्यों नहीं अगर कभी कोई कहानी ऐसी हुई तो मैं ज़रूर अपनी बेटी नर्मदा के पिता का रोले अदा करना चाहूंगा.''अपनी बेटी के बारे बात करते हुए गोविंदा ने बीबीसी से कहा, ''हर व्यक्ति की उसकी ख़ुद की सोच, क्षमता और मेहनत होती है जो उसे आगे ले जाती है. जैसे ही नर्मदा को मौका मिलेगा वो कुछ बड़ा कर दिखाएगी. वैसे भी अभी से ही वो बहुत ही सेलेक्टिव है.''साथ ही गोविंदा कहते हैं हैं कि नर्मदा है तो उनकी ही बेटी लेकिन वो बिलकुल उनकी तरह नहीं सोचती. गोविंदा कहते हैं, ''वो बिलकुल अलग है, जैसे की आजकल के नौजवान होते हैं, वो बड़ा सोचती है, वो चाहती है कि वो किसी बड़े निर्माता, बड़े निर्देशक की बड़ी फिल्म करे. हमारे ज़माने में तो हमें जो मिल जाता था हम उसे ही बड़ा समझ लेते थे. लेकिन नर्मदा ऐसी नहीं है.''गोविदा कि अगर माने तो उनकी बेटी नर्मदा उन लोगों के साथ काम करना चाहती है जो उससे तमीज़ से पेश आएं.नर्मदा के फ़िल्मों में आने में अभी भले ही वक़्त हो लेकिन इस हफ़्ते बड़े पर्दे पर दस्तक दी गोविंदा की फ़िल्म 'लूट' ने. फ़िल्म के बारे में गोविंदा कहते हैं ये एक मनोरंजन से परिपूर्ण हास्य फ़िल्म है.फ़िल्म में अपने किरदार पर रौशनी डालते हुए गोविंदा कहते हैं, ''लूट में मेरा किरदार एक सीधे-साधे आदमी का है जो बहुत ही होशियार है और आत्मविश्वास से भरा है. ज़िन्दगी के प्रति उसका नज़रिया सकारात्मक है. वो ज़िन्दगी को खुल के जीने में यकीन रखता है.''फ़िल्म में गोविंदा के साथ जावेद जाफरी और सुनील शेट्टी भी हैं.
__________________________
ठाकुर को बात समझ में आ जाती है और फिर लात, घूंसों से पिटे ख़ून में सने गब्बर सिंह को पुलिस अपने साथ ले जाती है.साल 1975 की सुपरहिट फ़िल्म 'शोले' का सब ने यही अंत देखा है.लेकिन क्या आपको पता है कि फ़िल्म की मूल स्क्रिप्ट में गब्बर सिंह, ठाकुर के हाथों मारा जाता है. फिर ये बात दर्शकों के सामने क्यों नहीं आई. ये बताया फ़िल्म की लेखक जोड़ी सलीम-जावेद के जावेद यानी जावेद अख़्तर ने.(वो चरित्र कलाकार)उन्होंने मीडिया को बताया, "वो इमरजेंसी का ज़माना था. हमसे सरकारी अधिकारियों ने कहा कि भाई गब्बर सिंह को मारना ग़ैर क़ानूनी है. ये अलग बात है कि गब्बर सिंह की करतूतें उन्हें ग़ैर क़ानूनी नहीं लगीं. लेकिन हमारे सामने कोई चारा नहीं था. तो मजबूरन हमें क्लाइमेक्स रीशूट कराना पड़ा."जावेद अख़्तर ने बताया कि फ़िल्म के मूल क्लाइमेक्स में गब्बर सिंह को मारने वाला दृश्य इंटरनेट पर मौजूद है.'शोले' फ़िल्म को थ्री डी में परिवर्तित करके उसे दोबारा रिलीज़ करने की तैयारी है. और इसी घोषणा के लिए इसकी लेखक जोड़ी सलीम ख़ान और जावेद अख़्तर को न्यौता दिया गया था.इस मौक़े पर ही शोले से जुड़ी कई दिलचस्प बातों को इस जोड़ी ने साझा किया.'ज़ंजीर', 'शोले', 'दीवार', 'डॉन' और 'त्रिशूल' जैसी सुपरहिट फ़िल्में लिखने वाली ये जोड़ी अब टूट चुकी है. लेकिन बरसों बाद ये दोनों पुराने दोस्त सार्वजनिक तौर पर 'शोले' की ख़ातिर साथ नज़र आए.जावेद अख़्तर ने ये भी बताया कि 'शोले' की स्क्रिप्ट को कई निर्माता पहले नकार चुके थे और अंतत: जब उन्होंने जीपी सिप्पी को ये कहानी सुनाई तो उन्हें ये बहुत पसंद आई.जावेद अख़्तर ने बताया, "जीपी सिप्पी साहब बेहद जुनूनी फ़िल्मकार थे. उन्होंने शोले की कहानी 15 मिनट सुनने के बाद ही कह दिया कि वो इस फ़िल्म को बनाएंगे. फिर रमेश सिप्पी ने फ़िल्म का निर्देशन किया."फ़िल्म को थ्री डी में बदला पैन इंडिया के जयंतीलाल गढ़ा ने. उन्होंने बताया कि इस काम में 25 करोड़ रुपए की लागत आई.फ़िल्म अगले साल तीन जनवरी को रिलीज़ होगी.इस मौक़े पर शोले के निर्देशक रमेश सिप्पी नज़र नहीं आए.जयंतीलाल गढ़ा ने बताया, "रमेश सिप्पी के कुछ मसले हैं और उन्होंने शोले के थ्री डी संस्करण के ख़िलाफ़ केस दायर कर रखा है. लेकिन हमें उम्मीद है कि अंत में सब कुछ सुलझ जाएगा."'शोले' के डायलॉग जैसे "कितने आदमी थे", "तेरा क्या होगा कालिया", "इतना सन्नाटा क्यों है भाई" वग़ैरह बड़े लोकप्रिय साबित हुए. लेकिन सलीम ख़ान मानते हैं कि उन्होंने सोचा ही नहीं था कि ये संवाद हिट होंगे.सलीम ख़ान बोले, "‏शोले के वो डायलॉग जो हमने बड़ी मेहनत से लिखे और जिन्हें लेकर हमें बड़ी उम्मीद थी वो तो चले ही नहीं. और ये सब चल गए कि तेरा क्या होगा कालिया. कितने आदमी थे. ये तो सवाल थे. डायलॉग थोड़े न थे."(बॉलीवुड के दमदार डायलॉग)सलीम-जावेद की जोड़ी ने 70 के दशक में कई सुपरहिट फ़िल्में लिखीं. लेकिन 80 के दशक में ये जोड़ी टूट गई. तब सलीम ख़ान ने कुछ फ़िल्में अकेले लिखीं और जावेद अख़्तर ने बतौर गीतकार अपना करियर आगे बढ़ाया.तो क्या ये जोड़ी भविष्य में फिर से एक साथ काम करेगी. जावेद अख़्तर ने कहा, "आप इंतज़ार कीजिए. भविष्य में किसी भी संभावना से इनकार नहीं किया जा सकता. कुछ भी हो सकता है."(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
दरअसल ऐसी ख़बरें थीं कि आमिर ने अपने इस शो में जिन मुद्दों को उठाया है उसके बाद उन्हें जान से मारने की धमकियां मिल रही हैं.(आमिर ख़ान और अमर्त्य सेन)वह शो के पहले संस्करण में कन्या भ्रूणहत्या, डॉक्टरी लापरवाही और ऑनर किलिंग जैसे गंभीर मुद्दे उठा चुके हैं. उसके बाद उन्हें कथित तौर पर अपने शो में ऐसे मुद्दे ना उठाने की धमकियां मिली थीं.कहा तो ये भी जा रहा है कि इसके बाद आमिर ने अपने लिए बुलेट प्रूफ़ कार मंगाने का फ़ैसला किया.इसके जवाब में आमिर ख़ान बोले, "मुझे कोई धमकी नहीं मिली. वैसे भी मैं अपने दिल की बात कहने और करने में डरता नहीं हूं. आप लोग कृपया अफ़वाहों पर यक़ीन ना करें. मेरी जान को ख़तरा नहीं है."'सत्यमेव जयते' का दूसरा संस्करण दो मार्च से शुरू हो रहा है. इस बार शो के सिर्फ़ पांच एपिसोड दिखाए जाएंगे.आमिर ने इस मौक़े पर कहा, "मैं अपने आपको समाज का संदेशवाहक मानता हूं. मेरी ज़िम्मेदारी है समाज में हो रही ग़लत बातों को उठाना और उन्हें सुलझाने की दिशा में अपना योगदान देना. मैं चाहता हूं कि समाज की बेहतरी की दिशा में उठाए गए हर कदम में लोग जुड़ें. निजी तौर पर मैं नारी सशक्तीकरण की दिशा में काम करना चाहता हूं."इस मौक़े पर आमिर ने ये भी कहा कि वह किसी राजनीतिक पार्टी को सपोर्ट नहीं करते और आगे भी वह किसी पार्टी से नहीं जुड़ेंगे. उन्होंने कहा, "मैं किसी पार्टी से नहीं बल्कि इश्यूज़ से जुड़ना चाहता हूं."आमिर ने ये भी माना कि शो के पहले संस्करण में वह काफ़ी रोए थे.उन्होंने कहा, "मैं शो में बहुत रोया क्यों कि मैं एक भावुक इंसान हूं. यक़ीन जानिए कई बार तो मैं इतना रोया कि शो की एडीटिंग के वक़्त मेरी रुलाई वाला हिस्सा काफ़ी हद तक काटना पड़ा क्योंकि शो में दूसरे भी अहम मुद्दों को जगह मिलनी ज़रूरी थी."आमिर ने बिहार के गया में शो के दूसरे संस्करण के लॉन्च का ऐलान किया था. उन्होंने दिवंगत दशरथ मांझी को अपना प्रेरणा स्त्रोत बताया था.दशरथ मांझी वह शख़्स थे जिन्होंने अपने दम पर पहाड़ का 360 फ़ीट लंबा और 30 फ़ीट चौड़ा हिस्सा काट कर रास्ता बनाया था.गांव में ख़राब चिकित्सा सेवाओं के चलते दशरथ मांझी की पत्नी की मौत हो गई थी, जिसके बाद उन्होंने गहलौर के पास पहाड़ी को काटकर पास के क़स्बों से गांव की दूरी कम करने का फ़ैसला किया था.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मेरा तर्क ये था की सोमालिया की राजधानी मोगादिशु के पांच सिनेमाघरों में केवल बॉलीवुड की फ़िल्में दिखाई जाती हैं. लंदन में चीन की एक लड़की ने अंताक्षरी में मुझे पछाड़ दिया था.काबुल जैसे शहर में पठान, सिनेमाघरों के अंदर इमोशनल सीन पर रो पड़ते हैं. मोरक्को में लोग चलते-फिरते अरबी गाने नहीं, बल्कि हिंदी गाने गाते हैं.अब तो बालीवुड के सभी लोग स्वीकार करते हैं कि बालीवुड की अपील अंतरराष्ट्रीय है. लेकिन कितनी गहरी है बालीवुड की ये छाप विदेशों में? कितना प्रभावित किया है बालीवुड ने विदेशी समाजों को?यही जानने के लिए मैं काफी साल से बेताब था. कुछ हफ्ते पहले बीबीसी हिंदी ने मुझे ये अवसर दिया. मैं अपनी इस विदेश यात्रा पर छह कहानियाँ आपके लिए लेकर आया हूँ.मैंने हर कहानी में बालीवुड की पहुँच और उसके प्रभाव पर रोशनी डालने की कोशिश की है. सिलसिलेवार छह कहानियों की ये पहली कड़ी है.मोरक्को के बाज़ारों में घूमते समय ऐसा नहीं लगता कि आप भारत से बाहर हैं. लोग वैसे ही दिखते हैं जैसे भारत में. ट्रैफिक, चहल-पहल और मौसम सब भारत की याद दिलाता है.लेकिन इस देश से अपनेपन का कारण है हिंदी गानों की गूँज और इन गानों पर लोगों का नाचना-गाना.मराकश शहर के एक प्राचीन इलाके मदीना में, जहाँ यूरोपीय पर्यटक सबसे अधिक नज़र आते हैं, ठेले पर जूस बेच रहा एक आदमी मस्त नज़र आ रहा था और कुछ गुनगुना रहा था.मैं करीब गया तो समझ में आया कि वह हिंदी गाना सुन रहा है और उस गाने को गुनगुना रहा है.लेकिन सबसे आश्चर्य की बात यह थी कि वो यह गाना यू- ट्यूब पर सुन रहा था. इसी जूस वाले के करीब एक और आदमी भी हिंदी गाने सुन रहा था. उसने अपने पसंदीदा गानों की सीडी बनवा रखी थी.हिंदी गानों और फिल्मों की सीडी-डीवीडी आमतौर पर यहाँ दुकानों में मिल जाती है. अक्सर जब लोगों को पता चलता है कि आप भारत से आये हैं तो वो टूटी-फूटी हिंदी बोलकर आपका स्वागत करते हैं.सीडी बेचने वाले तौफीक नामक एक दुकानदार ने कहा, "हम हिंदी फिल्मों के दीवाने हैं. हमें इन फिल्मों में भारत की संस्कृति देखने को मिलती है जो हमारी संस्कृति से मिलती जुलती है.''इसी बाज़ार में एक और दुकानदार मिला जो कहने लगा की उसने जबसे होश संभाला है, तबसे हिंदी फ़िल्में देख रहा है. वे कहते हैं, ''मोरक्को में हिंदी फ़िल्में देखना और फिर इन फिल्मों के हीरो के कपड़ों और एक्शन की नक़ल करना आम बात है. इन फिल्मों से हमने हिंदी भी सीख ली है.''बॉलीवुड से सरे आम मोहब्बत और दीवानगी इस तीन करोड़ आबादी वाले देश में हर जगह देखने को मिली. कासाब्लांका इस देश का आर्थिक केंद्र है. इसके निकट एक छोटा सा शहर सेतात है.जब बालीवुड के लोग फ़िल्में बना रहे होते हैं तो उनके सपने में भी ये बात नहीं आती होगी कि उनकी फिल्मों का गहरा असर हज़ारों मील दूर इस छोटे से शहर के परिवारों पर भी पड़ता होगा.मैं एक दिन सेतात के एक ऐसे परिवार के घर दावत पर गया जहाँ एक छत के नीचे तीन पीढ़ियां रह रही थीं. घर में जश्न का माहौल था क्योंकि परिवार के कुछ सदस्य विदेश से घर छुट्टी पर लौटे थे.तबले पर नानी और उनकी बेटी थीं. फर्श पर थिरक रही थीं उनकी बेटी की बेटियाँ और बेटे. जब शाम हुई तो परिवार के लोग टीवी के सामने बैठकर ज़ी अरबिया चैनल पर आ रही हिंदी फिल्म देखने लगे.फिल्म का नाम तो याद नहीं, हाँ ब्रेक के दौरान विद्या बालन की फिल्म 'कहानी' का विज्ञापन दिखाया जा रहा था. हृतिक रोशन की दीवानी परिवार की 17 वर्षीय बेटी इल्हाम की कुछ दिनों में परीक्षा थी, लेकिन वो भी टीवी के सामने बैठी थीं.वो कहती हैं, "हम इस चैनल पर हमेशा हिंदी फ़िल्में देखते हैं. पूरा परिवार फिल्में देखता है."उनके 25 वर्षीय भाई अमीन, शाहरुख खान के दीवाने हैं. उनकी फिल्म 'कल हो ना हो' देखकर वो रो पड़े थे.वो बताते हैं, "मैं घर पर अकेला ये फिल्म देख रहा था और आखिर मैं रो पड़ा. जब मैंने अपने दोस्तों से ये बात कही तो उन्होंने कहा कि मैं मर्द नहीं हूँ. मैंने उन्हें चुनौती दी कि अगर वो भी न रो पड़े तो मैं अपना नाम बदल दूंगा."वे कहते हैं कि उनके दोस्तों ने फिल्म देखी और वो भी रो पड़े.कासाब्लांका में कुछ सिनेमाघर हैं जहाँ हिंदी फ़िल्में दिखाई जाती हैं. नई फ़िल्में देर से रिलीज़ होती हैं लेकिन फिल्मों की मांग इतनी है कि दस साल पुरानी फ़िल्में भी खूब चलती हैं.एक सिनेमाघर के प्रबंधक यूनुस ने कहा कि परदेस फिल्म की रिलीज़ के समय यहां काफी भीड़ हो गयी थी और लोग गेट के ऊपर चढ़कर सिनेमा के अंरदर घुस आए थे जिससे सिनेमाघर के शीशे वगरैह टूट गए थे.वे कहते हैं, "हम नई फ़िल्में दिखाना चाहते हैं, लेकिन यहाँ इतनी आसानी से नई फ़िल्में नहीं आतीं. इसलिए हम शाहरुख खान और हृतिक रोशन वगैरह की पुरानी फ़िल्में ही चलाते हैं. ये भी खूब चलती हैं."आखिर यहाँ के लोगों को बालीवुड से इतनी मोहब्बत क्यों है?इसका जवाब लगभग सभी ने एक ही तरह से दिया. हिंदी फ़िल्में उनके दिलों को छू लेती हैं. मराकश फिल्म उत्सव की निर्देशक इल्हाम अबार्रो कहती हैं कि जब वे बालीवुड की फ़िल्में देखती हैं तो किसी और ही दुनियाँ में खो जाती हैं.वे कहती हैं, "ये फ़िल्में हमें अपनी ज़िन्दगी की कड़वी हकीकत से दूर ले जाती हैं और हम कुछ समय के लिए अपने सारे दुःख-दर्द भूल जाते हैं."उन्होंने आगे कहा, "हिंदी फिल्मों में जिन भावनाओं को दिखाते हैं, वो मोरक्को के लोगों की भावनाओं से मिलती-जुलती हैं. इन फिल्मों में इमोशन, दोस्ती का जज्बा, प्यार, धोखा, बड़ों का आदर, ये सब चीज़े महसूस की जा सकती हैं और हम इन से खुद को जोड़ सकते हैं".इसकी एक झलक मुझे उस समय मिली जब मैं 'कोई मिल गया' देखने गया. सिनेमाघर के अंदर कोई भी अकेला नहीं बैठा था. हर जगह प्रेमी अपनी प्रेमिकाओं के साथ बैठे नज़र आए.जब एक जोड़ी से मैंने पूछा कि आप लोग जोड़ियों में फ़िल्में क्यों देखने आए हैं तो उन्होंने कहा, "बॉलीवुड की फ़िल्में रोमांटिक होती हैं और हम जब रोमांटिक फील करते हैं तो बालीवुड फ़िल्में देखने आते हैं".आज से लगभग साढ़े छह सौ साल पहले इब्नबतूता मोरक्को से भारत आए थे. तबसे मोरक्को के लोग भारत को जानते हैं. लेकिन खुद भारत में मोरक्को के बारे में अधिक जानकारी नहीं है.मैंने मुंबई में कई लोगों से इसके बारे में पूछा. अधिकतर लोगों को एक अंदाज़ा है कि यह देश अफ्रीका में है.मोरक्को में भारत और हिंदी फिल्मों के लिए इतना प्यार है, इसका तो लोगों को जरा भी अंदाज़ा नहीं, और ये कि वो बात-बात में हिंदी फिल्मों की मिसाल देते हैं, आपस में फिल्मों के डायलॉग दुहराते हैं, इसका तो बॉलीवुड वालों को भी अंदाजा नहीं होगा. यह है मोरक्को में बालीवुड की पहुँच.
__________________________
'दिया और बाती हम' में संध्या को अपने सपने को पूरा करने में सूरज का सहारा मिला और शो एक बार फिर अपना पहला स्थान बरक़रार रखने में कामयाब रहा. ‏शो में मुख्य भूमिका निभा रहीं अभिनेत्री दीपिका सिंह को दर्शकों का भरपूर प्यार मिल रहा है और उनकी लोकप्रियता टीवी दर्शकों में बढ़ रही है.कई नए कलाकारों को टीवी पर मौक़े देने और उनका करियर जमाने में एकता कपूर का हाथ रहा है और अभिनेता रजत टोकस और अभिनेत्री परिधि शर्मा भी इसके लिए उनके शुक्रगुज़ार होंगे.'जोधा-अकबर' में केंद्रीय भूमिका निभाने वाले इन कलाकारों को भी दर्शकों का प्यार मिल रहा है. इसी वजह से 'जोधा-अकबर' रहा इस सप्ताह दूसरे नंबर पर.'साथिया' में एक बड़ा लीप आ चुका है. और ये सोप ऐसे मुक़ाम पर आ चुका है जब अहम और गोपी की शादी एक बार फिर देखने को मिल सकती है. 'साथिया' रहा तीसरे स्थान पर.'ये रिश्ता क्या कहलाता है' रहा चौथे स्थान पर. कपिल शर्मा की 'कॉमेडी' और 'बुआ की शादी' को मिला दर्शकों का प्यार और 'कॉमेडी नाइट्स विद कपिल' रहा पांचवें स्थान पर.सुनील ग्रोवर के शो 'मैड इन इंडिया' को बेहद कम टीआरपी मिली. इससे ज़्यादा लोकप्रियता तो उनके साइलेंट शो 'गुटरगूं' को मिल गई थी.चैनलों की प्रतिस्पर्धा में स्टार प्लस रहा पहले नंबर पर जबकि कलर्स को मिला दूसरा स्थान. ज़ी रहा तीसरे नंबर पर, सोनी चौथे पर जबकि सब को मिला पांचवा स्थान.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
महाकाव्यों के हिस्से, इतिहास, प्रेम प्रसंग, परिवार से जुड़ी लंबी कहानियों का भारतीय लोगों के दिमाग पर गहरा असर होता है.लोक कलाकार और घुमंतू गायकों की टोली ये काम सदियों से कर रही है. भारतीय सिनेमा भी एक शताब्दी से से यही भूमिका निभा रहा है.भारत में सिनेमा का इतिहास करीब करीब उतना ही पुराना है, जितना विश्व सिनेमा का इतिहास.पेरिस में सिनेमा की शुरुआत करने के छह महीने बाद लूमिए बंधु तत्कालीन बंबई के वॉटसन होटल आए और वहां उन्होंने अपनी खोज को प्रदर्शित किया.भारतीयों ने सिने फोटोग्राफी को कुछ वैसे ही अपनाया जैसे मछली पानी को अपनाती है. एक रील और दो रील वाली फिल्में तो तुरंत ही बनने लगी.पहली फ़ीचर फ़िल्म ‘राजा हरिश्चंद्र’ 1913 में बनी जो राजा हरिश्चंद्र की मशहूर कहानी पर बनी और सालों की तैयारी के बाद पूरी हुई.हालांकि बॉलीवुड (इसका मतलब हिंदी फिल्म इंडस्ट्री से है, क्योंकि इसमें दूसरी भारतीय भाषाओं की फिल्में शामिल नहीं हैं) को कभी भारत की सांस्कृतिक और बौद्धिक विमर्श में गंभीरता से नहीं देखा गया.ख़ासकर आभिजात्य माना जाने वाला तबका जो शास्त्रीय संगीत, शास्त्रीय नृत्य और थिएटर को तरजीह तो देता है लेकिन भारतीय (हॉलीवुड की नहीं) फ़िल्मों को वल्गर और काल्पनिक बताता रहता है.दरअसल बॉलीवुड का सिनेमा भारतीय समाज की कहानी को कहने का सशक्त माध्यम रहा है.इसके जरिए भारत की स्वतंत्रता की कहानी, राष्ट्रीय एकता को कायम रखने के संघर्ष की कहानी और वैश्विक समाज में भारत की मौजूदगी की कहानी को चित्रित किया जाता रहा है.भारतीय सिनेमा विदेशों में काफी कामयाब हुआ है और इसके जैसा दूसरा कोई ब्रांड नहीं जो दुनिया भर में इतना कामयाब हुआ है.बॉलीवुड की फ़िल्में एशिया और अफ़्रीका में काफी लोकप्रिय तो हैं ही, साथ में तेजी से यूरोप और अमरीका के बाज़ार में लोकप्रिय हो रही है.छुआछूत जैसे मुद्दे पर बंबई टाकीज़ ने 1936 में 'अछूत कन्या' जैसी फिल्म बनाई.इसी मुद्दे पर बिमल रॉय ने 1959 में 'सुजाता' बनाई.विधवा की शादी जैसे मुद्दे को 1956 में बनी फ़िल्म 'एक ही रास्ता' में उठाया गया.जबकि दहेज हत्या जैसी कुप्रथा पर 1950 में 'दहेज' नाम से ही फिल्म बनी थी.ये मुद्दे समय के साथ भी कायम रहे, हालांकि इसमें बदलते भारत की झलक भी मिलती रही. अन्य राजनीतिक मुद्दों पर भी फ़िल्में बनती रहीं.1943 में बनी फिल्म ‘किस्मत’ सुपर हिट साबित हुई थी.भारत छोड़ो आंदोलन जब चरम पर था, तब इस फ़िल्म का एक गाना बेहद लोकप्रिय हुआ था- दूर हटो ऐ दुनिया वालों हिंदुस्तां हमारा है.1949 में भारत को स्वतंत्रता मिले कुछ ही वक्त हुआ था, देश के तौर पर हमारी पहचान बस बन रही थी.‘शबनम’ नामक फिल्म में पहली बार विविधभाषाई गीत का इस्तेमाल किया गया, जिसमें बंगाली, मराठी और तमिल भाषा का उपयोग किया गया था.इसके जरिए दर्शकों को ये बताने की कोशिश की गई थी कि ये सभी भारत में ही शामिल हैं.मशहूर फिल्मकार वी. शांताराम ने 1921 से 1986 के बीच करीब 65 साल तक फिल्मी दुनिया में सक्रिय रहे.उन्होंने 1953 में विविध रंगी और बहुभाषी समाज होने के बाद भारत की एकता के मुद्दे पर ‘तीन बत्ती चार रास्ते’ फिल्म बनाई.इस फ़िल्म की कहानी में एक ऐसा परिवार है जिसके घर की वधुएं अलग अलग भाषाएं बोलती हैं.मोहन सहगल ने उत्तर भारतीय और दक्षिण भारतीय लोगों के बीच की शत्रुता पर 1956 में ‘नई दिल्ली’ नाम से फ़िल्म बनाई थी.इस फ़िल्म में पंजाबी बोलने वाला हीरो अपनी तमिल प्रेमिका से अपने पिता के बारे में बताता है, "मेरे पिता मानते हैं कि अगर किसी कोबरा की एक मद्रासी (सभी दक्षिण भारतीय को उत्तर भारतीय मद्रासी कहते हैं) से मुठभेड़ हो जाए तो सबसे पहले मद्रासी को मारना चाहिए!"हालांकि इस फ़िल्म में प्यार की जीत होती है, इसमें मधुर संगीत और मनमोहक नृत्य भी शामिल थे.1940 के दशक में दुखद फ़िल्में बनती रहीं जिसमें हीरो और हीरोइन का प्रेम का कामयाब नहीं होता.किसी फ़िल्म में या नायक मर जाता तो किसी फ़िल्म में नायिका. कई बार बेहतरीन गाने गाते हुए दोनों एक साथ मौत को गले लगाते रहे.1950 के मध्य में दिलीप कुमार जो ट्रेजडी किंग के तौर पर मशहूर थे, ने ‘नया दौर’ फ़िल्म से बदलाव की शुरुआत की.इसमें वे तांगा चलाने वाले थे, जो नई बस सर्विस के ख़िलाफ़ लड़ाई लड़ता है.वे इस लड़ाई को भी जीतते हैं और फ़िल्म का अंत भी प्रेमी-प्रेमिका के मिलन से सुखद होता है.हालांकि एक बुलंद देश के तौर पर भारत की हस्ती पर 1957 में बनी गुरूदत्त की क्लासिक फ़िल्म ‘प्यासा’ और 1958 में बनी रमेश सहगल की फ़िल्म ‘फिर सुबह होगी’ पर सवाल उठाए गए थे.दरअसल इन फ़िल्मों में जवाहर लाल नेहरू की समाजवादी नीतियों और उसके निराशाजनक परिणामों को चित्रित किया गया था.1960 में के. आसिफ़ ने अक़बर की बादशाहत पर मुगले-ए-आज़म के तौर पर एक भव्य और ऐतिहासिक फ़िल्म बनाई.जबकि उसी वक्त राजकपूर ‘जिस देश में गंगा बहती है’ और दिलीप कुमार ‘गंगा-जमुना’ में उस थीम को पेश कर रहे थे कि कोई शख्स किन परिस्थितियों में डाकू बनता है.भारतीय समाज में मौजूद विभिन्न तनावों ने भी बॉलीवुड में पुख्ता जगह बनाई है और भारतीय दर्शकों को मनोरंजन भी ख़ूब किया है.ज्यों ज्यों भारत विकसित होने लगा त्यों त्यों ब्रितानिया इमेज को फ़िल्माने का तरीका भी बदला.1981 में प्रदर्शित मनोज कुमार की फ़िल्म ‘क्रांति’ में अंग्रेजों को भारतीयों के ख़ून का प्यासा दिखाया गया जिसके ख़िलाफ़ देशभक्त भारतीय युद्ध छेड़ते हैं.वहीं 2001 में आमिर ख़ान की फ़िल्म ‘लगान: वंस अपॉन ए टाइम इन इंडिया’ में भारत के एक गांव के किसानों को अपनी लगान की माफ़ी के लिए अंग्रेजों के साथ क्रिकेट मैच खेलते दिखाया गया.इस मैच में भारतीय गांव के किसानों ने अंग्रेजों को हरा दिया.ये विश्वस्त भारत की तस्वीर है जो अपने उपनिवेशवाद के दिनों को नए ढंग से देख रहा है.इसके अलावा भूमंडलीकरण और तेजी से बदलते महानगरीय समाज, ख़ासकर महिलाओं की स्थिति को फ़िल्मों में दिखाया गया है.ऐसी फ़िल्मों की शुरुआत 1994 में प्रदर्शित फ़िल्म ‘हम आपके हैं कौन’ से हुई.इसमें दिखाया गया है कि परंपरागत परिवार के लोग एक शादी में मिलते हैं जहां प्रेमी-प्रेमिका एक दूसरे को चुनते हैं.वहीं 1995 में प्रदर्शित 'दिलवाले दुल्हनिया ले जाएंगे' में उन अप्रवासी भारतीयों को केंद्र में रखा गया जो विदेशों में पले बढ़े हैं और अपनी जड़ों को तलाश रहे हैं.वहीं 2011 में प्रदर्शित ‘जिंदगी ना मिले दोबारा’ में एक बार फिर पुरानी थीम को दिखाया गया जिसमें तीन पुरुष एक साथ स्पेन में अपनी छुट्टियां बिताते हैं.ये पुरुष स्पेनिश डांसरों से रोमांस भी करते हैं और भारतीय मूल्यों को भी ख़ूब समझते हैं.भारतीय फ़िल्म इंडस्ट्री दुनिया की सबसे बड़ी फ़िल्म इंडस्ट्री है.किसी और माध्यम ने भारत की कहानी को इतनी संपूर्णता से पेश नहीं की है.इसलिए हमें भारतीय सिनेमा की दूसरी शताब्दी का बेसब्री से इंतज़ार है.
__________________________
अपनी रोमांटिक इमेज से अलग हटकर, इमरान ने इस फिल्म में एक ऐसा ठेठ किरदार निभाया है जिसे देखकर उनकी किसी दूसरी फिल्म की याद शायद नहीं आएगी.फिल्म में जोगी का किरदार, विडियो शूटिंग का काम करता है जो आगे चलकर फिल्म की अहम कड़ी बनकर सामने आता है. बीबीसी से एक खास बातचीत में इमरान ने कहा कि काश उन्हें शांघाई जैसी फिल्म पहले मिली होती. इमरान, जोगी को अपने करियर में अब तक का सबसे अहम रोल मानते हैं.इमरान ने उम्मीद जताई कि 'वन्स अपॉन ए टाइम इन मुंबई' की तरह ये फिल्म भी उनके करियर में बदलाव लेकर आए. इमरान ने बताया कि वो फिल्म के निर्देशक दिबाकर बनर्जी के साथ हमेशा से काम करना चाहते थे और वो खुश हैं कि वो एक ऐसी फिल्म का हिस्सा है जो देश के वर्तमान हालातों को बयां कर रही हैं.इमरान ने बताया कि उन्होंने पहली बार किसी रोल के लिए थिएटर वर्कशॉप्स में भाग लिया. तीस साल से ऊपर का जोगी परमार दिखने के लिए इमरान ने करीब 10 किलो वजन बढ़ाया ताकि उनके गाल जरा भरे हुए और तोंद थोड़ी बाहर निकली हुई दिखे.इमरान ने बताया किस तरह इस बदले रुप में वो कई बार शूटिंग स्थल तक पैदल ही चले जाते थे और लोग उन्हें पहचान भी नहीं पाते थे.शांघाई में इमरान के सहकलाकार अभय देओल और कलकी कोचलिन हैं. कलकी एक विद्यार्थी बनी है और अभय एक आईएएस अफसर.फिल्म की शूटिंग के दौरान अभय के साथ मनमुटाव की बात को झुठलाते हुए इमरान ने कहा कि अभय खुद पर भरोसा रखने वाले एक बहुत अच्छे अभिनेता हैं और उनके साथ कुछ दृश्य करते हुए उन्हें वाकई में मज़ा आया.अपने करियर की शुरुआत में मर्डर जैसी बोल्ड फिल्म करने वाले इमरान मानते हैं कि उनके आने के बाद बॉलीवुड में बोल्ड विषयों पर आधारित फिल्मों की संख्या बढ़ी है जिससे एक विशिष्ट दर्शक वर्ग को आपत्ति भी हुई है.इमरान का ये भी मानना है कि कमर्शियल हो या ऑफबीट हर फिल्म उनके भीतर के कलाकार को परिभाषित करती है और उनकी फिल्मों की सही पारखी जनता है.
__________________________
अनूप जलोटा कहते हैं कि जब आजकल फिल्में दबंग जैसी बन रही हैं तो उनमें मुन्नी ही फिट बैठती है, ग़ज़लें नहीं. ग़ज़ल को वो मुकुट में जड़ा हीरा बताते हैं जिसकी जगह सिर पर है पैरों में नहीं. बीबीसी ने अनूप जलोटा से विशेष बातचीत की. पढ़िए मुख्य अंश.  आपको भजनों को लिए सबसे ज़्यादा याद किया जाता है. ऐसी लागी लगन जैसे आपके कई भजन लोकप्रिय हैं. आपने कब और क्यों सोचा कि गायकी की इस विधा को आगे बढ़ाया जाए, या फिर यह एक संयोग था?मैं सात-आठ सालों से गा रहा हूं. मुझे महसूस हुआ कि इससे बेहतर कोई और क्षेत्र नहीं है, लोग आपको प्यार भी करते हैं, आपकी बहुत इज़्ज़त भी करते है. कई लोग भजन सुनकर पैर भी छूते हैं, आपको संत-महात्मा समझते हैं साथ ही आपको भजन गाने के पैसे भी देते हैं. मैं समझता हूं कि इससे बेहतर कोई दूसरा क्षेत्र नहीं है.यदि भजन को शास्त्रीय ढंग से गाया जाए तो बेहद आदर प्राप्त किया जा सकता है. मुझे भजन गाकर ही पद्मश्री पुरस्कार मिला और डॉक्टरेट की उपाधि मिली. मुझे हाउस ऑफ़ कॉमंस इंगलैंड ने ग्लोब अवॉर्ड दिया. मुझे भजन गाकर ही सब कुछ हासिल हुआ है. भजन से श्रेष्ठ गायन दूसरा नहीं है.आपने फ़िल्मों में भी गाया है. आप अपने फ़िल्मी सफ़र के बारे में बताइए कि यह कैसे शुरू हुआ और किन लोगों से आप जुड़े?अभिनेता मनोज कुमार फ़िल्म ‘शिरडी के साईं बाबा’ बना रहे थे तो उसमें मैंने गाना गाया. मैंने रफ़ी साहब के साथ भी गाना गाया. उसके बाद हमें कल्याण जी ने, लक्ष्मीकांत प्यारेलाल, बप्पी लाहिड़ी, आर डी बर्मन साहब ने अलग-अलग फ़िल्मों में गाने का मौका दिया.हमने कुछ फ़िल्में बनाई हैं. हम साल में तीन फ़िल्में बनाते हैं. हालांकि हम यह कोशिश नहीं करते हैं कि हम जबरदस्ती अपनी फ़िल्मों में गाएं. आपने कई ग़ज़लें भी गाईं हैं जिन्हें लोगों ने पसंद भी किया है. लेकिन आजकल फ़िल्मों से ग़ज़लें जैसे ग़ायब सी हो गई हैं.  जब फ़िल्म बनी थी ‘मेरे हुज़ूर’ तो उसमें सारी ग़ज़लें थीं. ‘मेरे महबूब’, ‘पाक़ीज़ा’ में ग़ज़लें थीं. फ़िल्म के हिसाब से ही संगीत बनता है. अब फ़िल्म बनती है ‘दबंग’ तो उसमें ‘मुन्नी’ चाहिए.अगर आप ‘मन तड़पत हरि दर्शन को आज’ या ‘अल्लाह तेरो नाम’ जैसे गाने का दबंग में इस्तेमाल करती हैं जो ज़रा सोचिए इसका क्या हश्र होगा.हीरे का अपना एक स्थान होता है. हीरे को मुकुट में पहनिए, हार में लगाइए या अंगूठी में लगाइए, हीरे को पैरों में रख देंगे तो उसका मज़ा नहीं आएगा. इसलिए आजकल फ़िल्मों में ग़ज़लों का कोई स्थान नहीं है. लेकिन कोई बात नहीं है ग़ज़ल अपने आप में सशक्त है. ग़ज़लों के कार्यक्रम होते हैं. हम लोग सारी दुनिया में ग़ज़लों की परफॉर्मेंस देते हैं.आवाज़ क़ुदरत की देन मानी जाती है लेकिन इसके अलावा ऐसी कौन सी चीज़ें हैं जो एक गायक को महान गायक बनाती हैं?एक कच्चा हीरा जो खदान में मिलता है उसमें चमक नहीं होती है. उसे चमकाना पड़ता है. वही संगीत में है कि आवाज़ भगवान ने दे दी है लेकिन सिर्फ़ उससे काम नहीं चलता है. हम राग, शास्त्रीय संगीत, अदब और संस्कृति जैसी कई चीजें सीखते हैं. यह सब सीखकर हम आवाज़ रूपी हीरे को चमकाते हैं जिससे उसका मूल्य बढ़ जाता है.अगर हम ऐसा न करें तो वही कच्ची आवाज़ रह जाएगी जैसी और लोगों की होती है. हम कई दफ़ा लोगों की आवाज़ सुनकर यह कहते हैं कि आप तो बहुत अच्छा गाते हैं, आपको सीखना चाहिए था लेकिन भगवान ने उन्हें ऐसी सदबुद्धि नहीं दी कि वे इसे महत्व दे सकें.विदेशों की बात करें तो वहां स्वतंत्र संगीत की अपनी एक ख़ास जगह होती है लेकिन भारत में फ़िल्म संगीत ही छाया रहता है. संगीत की बाक़ी विधाएं सुर्ख़ियों में नहीं रहती हैं? इसकी वजह यह है कि किसी ख़ास चीज़ को ख़ास लोग ही पसंद करते हैं. जैसे डिज़ाइनर परिधान को वही ख़रीदते हैं जो उसे समझ पाते है. इसमें कोई अचंभे वाली बात नहीं है.पंडित रविशंकर को वही सुन पाएगा जिसमें उसके लिए योग्यता होगी. मीका और दलेर मेहंदी को सब सुनेंगे लेकिन ऐसे कलाकारों को वही लोग सुन पाएंगे जिनमें थोड़ी योग्यता होगी.यदि आप वैसी योग्यता चाहते हैं तो थोड़ा गीत-संगीत सीखिए, आप अच्छे श्रोता भी बन जाएंगे. हमारे देश में भारत रत्न जैसा सम्मान पंडित रविशंकर, लता मंगेशकर, भीमसेन जोशी जैसे कलाकारों को दिया जाता है. यह सम्मान यहां कभी भी किसी पॉप गायक को नहीं दिया जाएगा.इसलिए हम बेहद संतुष्ट हैं कि हमारे तरह के संगीत को काफ़ी आदर मिलता है, उसका एक अलग स्थान है और यह काफी सुरक्षित है. जब तक भारत है तब तक यह संगीत बना रहेगा.आप कई फ़िल्में बना चुके हैं और आपकी कई फ़िल्में बन भी रही हैं तो फ़िल्मों की ओर आपका रुझान कैसे हुआ?हर इंसान के अंदर प्रोडक्शन का कीड़ा होता है. जैसे आप रेडियो अनाउंसर हैं तो आपके मन में होगा कि आपका अपना रेडियो होना चाहिए. जो साबुन बेचता है उसका मन होता है कि उसकी साबुन की फ़ैक्ट्री होनी चाहिए. ऐसे ही हम फ़िल्मों में गाते हैं और संगीत देते हैं तो मन होता है कि अपनी फ़िल्म बनाई जाए.यह कीड़ा मेरे मन में भी है और आपके मन में भी है. जो लोग सक्षम होते हैं वे इसे पूरा करने में कामयाब होते हैं.गायकी के क्षेत्र में ऐसी कौन सी हस्तियां हैं जिन्हें आप अपना आदर्श मानते हैं?मैं आपको और गुरुओं के नाम गिनाऊं जिनको सुन सुनकर सीखा है उनमें बेग़म अख़्तर, मेहंदी हसन, ग़ुलाम अली, जगजीत सिंह, पंडित जसराज, भीमसेन जोशी, हरि प्रसाद चौरसिया, पंडित रविशंकर, शिवकुमार शर्मा जी, पंडित रामनारायण के नाम शामिल हैं. लेकिन विधिवत गुरू पिताजी हैं जिनसे हमने संगीत सीखा है.आपका जन्म नैतीताल में हुआ. लेकिन अब पहाड़ी इलाक़े काफ़ी बदल गए हैं. आज का नैनीताल तब से लेकर अब कितना बदल गया है?उन दिनों पहाड़ थे, अब इमारतों के बीच में पहाड़ ढूंढने पड़ते हैं. पहाड़ों में काफी इमारतें, होटल और गेस्टहाउस बना दिए गए हैं कि पहाड़ नज़र नहीं आते. यही वजह है कि पहाड़ उन्हें झेल नहीं पाते और टूटने लगते हैं.हाल में उत्तराखंड में जो हुआ इसकी वजह यह भी थी कि वहां अत्यधिक निर्माण कार्य हुआ, वह जगह बेहद कमज़ोर हो गई और इतने लोगों को जान गंवानी पड़ी.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
कई बार तो ऐसी-ऐसी बातों पर ये लोग हँस देते हैं जो हमें उतनी मज़ेदार ही नहीं लगतीं. ऐसे में ये सवाल उठना लाज़मी है कि क्या वाकई इन शोज़ की विषय वस्तु इतनी बेहतरीन होती है या फिर परदे के पीछे की सच्चाई कुछ और है?प्राइम टाइम पर लगातार गूंजने वाली इस हंसी का राज़ क्या है?(कपिल की छलांग)आसिफ़ एक एजेंट हैं जिनका काम है टेलीविज़न के तमाम रियलिटी शोज़ और कॉमेडी शोज़ के लिए ''नकली दर्शक'' लाना.आसिफ़ कहते हैं, "हमसे दर्शक सप्लाई करने को कहा जाता है. इनमें ज़्यादातर कॉलेज स्टूडेंट्स, संघर्षरत मॉडल्स और स्ट्रगलर्स होते हैं. इन तमाम शोज़ में मौजूद 50 से 70 प्रतिशत दर्शक नकली होते हैं."आसिफ़ ने ये भी बताया कि इन दर्शकों को साफ़ तौर पर ताली बजाने और हँसने की हिदायत दी जाती है और कई बार तो उन्हें कुछ डायलॉग भी दे दिए जाते हैं या ऊटपटांग गतिविधियां करवाई जाती हैं.(गुत्थी बनाम चुटकी)आसिफ़ ने ये भी बताया कि शो में इनके बैठने की व्यवस्था कैसे की जाती है. उनके मुताबिक़, "अच्छे दिखने वाले लड़के और लड़कियों को आगे की सीट पर बैठाया जाता है. और बाक़ी लोगों को पीछे. इन लोगों की आठ से 12 घंटे की शिफ़्ट होती है लेकिन कई बार कुछ घंटों का इंतज़ार भी करना पड़ता है." 

(सुनिए: ख़रीदी गई हंसी)इन ''नकली दर्शको'' को इसके लिए पैसे दिए जाते हैं. कई संघर्षरत टीवी कलाकार या मॉडल्स इन शोज़ में दर्शकों के रूप में आकर नेटवर्किंग का काम करते हैं ताकि उन्हें आगे काम मिल सके.कई लोगों के लिए ये पैसे कमाने का ज़रिया होता है इसलिए ये लोग बार-बार अलग-अलग शोज़ में जाते रहते हैं. इन्हें टीवी की भाषा में 'रिपीट ऑडिएंस' कहा जाता है.आसिफ़ बताते हैं कि सिर्फ़ वो ही नहीं, बल्कि उनके जैसे क़रीब हज़ार एजेंट हैं जो मुंबई में सक्रिय हैं.आसिफ़ जैसे ही एक और एजेंट हैं आज़र जो इन टीवी शोज़ में दर्शक सप्लाई करने का काम करते हैं.वो कहते हैं, "इन शोज़ में हर तरह के दर्शक चाहिए होते हैं. हम विदेशी लड़कियों से लेकर भारतीय दर्शक, छात्र-छात्राएं सभी को यहां भेजते हैं. पहले हम इन्हें ट्रेनिंग देते हैं ताकि शो में कोई ग़लती न हो."आज़र ने बताया कि फ़िल्मी पार्टियों और ऐसे ही दूसरे समारोहों में इन ''नकली दर्शकों" से ये लोग मिलते हैं और नंबरों का आदान-प्रदान करते हैं और इस तरह से ये नेटवर्क काम करता है.कई बार इन शोज़ में देखने को मिलता है कि कोई दर्शक अचानक भीड़ से उठकर स्टेज में आता है और वहां मौजूद स्टार के साथ अजीबोग़रीब मुद्रा में डांस करने लगता है या कोई विचित्र या बेतुकी फ़रमाइश करके अपना ख़ुद का मज़ाक बनाता है.हो सकता है कि टीवी देख रहे लोगों का इससे मनोरंजन होता हो लेकिन आज़र के मुताबिक़ दरअसल इसमें से ज़्यादातर नकली और पूर्वनियोजित होता है.(चुटकी की चुनौती)आज़र के मुताबिक़, "इन दर्शकों को सिखाया जाता है कि उन्हें कब हँसना है, कब रोना है, कब नाचना है और कब तालियां बजाना है. कौन बनेगा करोड़पति, तमाम कॉमेडी शोज़ और बिग बॉस जैसे शो में यही सब होता है."इन कॉमेडी शोज़ में पिछले पांच-छह महीने से आफ़रीन दर्शक के तौर पर जा रही हैं. वो कॉलेज में पढ़ती हैं और अपनी पॉकेट मनी के लिए 'नकली दर्शक' बनकर इन शोज़ में जाती हैं.वो कहती हैं, "‏शुरूआत में तो मुझे मज़ा आता था, लेकिन अब मैं बोर होने लगी हूं. कई बार हमारी शिफ़्ट लंबी खिंच जाती है क्योंकि इन शोज़ में आने वाले स्टार्स अपनी लाइन भूल जाते हैं या रीटेक्स लेते हैं. एक ही लाइन को बार-बार रिहर्स करते हैं जिससे सर दर्द करने लगता है."रशीद और रेहान भी ऐसे शोज़ का नियमित हिस्सा हैं. 'कॉमेडी नाइट्स विद कपिल' में कई बार शो के होस्ट कपिल शर्मा वहां मौजूद दर्शकों में से किसी-किसी का बड़ा मज़ाक उड़ाते हैं.इसके पीछे क्या माज़रा है ? रशीद बताते हैं, "कोई फ़्री में भला अपनी बेइज़्ज़ती क्यों करवाएगा. जिन दर्शकों का मज़ाक उड़ाना तय होता है उन्हें बाक़ी लोगों की तुलना में ज़्यादा पैसे मिलते हैं. सब कुछ स्क्रिप्ट के हिसाब से होता है. शो में आए स्टार्स से क्या सवाल पूछने हैं, क्या बोलना है, कब ताली मारनी है सब हमें बताया जाता है."रेहान ने ख़ुद के अनुभव से बताया कि भारतीय दर्शकों को प्रति एपिसोड एक से दो हज़ार रुपये मिलते हैं. बकौल रेहान, विदेशी दर्शकों को तीन से चार हज़ार रुपये और खाना मिलता है.सोफ़िया रूस से आई हैं. वो इन शोज़ में जाती रहती हैं. उन्होंने अपने भारतीय दोस्तों से कामचलाऊ हिंदी भी सीख ली है.बीबीसी से बातचीत में उन्होंने कहा, "हमें कई बार कोई बात समझ ही नहीं आती लेकिन दूसरों को हँसते देख हम भी हँसने लगते हैं. हम लोग ग्रुप बनाकर ऐसे शोज़ में जाते हैं."तो इन शोज़ में लगातार गूंजने वाली हँसी के पीछे का राज़ है पैसा. पैसे फेंक तमाशा देख. पैसे कर देता है लोगों को हँसने पर मजबूर वर्ना लोगों को अपने आप हँसी कम ही आती है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
1. फ़िल्म रोटी (1941)सड़क पर एक भूखा इंसान भीख माँग रहा है लेकिन उसकी कोई मदद नहीं करता.नायक- रोटी माँगने से नहीं मिले तो छीनकर ले लो....मार कर ले लो.2. रोटी (1941)एक मुसलमान (शेख मुख़्तार) रेलवे स्टेशन पर खड़ा है और एक व्यक्ति चाय बेच रहा है- हिंदू चाय एक आना... शेख मुख़्तार चाय पीता है. उधर से दूसरा आदमी- मुस्लिम चाय एक आना करके चाय बेचता है.

एक फ़िल्म के सुपरसितारेशेख मुख़्तार उससे भी चाय ख़रीदता है पर उसकी गर्दन पकड़ लेता है.शेख मुख़्तार- एक ही चाय दो नाम से क्यों बेच रहे हो ?3.सिकंदर (1942)जहाँ पोरस की सेना सिकंदर से हार जाती है.

सिनेमा और सेंसरशिपसिकंदर ( पृथ्वीराज कपूर)- तुम्हारे साथ क्या सुलूक किया जाए? पोरस ( सोहराब मोदी) – जो एक राजा दूसरे राजा के साथ करता है.4. दहेज (1949)लालची ससुराल वाले हीरोइन से दहेज की माँग करते रहते हैंपिता (पृथ्वीराज कपूर)- देख बेटी मैं सारा सामान लाया हूँ. तू कागज़ से मिलाकर देख हर एक चीज़ लाया हूँ पुत्री- पिताजी आप एक चीज़ लाना भूल गए. पिता-क्या पुत्री- कफन (और वह मर जाती है क्योंकि लोभी ससुराल की न रुकने वाली माँगों के कारण वो ज़हर खा चुकी थी)5. आवारा (1951)नायक पर मुकदमा चल रहा है.नायक- जज साहब, मै जन्म से अपराधी नहीं हूं. मेरी माँ चाहती थी कि मैं पढ़ लिखकर वकील बनूँ, जज बनूँ परंतु हमारी बस्ती से एक गंदा नाला गुज़रता है जिसमें अपराध के कीड़े बहते हैं. मेरी फिक्र छोड़िए, मुझे सज़ा दीजिए परंतु इन मासूम बच्चों को बचा लीजिए ( अदालत की ऊपरी गैलरी में बच्चे भी बैठे हैं)6. आवारा (1951)नायक राजकपूर आवारा हैं. नायिका के संरक्षक उसे पैसे देकर नायिका के जीवन से दूर जाने को कहते हैं. दर्शक जानते हैं कि फिल्म में वे पिता-पुत्र हैं.

दादा साहब फालके का सफरनायक- मैं अपने आपको गिरा हुआ, नीच और कमीना समझता था परंतु आप तो मेरे भी बाप निकले.7. आवारा (1951)नायक बचपन में ही अपनी बीमार और भूखी माँ के लिए रोटी चुराते हुए पकड़ा गया है. जेल में नायक को रोटी दी गई है.राजकपूर- यह कमबख़्त रोटी बाहर मिल जाती तो मैं बार-बार भीतर ( जेल) क्यों आता. (इसी संवाद से प्रेरित मनमोहन देसाई ने राजेश खन्ना के साथ रोटी फ़िल्म बनाई)8. आवारा (1951)जज रघुनाथ के संरक्षण में पली नरगिस भी वकील है. वो आवारा राजू से प्यार करती है जिस पर क़त्ल का आरोप हैनरगिस- मेरा दिल कहता है कि राजू बेगुनाह है जज- दिल की बात अदालत नहीं मानती नरगिस- मेरे दिल की अदालत पर क़ानून नहीं चलताक्लामेक्स में नायक सज़ा सुनने के बादराजू- जज रघुनाथ मेरा असली मुकदमा तो आपके दिल की अदालत में चल रहा है. मुझे फैसले का इंतज़ार है.9. हमलोग (1952)ग़रीब लोगों की बस्ती है और थोड़े से तेल वाला दिया जल रहा है.बलराज साहनी का साथी- जिस दिए में तेल कम है वो कब तक चलेगा. बलराज साहनी- जब तेल ख़त्म होगा तो सुबह हो जाएगी10. श्री 420 (1954)ईमानदार नायक की प्रेमिका का नाम विद्या है और उसे बेइमानी के रास्ते पर ले जाने वाली नादिरा का नाम माया है.सेठ सोनाचंद- राज अब तुम्हें विद्या की ज़रूरत नहीं माया की ज़रूरत है11. जागते रहो (1956)गाँव का सीधा-साधा आदमी प्यासा भटक रहा है और आधी रात को एक इमारत में पानी पीने जाता है. चोर समझ कर उसका पीछा किया जाता है.पूरी फ़िल्म में नायक खामोश है. अंत में वो पानी की टंकी पर चढ़कर एक संवाद बोलता है.राज- मैं गाँव का सीधा आदमी काम की तलाश में आपके शहर आया और आपने मुझे क्या सिखाया कि दूसरों की छाती पर पैर रखकर चल सको तो चलो.12. देवदास (1956)नदी किनारे देवदास और पारो मिल रहे हैं. पारो ग़रीब है लेकिन उसका आत्मसम्मान बड़ा हैदिलीप कुमार (देवदास)- इतना अंहकार...जानती हो चांद के चेहरे पर भी दाग है. मैं तुम्हारे माथे पर दाग बना देता हूँ ( वो मारता है)13. देवदास (1956)दिलीप कुमार- कौन कम्बख़्त बर्दाश्त करने के लिए पीता है. मैं तो पीता हूँ कि बस सांस ले सकूं.14. देवदास (1956)चुन्नीबाबू (मोतीलाल)- थोड़ा सा ख़ुश रहने के लिए अपने आपको धोखा देना पड़ता है15. नया दौर (1957)एक कस्बे के तांगेवाले नई बस से पहले पहुंचने के लिए सड़क बनाते हैं. अमीर लोग उन्हें रोकना चाहते हैं.दिलीप कुमार- यह अमीर और ग़रीब का झगड़ा नहीं है बाबू. ये तो मशीन और हाथ का झगड़ा है.16. दो बीघा ज़मीन (1953)महाजन किसान की ज़मीन ख़रीदना चाहता हैबलराज साहनी- ज़मीन तो किसान की माँ है हुज़ूर. भला कोई अपनी माँ को बेचता है.17. अनाड़ी (1959)अमीर आदमी (मोतीलाल) का पर्स नीचे गिर जाता है और इससे बेख़बर वो वहाँ से चला जाता है.बेरोज़गार नायक (राजकपूर) पर्स उठाता है लेकिन कुछ गुंडे उससे पर्स छीनना चाहते हैं. वह पिट जाता है पर पर्स नहीं देता. वो होटल में जाकर मोतीलाल का पर्स लौटाता है जहाँ अमीर लोग खा पी रहे हैं. राज कपूर- ये लोग कौन हैं? मोतीलाल- ये वो लोग हैं जिन्हें तुम्हारी तरह पैसों से भरे पर्स मिले और इन्होंने लौटाए नहीं.18. मुग़ले आज़म (1960)शिल्पकार ने मधुबाला को सफ़ेद पेंट लगाकर खड़ा किया है. बादशाह अक़बर बेटे सलीम के साथ आए हैं और तीर मारकर बुत का पर्दा हटाना है. तीर बुत को लग भी सकता है. सलीम तीर चलाता है, पर्दा हटता है. बुत की ख़ूबसूरती से सब हैरान हैं कि अनारकली जिल्लेइलाही को सलाम कहती है.अकबर- तुम्हें तीर लग सकता था, क्यों तुम्हें ख़ौफ नहीं हुआ. अनारकली- जिल्लेइलाही मैं अफ़साने को हक़ीकत में बदलते देखना चाहती थी इसलिए पलक भी नहीं झपकाई.19. मुग़ले आज़म (1960)अकबर(पृथ्वीराज कपूर)- एक बांदी हिंदुस्तान की मल्लिका नहीं बन सकती, हिंदुस्तान तुम्हारा दिल नहीं है. सलीम (दिलीप कुमार) - मेरा दिल भी हिन्दुस्तान नहीं है जिस पर आपके हुक्म चले.20. मुगल़े आज़मअनारकली क़ैद में है, सलीम फ़रार हैअकबर- अनारकली हम तुझे जीने नहीं देंगे और सलीम तुम्हें मरने नहीं देगा21. मुगल़े आज़मअकबर हथियारों से लैस जंग पर जाने वाले हैं जहाँ बाग़ी सलीम ने हमला किया है. हर जंग पर जाने से पहले महारानी जोधाबाई अकबर को टीका लगाती है.अकबर- आज विजय तिलक लगाते समय माँ जोधा के हाथ काँप रहे हैं. महारानी जोधाबाई के हाथ कभी नहीं काँपते थे. ( वे पूजा की थाली फेंक देते हैं)22. जिस देश में गंगा बहती है (1961)बच्चा एक परिंदे को घायल कर देता है. राजू परिंदे की सेवा करता है. इसके बाद लड़का आकर परिंदा माँगता हैराजू- तुम इसे जान दे नहीं सकते तो तुम्हें जान लेने का हक़ भी नहीं है बच्चा- मैं इसे खाता हूँ, इसलिए इसे मारता हूँ23. गंगा जमना (1962)गाँव के गंगा ने मेहनत मज़दूरी करके अपने छोटे भाई को शहर में पढ़ाया है और वो पुलिस अफ़सर बनकर गाँव आया है. जबकि गंगा अन्याय से तंग आकर डाकू बन गया है और शादी कर ली है. गंगा (दिलीप कुमार) की पत्नी वैजयंती माला छोटे भाई से कहती है. वैजयंतीमाला- देवरजी अपनी भौजाई के लिए कंगन तो नहीं लाए पर भैया के लिए हथकड़ी लेकर आए हो.24. संगम (1964)राजेंद्र कुमार से प्यार करने वाली राधा (वैजयंतीमाला) की शादी राजकपूर से राजेंद्र कुमार ने ही कराई है. स्विट्ज़रलैंड में वैजयंतीमाला और राजेंद्र कुमार की मुलाकात होती है. वैजयंतीमाला- जो ख़ुद नहीं कर सकते दूसरों की पूजा बिगाड़ने का उन्हें अधिकार नहीं. ( उसी समय झरने पर इंद्रधनुष का शॉट आता है)25. गाइड देव आनंद की मृत्यु का क्षण है. वे अपनी छवि से बात कर रहे हैंदेव आनंद- तुम अहंकार हो, तुम्हें मरना होगा, मैं आत्मा हूं, मैं अमर हूं.
__________________________
इस दौरान हॉल दर्शकों से खचाखच भरा हुआ था. लोगों ने जमकर तालियां और सीटी बजाईं.अनुराग कश्यप के अलावा मशहूर निर्माता निर्देशख यश चोपड़ा की पत्नी पामेला चोपड़ा और अभिनेत्री अनुष्का शर्मा भी इस दौरान मौजूद रहीं.अनुष्का शर्मा ने कहा, "मैंने गैंग्स ऑफ वासेपुर का जमकर लुत्फ उठाया. मैं अब अनुराग की अगली फिल्म बॉम्बे बैलेवेट में काम करने को लेकर बेहद उत्साहित हूं."अनुराग कश्यप ने कहा, "लंदन इंडियन फिल्म फेस्टिवल मेरे लिए लकी है. मेरी फिल्म डेव डी का प्रीमियर यहां हुआ था. फिर दैट गर्ल इन यलो बूट्स भी दिखाई गई. अब गैंग्स ऑफ वासेपुर दिखाई गई. ये मेरे लिए बेहतरीन प्लेटफॉर्म साबित हो रहा है."ये लंदन इंडियन फिल्म फेस्टिवल का तीसरा साल है. ये 20 जून से तीन जुलाई तक चलेगा.गैंग्स ऑफ वासेपुर भारत में 22 जून को रिलीज हुई. ये फिल्म कोयला माफिया पर आधारित है.फिल्म लगभग साढ़े पांच घंटे लंबी है और इसे दो भागों में बनाया गया है. पहला भाग 22 जून को रिलीज हुआ था.फिल्म में मनोज बाजपेई, ऋचा चड्ढा, नवाजुद्दीन सिद्दीकी, हुमा क़ुरैशी, तिग्मांशु धूलिया और रीमा सेन ने मुख्य भूमिका निभाई है.
__________________________
पिछले हफ़्ते रिलीज़ हुई उनकी फ़िल्म 'आर.राजकुमार' को बॉक्स ऑफ़िस पर दर्शकों का अच्छा समर्थन मिला.(कहां घिर गए शाहिद कपूर)फ़िल्म व्यापार विशेषज्ञों के मुताबिक़ फ़िल्म ने पहले सप्ताहांत में क़रीब 31 करोड़ रुपए का कारोबार किया. उम्मीद की जा रही है कि फ़िल्म पहले सप्ताह में ही अपनी लागत वसूल कर लेगी.शाहिद की इस फ़िल्म को भी समीक्षकों ने बकवास करार दिया था लेकिन दर्शकों ने फ़िल्म को पसंद किया. शाहिद के लिए ये राहत की ख़बर है क्योंकि कुछ दिनों पहले रिलीज़ हुई उनकी फ़िल्म 'फटा पोस्टर निकला हीरो' फ़्लॉप हो गई थी.बॉलीवुड के 'दबंग' और 'मास्टर ब्लास्टर' सचिन तेंदुलकर एक साथ नज़र आने वाले हैं. किसी फ़िल्म में नहीं बल्कि सेलेब्रिटी क्रिकेट लीग यानी सीसीएल के चौथे संस्करण के लॉन्च के मौक़े पर.इसमें सलमान के छोटे भाई सोहैल की टीम भी शामिल है. ये कार्यक्रम 20 दिसंबर को मुंबई के एक फ़ाइव स्टार होटल में आयोजित होगा. सीसीएल-4 की शुरुआत 25 जनवरी से होगी. इस टूर्नामेंट में विभिन्न फ़िल्मी कलाकारों की टीमें शामिल होंगी.हाल ही में सुप्रीम कोर्ट ने भारत में समलैंगिकता को अपराध घोषित किया है. इस सिलसिले में बॉलीवुड ने समलैंगिकों के पक्ष में आवाज़ उठाई है. सुपरस्टार आमिर ख़ान ने कहा, "मैं बहुत ही निराश हूं. ये फ़ैसला मानवाधिकारों का उल्लंघन है. ये बेहद शर्मनाक बात है."अभिनेता-निर्देशक फ़रहान अख़्तर ने कहा कि सुप्रीम कोर्ट का फ़ैसला ग़लत है. वहीं अभिनेत्री श्रुति हासन ने ट्वीट किया, "ये बात सोच के ही कितनी डरावनी लगती है कि कोई और ये फ़ैसला करे कि हमें किससे प्यार करना चाहिए. यानी अपना साथी चुनने की आज़ादी ही ग़ैरकानूनी घोषित कर दी गई है."करण जौहर और ओनीर ने भी सुप्रीम कोर्ट के फ़ैसले पर निराशा जताई. अभिनेत्री अनुष्का शर्मा ने भी इस फ़ैसले को आज़ादी पर हमला बताया.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
अब आलिया तैयार हैं अपनी दूसरी फ़िल्म 'हाईवे' के साथ जिसके निर्देशक इम्तियाज़ अली हैं. लेकिन वो इस फ़िल्म को लेकर बहुत नर्वस हैं.

(अंग प्रदर्शन पर आलिया की राय)मीडिया से इस बारे में बात करते हुए आलिया ने कहा, "जब इम्तियाज़ ने मुझे ये फ़िल्म ऑफ़र की तो मैं थोड़ी कशमकश में पड़ गई. लेकिन रोल बड़ा चुनौतीपूर्ण था. बाद में मैंने जब इसे किया तो बहुत मज़ा आया."फ़िल्म 21 फरवरी को रिलीज़ हो रही है. उन्होंने कहा, "जब तक फ़िल्म रिलीज़ नहीं हो जाती मेरी घबराहट दूर नहीं होगी. लेकिन इम्तियाज़ के साथ काम करना का अनुभव बेशकीमती रहा." फ़िल्म में रणदीप हुडा की भी मुख्य भूमिका है. इसकी शूटिंग भारत के छह अलग-अलग राज्यों में हुई.(बॉलीवुड में 'स्टारकिड्स')आलिया ने साल 1999 में बतौर बाल कलाकार फ़िल्म 'संघर्ष' में काम किया था. बतौर लीड हीरोइन करण जौहर की 'स्टूडेंट ऑफ़ द ईयर' उनकी पहली फ़िल्म थी जिसमें उनके साथ सिद्धार्थ मल्होत्रा और वरुण धवन जैसे कलाकारों ने भी बॉलीवुड में प्रवेश किया.'हाईवे' के निर्देशक 

इम्तियाज़ अली बताते हैं कि रोमांस को पर्दे पर पेश करने का उनका जो जुनून है वो शायद इस वजह से है क्योंकि उनकी असल ज़िंदगी में रोमांस की सख़्त कमी है. हाल ही में उनका अपनी पत्नी प्रीति से अलगाव हुआ है.इम्तियाज़ ने 'सोचा ना था', 'जब वी मेट', 'लव आज कल' और 'रॉकस्टार' जैसी रोमांटिक फ़िल्में बनाई हैं.फ़िल्म 'हाईवे' के बारे में उन्होंने कहा, "ये एकमात्र ऐसी फ़िल्म है जिसकी स्क्रिप्ट ही तैयार नहीं थी. फ़िल्म की कहानी इसके संवाद वगैरह हमने शूटिंग के दौरान ही तैयार किए. हाईवे कहानी है एक सफर की. समाज से दूर रहकर अपनी यात्रा एंजॉय करने की."ग़ौरतलब है कि ट्रैवल यानी यात्रा, इम्तियाज़ की सभी फ़िल्मों की थीम रहा है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं)
__________________________
इस निराशा को मिटाने के लिए बांग्ला भाषा की मशहूर पत्रिका 'देश' में उन्होंने कहानियाँ लिखनी शुरू कर दी थीं. इसी तरह इस बात से उनके पिता कालिदास मुखर्जी समेत तमाम दूसरे लोग भी अनभिज्ञ थे कि किशोर हेमन्त, गुरुदेव रवीन्द्रनाथ टैगोर की कविताओं से न सिर्फ़ प्रभावित हैं बल्कि वह उनकी ढेरों रचनाओं को अपना कण्ठहार बनाकर घूमते हैं. यह अकारण नहीं है कि अपनी पहली बड़ी व्यावसायिक सफलता (1954 में नागिन फ़िल्म की रिलीज़ के साथ) के बाद जो घर हेमन्त कुमार ने बनाया, उसका नामकरण भी गुरुदेव की महान कृति 'गीतांजलि' के नाम पर ही रखा. जब लता मंगेशकर बन गई थीं कोरस सिंगरअवध की 'तवायफ़ी ग़ज़ल' मिज़ाज वाले नौशादयह नियति का खेल ही मानना चाहिए कि जिस किशोर गायक को तमाम कम्पनियों ने यह कहकर वापस लौटा दिया था कि उनकी आवाज़ गायन के लिए उपयुक्त नहीं है, उनमें से एक कोलम्बिया म्यूजिक ने हेमन्त कुमार से प्रभावित होकर एक ही वर्ष में रवीन्द्रनाथ टैगोर के गीत उनकी आवाज़ में रिकॉर्ड करके बिक्री के लिए उतारे.हेमन्त कुमार ने अपना फ़िल्म-संगीत का जीवन आरम्भ करते हुए जिन बड़े संगीतकारों से आत्मीय रिश्ते बनाए, उनमें कमल दासगुप्ता, पण्डित अमरनाथ, सलिल चौधरी जैसे दिग्गज शामिल रहे हैं. उन्हें संगीतकार के रूप में पहचान दिलाने वाली पहली पहली प्रतिनिधि फ़िल्म 'आनंदमठ' (1952) थी. इसी के साथ यह जानना भी दिलचस्प है कि पण्डित अमरनाथ के संगीत-निर्देशन में उन्हें पहली बार हिन्दी फ़िल्म 'इरादा' (1944) के लिए गायन का अवसर मिला.  'रहें ना रहें हम महका करेंगे बन के......'शास्त्रीय और लोक संगीत की जुगलबंदी एसडी बर्मनवे रवीन्द्र संगीत से प्रभावित ऐसे गायक भी रहे हैं जिनकी शुरुआती गायिकी में न्यू थिएटर्स के पंकज मलिक का प्रभाव साफ तौर से देखा जा सकता है. इसी के चलते वे ख़ुद को 'छोटा पंकज' कहलाना पसन्द करते थे. बाद में इस प्रभाव से बाहर निकलने में उनके मित्र और प्रयोगधर्मी संगीतकार सलिल चौधरी ने मदद की जिनसे उनकी उन दिनों गठित वामपंथी विचारधारा के प्रमुख सांस्कृतिक संगठन 'इप्टा' के दौरान परिचय और मित्रता हुई थी.उनके लिए सलिल चौधरी का यह कथन कि 'ईश्वर यदि गाता होता तो उसकी आवाज़ हेमन्त कुमार की तरह ही होती' तथा लता मंगेशकर द्वारा यह कहा जाना कि 'उनको सुनते हुए हमेशा ही यह लगता है कि जैसे कोई साधु मंदिर में बैठकर गीत गा रहा हो', इस बात के समर्थन में ही खड़े मिलते हैं कि हेमन्त कुमार जैसे कलाकार की आवाज़ की सात्विक आभा, अपने शुद्धतम रूप में ईश्वरीय खनक के नज़दीक मिलती है.  जब बेगम अख्तर ने कहा, 'बिस्मिल्लाह करो अमजद'ये शायरी दिल और दिमाग के बंद दरवाज़े खोल देगीठीक इसी तरह उनका संगीतकार व्यक्तित्व भी रहा है जो हमेशा ही अपनी तमाम धुनों से ऐसी सात्विक रंगत पैदा करता है जो इस शोरगुल वाले समय में बड़ी मुश्किल से मिलती है. हेमन्त कुमार की संगीत की विशिष्टताओं के लिए यदि कुछ चुनिन्दा फ़िल्मों का चयन करना हो तो उसमें शिखर पर रखी जाने वाली फ़िल्मों में 'आनन्दमठ', 'नागिन', 'दुर्गेशनन्दिनी', 'ताज', 'साहब बीबी और ग़ुलाम', 'बीस साल बाद', 'बिन बादल बरसात', 'कोहरा', 'मिस मेरी', 'अनुपमा' और 'ख़ामोशी' आएंगी.इस पारखी संगीतकार के यहाँ मिलने वाली मौलिक संगीत की दृष्टि के पीछे निरापद मुखर्जी, पांचू गोपाल बोस तथा फणी बनर्जी (जो उस्ताद फैय्याज़ ख़ान के शिष्य भी थे) जैसे योग्य संगीत गुरुओं के साथ पंकज मलिक जैसी महान संगीतकार हस्ती की प्रेरणा को भी याद करना, एक तरह से हेमन्त कुमार को ही याद करने जैसा है.(यतीन्द्र मिश्र लता मंगेशकर पर 'लता: सुरगाथा' नाम से किताब लिख चुके हैं.)बीबीसी हिंदी फिल्मी दुनिया के महान संगीतकारों के बारे में 'संग संग गुनगुनाओगे' नाम से एक ख़ास सिरीज़ पेश कर रही है. यह लेख इसी सिरीज़ का हिस्सा है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
हाल ही में दीपिका ने एक शीतल पेय कंपनी के साथ एक साल के लिए विज्ञापन का करार किया और इसके लिए उन्हें कथित तौर पर छह करोड़ रुपए की भारी भरकम रकम दी गई.(क्या सिर्फ़ पैसों के लिए करते हैं सितारे विज्ञापन)इससे पहले किसी हीरोइन को विज्ञापन के लिए इतनी रकम कभी नहीं दी गई.दीपिका ने ऐसा करके प्रियंका चोपड़ा, कटरीना कैफ़ और ऐश्वर्या राय बच्चन तक को पीछे छोड़ दिया जो एक विज्ञापन के लिए पांच से साढ़े पांच करोड़ रुपए तक लेती हैं.शाहरुख़ ख़ान के हिस्से में 'दिलवाले दुल्हनिया ले जाएंगे', 'बाज़ीगर', 'डर', 'चक दे इंडिया', 'कुछ-कुछ होता है' और 'चेन्नई एक्सप्रेस' जैसी बेहद हिट और यादगार फ़िल्में दर्ज हैं. लेकिन जब उनसे उनकी पसंदीदा फ़िल्में पूछी गईं तो उन्होंने इनमें से एक का भी नाम नहीं लिया.(सेट की तस्वीरें लीक होने से नाराज़ फ़राह)मुंबई में एक उत्पाद के प्रमोशनल इवेंट में पहुंचे शाहरुख़ ने पसंदीदा फ़िल्मों के नाम पर अपनी फ़्लॉप फ़िल्में गिनाईं.उन्होंने कहा, "मुझे रा.वन, पहेली और फिर भी दिल है हिंदुस्तानी सबसे ज़्यादा पसंद हैं क्योंकि मां-बाप को अपना कमज़ोर बच्चा सबसे ज़्यादा लाडला होता है."इस साल शाहरुख़ ख़ान फ़राह ख़ान निर्देशित 'हैप्पी न्यू ईयर' में नज़र आएँगे.सुभाष घई की 1983 की सुपरहिट फ़िल्म 'हीरो' के रीमेक में तिग्मांशु धूलिया वो रोल करेंगे जो मूल फ़िल्म में शम्मी कपूर ने निभाया था. शम्मी ने फ़िल्म में हीरोइन मीनाक्षी शेषाद्रि के पिता को रोल निभाया था.रीमेक में हीरोइन अथैया शेट्टी के पिता बनेंगे. अथैया, अभिनेता सुनील शेट्टी की बेटी हैं. फ़िल्म के हीरो हैं सूरज पंचोली, जो आदित्य पंचोली के बेटे हैं.इसका निर्देशन कर रहे हैं निखिल आडवाणी.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मीडिया से बातचीत के दौरान जब उनसे किसी ने पूछा कि वो कैसा महसूस करती हैं जब उनकी तुलना शर्लिन चोपड़ा से की जाती है.(वीना मलिक का 'रिकॉर्ड')इस पर वीना मलिक ने गुस्से और भड़कने के हाव-भाव दिखाते हुए, अपनी आंखों में अचरज का भाव लाते हुए कह डाला, "आप एक पोर्न स्टार की तुलना मुझसे कैसे कर सकते हो. शर्लिन और मुझ में क्या मेल."वो कहती हैं, "यहां पहचान बनाने के लिए हर लड़की अलग रास्ता अख़्तियार करती है और मेरा रास्ता शर्लिन के रास्ते से बिलकुल जुदा है. बल्कि मेरा सफ़र बॉलीवुड की किसी अभिनेत्री जैसा नहीं है."शर्लिन चोपड़ा ने मशहूर मैग्ज़ीन 'प्लेबॉय' के लिए एक नग्न फ़ोटो शूट कराया था.साल 2011 में एफ़एचएम नाम की एक पत्रिका में वीना का भी कुछ इसी तरह का फ़ोटो छपा था लेकिन 

वीना ने दावा किया था कि उनकी तस्वीर के साथ छेड़छाड़ की गई है और उन्होंने ऐसा कोई भी फ़ोटो शूट नहीं कराया.वीना मलिक ने यहां तक कह डाला कि उनकी चर्चा तो अंतरराष्ट्रीय स्तर पर होती है. वो कहती हैं, "मुझ पर तमाम अंतरराष्ट्रीय डॉक्यूमेंट्री बनती रहती हैं. एक पाकिस्तानी लड़की होने के बावजूद मैंने कैसे बॉलीवुड में अपना एक मुक़ाम बनाया, ये बात लोगों को हैरानी में डाल देती है. हाल ही में मुझ पर एक बहुत शानदार डच डॉक्यूमेंट्री बनी है. मैं इस सबसे बहुत ख़ुश हूं."हाल ही में वीना मलिक की कन्नड में फ़िल्म सिल्क रिलीज़ हुई. ख़बरें थीं कि ये फ़िल्म हिंदी फ़िल्म 'द डर्टी पिक्चर' का रीमेक है लेकिन वीना इससे इनकार करती हैं.वो कहती हैं, "सिल्क, एक अलग फ़िल्म है. ये कर्नाटक में बहुत अच्छी चल रही है. मेरी ये फ़िल्म नायिका प्रधान है."वीना, भारत में चर्चा में तब आई थीं जब दो साल पहले वो रिएलिटी टीवी शो 'बिग बॉस' में दिखी थीं. इस शो में उनके और अभिनेता अस्मित पटेल की नज़दीकियों की काफ़ी चर्चा भी हुई थी.वीना मानती हैं कि बिग बॉस से उनके करियर को काफ़ी फ़ायदा हुआ.वीना कहती हैं, "बिग बॉस में बिताया समय मेरे लिए ख़ासा यादगार रहा. अस्मित और मैं इस शो में काफ़ी दोस्ताना भी रहे और हमारे बीच ख़ूब लड़ाई झगड़े भी हुए."वीना मलिक दावा करती हैं कि उनके पास इस वक़्त कई फ़िल्में हैं. जल्द ही उनकी हिंदी फ़िल्म 'मुंबई 125' रिलीज़ होने वाली है. इसके अलावा वो एक तेलुगू और एक पंजाबी फ़िल्म में भी काम कर रही हैं.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
उनके दामाद और गीतकार जावेद अख़्तर कैफ़ी आज़मी को याद करते हुए कहते हैं, "उनके जैसी सादगी, गहराई, वैसी गरिमा बहुत मुश्किल से मिलती है. आज के दौर में ऐसी शख़्सियत नहीं मिलती. जब मैंने शायरी शुरू की तो जिन लोगों को मैं सुनाकर उनसे सुझाव मांगता था और अपनी ग़ल्तियां ठीक करवाता था उनमें कैफ़ी साहब भी एक थे."ग़ौरतलब है कि कैफ़ी आज़मी और जावेद अख़्तर के पिता जांनिसार अख़्तर आपस में काफ़ी अच्छे दोस्त भी थे.कैफ़ी आज़मी की बेटी अभिनेत्री और समाजसेवी शबाना आज़मी उन्हें याद करते हुए कहती हैं, "अब्बा ने मुझे और मेरे भाई को कभी नहीं डांटा. वो बहुत नरम लहज़े में बात करते थे और बहुत ही कम बोलते थे."ऐसे ही एक दिलचस्प वाकये को शबाना ने बांटा. चेतन आनंद की फिल्म हीर रांझा के संवाद कैफ़ी आज़मी ने लिखे थे. शबाना कहती हैं, "मुझे बड़ी हैरत होती थी कि अब्बा इतना कम बोलते हैं आखिर संवाद लिखते समय उनके और चेतन साहब के बीच बातें क्या होती हैं. चेतन आनंद रोज़ाना सुबह 10 बजे हमारे घर आ जाते थे. वो कमरे के एक कोने में बैठ जाते थे और अब्बा दूसरी तरफ बैठे रहते थे. दोनों के बीच कोई बात नहीं होती थी. और फिर चेतन साहब घर लौट जाते." लेकिन हीर रांझा के शायराना तरीके से लिखे संवाद बेहद लोकप्रिय साबित हुए.शबाना के मुताबिक़ उनके पिता शायर, कहानीकार, संवाद लेखक सभी थे, लेकिन उन्हें सबसे ज़्यादा ख्याति मिली बतौर गीतकार.कैफ़ी आज़मी ने गुरु दत्त की काग़ज़ के फूल, चेतन आनंद की हक़ीक़त के अलावा अनुपमा, सात हिंदुस्तानी, परवाना, पाकीज़ा, बावर्ची, हंसते ज़ख़्म, अर्थ और रज़िया सुल्तान के सुपरहिट गाने लिखे.वो समाजसेवा से भी काफी जुड़े रहे. उन्होंने उत्तर प्रदेश के आज़मगढ़ ज़िले के मिजवां गांव में काफी काम किया. मिजवां में ही 1919 में उनकी पैदाइश हुई थी. उन्होंने लड़कियों के लिए विद्यालय बनवाए और कंप्यूटर सेंटर भी खुलवाए.
__________________________
इस सवाल के जवाब में धनुष ने कहा "देखिए रजनीकांत से तुलना होना तो लाज़मी है, इसे रोका नहीं जा सकता लेकिन मैं ऐसी बातों पर प्रतिक्रिया देना पसंद नहीं करता."धनुष के मुताबिक "मेरा और उनका एक्टिंग का तरीका एकदम जुदा है और वैसे भी मात्र 24 फिल्म पुराने लड़के की एक दिग्गज के साथ तुलना करना बेवकूफी है. लोगों का हक है कि वो हम दोनों की तुलना करें लेकिन इस पर कुछ बोलने या नहीं बोलने का हक़ तो मेरा ही है ना."गौरतलब है कि धनुष की शादी रजनीकांत की बड़ी बेटी एश्वर्या के साथ हुई है जिन्होंने 2012 में अपनी पहली फिल्म 'थ्री' का निर्देशन किया था. इस फिल्म में धनुष और श्रुति हासन मुख्य भूमिका में थे.'रांझणा' फिल्म में धनुष एक स्कूल जाने वाले बनारसी लड़के का रोल निभा रहे हैं जो सोनम कपूर के पात्र से बचपन से ही बेइंतहा मोहब्बत करता है.धनुष ने बताया कि जब वो दसवीं क्लास में थे तब उन्हें भी प्यार हुआ था और इस फिल्म में दिखाई गई कई घटनाएं उनके असल जीवन से मिलती जुलती है.अपने किशोरावस्था के प्रेम के बारे में धनुष बताते हैं "मैं सोलह साल का था और वो मेरा पहला प्यार थी. आप फिल्म में जो देखेंगे वैसा ही सब कुछ मैंने उस लड़की के लिए किया और उसने मुझे स्वीकार भी कर लिया. हालांकि एक साल बाद उसने मुझे छोड़ भी दिया था."हालांकि जब धनुष से पूछा गया कि उनके हिसाब से सच्चे प्यार की क्या परिभाषा है तो उनका जवाब था "अब प्यार का मतलब हर किसी के लिए अलग अलग हो सकता है. इसलिए मेरी राय कुछ ख़ास मायने रखती नहीं है."दक्षिण भारतीय होने के बावजूद धनुष ने अपनी पहली हिंदी फिल्म में एक ठेठ बनारसी का रोल निभाया है.अपने रोल की तैयारियों के बारे में बात करते हुए धनुष ने कहा "मैंने कोई तैयारी नहीं की जो कुछ किया फिल्म के लेखक हिमांशु शर्मा और निर्देशक आनंद राय ने किया. मेरी भाषा पर भी हिमांशु ने ही मेहनत की, अगर आप डबिंग स्टूडियो में आते तो आपको असलियत पता चलती."धनुष ने सभी सवालों के जवाब अंग्रेज़ी में दिए और कहा "अभी हिंदी में जवाब देने के लिए साहस जमा नहीं कर पाया हूं, एक और फिल्म की मोहलत दीजिए उसके बाद सारे जवाब हिंदी में ही दूंगा."वैसे धनुष का असली नाम प्रभू है और उन्होंने अपनी पहली फिल्म से ही अपना नाम बदल लिया था. वजह - प्रभू नाम का हीरो पहले से ही इंडस्ट्री में है.'रांझणा' में धनुष के साथ सोनम कपूर औऱ अभय देओल नज़र आएंगे. फिल्म 21 जून को रिलीज़ होगी.(बीबीसी हिन्दी के क्लिक करें एंड्रॉएड ऐप के लिए 

क्लिक करें. ताज़ा अपडेट्स के लिए आप हम से क्लिक करें 

फ़ेसबुक और क्लिक करें 

ट्विटर पर जुड़ सकते हैं.)
__________________________
अब ये जोड़ी करण जौहर निर्मित फ़िल्म 'गोरी तेरे प्यार में' में एक बार फिर से नज़र आ रही है.

फिल्म रिव्यूः सत्याग्रहलोगों को तो ‘एक मैं और एक तू’ में ये जोड़ी पसंद आई ही, लेकिन करण को तो ये जोड़ी इतना भा गई है कि वो मानते हैं कि इन दोनों को निजी जीवन में भी साथ होना चाहिए था.अपनी फ़िल्म 'गोरी तेरे प्यार में' को प्रमोट करने पहुंचे करण जौहर करीना और इमरान की तारीफ करते थक नहीं रहे हैं.करण कहते हैं, ''करीना और इमरान दोनों ही बहुत खूबसूरत लोग हैं. दोनों क्या कमाल दिखाते हैं. ये दोनों तो बने ही थे एक दूसरे के लिए लेकिन बस दोनों ने अलग-अलग लोगों से शादी कर ली. अगर अपने मन की कहूँ तो इन दोनों को एक दूसरे से शादी करनी चाहिए थी.''अब करण की ये चाहत तो पूरी नहीं हो सकती. लेकिन हां फ़िल्म को लेकर करण ये ज़रूर चाहते होंगे कि उनकी ये फ़िल्म हिट हो जाए.फ़िल्म के कुछ हिस्से गुजरात के भुज में फ़िल्माए गए हैं.तो क्या बॉलीवुड फ़िल्मों में एक बार फिर भारतीय गाँव वापसी कर रहे हैं.

करीनाः पूरा भारत ही असुरक्षित है.इस सवाल का जवाब देते हुए करण कहते हैं, ''हमारी फ़िल्मों में गाँव की कहानियां तो बहुत चलती हैं. 'लगान' भी बनी थी. वैसे मैंने आपको बता दूं कि ये फ़िल्म एक प्रेम कहानी है और इसके दो हिस्से हैं. एक शहर में है और एक गाँव में है.''फ़िल्म की शूटिंग एक गाँव में होने वाली है इस बात से करीना इतनी उत्साहित हुई कि उन्होंने फ़िल्म करने के लिए हाँ कह दिया.करीना कहती हैं, ''मैं इस बात से बेहद खुश थी कि मैं एक गाँव में जा कर फ़िल्म शूट करने वाली हूँ. इमरान खान और पुनीत मल्होत्रा की वजह से भी मैंने फ़िल्म के लिए हामी भरी.''फ़िल्म में करीना कपूर के लुक की भी बहुत चर्चा हो रही है.

फिल्म रिव्यूः मद्रास कैफेअपने लुक के बारे में करीना कहती हैं, ''इस फ़िल्म में मेरा लुक डिज़ाइनर मनीष मल्होत्रा ने ही सेट किया है. फ़िल्म में मेरा जो किरदार है वो गुजरात के एक गाँव में है. मनीष ने वहीं से मंगवाए हुए सामान से मेरे कपड़े तैयार किए हैं. मैं उम्मीद करती हूं कि लोगों को ये लुक पसंद आएगा.''फ़िल्म की शूटींग भुज में हो रही है इस बात से सिर्फ करीना ही नहीं बल्कि फ़िल्म के अभिनेता इमरान खान भी बेहद उत्साहित थे.इमरान कहते हैं, ''करीना तो पहले भी भुज जा चुकी हैं. उनकी फ़िल्म ‘रिफ्यूजी’ की शूटिंग भुज में ही हुई थी. लेकिन मैं कभी वहां नहीं गया था. मेरे मामा आमिर खान ने ‘लगान’ की शूटिंग भुज में ही की थी. मैं वहां गया और वो जगह भी देखी जहां ‘लगान’ फ़िल्माई गई थी. करीना हमें वहां एक रेस्ट्रॉन्ट में भी ले गईं.'''गोरी तेरे प्यार में' इस साल 22 नवम्बर को रिलीज़ हो रही है.(बीबीसी हिन्दी के एंड्रॉएड ऐप के लिए आप यहां 

क्लिक कर सकतें हैं. आप हमें 

फ़ेसबुक और

 ट्विटर पर फ़ॉलो भी कर सकते हैं.)
__________________________
इस सवाल का एक जवाब बन कर आय़ा है वेब पोर्टल 'तुम-भी डॉट कॉम'. यह कला और कला के कद्रदानों के लिए एक साझा मंच है.फ़िल्म निर्देशक अनुराग कश्यप और अभिनेत्री कल्कि कोएचलिन इस पोर्टल से जुड़े हुए हैं जिन्होने हाल ही में इसे लॉन्च किया.मुंबई में इसकी शुरुआत करने पहुंचे अनुराग कश्यप ने बताया कि' तुम-भी डॉट कॉम' हर कलाकार के लिए उपयोगी है. चित्रकला, संगीत औऱ कविताओं से लेकर लघु फ़िल्मों तक हर तरह की कला के नमूने इस पर आमंत्रित हैं. कलाकारों का पूरा परिचय भी यहां उपलब्ध होगा'.अनुराग कहते हैं कि इस पोर्टल के लॉन्च के मौक़े पर मौजूद अभिनेत्री कल्कि कोएचलिन ने मुंबई में अपने शुरूआती दिनों को याद करते हुए कहा कि 'जब मैं इस शहर में आई थी काफ़ी दिक्क़तें होती थी. नए होने के कारण आपको पता ही नहीं चल पाता कि कहां क्या हो रहा है. इस लिहाज से तुम भी डॉट कॉम एक बहुत ही अच्छा प्रयास है'.मनोरंजन और कला की दुनिया में दिलचस्पी रखने वाले लोगों के लिए इसकी उपयोगिता बताते हुए कल्कि ने कहा कि 'अलग अलग स्टूडियो के चक्कर लगाने के बजाय अगर एक ही जगह पर अपना पोर्टफ़ोलियो देने से काम बन जाए तो इससे बेहतर क्या होगा'.हालांकि अनुराग कश्यप की नज़र इस बात पर है कि लोग इस नई शुरूआत में कितनी रूचि दिखाते हैं.
__________________________
माई फ़ादर' तक का उनका  सफ़र उतार-चढ़ाव भरा रहा है.ताल, दिल चाहता है, बॉर्डर और हमराज़ जैसी हिट फ़िल्में रहीं तो  कुदरत, दहक और 'शादी से पहले' जैसी कई फ़िल्में भी रहीं जो कब आई और कब गई पता भी  नहीं चला.अक्षय खन्ना ने अपने करियर, पिता विनोद खन्ना के साथ काम  करने और कई अन्य पहलुओं पर बीबीसी संवाददाता वंदना से विशेष बातचीत की, पेश हैं मु्ख्य अंश: 'गांधी माई फ़ादर' में आपने हरिलाल गांधी का किरदार निभाया  है. बहुत काम जानकारी है लोगों को उनके बारे में. तो किरदान निभाने के लिए आपने कुछ  ख़ास अध्ययन किया, किन्हीं लोगों से मिले?हाँ कस्तूरबा गांधी के बारे में लोग जानते हैं, गांधीजी को तो  पूरी दुनिया जानती है लेकिन उनके बेटों का क्या हुआ ये हम जानते ही नहीं है. हरिलाल  गांधी के बारे में बहुत कम सामग्री है. तो अध्ययन के लिए मुझे बहुत कम सामग्री  मिली. हरिलाल के बारे में सबसे ज़्यादा सीखने को उनके पत्रों से मिला जो उन्होंने  गांधीजी और कस्तूरबा जी को लिखे थे. उससे एक झलक मिली कि हरिलाल गांधी कैसे थे.बहुत कम उम्र में हरिलाल गांधीजी के राइट हैंड मैन बन गए थे.  दक्षिण अफ़्रीका में कई बार वो जेल गए. हरिलाल गांधी वो आदमी थे जिन्होंने बापू को  सिखाया कि अनशन को इस्तेमाल किया जा सकता है एक हथियार बनाकर अन्याय के ख़िलाफ़. ये  उन्होंने पहली बार किया जब वो जेल में थे. तो बहुत महान इंसान थे हरिलाल लेकिन  तक़दीर का मारा था. फ़िल्म में एक संवाद है जहाँ कस्तूरबा जी बापू से कहती हैं,  हरिलाल ख़राब नहीं है, वो तक़दीर का मारा है.ये पिता-पुत्र संबंध की कहानी है. क्या आपके पिताजी विनोद  खन्ना ने फ़िल्म देखी है?हाँ उन्होंने देखी है. फ़िल्म देखने के बाद वो बहुत भावुक हो गए  थे. कुछ समय के लिए वे बात ही नहीं कर पाए. उन्होंने मुझे गले से लगाया और अनिल  कपूर को भी पकड़ लिया, छोड़ा ही नहीं पाँच-दस मिनट के लिए.अनिल कपूर के साथ आपकी केमिस्ट्री काफ़ी अच्छी रही है. ताल  और सलाम-ए-इश्क में भी आपने साथ काम किया. कैसा अनुभव रहा है उनके साथ.अनिल कपूर मेरे सीनियर हैं लेकिन बहुत अच्छे दोस्त भी हैं. बड़े  भाई जैसे हैं. ज़िंदगी और काम के प्रति उनकी जो निष्ठा है, उसकी मैं बहुत इज़्ज़त  करता हूँ. बहुत प्यार करता हूँ मैं उनसे.हमने सुना है आपके साथ एक प्रैंक किया गया, आपको बताया गया  कि था आपको हरिलाल का नहीं बल्कि गांधीजी का रोल करना है.हाँ. बहुत घबरा गया था मैं. दो-तीन दिन बाद फिर मुझे बताया कि  गांधीजी का नहीं हरिलाल का रोल करना है.आपको लोग इस पीढ़ी के बेहतरीन अभिनेताओं में से गिनते हैं-  दिल चाहता है, हमराज़ कई अच्छी फ़िल्में की हैं आपने. लेकिन फिर एक के बाद ऐसी  फ़िल्में भी आईं जो ज़्यादा नहीं चल पाईं. तो एक तरह से अनप्रडिक्टेबल सा रहा है  आपका करियर ग्राफ़. आपको लगता है कि कहीं न कहीं चूक हुई आपसे?ग़लती तो होती रहेगी और वो हर अभिनेता की ज़िंदगी में होती  रहेगी. ये फ़िल्म बनाने का बिज़नेस ही बहुत अनप्रडिक्टेबल है. मेरे जितने फ़ैसले  हैं काम के प्रति- उस समय मुझे जो सही लगता है मैं वो करता हूँ- कभी-कभी सही जाता  हूँ कभी ग़लत.लेकिन जहाँ तक मेरा काम है, तो मुझे उत्साह महसूस होना चाहिए  अपने काम को लेकर, निष्ठा रहनी चाहिए काम के प्रति- वो कभी नहीं हटना चाहिए.  कभी-कभी वो काम ग़लत जाएगा, कभी सही जाएगा. ये तो हिस्सा है हमारे काम का.आप दूसरों अभिनेताओं के मुकाबले कम फ़िल्में करते हैं. ऐसा  क्यों?दरअसल ऐसा नहीं है. बस एक धारणा बन गई है.मैं इसी साल की मिसाल  दे सकता हूँ. मेरी चार फ़िल्में हैं- दो आ चुकी हैं(नक़ाब और सलाम-ए-इश्क), तीसरी  गांधी माई फ़ादर है और चौथी साल के अंत तक आएगी रेस.फ़िल्म नक़ाब की बात की आपने. आपको थ्रिलर से कुछ ख़ास लगाव  है- हमराज़, 36 चाइना टाउन, नक़ाब.. कई थ्रिलर फ़िल्मों में काम किया है  आपने.नहीं मुझे निर्देशक अब्बास-मस्तान से लगाव हैं. अगर उनकी कहानी  में मेरे लिए जगह है तो वो मेरे पास आते हैं और मैं उनको ना नहीं बोल सकता हूँ.वो मेरे बहुत ही पसंदीदा हैं. वे बेहद करीबी हैं मेरे. वो  ज़्यादातर थ्रिलर बनाते हैं, इसलिए शायद आपको लगता है कि मुझे थ्रिलर से लगाव है,  असल में मुझे अब्बास मस्तान से लगाव है.हमने हाल ही में फ़िल्मों में पिता-पुत्र की कई जोड़ियाँ  देखीं- अमिताभ बच्चन-अभिषेक बच्चन, फिर देयोल परिवार एक साथ आया.. क्या लोग आपको,  आपके पिता विनोद खन्ना या भाई राहुल खन्ना को एक साथ देख सकेंगे?.कुछ दिन पहले मुझे किसी ने ये बात पूछी थी. मैने उससे पूछा कि  सनी देयोल कितने सालों से फ़िल्मों में हैं. तो उन्होंने कहा कि कुछ 26-27 साल से.  तो मैने कहा कि सनी देयोल को 27 साल लगे सही स्क्रिप्ट ढूँढने में, मुझे तो दस साल  ही हुए हैं. थोड़ा सा और वक़्त दें मुझे. सही स्क्रिप्ट ढूँढनी है मुझे.
__________________________
फ़िल्मकार महेश भट्ट से सलमान ख़ान ने अपील की है कि वो अपनी बेटी आलिया भट्ट की तरफ़ से किसी से माफ़ी ना मांगे. दरअसल सलमान ख़ान के साथ माधुरी दीक्षित और आलिया भट्ट जैसे सितारों ने उत्तर प्रदेश सरकार द्वारा आयोजित सैफ़ई महोत्सव में हिस्सा लिया था और वहां परफॉरमेंस भी दी थी.जिसके लिए इन सभी सितारों की आलोचना हुई थी.('डेढ़ इश्क़िया' का प्रीमियर रद्द)लोगों ने कहा कि जब प्रदेश के मुज़फ़्फरनगर में दंगा पीड़ित लोग बेहद मुश्किल परिस्थितियों में राहत कैंपों में रह रहे हैं, तो ऐसे समय में सितारों का ऐसे रंगारंग समारोह में हिस्सा लेना उनकी असंवेदनशीलता दिखाता है.जिसके बाद महेश भट्ट ने अपनी बेटी के इस समारोह में हिस्सा लेने पर अफ़सोस भी जताया था. लेकिन सलमान ख़ान ने आलिया का बचाव करते हुए ट्विटर पर लिखा, "भट्ट साहब. आलिया की तरफ़ से माफ़ी मांगने की कोई ज़रूरत नहीं है. आपने उसकी परवरिश बहुत बेहतरीन तरीक़े से की है. वो बहुत मेहनती और समर्पित लड़की है और गरिमा के साथ अपने करियर में आगे बढ़ रही है."आलिया भट्ट की बड़ी बहन और महेश भट्ट की बेटी पूजा भट्ट ने भी महेश भट्ट का बचाव किया. लेकिन पूजा ने आलिया को सलाह दी कि भविष्य में इस तरह के आमंत्रण मिलने पर उन्हें और सावधान रहना चाहिए.आमिर ख़ान की फ़िल्म 'धूम-3' रिलीज़ होने से पहले सलमान ख़ान ने उसका प्रचार अपने टीवी शो बिग बॉस में बार-बार किया. चूंकि आमिर फ़िल्म के प्रमोशन के लिए किसी टीवी शो में नहीं गए थे तो सलमान ने ख़ुद ये बीड़ा संभाला और अपने दोस्त की फ़िल्म का शो में बार-बार ज़िक्र किया.अब आमिर, सलमान का ये अहसान चुका रहे हैं. वो ट्विटर और फ़ेसबुक पर सलमान ख़ान की आने वाली फ़िल्म 'जय हो' की बातें कर रहे हैं और लिख रहे हैं कि वो बेसब्री से फ़िल्म का इंतज़ार कर रहे हैं.'जय हो', 24 जनवरी को रिलीज़ हो रही है.अभिनेत्री सनी लियोनी की आने वाली फ़िल्म 'रागिनी एमएमएस-2' के लिए एक ख़ास वीडियो तैयार किया जा रहा है जिसमें सनी लियोनी, मशहूर गायक यो-यो हनी सिंह के साथ ठुमके लगाती नज़र आएंगी.दरअसल निर्माता एकता कपूर अपनी फ़िल्म के प्रमोशन के लिए कोई कोर-कसर बाक़ी नहीं छोड़ना चाहतीं.इस वजह से उन्होंने ये वीडियो तैयार करवाने का फ़ैसला किया. 'रागिनी एमएमएस-2' में सनी लियोनी की मुख्य भूमिका है. रागिनी एमएमएस-2 इसी साल मार्च में रिलीज़ हो रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बिंदु जी ने लगभग 150 फ़िल्मों में काम किया है और 1970 में आई फ़िल्म 'कटी पतंग' में उनके किरदार शबनम को काफ़ी सराहा गया. इसी मौके पर बिंदु जी की बात हुई बीबीसी से जहां उन्होनें हमें बताया अपने उस गुज़रे ज़माने के बारे में.नकारात्मक छवि वाले किरदार में अभिनेत्री बिंदु ने अपनी एक अच्छी खासी पहचान बनाई है. उन्हें इसके लिए कई बार फ़िल्मफ़ेयर नॉमिनेशन भी मिला.पर इस सब की शुरुआत कहां से हुई? इस सवाल पर बिंदु जी बोलीं, "मेरी पहली फ़िल्म थी कटी पतंग. शक्ति सामंत इस फिल्म के डायरेक्टर और प्रोडूसर थे."वो आगे कहती हैं, "उन्होंने इस फ़िल्म में मुझे कैबरे डांस करने के लिए कहा. ये सुनते ही मुझे झटका सा लगा क्योंकि मैंने कभी कैबरे नहीं किया था. उन्होंने मुझसे कहा था की अगर तुम कैबरे कर सकती हो तो इस फ़िल्म में काम मिलेगा.""मैंने इसे चैलेंज समझ स्वीकार लिया. मैंने कटी पतंग का एक गीत मेरा नाम शबनम के लिए कैबरे किया जो बाद में बहुत प्रसिध्द हुआ. इसके बाद तो मुझे सभी डायरेक्टर और प्रोडूसर ने मुझे कैबरे डांसर ही बना दिया था."बिंदु जी ने 'वैम्प' की वजह से काफी नाम तो कमाया ही पर अपने कैबरे डांस के लिए भी वो काफी जानी जाती थीं.पर क्या वो सिर्फ़ नाम के ही लिए डांस करती थीं या उनकी इनमें कुछ दिलचस्पी भी थी?इस सवाल पर बिंदु ने कहा, "मेरी हर फ़िल्म में एक डांस तो रहता ही था क्योंकि प्रोड्यूसर और डायरेक्टर को डिस्ट्रीब्यूटर कहता था कि उसे बिन्दु जी का डांस चाहिए."वो आगे कहती हैं, "ऐसा नहीं है की मुझे डांस करना नापसंद था. मुझे बचपन से ही डांस का शौक था. ऐसा नहीं है कि मैंने सिर्फ वैम्प के ही किरदार निभाए, कई फिल्मों में मैंने अलग अलग किरदार भी निभाए है लेकिन में मानती हूं की मैंने ज़्यादा तर रोले वैम्प के ही किए और वैम्प के रोल के लिए डांस करना हर फ़िल्म में ज़रूरी था."'वैम्प' की छवि का असर बिंदु के निजी जीवन पर भी पड़ा. उन्हें कई बार लोगों से अजीब प्रतिक्रिया मिलती थी। उन्होनें अपनी निजी जीवन का एक किस्सा हमसे यूं बांटा.उन्होनें कहा, "मैंने फ़िल्मो में बुरी मां की कई भूमिका निभाई हैं. मेरी बहन के बच्चे जब भी मेरे साथ फ़िल्म देखने जाते थे तो वो फ़िल्म देखते वक़्त स्क्रीन में देखते थे फिर मेरी तरफ़ देखते थे और कहते थे, 'बिन्दु आंटी आप हमारे साथ तो ऐसा नहीं करती फिर फ़िल्म में ऐसा क्यों करती हो?"वो कहती हैं, "फ़िल्म 'अमर प्रेम' में सौतेली मां बनी थीं और एक सीन था जब मुझे बच्चे को थपड़ मारना था. उस सीन के लिए मैंने आठ से नौ टेक लिए और फिर शक्ति समानता जी ने कहा, 'बिन्दु अगर ऐसे ही करती रहोगी तो शाम हो जाएगी.""मैंने अपने आपको बहुत समझाया और बच्चे को भी समझाया. बच्चे ने कहा 'बिंदु आंटी आप मारिये ना'! तब मैंने थपड़ मारा और बच्चा रोने लगा. वो सीन तो पूरा हो गया लेकिन उस सीन के बाद में रोने लगी."लोगों की प्रतिक्रिया को लेकर बिंदु जी ने कहा, "जो लोग मुझे जानते थे वो तो यही कहते थे कि तुम फ़िल्मों में अलग और असल ज़िदगी में एकदम अलग हो. थिएटर में जब फ़िल्म में मेरी एंट्री होती थी तो लोग चिल्लाते थे कि ये आई है तो कुछ न कुछ गड़बड़ तो ज़रूर करेगी."अंत में बिंदु जी कहती है कि मैं बहुत जल्द लोगों को फ़िल्मो में वापस अपनी एंट्री करके हैरान कर देंगी.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
बीबीसी एशियन नेटवर्क से एक बातचीत में अभिषेक ने कहा, “कोई भी रिश्ता इस बात पर निर्भर करता है कि आप और आपका साथी एक दूसरे पर कितना भरोसा करते हैं. ये एक व्यक्तिगत चीज़ है. मैंने अपने रिश्तों को हमेशा बहुत गंभीरता से लिया है, चाहे वो मेरा परिवार हो या दोस्त या साथी.”अभिषेक मानते हैं, “आप शादी जैसे रिश्ते में हैं, तो आपको उसकी इज़्ज़त करनी चाहिए. अगर आप पूरी ज़िंदगी उस रिश्ते के प्रति ईमानदार रह सकते हैं, तभी आपको कमिटमेंट करनी चाहिए.” अपनी पत्नी ऐश्वर्या राय की तारीफ़ करते हुए अभिषेक ने कहा, “ऐश्वर्या बहुत ही मज़बूत महिला है और मुझे उनके बारे में ये बात पसंद है. साथ ही वो जिस शिष्टता और मर्यादा से पेश आती हैं मुझे वो भी पसंद है. मैं मानता हूं कि आज के समय में भारतीय नारी का यही स्वरुप है.”अभिषेक का पूरा परिवार बॉलीवुड से जुड़ा है और हमेशा मीडिया की नज़रों में रहता है. इस बारे में वो कहते हैं, “एक सेलेब्रिटी होने की वजह से आपके बारे में बहुत कुछ लिखा जाता है जो बेबुनियाद और ग़लत हो सकता है. कई बार आप इन बातों को अनदेखा कर देते हैं. कोई मेरे या मेरे पिता के बारे में उलटा-सीधा लिखे तो मुझे बहुत फ़र्क नहीं पड़ता. लेकिन मेरे घर की महिलाएं—मेरी मां और पत्नी—के बारे में मैं किसी तरह की अपमानजनक बात सहन नहीं कर सकता.”
__________________________
इमरान ख़ान कहते हैं, “जब मैं बड़ा हो रहा था तब आमिर मामू (अभिनेता आमिर ख़ान), सलमान ख़ान और शाहरुख़ ख़ान बड़े ऐक्टर्स थे. लेकिन जिस तरह का स्टारडम राजेश खन्ना ने पाया और जिस तरह लड़कियां उनकी दीवानी थीं, मुझे नहीं लगता कि किसी और अभिनेता को उस तरह का स्टारडम कभी मिला है. मैं राजेश खन्ना जैसा स्टारडम ही पाना चाहता हूं.”इमरान की छवि एक चॉकलेटी बॉय, रोमांटिक हीरो की है. उन्हें आज की जगह नब्बे के दशक की रोमांटिक फ़िल्में ज़्यादा पसंद हैं.वो कहते हैं, “आजकल हमारी रोमांटिक फ़िल्में थोड़ा अलग होती हैं. लेकिन मुझे नब्बे के दशक की ‘दिलवाले दुल्हनिया ले जाएंगे’, ‘मैंने प्यार किया’ और ‘क़यामत से क़यामत’ जैसी रोमांटिक फ़िल्में बहुत पसंद हैं. वो फ़िल्में थोड़ी ज़्यादा फ़िल्मी होती थीं लेकिन उन्हें देखने में मज़ा आता है.”अगर मौका मिला तो इमरान आमिर ख़ान की फ़िल्म ‘क़यामत से क़यामत तक’ और ‘कहो न प्यार है’ के रीमेक में काम करना चाहेंगे. वो कहते हैं, “पहले मैं बंगलौर में था मैंने कहो न प्यार है वीकएंड पर देखी थी. मैं उस दिन से ऋतिक का फ़ैन हूं.”    इमरान ने 2008 में फ़िल्म ‘जाने तू या जाने ना’ से फ़िल्मों में कदम रखा था और फ़िल्म काफ़ी सफल थी. लेकिन इसके बाद आई उनकी दोनों फ़िल्में—‘किडनैप’ और ‘लक’---बॉक्स ऑफ़िस पर कुछ ख़ास नहीं कर पाईं. अब उनकी नई फ़िल्म ‘आई हेट लव स्टोरीज़’ रीलीज़ के लिए तैयार है. फ़िल्म में उनके साथ सोनम कपूर नज़र आएंगी.इमरान कहते हैं, “किस तरह की फ़िल्में करनी है इस बारे में आप करियर प्लान नहीं बना सकते. वो कभी भी कामयाब नहीं होता. मैं वही करता हूं जो मुझे अच्छा लगता है. आपके सामने जो स्क्रिप्ट्स होती हैं आपको उन्हीं में से चुनना होता है. ये अंदाज़ा लगाना बहुत मुश्किल होता है कि कौन सी फ़िल्म सफल होगी और कौन सी नहीं.”इमरान ख़ान अपनी नई फ़िल्म ‘आई हेट लव स्टोरीज़’ के प्रमोशन के लिए पिछले दिनों एक इवेंट पर पहुंचे जहां उन्होंने प्रैस से बात की.
__________________________
फिल्म में सरदार खान की भूमिका निभाने वाले अभिनेता मनोज बाजपेई का कहना है कि इस फ़िल्म ने कई लोगों की ज़िंदगियाँ बदल दी हैं.यूँ तो मनोज सालों से इंडस्ट्री में हैं और अपने काम का लोहा एक नहीं कई बार मनवा चुके हैं लेकिन फिर भी वो मानते हैं कि गैंग्स जैसी फिल्म करके उन्हें तो फायदा हुआ ही है साथ ही नवाज़ुद्दीन सिद्दीकी जैसे कई कलाकारों की तो निकल पड़ी है.मनोज कहते हैं, ''मैं और मेरे जैसे कलाकारों को बहुत फायदा हो रहा है. वासेपुर के जितने भी कलाकार थे आज सभी बहुत व्यस्त हैं. उनके पास अगले साल तक की डेट्स बुक हैं. चाहे वो राजकुमार यादव हों, जयदीप हों या नवाज़ हों ये सब के सब बहुत व्यस्त हैं. और ये एक बहुत ही अच्छी बात है.''मनोज कहते हैं अच्छे कलाकारों को काम मिलने के पीछे एक वजह और भी है. वो कहते हैं कि आज की तारीख में इंडस्ट्री में कई निर्देशक आ गए हैं और फिल्मों की संख्या भी बढ़ गई है और सभी के लिए काम है.मनोज की ही अगर बात करें तो जल्द ही उनकी दो फिल्में रिलीज़ होने वाली हैं, 'चिट्गोंग' और 'चक्रव्यूह'. दोनों ही फिल्मों की वजह से मनोज इन दिनों चर्चा में बने हुए हैं. बीबीसी से बात करते हुए मनोज कहते हैं, ''भगवान की कृपा है कि इन दिनों मैं बहुत ही व्यस्त हूँ. इस वक़्त मैं सिर्फ काम कर रहा हूँ. अपनी ज़िन्दगी में मैं इतना व्यस्त कभी नहीं था. मेरे पास कुछ भी सोचने का वक़्त नहीं है. मैं सिर्फ अपने काम पर ही ध्यान दे रहा हूँ.''अगले हफ्ते रिलीज़ हों रही फिल्म 'चिट्गोंग' में मनोज मास्टर दा का किरदार निभा रहे हैं.अपने किरदार पर रौशनी डालते हुए मनोज कहते हैं, ''ये गैंग्स के सरदार खान जैसा किरदार बिलकुल नहीं है. ये रोल आपका उस तरह से मनोरंजन नहीं करेगा. फिल्म में मास्टर दा अपने काम से और अपनी चुप्पी से आपको अपने होने का एहसास दिलाते रहेंगे. बच्चे इस फिल्म में ज्यादा महत्वपूर्ण भूमिका में हैं.''चिट्गोंग 1930 में हुई चिट्गोंग क्रांति पर आधारित फिल्म है. इसका निर्देशन किया है बेदब्रता पाइन ने और फिल्म के निर्माता हैं अनुराग कश्यप. फिल्म में मनोज बाजपेई के साथ साथ नवाज़ुद्दीन सिद्दीकी भी हैं.   
__________________________
जब से सुप्रीम कोर्ट ने 1993 मुंबई बम धमाकों से जुड़े एक केस में संजय दत्त को पांच साल की सज़ा सुनाई है फिल्म इंडस्ट्री से तमाम लोग उनके पक्ष में आ खड़े हुए हैं और कई तो उनके लिए माफ़ी की मांग भी कर रहे हैं.लेकिन

 संजय दत्त के साथ कई फिल्में कर चुके अभिनेता सनी देओल की राय कुछ अलग ही है.संजय दत्त की सज़ा पर बोलते हुए सनी देओल बोले, "संजू मेरे दिल के बहुत क़रीब है. हमने काफी काम साथ में किया है. मैं उसके लिए खासा दुखी महसूस कर रहा हूं. लेकिन इस मामले में कोई कुछ नहीं कर सकता. गलती तो आखिर गलती होती है."

रो पड़े संजय दत्तसनी ने आगे कहा, "मैं खासतौर से उनकी पत्नी और बच्चों के लिए दुखी हैं. क्योंकि अब एक लंबा वक़्त उन्हें संजू से दूर रहना पड़ेगा."सनी देओल ने ये बातें गुरूवार को अपनी फिल्म यमला पगला दीवाना-2 के फर्स्ट लुक लॉन्च पर कहीं. गौरतलब है कि इसी दिन संजय दत्त मीडिया के सामने अपना सज़ा पर बोलते हुए रो पड़े थे और कहा था कि वो माफी की अपील नहीं करेंगे.सनी देओल के साथ मौजूद उनके पिता धर्मेंद्र ने भी संजय दत्त पर प्रतिक्रिया दी.उन्होंने कहा, "वो हमारे परिवार की तरह है. मैं ज़्यादा नहीं कहूंगा लेकिन उसकी सज़ा के बारे में सुनकर मुझे बहुत दुख हुआ था और मैं रोया था. लेकिन मैं शोर नहीं मचाता. हमें सुर्खियों में रहना नहीं आता क्योंकि फिर वो दिखावा लगने लगता है."उल्लेखनीय है कि जया बच्चन और अजय देवगन जैसे सितारों ने संजय दत्त को माफी दिए जाने की वकालत की है. इसके अलावा जब से संजय दत्त को सज़ा सुनाई गई है तब से सलमान खान, आमिर खान, अभिषेक बच्चन, रणबीर कपूर और राजकुमार हीरानी जैसे कई सितारे संजय दत्त के घर जाकर उनसे हमदर्दी जता चुके हैं.
__________________________
रेटिंग: **बालाजी मोशन पिक्चर्स और प्रीतीश नंदी कम्युनिकेशंस की 'शादी के साइड इफ़ेक्ट्स' एक शादीशुदा जोड़े की कहानी है. ये शादीशुदा ज़िंदगी में घटी कुछ हास्यास्पद घटनाओं पर आधारित है.सिद्धार्थ रॉय उर्फ़ सिड (फ़रहान अख़्तर) और तृषा (विद्या बालन) सुखी वैवाहिक जीवन बिता रहे थे. तभी एक दिन पता चलता है कि तृषा गर्भवती है जिसके लिए दोनों ही उस वक़्त तैयार नहीं होते.सिड एक संघर्षरत संगीतकार है और तृषा भी नौकरीपेशा है. इस वजह से वो पहले तो गर्भपात के बारे में सोचते हैं क्योंकि दोनों ही अभी बच्चे के लिए तैयार नहीं है लेकिन बाद में वो अपना फ़ैसला बदल देते हैं.दोनों की बच्ची 'मिली' के जन्म के बाद सिड काफ़ी परेशान रहने लगता है. क्योंकि बच्ची की देखभाल के लिए तृषा अपनी नौकरी छोड़ देती है और वो सिड से भी बराबर उम्मीद करती है कि वो भी बच्ची के पालन-पोषण में पूरा योगदान दे.आगे क्या होता है. तृषा और सिड अपनी ज़िंदगी में संतुलन बनाने के लिए क्या-क्या हथकंडे अपनाते हैं. दोनों के बीच किस तरह की ग़लतफ़हमियां पैदा होती हैं. यही आगे की कहानी है.(रिव्यू: 'हाईवे')ज़ीनत लखानी और साकेत चौधरी की कहानी बड़ी दिलचस्प और हास्यप्रद है. फ़िल्म का स्क्रीनप्ले भी मज़ेदार हैं जिसमें शादीशुदा ज़िंदगी में होने वाली घटनाओं को बड़े दिलचस्प तरीके से प्रस्तुत किया गया है.अरशद सैयद के लिखे संवाद भी बढ़िया हैं. इंटरवल से पहले ख़ासतौर पर फ़िल्म बहुत मज़ेदार है और युवा लोगों को पसंद आएगी.इंटरवल के बाद ज़रूर फ़िल्म कई जगह ट्रैक से हटती हुई और खींची हुई लगती है. लेकिन इस हिस्से में भी कई जगह लोगों को हंसी आएगी. लेकिन ये भी कहना होगा कि फ़िल्म की कॉमेडी हर तरह के दर्शकों को पसंद नहीं आएगी और एक ख़ास दर्शक वर्ग को ही अपील कर पाएगी.साथ ही घरेलू ज़िंदगी की छोटी-छोटी बातों पर ही फ़िल्म आधारित है और कोई बड़ा ड्रामा नहीं है. इस वजह से भी फ़िल्म को एक बड़े दर्शक वर्ग का प्यार नहीं मिल पाएगा.(रिव्यू: 'गुंडे')साथ ही बच्ची के जन्म के बाद फ़िल्म के हीरो को अपनी ज़िंदगी बोझ जैसी लगने लगती है. ये बात कई लोगों को आपत्तिजनक लग सकती है.इंटरवल के बाद फ़िल्म काफ़ी हद तक बोझिल हो जाती है.फ़रहान अख़्तर (सिड) का अपनी समस्याएं रणवीर (राम कपूर) से डिस्कस करना और फिर रणवीर का उसे सलाह देने वाला हिस्सा बड़ा बोरिंग है और इसी वजह से फ़िल्म में दर्शकों की दिलचस्पी कम हो जाती है.फ़रहान अख़्तर ने सिड के रोल में ज़बरदस्त काम किया है. उनकी कॉमिक टाइमिंग और चेहरे के हाव-भाव ज़बरदस्त रहे हैं.विद्या बालन भी अपने रोल में बेहतरीन रही हैं. उनके हाव-भाव, कॉमिक टाइमिंग, बॉडी लैंग्वेज, संवाद अदायगी सब कुछ शानदार है. एक छोटे से रोल में वीर दास ने बढ़िया काम किया है.(रिव्यू: 'हंसी तो फंसी')राम कपूर ने भी अपने रोल के साथ पूरा न्याय किया है. बाकी कलाकार भी बढ़िया हैं.साकेत चौधरी का निर्देशन अच्छा है लेकिन फ़िल्म की स्क्रिप्ट एक ख़ास सेक्शन को ही पसंद आएगी. प्रीतम का संगीत उम्मीदों पर खरा नहीं उतर पाया है.कुल मिलाकर शादी के साइड इफ़ेक्ट्स एक हल्की-फुल्की मज़ेदार फ़िल्म तो है लेकिन ये एक सीमित अपील वाली फ़िल्म है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बीबीसी से हुई एक खास बातचीत में अगर कल्कि ये नहीं बताती कि उनके उपनाम का सही उच्चारण केकलां हैं तो हम भी उन्हें कोचलिन के नाम से ही संबोधित करते रहते.जब इस बातचीत के दौरान कल्कि ने अपना पूरा नाम लिया तो हमें बड़ा आश्चर्य हुआ. हमारे इस आश्चर्य को भांपते हुए कल्कि बोली, ''मेरा नाम कल्कि केकलां है लेकिन सब मुझे कोचलिन बुलाते हैं क्योंकि अंग्रेजी में मेरा उपनाम लिखा ही उस तरह से जाता है न.''वैसे हाल ही में कल्कि केकलां नज़र आई दिबाकर बैनर्जी की फिल्म शांघाई में. फिल्म में उन्हें उनके काम के लिए खूब सराहा गया. खासतौर पर कल्कि के पति और फिल्मकार अनुराग कश्यप को तो फिल्म में कल्कि कमाल की लगी, उन्होंने ये भी कहा कि 'शांघाई' कल्कि की अब तक की बेहतरीन फिल्म है. लेकिन खुद कल्कि कैसे आंकती हैं शांघाई में अपने काम को?इस सवाल का जवाब देते हुए कल्कि कहती हैं, ''मेरी अपनी फिल्मों के बारे में, अपने काम के बारे में कोई राय नहीं है, जब भी मैं अपनी कोई फिल्म देखती हूँ तो मुझे तो अपने काम में बुराई ही नज़र आती है. लेकिन अगर अनुराग को 'शांघाई' में मेरा काम पसंद आया तो ये अच्छी बात है.''फिल्में तो ठीक हैं लेकिन फिल्मों के अलवा और किन चीज़ों में कल्कि का मन लगता है. क्या कर रही हैं वो आजकल?बीबीसी के इस सवाल का जवाब देते हुए कल्कि कहती हैं, ''आजकल मैं एक नाटक लिख रही हूँ. ये मेरा दूसरा नाटक है. लेकिन मुझे ये नहीं पता कि मैं इस नाटक का मंचन कब कर पाऊँगी क्योंकि अभी मैं दो फिल्में करने में व्यस्त हूँ.''कौन सी हैं ये दो फिल्में? कल्कि कहती हैं, ''मैं जो दो फिल्में कर रही हूँ उनमें से एक है अयान मुख़र्जी की 'ये जवानी है दीवानी'. दूसरी फिल्म है 'एक थी डायन'. ये फिल्म एक नए निर्देशक की है जिनका नाम है कनन अय्यर. ये दोनों ही फिल्में एक दूसरे से बिलकुल अलग हैं. जहाँ अयान की फिल्म को धर्मा प्रोडक्शन बना रहे हैं और ये एक बहुत ही खुशनुमा फिल्म है. वहीँ डायन एक 'सुपर नैचुरल थ्रिलर' है.''             
__________________________
सलीम ने बुधवार को नरेंद्र मोदी की आधिकारिक वेबसाइट के उर्दू संस्करण का उद्घाटन किया. लेकिन सलीम ख़ान ने भारतीय जनता पार्टी का समर्थन करने से इनकार किया है.सलीम ख़ान ने मीडिया से कहा, "नरेंद्र मोदी से मेरे निजी संबंध है. यदि मेरा पड़ोसी भी मुझसे कुछ कहेगा तो मैं उसके लिए वो करूंगा. इसके अलावा ये मेरा उर्दू के लिए प्यार है."उन्होंने आगे कहा, "मुझ पर पहले भी कई बार ये आरोप लगाए गए कि मैं नरेंद्र मोदी जी का विज्ञापन कर रहा हूं लेकिन मेरा उनकी पार्टी भाजपा से कोई संबंध हैं."अभिनेता मनोज कुमार ने सलीम ख़ान का बचाव किया है. वहीं फ़िल्म निर्माता मधुर भंडारकर ने नरेंद्र मोदी की तारीफ़ की है.

बॉलीवुड सितारे जो नहीं डालेंगे वोट!सलीम ख़ान ने भाजपा के साथ अपने रिश्तों के बारे में कहा, "मैं स्पष्ट रूप से कहना चाहता हूं कि मैं कांग्रेस का एक निष्ठावान वोटर हूं. मैं जब भी वोट देता हूं, कांग्रेस को ही देता हूं. हां, इधर कांग्रेस से थोड़ा मायूस हुआ हूं. लेकिन फिर भी कोई अच्छा प्रत्याशी हुआ तो मैं उसी को अपना वोट दूंगा."उन्होंने स्पष्ट रूप से अपना पक्ष रखते हुए कहा कि उनका संबंध भाजपा से नहीं है. वे कहते हैं, "लेकिन भाजपा में मेरे कई दोस्त हैं. जसवंत सिंह और शत्रुध्न सिन्हा से मेरे बहुत अच्छे ताल्लुकात हैं. मुझे लोगों से बात करने या उनसे संबंध बनाने से कोई नहीं रोक सकता."वे आगे कहते हैं कि "मुझे कई बार सीट ऑफर हुई, चुनाव लड़ने के विए कहा गया. राज्य सभा सीट के लिए ऑफर दिया गया. हमारे कौल साहब एक बात कहा करते थे जो मुझपर भी लागू होती है कि जिसमें आपकी दिलचस्पी नहीं, उसमें आप तरक्की कर ही नहीं सकते. और मुझे राजनीति में कोई दिलचस्पी नहीं."सलीम ख़ान कहते हैं कि वे रोज अखबार पढ़ता हैं मगर उनमें जो लिखा होता है वही उनकी समझ में आता है, वे 'बिटविन द लाइंस' नहीं समझ पाते.भारत में आम चुनाव 2014 शुरू हो चुका है. हर ओर चुनाव का माहौल है. ऐसे में उर्दू वेबसाइट लॉन्च करने का आखिर क्या मकसद है.

फ़िल्म वालों ने की मतदाताओं से अपीलइस सवाल का जवाब देते हुए सलीम कहते हैं, "अच्छी बात कभी भी हो, उसका वक्त नहीं देखना चाहिए. उर्दू के लिए ये एक अच्छी बात है. मैं इसका स्वागत करता हूं. उर्दू को बचाए रखने में रुचि है मुझे. ये आज होता या अगले चुनाव में, उससे मुझे कोई मतलब नहीं."बॉलीवुड में सलीम ख़ान के पक्ष में कई लोग खड़े हुए. उनमें खुद को उनका एकमात्र करीबी दोस्त बताने वाले मशहूर अभिनेता मनोज कुमार भी शामिल हैं.वे मानते हैं कि सलीम ख़ान ने जो क़दम उठाया है वो एकदम सही है और उनसे दूसरों को सबक लेना चाहिए.चुनावी माहौल में उर्दू को इतनी अहमियत क्यों? यह पूछने पर अभिनेता मनोज कुमार कहते हैं, "सवाल है, अहमियत क्यों नहीं. सवाल ये भी कि अपनी चीज़ को ग़ैर क्यों समझा जा रहा है?"मनोज कुमार ने कहा, "उर्दू का जन्म हिंदुस्तान में हुआ. वो यहीं पर परवान चढ़ी . एनसाइक्लोपीडिया के अनुसार इसमे सात फीसदी संस्कृत है. दुर्भाग्य से हिंदुओं ने ये समझ लिया कि ये ज़ुबान मुसलमानों की है. नहीं, ये जुबान हिंदुस्तानियों की है."

लोगों की समस्याएं जानना रॉकेट साइंस नहीं: जावेद जाफ़रीवे कहते हैं, "हर जुबान का अपना रंगरूप होता है. उर्दू में जो मिठास है, रौनक है मेरे ख़्याल से किसी दूसरी भाषा में नहीं है."सलीम ख़ान की राजनीति में कम दिलचस्पी पर मुहर लगाते हुए मनोज कुमार कहते हैं, "राजनीति हमारा 'कप ऑफ टी' नहीं है. लेकिन हम नागरिक तो हैं. राजनीति हमें सोचने पर विवश तो करती है."अंत में उन्होंने ये कहते हुए अपनी बात ख़त्म की कि सलीम साहब को ग़लत समझा जा रहा है. मनोज ने कहा, "उनके घर में गणपति पूजा होती है, उनकी अपनी श्रद्धा है. उनके बच्चे सेकुलर हैं."इन सब गहमागहमी के बीच फिल्म जगत के जाने माने निर्देशक मधुर भंडारकर ने भी सलीम ख़ान का पक्ष लेते हुए ट्वीट किया है.उन्होंने ट्वीट किया, "आशा है कि बॉलीवुड के साथियों में बेहतर समझ पनपेगी और वे नरेंद्र मोदी को एकमत से चुनेंगे. अब भारत को नरेंद्र मोदी के रूप में एक दूरदर्शी नेता चुनने की ज़रूरत है."

‘अनपढ़’ राखी सावंत के पास 15 करोड़मधुर ने एक अन्य ट्वीट में लिखा, "मैं ये देखकर स्तब्ध हूं कि मेरे कुछ सहयोगी, कथित विभाजनकारी ताकतों को रोकने के चक्कर में खुद बॉलीवुड जैसी धर्मनिरपेक्ष जगह को बांट रहे हैं."एक और ट्वीट करते हुए मधुर ने लिखा, "ऐसे व्यक्ति पर व्यक्तिगत हमला किया जा रहा है जिसने अपने राज्य के लिए वो किया जो राष्ट्रीय स्तर का कोई नेता ने भी नहीं कर सका. मुझे इन सबमें साजिश की बू आ रही है."मंगलवार को फ़िल्म जगत के कई हस्तियों ने धर्मनिरपेक्ष ताकतों को वोट देने की अपील की थी. हालांकि इस अपील में किसी नेता या पार्टी का नाम नहीं था लेकिन भाजपा नेताओं ने इस पर तीखी प्रतिक्रिया दी थी.फ़िल्म जगत की तरफ़ से जारी अपील में हस्ताक्षर करने वालों में इम्तियाज़ अली, विशाल भारद्वाज, गोविंद निहलानी सईद मिर्ज़ा, ज़ोया अख़्तर, महेश भट्ट, आनंद पटवर्द्धन, कुंदन शाह, अभिनेत्री नंदिता दास, स्वरा भास्कर, गायिका शुभा मुद्गल इत्यादि के नाम थे.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
बिजॉय शरन माथुर उर्फ बोबो 

(इमरान हाशमी) एक जाना-माना जादूगर है लेकिन उसे लगता है कि कोई डायन उसे तंग कर रही है.उसे बार-बार आभास होता है कि उसकी बहन उसके आसपास है, जिसकी बचपन में ही मौत हो गई थी.बोबो की एक गर्लफ्रेंड है तमारा 

(हुमा क़ुरैशी) और दोनों ने एक बच्चे ज़ुबिन (मास्टर भावेश बालचंदानी) को गोद लिया है. तमारा, बोबो की उसके शोज़ में मदद करती है.बोबो की पैतृक घर से कुछ डरावनी यादें जुड़ी हैं. जो उसे बार-बार परेशान करती हैं.जब वो इसे और ज़्यादा सहन नहीं कर पाता तो डॉक्टर रंजन पलित (रोजोत्वा दत्ता) के पास जाता है जो बोबो को उसे हिप्नोटाइज़ यानी सम्मोहित करके बोबो को उसके अतीत में ले जाता है. अब बोबो अपने बचपन के बारे में बताता है. उसके पिता शरन माथुर (पवन मल्होत्रा) अपने दोनों बच्चों की मर्ज़ी के खिलाफ उनकी आया डायना (कोंकणा सेन शर्मा) से शादी कर लेते हैं.दोनों बच्चों को लगता है कि डायना, चुड़ैल है इसलिए वो उसे ज़रा भी पसंद नहीं करते. बोबो का डर तब सही साबित होता है जब डायना उसकी छोटी बहन मिशा (बेबी सारा अर्जुन) की हत्या कर देती है.बोबो को यक़ीन है डायना ने इसलिए उसकी बहन की हत्या की ताकि वो शक्तिशाली बने और सारी शक्तियां हासिल कर ले. बोबो के पिता की भी तकरीबन उस वक़्त मौत हो जाती है.डॉक्टर, बोबो की इस बात से सहमत नहीं होते लेकिन बोबो को पूरा यक़ीन है कि डायना चुड़ैल थी जो उसे फिर से तंग करने के लिए आ चुकी है.तब बोबो की ज़िंदगी में लिसा दत्त 

(कल्कि कोचलिन) आती है. बोबो को लगता है कि लिसा, नई चुड़ैल है. बोबो का शक और भी गहरा हो जाता है जब लिसा, उसकी पैतृक संपत्ति खरीदने में दिलचस्पी दिखाती है.क्या बोबो, लिसा को अपना घर बेचता है. क्या बोबो की ज़िंदगी में आई लिसा ही नई डायन है. क्या बोबो, डायन के प्रति अपने डर से निजात पाने में कामयाब हो पाता है.लेखक विशाल भारद्वाज, मुकुल शर्मा और कानन अय्यर की लिखी कहानी दिलचस्प है. और स्क्रीनप्ले इंटरवल से पहले तक काफी कसा हुआ है और कई डराने वाले दृश्य पैदा करता है.मज़बूत पक्षकमज़ोर पक्षरेटिंग: **डायना की मौजूदगी की वजह से पहला भाग खासा डरावना बन पड़ा है. लेकिन पहले हिस्से में दर्शकों को लंबे वक्त तक इमरान हाशमी को देखने का मौका नहीं मिल पाता. फिल्म की कहानी इंटरवल के बाद उलझ जाती है. कहानी को दिलचस्प बनाने के लिए गढ़े गए कुछ दृश्य फिल्म में ज़बरदस्ती डाले गए लगते हैं. इन कमियों के बावजूद फिल्म में दर्शकों को डराने के लिए काफी कुछ मौजूद हैं.लिफ्ट में फिल्माया सीन और छिपकली वाले दृश्य बेहतरीन तरीके से फिल्माए गए हैं और दर्शकों को डरा पाने में सफल होते हैं.डायनों का गेट-अप और डायना (कोंकणा सेन शर्मा) के धूल में मिल जाने वाले दृश्यों में कंप्यूटर ग्राफिक्स का बेहतरीन इस्तेमाल किया गया है.विशाल भारद्वाज के लिखे डायलॉग बेहद सटीक हैं.फिल्म में इमरान हाशमी का रोल उतना दमदार नहीं है जो उनके प्रशंसकों को निराश कर सकता है हालांकि उन्हें जो मौका मिला है उसे उन्होंने अच्छे से निभाया है.फिल्म में कई अंतरंग और किसिंग सीन भी हैं जो दर्शकों को लुभाएंगे. डायना के रोल में कोंकणा सेन शर्मा बेहतरीन हैं. उनके चेहरे के हावभाव और संवाद अदायगी शुरू से लेकर आखिर तक ज़बरदस्त हैं.हुमा क़ुरैशी ने भी अच्छा अभिनय किया है और वो खासी स्वाभाविक लगी हैं. कल्कि का रोल छोटा है लेकिन उनका काम भी अच्छा है.रोजोत्वा दत्ता, डॉक्टर के रोल में असर नहीं छोड़ पाए हैं. इमरान हाशमी के बचपन के रोल में बाल कलाकार मास्टर विशेष तिवारी ने शानदार काम किया है.कानन अय्यर का निर्देशन अच्छा है. वो दर्शकों को बांधे रखने में काफी हद तक कामयाब रहे हैं. विशाल का संगीत अच्छा है लेकिन सुपरहिट नहीं हो पाएगा. 'यारम' और 'ये काली काली आंखों का' गाने अच्छे बन पड़े हैं.गीतों में गुलज़ार के बोल अच्छे और स्तरीय हैं. सौरभ गोस्वानी की सिनेमोटोग्राफी अच्छी है. कंप्यूटर ग्राफिक्स और विज़ुअल इफेक्ट्स बेहतरीन हैं.कुल मिलाकर ये कहा जा सकता है कि 'एक थी डायन' एक बेहद मनोरंजक फिल्म हो सकती थी लेकिन इंटरवल के बाद फिल्म खासी निराश करती है.डिस्ट्रीब्यूटर शायद इस फिल्म के बॉक्स ऑफिस रिज़ल्ट से ज़्यादा खुश ना हों.फिल्म के निर्माताओं की बात करें तो वो ज़रूर इससे मुनाफा कमा लेंगे क्योंकि वो सैटेलाइट, संगीत और ओवरसीज़ राइट्स बेचकर फिल्म की लागत का तकरीबन 90 फीसदी हिस्सा पहले ही वसूल चुके हैं.
__________________________
इन खलनायकों ने अपने हावभाव और संवाद अदायगी से अपने डर की हुकूमत चलाई. लेकिन दर्शकों के मन में डर पैदा करने में इनकी पोशाक ने भी अहम भूमिका निभाई.(बॉलीवुड सितारों की गुप-चुप शादियां)70 और 80 के दशक में ख़ासतौर पर इन विलेन की वेशभूषा पर ख़ास ध्यान दिया जाता था ताकि खलनायक फ़िल्म में बाक़ी किरदारों से बिल्कुल अलग लगे और उसे 'लार्जर दैन लाइफ़' किरदार के रूप में पेश किया जा सके.आज हम आपको मिला रहे हैं एक ऐसे दर्ज़ी से जिन्होंने पिछले 40 सालों में बॉलीवुड के कई नामी-गिरामी खलनायकों के कपड़े सिले हैं.64 साल के माधव अगस्थी ने खलनायक के रूप में लोकप्रिय अमजद ख़ान, अमरीश पुरी, प्रेम चोपड़ा और गुलशन ग्रोवर जैसे अभिनेताओं के अलावा दिलीप कुमार, राजेंद्र कुमार, सुनील दत्त, अमिताभ बच्चन और मौजूदा दौर में आमिर ख़ान, सलमान ख़ान जैसे नायकों तक के लिए कपड़े सिले हैं.(अमिताभ बच्चन: सिलसिला जारी है)उन्होंने साल 1975 में दादर के शिवाजी पार्क में अपनी दुकान खोली थी.बीबीसी से बात करते हुए माधव ने कहा, "वैसे तो मैंने कई टॉप हीरोज़ के कपड़े भी सिले लेकिन मुझे अपनी कला को बेहतर तरीके से निखारने का मौक़ा मिला जब मैंने खलनायकों के कॉस्ट्यूम के लिए काम करना शुरू किया. मैंने न सिर्फ़ उनके लिए कपड़े सिले बल्कि अपने मन मुताबिक़ कपड़े डिज़ाइन भी किए. हमें निर्देशक ब्रीफ़ करते थे कि विलेन की कॉस्ट्यूम ऐसी होनी चाहिए जिससे वो डरावना लगे."(सितारों की फ़िटनेस का राज़)माधव बताते हैं कि प्राण, अमरीश पुरी और गुलशन ग्रोवर तीन ऐसे अभिनेता थे जिन्होंने अपने लुक्स के साथ सबसे ज़्यादा प्रयोग किए.वो कहते हैं, "प्राण और अमरीश पुरी अक्सर मुझसे कहते थे कि हर वक़्त दर्शकों को कुछ नया देते रहना चाहिए ताकि वो बोर ना हों. इसलिए हमारा गेटअप ऐसा तैयार करो कि लोग याद रखें."माधव ने बताया कि फ़िल्म 'मिस्टर इंडिया' में मोगेंबो के किरदार के कपड़े डिज़ाइन करने की ज़िम्मेदारी उन्हें सौंपी गई थी.उनके लिए सामान लंदन से मंगवाया गया. वे कहते हैं, "मैंने उनके कॉस्ट्यूम में भारतीय और वेस्टर्न लुक का मिश्रण रखा."(राजनीति के मैदान में सितारे)माधव अगस्थी के सभी फ़िल्मी ग्राहकों से अच्छे संबंध थे. ख़ासतौर से वे अमरीश पुरी के बहुत नज़दीक थे.माधव बताते हैं, "अमरीश जी मुझसे लगभग रोज़ मिलते थे. घंटो बातें करते थे. मुझे फ़ीडबैक देते थे. आख़िर के दिनों में उनकी तबीयत बेहद ख़राब थी. फिर भी मेरे बेटे की शादी में आए."माधव ने ये भी बताया कि अमजद ख़ान से भी उनका बेहद नज़दीकी रिश्ता रहा.दादर के अलावा माधव की एक दुकान मुंबई के बांद्रा इलाक़े में भी है जिसका उद्घाटन सुनील दत्त ने किया था.उन्होंने बताया, "इस दुकान पर दिलीप कुमार, सुनील दत्त और प्राण घंटों चाय की चुस्की लेते थे और फ़िल्म, राजनीति और कई मुद्दों पर चर्चा किया करते. बाहर इन कलाकारों को देखने के लिए लोगों का जमावड़ा लग जाता था और उनके बॉडीगार्ड भीड़ को शांत किया करते थे."(राजनीतिक फ़िल्मों से भागता बॉलीवुड)माधव ने अब फ़िल्मों के लिए काम लगभग बंद कर दिया है. उन्होंने आख़िरी बार 2007 में आई फ़िल्म 'वेलकम' में फ़िरोज़ ख़ान, अनिल कपूर और नाना पाटेकर के लिए कपड़े सिले थे.वो कहते हैं कि अब हिंदी फ़िल्मों में खलनायकों की वो जगह नहीं रही जो पहले हुआ करती थी, इसलिए उनके काम पर भी असर पड़ा है.माधव के मुताबिक़, "अब खलनायक ख़तरनाक नहीं होते. अब तो हीरो ही विलेन बनने लगा है. अब वो 'लार्जर दैन लाइफ़' वाला ज़माना गया. अब के कलाकार भी पहले जैसे नहीं रहे. अब यहां आत्मीयता की जगह नहीं रह गई है."(सितारों की ख़ूबसूरती के पीछे के चेहरे)माधव सिर्फ़ बॉलीवुड तक ही सीमित नहीं है. वो कई राजनेताओं के लिए भी कपड़े सिल चुके हैं और इसके लिए वो सुनील दत्त को क्रेडिट देते हैं.वो कहते हैं, "सुनील दत्त की वजह से मेरी राजनेताओं से पहचान हुई. उन्हें मेरा काम पसंद आया. मैंने लालकृष्ण आडवाणी, स्वर्गीय बाल ठाकरे, फ़ारुख़ अब्दुल्ला इत्यादि के लिए कपड़े डिज़ाइन किए हैं."अपने टेलरिंग करियर की शुरुआत फ़ुटपाथ से करने वाले माधव अगस्थी को इस बात का गर्व है कि उन्हें भारत के राष्ट्रपति प्रणब मुखर्जी तक के कपड़े सिलने का मौक़ा मिल चुका है.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर पेज से भी जुड़ सकते हैं)
__________________________
लेकिन गुलज़ार को उनकी बेटी मेघना गुलज़ार के नज़रिए से भी जानना एक दिलचस्प अनुभव रहा.(पढ़िए: गुलज़ार पर बीबीसी की ख़ास पेशकश)बीबीसी से ख़ास बातचीत में मेघना ने गुलज़ार के शख़्सियत के उस पहलू को बांटा जिससे ज़्यादा लोग वाकिफ़ नहीं है. एक पिता के तौर पर कैसे हैं गुलज़ार ?गुलज़ार अपनी बेटी मेघना को प्यार से 'बोस्की' बुलाते हैं. बोस्की का मतलब होता है 'नरम'. 

(सुनिए मेघना से ख़ास बातचीत)जब हमने 'बोस्की' से उनके पिता गुलज़ार साहब के बारे में पूछा तो वो बोलीं," पापा बहुत ही संवेदनशील इंसान हैं, उनकी नज़ाकत, उनकी नरमी उनके हर काम में झलकती है. उनके गीतों में वही नरमी गुनगुनाती है."वो आगे कहती हैं," एक पिता के तौर पर वो बिल्कुल अपने स्वभाव की ही तरह नरम हैं और अब मैं जब उन्हें अपने बेटे के साथ देखती हूं तो मुझे साफ़ दिखता है कि वो बचपन में मेरे साथ कैसे रहे होंगे."गुलज़ार फ़िल्मकार विशाल भारद्वाज के बेहद क़रीब हैं. दोनों के बारे में उन्होंने कहा, "देखिये जब दो रचनात्मक लोग मिलते हैं और जब वो दोनों एक दुसरे के सुर में बंध जाते हैं, फिर उन दोनों के बीच का वो रिश्ता नहीं बिगड़ता.""ऐसा ही रिश्ता है पापा और विशाल के बीच. वो दोनों एक दूसरे की बहुत इज़्ज़त करते हैं, काम की बहुत इज़्ज़त करते हैं. जो सबसे अच्छी बात हुई है वो ये कि समय के साथ ये रिश्ता पारिवारिक बन गया है."फ़िल्मकार गुलज़ार ने 60 और 70 के दशक की मशहूर अभिनेत्री राखी से शादी की थी. लेकिन दोनों के बीच में जल्द ही मतभेद हो गए.और फिर दोनों अलग-अलग रहने लगे.क्या दोनों को अकेलापन महसूस नहीं होता.मेघना से जब इस बारे में पूछा गया तो वो बोलीं, "अच्छा ही हुआ दोनों अलग हो गए. क्योंकि मतभेद होने के बावजूद साथ रहने से अच्छा है सुकून के साथ अलग-अलग रहना. दोनों ने अपने एकाकीपन को काम से भर लिया है."गुलज़ार हर एक कार्यक्रम में सफ़ेद कुरता पायजामा पहने नज़र आते हैं. तो क्या कभी मेघना ने उन्हें बदलने की कोशिश की या कुछ रंगीन कपडे पहनने को कहा?इस पर मेघना ने कहा,"मुझे कभी लगा नहीं कि ये बदलना चाहिए. जब हम एक दफ़े न्यूयॉर्क गए थे तो वहां मैंने पापा को एक ब्लू या ग्रे विंटर कोट खरीदकर दिया था. इसके अलावा मैंने कभी भी उन्हें रंगीन कपड़ों में नहीं देखा. मेरी शादी पर भी उन्होनें ऑफ वाइट रंग का कुरता पहना था."गुलज़ार को टेनिस खेलने का भी काफ़ी शौक है. तो क्या अब भी वो टेनिस खेलते हैं?मेघना बताती हैं,"बिल्कुल! वो अब भी टेनिस खेलते हैं और अपने दोस्तों को हरा कर आते हैं. घर आकर अपनी जीत का बखान करते नहीं थकते. वो यही कहते हैं कि अभी तो मेरे खेलने के दिन हैं."गुलज़ार को प्रतिष्ठित दादा साहब फालके पुरस्कार से नवाज़ा गया है. 'आंधी', 'मौसम', 'मेरे अपने', 'कोशिश', 'खुशबू', 'अंगूर', 'लिबास' और 'माचिस' जैसी फिल्मों का निर्देशन कर चुके 78 साल के गुलजार ये सम्मान पाने वाले 45वें व्यक्ति हैं.(बीबीसी हिंदी का 

एंड्रॉयड ऐप के लिए 

यहां क्लिक करें. आप बीबीसी हिंदी से 

फ़ेसबुक या 

ट्विटर जैसे सोशल मीडिया माध्यमों पर भी जुड़ सकते हैं)
__________________________
अपने बॉयफ्रेंड विराट कोहली को लेकर वो हमेशा लोगों के निशाने पर रही हैं. इंटरनेट पर ट्रोल करने वाले लोगों को अनुष्का ने बुज़दिल बताया है.उन्होंने कहा, "सोशल साइट्स पर जो लोग किसी को भी ट्रोल करते हैं या भला-बुरा कहते हैं, मैं उन्हें बुज़दिल कहूंगी. जो सच्चे लोग हैं और काम कर रहे हैं उनके पास इन सब चीजों के लिए टाइम नहीं है. सिर्फ फालतू लोगों के पास ही इन सब बकवास बातों के लिए टाइम होता है."कोहली ने ये तस्वीर डालकर क्यों हटाई? अब आप कटप्पा को मोबाइल में मार सकेंगेहाल ही में अनुष्का को ये कहते हुए ट्रोल किया गया कि उनकी आनेवाली फ़िल्म 'फ़िल्लौरी' को विराट कोहली प्रोड्यूस कर रहे हैं. बाद में अनुष्का ने इसकी सफ़ाई भी पेश की थी.वहीं सोशल नेटवर्किंग पर ही 8 मार्च अंतर्राष्ट्रीय महिला दिवस पर विराट कोहली ने अनुष्का शर्मा और अपनी मां के लिए एक ख़ास संदेश पोस्ट किया. कैटरीना-अनुष्का ने कहा दीपिका दोस्त नहीं'नागिन' और 'सुपर डांसर' में कड़ी टक्करअपनी पोस्ट में विराट ने दोनों की तस्वीरें शेयर की और लिखा, "महिला दिवस पर सभी महिलाओं को शुभकामनाएं लेकिन मैं अपने जीवन की दो सबसे मजबूत महिलाओं को इस दिन की बधाई देना चाहता हूं."उन्होंने कहा, "मेरी मां जिन्‍होंने बेहद कठिन समय में भी हमारे परिवार को संभाले रखा और दूसरी अनुष्‍का शर्मा जो हर बाधा से लड़ती हुईं सच्चाई के लिए खड़ी हैं और पुराने नियमों को चुनौतियां दे रही हैं."साल 2016 की सबसे कमाऊ फ़िल्में!अनुष्का संग सगाई पर कोहली ने तोड़ी चुप्पीअपनी आने वाली फ़िल्म 'फ़िल्लौरी' में अनुष्का एक भूत का किरदार निभा रही हैं. अपने इस 'अलग' किरदार के बारे में अनुष्का कहती हैं, "मैं स्क्रीन पर इंसान बनते-बनते थक चुकी थी. मुझे कुछ अलग करना था. भूत बनकर मुझे मज़ा आया. मुझे लगता है मैंने भूतों का प्रतिनिधित्व अच्छी तरह किया है."2016- बॉलीवुड ने ऐसे उठाई औरतों की आवाज़'आई लव यू' से ब्रेकअप करता बॉलीवुड'फ़िल्लौरी' को अनुष्का ने को-प्रोड्यूस किया है. बतौर प्रोड्यूसर 'एनएच-10' के बाद ये उनकी दूसरी फ़िल्म है. ऐसे में एक्टिंग और प्रोडक्शन में से वो क्या करना ज़्यादा पसंद करती हैं, इसके जवाब में अनुष्का कहती है, "मैं कहूंगी ज़्यादा ज़िम्मेदारियों के साथ मैं अच्छा परफॉर्म कर पाती हूं क्योंकि फ़िल्म के हर पहलू से मैं जुड़ी रहती हूं. ऐसे में मैं एक्टिंग और प्रोडक्शन दोनों इंज्वॉय करती हूं."'फ़िल्लौरी' में अनुष्का के साथ सिंगर और एक्टर दिलजीत दोसांझ भी नज़र आएंगे.'..क्योंकि रेवेन्यू बॉलीवुड फ़िल्मों से ही आता है'लड़की का पीछा, जबरन दोस्ती की कोशिश प्यार है?नोटों के बैन से बेफ़िक्र 'बॉलीवुड''ऐ दिल..' और 'शिवाय'- कौन आगे?(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
मल्लिका शेरावत राहुल गांधी नहीं बल्कि नरेंद्र मोदी को भारत का 'मोस्ट एलिजबल बैचलर' मानती हैं. मुंबई में अपने टीवी रियलिटी शो 'द बैचलरेट इंडिया' के प्रमोशन पर मल्लिका आईं और जब उनसे पूछा गया कि वो किसे भारत में 'मोस्ट एलिजबल बैचलर' मानती हैं तो उन्होंने बिना झिझके नरेंद्र मोदी का नाम लिया.जब उनसे पत्रकारों ने पूछा कि क्या वो राहुल गांधी को इस योग्य नहीं मानतीं तो मल्लिका ने कहा, "नहीं मुझे उनमें दिलचस्पी नहीं. मैं सिर्फ़ नरेंद्र मोदी को पसंद करती हूं."मल्लिका ने कहा, "अगर नरेंद्र मोदी मेरे शो में आ जाएं तो वो जो कहेंगे मैं करूंगी. उनका हुक़्म सर आंखों पर."मल्लिका अपने इस शो के ज़रिए अपने लिए दूल्हा खोजेंगी. सात अक्टूबर से इस शो का प्रसारण शुरू होगा.कंगना रानाउत हाल ही में मुंबई के नागपाड़ा स्थित रेड लाइट इलाके में नज़र आईं. वहां की महिलाओं से उन्होंने काफी बातें की और कई घंटे उनके साथ बिताए.दरअसल कंगना की आने वाली फ़िल्म है 'रज्जो' जिसमें वो एक मुजरा करने वाली का किरदार निभा रही हैं. और इसी रोल की रिसर्च करने के लिए वो इस इलाके में नज़र आईं.उन्होंने यहां की महिलाओं के हाव-भाव और बोल चाल सीखने के लिए उनके साथ समय गुज़ारा. फ़िल्म में कंगना अपने से कम उम्र के नए कलाकार पारस अरोड़ा के साथ रोमांस करते दिखेंगी.फ़िल्म के निर्देशक हैं विश्वास पाटिल और ये 15 नवंबर को रिलीज़ हो रही है.कई सालों से बच्चों के बीच बेहद मशहूर कॉमिक किरदार रहे चाचा चौधरी के मददगार के रूप में अक्षय कुमार नज़र आएँगे. दरअसल अक्षय की आने वाली फ़िल्म है 'बॉस' और इसके प्रमोशन के लिए वो कोई कसर नहीं छोड़ना चाहते.चाचा चौधरी की कॉमिक बुक के आने वाले एडिशन में अक्षय कुमार भी एक किरदार के रूप में नज़र आएंगे जो दुश्मनों से लड़ने में चाचा चौधरी की मदद करेंगे. इस ख़ास एडिशन को अंग्रेज़ी और हिंदी दोनों ही भाषाओं में प्रकाशित किया जाएगा.
__________________________
बीबीसी से एक खास बातचीत में बमन ने कहा, ''मुन्ना भाई से पहले मैंने एक अंग्रेजी एक्सपेरिमेंटल फिल्म 'लेट्स टॉक' की थी, इसी फिल्म को देख कर मुन्ना भाई के निर्माता विधु विनोद चोपड़ा और निर्देशक राजू हिरानी मेरे पास आए थे. लेकिन मैंने मुन्ना भाई का प्रस्ताव ठुकरा दिया था.''क्यों मना कर दिया था बमन ने मुन्ना भाई में डॉक्टर अस्थाना जैसे किरदार को?बमन कहते हैं, ''उस वक़्त मुझे खुद पर यकीन नहीं था. मुझे नहीं लगता था कि मैं डॉक्टर अस्थाना का किरदार निभा सकता हूं. मेरी हिंदी भी कमज़ोर थी. मुझे लगा कि अगर कोई भी सीन करते वक़्त उसमें कोई सुधार लाने की ज़रुरत हुई और कमज़ोर हिंदी की वजह से वो नहीं कर पाया तो मैं अपना शतप्रतिशत कैसे दूंगा. इसीलिए मैंने पहले हिंदी सीखी.''वैसे फिल्मों को ना कहना बमन की पुरानी आदत है. उन्होंने तो अपने फ़िल्मी करियर की पहली फिल्म 'लेट्स टॉक' को भी मना कर दिया था. लेकिन 'लेट्स टॉक' तो एक अंग्रेजी फिल्म थी. तो इस फिल्म को मना करने की क्या वजह रही?इस सवाल का जवाब देते हुए बमन कहते हैं, ''लेट्स टॉक की शूटिंग से पहले हमें छह महीने की वर्कशॉप करनी थी, हालांकि फिल्म की शूटिंग में केवल 15 दिन लगे. मेरे पास फिल्म को देने के लिए वो छह महीने का वक़्त नहीं था. फिल्मों में आने से पहले मैं फोटोग्राफर था. और छह महीने के लिए अगर मैं काम नहीं करता तो मेरा घर कैसे चलता. बहुत सोचने के बाद मैंने 'लेट्स टॉक' के लिए हां कर दी. आज मुझे लगता है की मैंने हां करके ठीक ही किया.''कभी हिंदी न आने के डर के कारण तो कभी घर कैसे चलेगा उस डर के कारण बमन ने फिल्मों की ओर जाने के बारे में दो नहीं कई बार सोचा, तो बमन को उनके इस डर पर जीत किसने दिलाई?बमन कहते हैं, ''मेरे अंदर बैठे इंसान से ही मुझे हिम्मत मिली. मुझे लगता है कि आपका सबसे बड़ा दोस्त और सबसे बड़ा दुश्मन आपका खुद का डर ही होता है. अगर आपको किसी भी चीज़ से डर नहीं लगता है तो इसका मतलब है कि आपको खुद पर ज़रुरत से ज़्यादा यकीन है और अगर आप बिलकुल ही डर जाएंगे तो इसका मतलब है कि आपको खुद पर यकीन ही नहीं है.''बमन ये भी कहते हैं कि पहले तो हर इंसान को डरना ही चाहिए क्योंकि उस डर पर जीत पाने के लिए आप कड़ी मेहनत करते हैं, जो रंग लाती है.बमन कहते हैं, ''मेरा तो मानना है कि आप मुझसे जो भी रोल करवा रहे हैं उसे करवाने से पहले आप मुझे खूब डरा दीजिए. कोई भी रोल मुझे देने से पहले आप मुझसे कहिए कि अरे आप ये किरदार नहीं निभा पाएंगे. जब ऐसा मेरे साथ होता है तो मेरे अंदर जो इंसान बैठा है वो मुझसे कहता है कि नहीं नहीं मैं ये रोल कर सकता हूं. और फिर उस रोल को निभाने के लिए मैं मेहनत करता हूं.''बमन ने बीबीसी से की इस खास बातचीत में ये भी बताया कि उनके द्वारा निभाए गए जिस भी किरदार ने दर्शकों के दिलों को छुआ है उन सभी किरदारों के लिए पहले उन्होंने मना ही किया था.बमन कहते हैं, ''मेरे जिस भी किरदार ने लोगों के दिलों पर छाप छोड़ी मैं उसे करने से पहले बेहद ही डरा हुआ था और मैंने हर उस रोल को मना भी किया था. मैंने खोसला का घोसला को मना किया, जैसा की मैंने पहले भी बताया मुन्ना भाई को मना किया यहां तक की मैंने 'थ्री इडियट्स' को भी मना किया था. मेरी जो आनेवाली फिल्म है 'फरारी की सवारी' मैंने तो उसे भी मना कर दिया था.''बमन कहते हैं कि किसी भी फिल्म को मना करने से उनमें एक तरह का विश्वास जागृत होता है. वो कहते हैं, ''मेरा मानना है कि पहले किसी भी फिल्म को मना कर लो, अगर भगवान की मर्ज़ी हुई तो वो रोल मेरे पास वापस आएगा. पहले से ही मुझे ये नहीं सोचना चाहिए कि ये तो मेरे बाएं हाथ का खेल है क्योंकि अगर वो मेरे बाएं हाथ का खेल है तो उस रोल में कोई दम ही नहीं है.''वैसे 'फरारी की सवारी' इस हफ्ते रिलीज़ हो रही है. फिल्म में बमन ईरानी के साथ हैं शर्मन जोशी.   
__________________________
ये एक दुर्घटना ही थी, एक मज़ेदार और सुखद सी दुर्घटना. तमिल फ़िल्म मूंदरू (थ्री) का एक गाना रिकॉर्ड किया गया था जिसका एक हिस्सा 10 नवंबर को इंटरनेट पर लीक हो गया. अपने अनूठे बोलों और सरल सी रिदम के बल पर इस गाने की गूंज जल्द ही अनेकों इंटरनेट फ़ोरम्स पर ज़ोर पकड़ने लगी. गीत को लोकप्रिय होता देख निर्माता-निर्देशक ने इसका मुख्य वर्ज़न इंटरनेट पर जारी करने का निर्णय लिया और 16 नवंबर को इस गीत का मुख्य वर्ज़न आधिकारिक तौर पर यूट्यूब पर प्रस्तुत किया गया. गीत को इसके आधिकारिक चैनल पर 95 लाख से ज़्यादा लोग देख चुके हैं और मुमकिन है कि जब आप इन पंक्तियों को पढ़ रहे हों तो ये संख्या एक करोड़ को पार कर गई हो. किसी भी भारतीय फ़िल्म के एक गीत के लिए इतनी जल्दी, इतनी लोकप्रियता हासिल करना एक स्वप्न की तरह है.‘कोलावेरी डी’ नए संगीतकार अनिरुद्ध रविचंदर की किसी फ़िल्म के लिए पहली संगीत रचना है. गीत को बोल और स्वर दिए हैं दक्षिण भारतीय फ़िल्मों के लोकप्रिय युवा नायक धनुष ने. ’थ्री’ का निर्देशन धनुष की पत्नी, ऐश्वर्या धनुष कर रही हैं जो सुपरस्टार रजनीकांत की पुत्री के रूप में पहचानी जाती हैं और ’थ्री’ उनका भी पहला निर्देशकीय अनुभव है. गीत के जन्म की घटना भी मज़ेदार है. फ़िल्म की पटकथा के अनुसार हास्य का पुट लिए प्रेम में नाकामी की कहानी बयां करते हुए एक गीत की आवश्यकता थी. संगीतकार अनिरुद्ध ने एक धुन का खाका तैयार किया. धनुष जब गीत की सिटिंग के लिए आए तो धुन सुनने पर ‘कोलावेरी डी’ डमी शब्दों के रूप में उनकी ज़बान पर आया. निर्देशक ऐश्वर्या और संगीतकार अनिरुद्ध को धनुष का ये आशु शब्द प्रयोग इतना पसंद आया कि इसी को आधार बना के गीत को आगे रचा गया.धनुष की एक तमिल फ़िल्म में टूटी-फूटी अंग्रेज़ी के कुछ दृश्य बहुत लोकप्रिय हुए थे तो गीत के शब्दों को तमिल के साथ टूटी-फूटी अंग्रेज़ी में ही बुना गया. ये ‘टैंग्लिश’ आशु-गीत प्रेम की नाकामी पर है, मगर इसका रंग कॉमिकल रखा गया. ‘वाय दिस कोलावेरी डी’ का आम बोलचाल की हिंदी में तात्पर्य है ‘तुम मेरे ख़ून की प्यासी क्यों हो’. ये बेतुकी सी पंक्ति ही इस गीत को एक मज़ेदार सा रंग देती है. खुद के अलावा, अपने आस-पास भी कई लोगों को इसे गुनगुनाते हुए देखा होगा आपने?गीत की रातों रात ज़बरदस्त सफ़लता के कारणों की चर्चा करें तो बहुत से कारण सामने आते हैं. धनुष के बेतुके से लेकिन अनूठे बोल और अनिरुद्ध की संगीत रचना जिसकी सरल सी धुन और कैची रिदम किसी के भी होठों पर तुरंत ही चढ़ जाने में सक्षम है. धनुष की गायकी का अनूठा अंदाज़ जिसने गीत को मज़ेदार बनाने में कोई कसर नहीं छोड़ी है. गीत की भाषा भी सरल है और धुन भी जो सुनने वालों को एक अलग और अनोखा सा अहसास दिलाती है. गीत की रचना का वीडियो फ़िल्मांकन भी बहुत मज़ेदार है और देखने वालों से तुरंत कनेक्ट स्थापित करता है. गीत में धनुष, श्रुति हसन और ऐश्वर्या की मौजूदगी ने भी उनके प्रशंसकों को रोमांचित किया है. मगर जिस कारक ने गीत की त्वरित सफ़लता में सबसे महत्वपूर्ण भूमिका निभाई है वो है इंटरनेट के सोशल मीडिया टूल्स जिनमें यू-ट्यूब, फ़ेसबुक और ट्विटर की तिकड़ी मुख्य रूप से शामिल रहे.इन सोशल-मीडिया टूल्स पर इसका वीडियो इसके दर्शकों ने जिस तत्परता और गति से साझा किया वो आने वाले दिनों में प्रचार माध्यमों के लिये एक बड़ा उदाहरण बन गया है. इन सोशल मीडिया टूल्स की खास बात ये है कि अंतिम उपयोगकर्ता दर्शक खुद प्रचार-प्रसार का माध्यम बन रहे हैं. इससे पहले भी जस्टिन बीबर, लेडी गागा और रैबेका ब्लैक जैसे नामों ने इन सोशल मीडिया टूल्स से प्रचार कर विश्व्व्यापी लोकप्रियता हासिल की है लेकिन भारत के लिये ‘कोलावेरी डी’ एक उदाहरण के रूप में सामने आया है.   गीत पर अपार प्रतिक्रियाओं को देखते हुए, रिकॉर्ड कम्पनी इसकी सफ़लता को भुनाने के लिये फ़िल्म के साउंडट्रैक से पहले इसे एक एमपीथ्री एलबम मे शामिल कर जारी कर रही है. ‘थ्री’ फ़िल्म के साउंडट्रैक पर भी ज़ोरों से काम चल रहा है. ‘कोलावेरी डी’ को महिला स्वरों में रिकॉर्ड करने की योजना है. गीत ने फ़िल्म और संगीत उद्योग के प्रचार माध्यमों में इंटरनेट और सोशल मीडिया टूल्स की बढ़ती भूमिका को गहरे में रेखांकित किया है और आने वाले दिनो में इस उद्योग में प्रचार-प्रसार में ऐसे कई नवीन प्रयोग देखने को मिलेंगे इसमें कोई शक नहीं है. अपने पहले ही प्रयास से पूरे देश को कोलावेरी के रंग में झुमाने के बाद नए संगीतकार अनिरुद्ध के लिए सबसे बड़ी चुनौती है इस सफ़लता को कायम रखना. धनुष भी इस गीत के माध्यम से तमिल फ़िल्मों के दायरे से निकल कर राष्ट्रीय मानचित्र पर आ चुके हैं. दोनों के लिए पहली बड़ी चुनौती होगी ‘थ्री’ के साउंडट्रैक में ‘कोलावेरी’ के स्तर को कायम रखना. वैसे इस सफ़लता से जन्मी कई नई चुनौतियां आने वाले दिनों में इन दोनों की कला को परखने के लिये तैयार मिलेंगी. अनिरुद्ध और धनुष के लिये ‘कोलावेरी’ गीत सफ़लता का बुलबुला साबित होता है या फिर कुछ नई सफ़लताओं की सीढ़ी, ये तो समय ही बताएगा. तब तक चलिए पूरे देश के साथ हम भी एक और बार सुनते और गुनगुनाते हैं...वाय दिस कोलावेरी कोलावेरी कोलावेरी डी?रेटिंग के लिहाज़ से कोलावेरी को उसके अनूठेपन और अपील के लिये 3.5/5 (पांच में से साढ़े तीन)
__________________________
शाहरुख के मुताबिक वो तकरीबन 20 सालों से इंडस्ट्री में है और इसकी हर चीज़ का उन्होंने भरपूर लुत्फ उठाया. "फिल्मों में आने के बाद उसके जो महत्तवपूर्ण अवयव होते हैं जैसे डांस, सॉन्ग, अभिनय वो सब सुहाना करेगी तो मुझे उस पर अपार गर्व होगा."फिर चुटकी लेते हुए उन्होंने कहा, "बल्कि आप मीडिया वाले हम कलाकारों के बारे में जो गॉसिप करते रहते हैं मैं चाहता हूं कि सुहाना इन बातों को भी अच्छी तरह से हैंडल करके उसका आनंद उठाए."बेटी सुहाना के अलावा शाहरुख खान का एक बेटा आर्यन है जो विदेश में पढ़ाई कर रहा है.शाहरुख ने ये भी कहा कि अभिनेत्रियां भारतीय फिल्म इंडस्ट्री की रीढ़ की हड्डी रही हैं. बिना उनके एक फिल्म की कल्पना ही नहीं की जा सकती.इसके बाद अपनी पत्नी गौरी खान के बारे में शाहरुख ने बातें कीं. वो बोले, "हमारी शादी को 21 साल हो गए हैं. गौरी हम सबकी बहुत अच्छी तरह से देखभाल कर रही हैं. वो एक बेहतरीन महिला हैं. मैं अपनी निजी ज़िंदगी के बारे में ज़्यादा बातें करना पसंद नहीं करता. लेकिन गौरी वाकई में बेहद अच्छी हैं."शाहरुख खान की आने वाली फिल्म चेन्नई एक्सप्रेस हैं. जिसे रोहित शेट्टी निर्देशित कर रहे हैं.फिल्म में दीपिका पादुकोण की भी महत्तवपूर्ण भूमिका है.ये पहला मौका है जब रोहित शेट्टी अजय देवगन के अलावा किसी और एक्टर के साथ काम कर रहे हैं.इससे पहले उन्होंने सारी फिल्में अजय देवगन को लेकर बनाई हैं जिनमें से ज़्यादातर कामयाब साबित हुई हैं.
__________________________
प्रियंका ने अपने अंतरराष्ट्रीय सिंगल 'एक्जॉटिक' के लिए ये किया है. इस गाने के वीडियो में प्रियंका ने बिकीनी पहनी है.इसके पीछे प्रियंका का एक ख़ास 'मकसद' है. क्या है प्रियंका का वो 'मकसद'.मुंबई में इस सिंगल के लॉन्च के मौके पर बीबीसी से ख़ास बात करते हुए उन्होंने कहा, "ये बहुत ही मस्ती भरा गाना है. भारतीय संगीत के बारे में दूसरे देशों में ये धारणा है कि इसमें सिर्फ तबला और सितार जैसे यंत्र ही होते हैं. मैं इस मिथक को तोड़ना चाहती थी.""मैं बताना चाहती थी कि हम भारतीय भी जमकर मस्ती कर सकते हैं." इससे पहले प्रियंका का पहला अंतररराष्ट्रीय सिंगल 'इन माय सिटी' रिलीज़ हो चुका है.प्रियंका बताती हैं कि वो अमरीका में पली बढ़ी हैं इसलिए मुझे पता है कि पश्चिमी सभ्यता और भारतीय सभ्यता को रचनात्मक तरीके से कैसे मिलाया जा सकता है और उससे कैसे अच्छे परिणाम हासिल किए जा सकते हैं.अभिनय से गायन की ओर मुड़ने के अपने फैसले के बारे में प्रियंका ने कहा, "मुझे शुरुआत से ही जोखिम लेना पसंद है. मैं परिणाम की ज़्यादा परवाह नहीं करती. मुझे अजीबोग़रीब चीज़ें करना बहुत पसंद है. मेरी कई फिल्में नहीं भी चलीं लेकिन मैं चिंता नहीं करती."प्रियंका बताती हैं कि जब वो 17 साल की थीं तब इंडस्ट्री में आईं और कई बातें उन्होंने ग़लतियां करके सीखीं.प्रियंका अपनी आने वाली फिल्म 'गुंडे' मैं एक कैबरे कर रही हैं. इसे लेकर भी वो ख़ासी उत्साहित हैं.इसके अलावा इसी साल सितंबर में उनकी फिल्म 'ज़ंजीर' रिलीज़ हो रही है. जो साल 1973 में आई अमिताभ बच्चन-जया भादुरी की 'ज़ंजीर' का रीमेक है.इसके अलावा नवंबर में वो ऋतिक रोशन के साथ फिल्म 'क्रिश-3' में नज़र आएंगीं.प्रियंका, अंतरराष्ट्रीय ख्याति प्राप्त और ओलंपिक कांस्य पदक विजेता भारतीय मुक्केबाज़ मेरी कॉम के जीवन पर आधारित फिल्म में भी काम कर रही हैं जो अगले साल रिलीज़ होगी.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
बीबीसी से बात करते हुए खुद नवाज़ुद्दीन ने ये बात कही. पिछले महीने रिलीज़ हुई अनुराग कश्यप की फिल्म गैंग्स ऑफ वासेपुर के पहले हिस्से में नवाज़ुद्दीन ने छोटा सा रोल निभाया था. अब इसी फिल्म का दूसरा हिस्सा आठ अगस्त को रिलीज़ होगा जिसमें नवाज़ुद्दीन की मुख्य भूमिका है.नवाज़ुद्दीन कहते हैं, "लंबे समय के संघर्ष के बाद अब ऐसा लगने लगा है कि देर आए, दुरुस्त आए. पहले किसी फिल्म में एक सीन भी मिलता था तो मन लगाकर करता था, ताकि अगली फिल्म में दो सीन मिलें. फिर धीरे-धीरे बात बनने लगी." नवाज़ुद्दीन ने बताया कि वो खुद को कमरे के अंदर बंद करके 18-18 घंटे ऐक्टिंग का अभ्यास करते रहते थे. ताकि अलग-अलग किस्म के रोल के लिए अपने आपको तैयार करते रहें.नवाज़ुद्दीन कहते हैं, "एक कलाकार पैदा नहीं होता. पैदा तो स्टार होते हैं. मैं इस बात पर यक़ीन करता हूं कि कलाकार तैयार होते हैं. काफी मेहनत करनी पड़ती है. अपने आपको काफी ट्रेन करना पड़ता है, ताकि अलग-अलग किस्म के रोल किए जा सकें."नवाज़ुद्दीन, नसीरुद्दीन शाह के बहुत बड़े प्रशंसक हैं. वो कहते हैं कि वो नसीर की फिल्में देखकर ही बड़े हुए."नसीरुद्दीन शाह जी ने सिखाया कि एक तैयार और प्रशिक्षित कलाकार क्या ग़ज़ब काम कर सकता है. वो बेहद ट्रेंड कलाकार हैं और ना जाने कितने ही अलग अलग किस्म के रोल करने यादगार फिल्में दीं."कभी फिल्में पाने के लिए संघर्ष करने वाले नवाज़ुद्दीन के हाथ में इस वक्त नौ फिल्में है. वो आमिर खान के साथ फिल्म तलाश में हैं. इसके अलावा उनकी आने वाली फिल्में हैं देख इंडियन सर्कस, पतंग, मिस लवली और लंच बॉक्स.
__________________________
लेकिन तमाम कोशिशों और जागरुकता अभियान के बावजूद बॉलीवुड के कई कलाकार मुंबई में मतदान के दिन यानी 24 अप्रैल को नदारद रहेंगे और वोट नहीं डालेंगे.इसकी वजह है 23 से 26 अप्रैल तक अमरीका के फ़्लोरिडा में चलने वाला आइफ़ा समारोह और कई कलाकारों ने मतदान के बजाय इस समारोह में शिरक़त करना ज़्यादा मुनासिब समझा.हालांकि ऐसा नहीं है कि समूचा बॉलीवुड ही आइफ़ा जा रहा है. कई कलाकार मुंबई में ही रहकर वोट डालने का मन बना चुके हैं.जो कलाकार आइफ़ा जा रहे हैं उनसे जुड़े लोग वोटिंग ना करने के पीछे दलील ये दे रहे हैं कि आइफ़ा समारोह की तिथि चुनाव की घोषणा के बहुत पहले ही निश्चित की जा चुकी थी इस वजह से अब कुछ नहीं किया जा सकता.चलिए नज़र डालते हैं कि कौन-कौन से कलाकार अपने मताधिकार का इस्तेमाल करेंगे और कौन-कौन नहीं.करीना कपूर ख़ान और उनके पति सैफ़ अली ख़ान, दोनों ही इन दिनों किसी भी फ़िल्म की शूटिंग में व्यस्त नहीं है लेकिन फिर भी वो मतदान करने नहीं पहुंचेंगे क्योंकि ये दोनों फ़्लोरिडा में होने वाले आइफ़ा समारोह की शोभा बढ़ाएंगे.अक्षय कुमार हाल ही में अपनी फ़िल्म फ़गली के फ़र्स्ट लुक लॉन्च पर नज़र आए. जब उनसे पूछा गया कि क्या वो आइफ़ा के लिए तैयार हैं तो अक्षय कुमार बोले, "मैं कहीं नहीं जा रहा हूं. मैं 24 अप्रैल को मुंबई में रहूंगा और अपना वोट डालूंगामैं मुम्बई में ही रहूंगा और वोट दूंगा."आमिर ख़ान ने अपने शो 'सत्यमेव जयते' के ज़रिए लोगों से अपील की है वोट के लिए और वो खुद भी काफी उत्साहित है वोट डालने के लिए.आमिर ख़ान 24 अप्रैल को मुंबई में ही रहेंगे और अपने घर के नज़दीक बांद्रा के मतदान केंद्र में जाकर वोट देंगे.अमिताभ बच्चन और उनका पूरा परिवार भी मुंबई में मतदान के दिन मौजूद रहेगा और मताधिकार का इस्तेमाल करेगा. अमिताभ बच्चन पिछले कई चुनावों से अपने मताधिकार का उपयोग करेंगे.प्रियंका चोपड़ा फ़िलहाल मनाली में 'मैरी कॉम' की ज़िंदगी पर बन रही फ़िल्म की शूटिंग कर रही हैं. बहुत जल्द वो मुम्बई पहुंचेगीं लेकिन मुम्बई पहुंचने के बाद भी वोट नहीं डाल सकेगीं क्योंकि वो आते ही 'आईफ़ा' के लिए रवाना हो जाएंगी.फ़रहान अख्तर हमेशा ही सामाजिक मुद्दों के प्रति जागरुक रहने की बात करते रहते हैं. लेकिन इस बार मतदान जैसा अहम मुद्दा शायद उनकी व्यस्त डायरी में जगह नहीं पा सका है. फ़रहान अख़्तर, शाहिद कपूर के साथ मिलकर आइफ़ा समारोह की मेज़बानी करेंगे और वो मतादन के दिन मुंबई से ग़ैरहाज़िर रहेंगे. इसी वजह से शाहिद कपूर भी वोट नहीं डाल पाएंगे.विवेक ओबरॉय के पास भले ही ज़्यादा फ़िल्में ना हों, ज़्यादा विज्ञापन ना हों और बॉलीवुड के दूसरे व्यस्त कलाकारों कीा तुलना में काम भी कम हो लेकिन फिर भी वो वोट डालने के लिए समय नहीं निकाल पा रहे हैं.विवेक की सास नंदिनी अल्वा बेंगलुरु सेंट्रल से जनता दल (सेक्युलर) के टिकट पर चुनाव लड़ रही हैं. विवेक के पास उनके प्रचार का तो समय है लेकिन मुंबई में मतदान वाले दिन वो फ़्लोरिडा में आइफ़ा अवॉर्ड्स की शोभा बढ़ा रहे होंगे.रणबीर कपूर इन दिनों श्रीलंका में व्यस्त हैं अपनी फ़िल्म 'बॉम्बे वेलवेट' की शूटिंग में लेकिन उन्होंने दावा किया कि चुनाव से पहले वो मुंबई पहुंच जाएंगे और अपने मदतान के अधिकार का इस्तेमाल करेंगे.अनिल कपूर इस बार शायद ही वोट दे पाएंगे क्योंकि वो भी आइफ़ा समारोह में शामिल होने के लिए 23 अप्रैल को अमरीका रवाना हो जाएंगे.लेकिन उनकी बेटी सोनम कपूर मुंबई में ही रहेंगी और वो अपना वोट डालेंगी.दीपिका पादुकोण की 2013 की सभी फ़िल्मों ने अच्छा काम किया और कई अवार्ड्स अपने नाम किए. अब उम्मीद की जा रही है कि 'आईफ़ा' में भी उन्हीं के नाम की धूम मचेगी.दीपिका ने भी चुनाव के बजाय आइफ़ा को तरज़ीह दी है. वो वोट डालने की जगह आइफ़ा समारोह में परफॉर्म करते दिखेंगी.दीपिका के साथ साथ परिणीति चोपड़ा, माधुरी दीक्षित नेने, दिया मिर्ज़ा, बिपाशा बासु, वाणी कपूर, ऋतिक रोशन, नील नितिन मुकेश और शिल्पा शेट्टी भी वोट नहीं डाल पाएंगे और आइफ़ा में हिस्सा लेने के लिए अमरीका में होंगे.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हर रोज़ ना जाने कितने ही लोग मुंबई आते हैं ग्लैमर वर्ल्ड में अपना नाम कमाने.अमिताभ बच्चन, शाहरुख़ ख़ान और माधुरी दीक्षित बनने का सपना संजोए.लेकिन क्या होता है उनके साथ? 'हीरो' की नहीं बल्कि 'हीरो' बनने की कोशिश और सिर्फ़ कोशिश की कहानी कैसी होती है?विनीत काकर एक ऐसे ही एक स्ट्रगलर हैं जो मुंबई में रहते हैं. जिनका संघर्ष ख़त्म होने का नाम ही नहीं ले रहा है. विनीत का सारा परिवार कनाडा में बस चुका है जहां उनका अच्छा कारोबार है.विनीत कहते हैं, "चार साल पहले मेरा ये संघर्ष शुरू हुआ था जो अब तक चले जा रहा है."विनीत ने बताया कि इस संघर्ष के दौरान उन्हें बहुत कुछ झेलना पड़ा.विनीत के मुताबिक़, "बड़े-बड़े प्रोडक्शन हाउस के मालिकों ने मेरे साथ छेड़खानी की. मुझे समझौता करने को कहा गया. मुझ पर शारीरिक संबंध बनाने के लिए ज़ोर दिया गया."विनीत ने दावा किया कि पहले इंडस्ट्री में लोग सीधे-सीधे ऐसी बातें नहीं करते थे. घुमा फिरा कर अशोभनीय प्रस्ताव देते थे. लेकिन अब सीधे ही शारीरिक संबंध बनाने की बात करते हैं.विनीत ने कहा, "मेरे साथ कुछ बड़े कास्टिंग डायरेक्टर ने अपने ऑफिस बुलाकर कई अश्लील बातें की. जैसे क्या मैं तुम्हे यहां छू सकता हूं, वहां छू सकता हूं. मेरे लाख मना करने के बाद भी वह मेरे पीछे पड़े रहे."विनीत अपनी बात रखते हुए कहते हैं कि ग्लैमर जगत में ज़्यादातर लोग काम के बदले समझौता करने को कहते हैं और अगर इंडस्ट्री में टैलेंट नहीं आ पाता है तो उसका सबसे बड़ा कारण हैं कास्टिंग काउच.(रिपोर्ट के अगले हिस्से में हम बताएंगे कुछ महिला कलाकारों के संघर्ष की दास्तान)(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ऐसे कई सवाल मेरे मन में थे जब मैं उनसे मिली बीबीसी मीडिया ऐक्शन के कार्यक्रम में, जहां वो एक ऐसे बड़े विचारों के बारे में बोलने आए थे जो बदलाव की ताक़त रखता हो.ठीक समझा आपने - 'कौन बनेगा करोड़पति' - साल 2000 में उनके प्रोडक्शन हाउस का ऐसा आइडिया, जिसने उनकी और सैंकड़ों दर्शकों की ज़िन्दगी बदल दी.ज़ाहिर है, हमारी बातचीत जितनी उनके जीवन के बारे में थी, उतनी ही 'कौन बनेगा करोड़पति' पर भी, और सवालों की झड़ी लगी तो जवाबों में निकलीं कुछ अनजानी बातें.भारत के सबसे जाने-माने क्विज़मास्टर होने के बावजूद जब आपने 'कौन बनेगा करोड़पति' शुरू किया तो उसकी मेज़बानी के लिए ख़ुद को क्यों नहीं चुना?मैंने बहुत से क्विज़ शो किए, लेकिन ये सब अंग्रेज़ी में थे. हिन्दी में मेरा हाथ तंग है, और लोगों से जुड़ने के लिए इस शो का हिन्दी में होना ज़रूरी था.अमित जी को उस वक्त किसी ने टीवी पर नहीं देखा था, ये हमारे लिए बहुत बड़ा फ़ैक्टर बना. मैं उनका शुक्रगुज़ार हूं और इसे अपनी अच्छी किस्मत समझता हूं कि वो ये शो करने को राज़ी हुए.उनकी जगह भी शाहरुख खान ही ले पाए, जो बेहद हाज़िर जवाब शख्सियत हैं. वैसे भी मैं आईने में खुद को देखना पसंद नहीं करता हूं, बल्कि दूसरों को निर्देशित करना और उनके साथ काम करना अच्छा लगता है.बतौर निर्माता-निर्देशक मेरे लिए सबसे रोमांचक अनुभव वो था, जब साल 2000 में केबीसी शुरू हुआ था, हम रात को सड़क पर निकलते थे, सन्नाटा रहता था, रास्ते खाली हो जाती थी, रेस्तरां का बिज़नेस कम हो जाता था, फ़िल्मों के नाइट शो में लोग कम जाते थे.बस नौ बजते ही कई घरों से केबीसी की सिग्नेचर ट्यून सुनाई पड़ती थी. वो अनुभव कुछ और ही था.'कौन बनेगा करोड़पति' लोगों से जुड़ा कार्यक्रम है, इनटरैक्टिव है, पर इसमें प्रतियोगियों की ज़िन्दगी पर बने वीडियो का इस्तेमाल करने का फ़ैसला किस सोच के तहत लिया गया?दरअसल ये एक ऐसा शो था जो आपकी ज़िन्दगी बदल सकता था और इसीलिए भारत में इतना मशहूर भी हुआ. 'कौन बनेगा करोड़पति' की इस सफलता पर ही विकास स्वरूप ने किताब लिखी.जब उस किताब पर फ़िल्म (स्लमडॉग मिलियनेयर) बनी, तब ये ज़िन्दगी बदलने वाली बात, एक झोंपड़ पट्टी में रहने वाले शख़्स के अमीर बनने की संभावना और भी बहुत रोमांचक लगने लगी.दुनियाभर में इस भावना को किसी ना किसी तरह से इस्तेमाल किया गया. पर हमने ये सबसे ज़्यादा किया केबीसी में. लोगों की कहानियों से ये खेल श्रोताओं के और नज़दीक आ गया.ये केबीसी का पुनर्जन्म था और इस शो को लंबे समय तक रोचक बनाए रखने के लिए हमें बदलाव करते रहना ज़रूरी भी है.पर केबीसी, 'दस का दम' और 'सच का सामना' जैसे शो ने क्या क्विज़ के स्तर को हल्का कर दिया है?सभी तरह के शो को देखने वाले लोग हैं. मैं जैसे क्विज़ करवाता था, चाहे वो 'क्विज़-टाइम' हो या 'यूनिवर्सिटी चैलेंज', उसे देखने वाले कुछ लोग हैं, पर केबीसी को देखने वाले करोड़ों हैं.वो क्विज़ शो करवाने में कोई पैसा लगाना चाहे तो ज़रूर वो बनाए जाएंगे, पर इसमें कमाने के लिए पैसा नहीं है, यानी वापस कुछ नहीं मिलेगा, बस एक अच्छी और सकारात्मक सोच को बढ़ावा मिलेगा.उदाहरण के तौर पर ऐसे समझें कि किसी ख़ास क्विज़ शो को देखने वाले लोगों की तादाद या व्यूरशिप का अनुमान होता है 30,000 जबकि केबीसी का व्यूरशिप तीन करोड़ होता है.आप समझते हैं कि आपकी हिन्दी अच्छी नहीं है, पर 'मद्रास कैफ़े' और 'बॉम्बे वेलवेट' के निर्देशक ऐसा नहीं सोचते. 58 साल की उम्र में आपने बड़े पर्दे का रुख कैसे किया?'मद्रास कैफ़े' पर शूजीत लंबे समय से काम कर रहे थे. उन्हें एक ऐसे शख़्स की तलाश थी जो क़रीब मेरी उम्र का दिखता हो और बाल उड़ गए हों. वो मेरे दोस्त भी हैं.शायद उन्हें ये भी लगता था कि मैं जिस अंदाज़ में क्विज़ में सवाल पूछता था, वो रौब या अंदाज़ उस पात्र के लिए सही था. वो एक नया चेहरा चाहते थे और डॉयलॉग्स में हिन्दी भी कम थी.तो बस वो कर लिया. और उसकी डबिंग ख़त्म ही की थी कि अनुराग कश्यप का फ़ोन आया कि मैं उनकी अगली फ़िल्म में हूं और आकर स्क्रिप्ट देखूं-सुनूं.'बॉम्बे वेलवेट' में मेरा रोल बहुत छोटा है, एक वकील का, पर उस फ़िल्म का कैनवस बहुत बड़ा है, पीरियड फ़िल्म है और 11 गानों के साथ एक म्यूज़िकल भी.आपने नाटकों में काम किया, क्विज़-मास्टर बने, निर्माता-निर्देशक और अब अभिनेता, इसमें से क्या करने में आपकी सबसे ज़्यादा रुचि थी?सबसे ज़्यादा जुड़ाव रहा थिएटर से, लेकिन उसमें जीविका नहीं थी. मेरे पीछे परिवार की कोई पुश्तैनी जायदाद भी नहीं थी. एक साल तक कोशिश की सिर्फ नाटक करने की पर गुज़ारा नहीं हुआ.दिल्ली के सेंट स्टीफन्स कॉलेज में पढ़ाई करते हुए मैंने नाटक किए. बैरी जॉन के साथ काम किया. फिर कुछ डॉक्यूमेंट्री बनाईं.आखिरकार एक होटल में काम किया. ये मेरी एकमात्र नौकरी थी, दो साल के लिए, इवेंट्स मैनेजर के तौर पर. उसी दौर में कभी कोई बीमार पड़ जाता था, तो मुझे बुला लेते थे अनाउंसमेंट करने के लिए.ऐसे ही लोगों ने एनाउंसर के तौर पर मेरा काम जाना और फिर एक दिन फोन आया कि दूरदर्शन मुझसे एक क्विज़ शो होस्ट कराना चाहते थे. तो कभी सोचा नहीं था, पर वहीं से सवालों के सफर की शुरुआत हो गई.और अब आपका अगला पड़ाव क्या होगा? कोई ऐसा काम जिसे करने की इच्छा हमेशा रही हो.मैं प्रश्न चिन्ह से आगे बढ़ना चाहता हूं. एक ज़िन्दगी जिसमें सवालों के लिए कोई जगह ना हो.वो क्या होगा ये मैं नहीं जानता, पर मैं उस अनुभव के रोमांच के लिए तैयार हूं.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
अमिताभ बच्चन जल्द ही 'भूतनाथ रिटर्न्स' में दिखाई देंगे जिसका ट्रेलर लॉन्च करने वे पहुंचे थे. रणबीर कपूर इस फ़िल्म में एक मेहमान भूमिका कर रहे हैं.अमिताभ बच्चन से जब पूछा गया कि क्या रणबीर के साथ वो इस सीन में दिखाई देंगे तो अमिताभ ने कहा, "मैं दुर्भाग्यवश उस दृश्य में उनके साथ नहीं हूं. वैसे भी मैं अपनी तुलना उनके साथ नहीं कर सकता. वो तो बहुत लोकप्रिय हैं. उम्मीद है कभी मुझे अवसर मिलेगा उनके साथ काम करने का छोटा-मोटा तो अच्छा रहेगा.’’ये फ़िल्म साल 2008 में आई भूतनाथ का सीक्वल है.अभिनय करने के लिए ज़रूरी प्रक्रिया पर बात करते हुए अमिताभ बच्चन ने कहा, "मैंने कभी ऐक्टिंग सीखी नहीं है लेकिन मैं जहां भी जाता हूं या लोगों से मिलता हूं तो बहुत ध्यान से देखता हूं. न जाने क्यों कोई बात या कोई चीज़ हमारे अंदर रह जाती है और बहुत बाद में कहीं जाकर किसी रोल में हम उसका इस्तेमाल करते हैं."अमिताभ ने कहा, ‘‘कलाकार ऐसे ही करते रहते हैं. अब भी हम सीख रहे हैं और आगे भी सीखते रहेंगे .’’इंडस्ट्री में बिताए अपने चार दशकों का अनुभव बांटते हुए अमिताभ ने कहा, ‘‘हर 5-10 साल में इंडस्ट्री में एक नई पीढ़ी आती है और मुझे उनके साथ काम करने में बहुत मज़ा आ रहा है. ये मेरा सौभाग्य है कि मैं उनके साथ काम कर रहा हूं. आज की जो पीढ़ी है वो इतनी अद्भुत है. पहली ही फ़िल्म में इतना बढ़िया काम नज़र आता है. ऐसा काम मैं तो आज तक नहीं कर पाया.’’अमिताभ कहते हैं कि नई पीढ़ी के साथ काम करके उन्होंने बहुत कुछ सीखा है और यही एक अभिनेता के तौर पर उनकी तैयारी का हिस्सा होता है.‘भूतनाथ रिटर्न्स’ अप्रैल में रिलीज़ होगी. इस फ़िल्म का निर्देशन नीतेश तिवारी ने किया है.(बीबीसी हिंदी के क्लिक करेंएंड्रॉएड ऐप के 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
करण मल्होत्रा निर्देशित 'अग्निपथ' 1990 में आई ‘अग्निपथ’ का रीमेक है. इस फ़िल्म में मुख्य भूमिका निभाई थी अमिताभ बच्चन ने और कांचा चीना बने थे डैनी डैंगज़ोंग्पा. इस ‘अग्निपथ’ में अमिताभ बच्चन के किरदार 'विजय दीनानाथ चौहान' की भूमिका में हैं ह्रितिक रोशन.अगर आपने 26 जनवरी को रिलीज़ हो रही ‘अग्निपथ’ के प्रोमो देखे हैं तो फ़िल्म में संजय दत्त के लुक पर भी आपका ध्यान ज़रूर गया होगा. संजय ने फ़िल्म के लिए अपने सर के बाल मुंडवाए हैं और एक विलन के रूप में वो बहुत ही भयानक दिख रहे हैं.हाल ही में मुंबई में पत्रकारों से बात करते हुए संजय ने फ़िल्म में अपने लुक का श्रेय फ़िल्म के निर्देशक करण मल्होत्रा को दिया. संजय कहते हैं, ''फ़िल्म में मेरा जो लुक है करण के ही दिमाग की उपज है. उसे पता था कि उसकी फ़िल्म का कांचा चीना कैसा दिखेगा.''हर कलाकार चाहता है कि वो पर्दे पर जो भी किरदार निभाए उसे लोग हमेशा याद रखें. ऐसी ही ख्वाहिश संजय दत्त की भी है.संजय कहते हैं, ''कोशिश तो यही की है हमने कि कांचा चीना के किरदार को हम यादगार बना सकें. अब हमारी कोशिश क्या रंग लाती है इसका पता तो तब चलेगा जब फ़िल्म रिलीज़ होगी.''अग्निपथ के इस रीमेक में कांचा चीना का किरदार बहुत ही विशाल और ताकतवर दिखाया गया है. क्या इसके पीछे कोई ख़ास वजह है?इस सवाल के जवाब में संजय कहते हैं, ''अगर आप हॉलीवुड की फ़िल्में देखें जैसे कि बैटमैन या स्पाईडरमैन तो इन फ़िल्मों में भी विलन का किरदार बहुत ही बड़ा और शक्तिशाली होता है. और वो बड़ा इसलिए होता है क्योंकि जब फ़िल्म का हीरो उस विलन से लड़ कर जीतता है तो हीरो का कद अपने आप ही बहुत बड़ा हो जाता है.'' अग्निपथ में ह्रितिक रोशन और संजय दत्त के साथ साथ अभिनेत्री प्रियंका चोपड़ा भी हैं. इस फ़िल्म में 'चिकनी चमेली' नाम से अभिनेत्री कटरीना कैफ ने एक आइटम नम्बर भी किया है.फ़िल्म के निर्माता हैं करण जौहर. खास बात ये कि 1990 में आई 'अग्निपथ' के निर्माता थे करण के पिता यश जौहर. इस फ़िल्म का निर्देशन किया था मुकुल आनंद ने.
__________________________
जब भी आप काम की बदतर परिस्थितियों की बात करते हैं तो बेशक उनमें मॉडल्स को शामिल नहीं किया जाता है.लेकिन सच कुछ और है.अब मेरी उम्र 30 साल है और मैंने अपनी आधी जिंदगी बतौर मॉडल गुजारी है. 14 साल की उम्र में स्कूल से आते समय एक फोटोग्राफर की मुझ पर नजर पड़ी और मॉडलिंग का सिलसिला शुरू हो गया.मैं अपने करियर में खासी भाग्यशाली रही और कई बड़े ब्रैंडों के चेहरे के तौर पर मुझे पेश किया. मुझे मॉडलिंग में मजा आता है. इससे न सिर्फ मेरा जीवन चलता है बल्कि ये मुझे आर्थिक रूप से स्वतंत्र बनाता है.ज्यादातर मुझे इस काम में मजा आता है. इसलिए मेरे पास इस पेशे के बारे में नकारात्मक बोलने की वजह नहीं है.लेकिन फिर कुछ वर्षों पहले मैंने फैसला किया कि इस पेशे में दूसरी मॉडलों के साथ जो ज्यादती होती है, मैं उस पर और नहीं चुप रह सकती हूं. इसे मैंने खुद भी देखा है.2010 में मैंने एक डॉक्यूमेंट्री ‘पिक्चर मी’ रिलीज की जिसमें मेरे और अन्य मॉडल्स के अच्छे-बुरे अनुभवों को पेश किया गया है.ये डॉक्यूमेंट्री फोटो शूट और फैशन शोज़ के दौरान छोटी से वीडियो कैमरे से पांच वर्षों में ली गई क्लिपों का नतीजा है. हमारे पास ऐसी लगभग 300 घंटों की फुटेज है.दुर्भाग्य से यौन उत्पीड़न तो बहुत ही आम हैं. एक मॉडल बताती है कि कैसे फैशन जगत के एक नामी फोटोग्राफर ने उससे अपने कपड़े उतारने को कहा. बाद में फोटोग्राफर ने अपने भी कपड़े उतार दिए और मॉडल से कहा कि वो उसे यौन रूप से संवेदनशील जगहों पर स्पर्श करे.इस फिल्म में पहली बार मॉडल्स ने फैशन जगत के बारे में खुल कर अपनी राय रखी, जो शायद ही कभी सामने आती है.हमारी फैशन इंडस्ट्री मॉडल्स के वजन और शरीर को लेकर कई बार बहुत ही सतही आलोचना को बढ़ावा देती है. हमें बहुत बार सुनने को मिलता है, “हैमबर्गर खाया करो.”ये सब जानते हैं कि रैंप पर दुबली पतली मॉडलों की ही मांग है. लेकिन हम इस बारे में कम ही जानते हैं कि फैशन उद्योग लंबे समय से बच्चों पर चल रहा है, क्योंकि किशोरावस्था से जवानी में दाखिल होते उनके शरीर की फैशन जगत में मांग है.फैशन में "पीटर पैन" सिंड्रोम की अकसर चर्चा होती है. जैसे ही आप पर उम्र का असर दिखने लगता है तो आप से अत्यधिक डाइटिंग करने को कहा जाता है. अगर आप ऐसा नहीं करेंगे तो आपकी जगह आपसे कम उम्र की कोई मॉडल ले लेगी.इसलिए मॉडल कभी बूढी नहीं होती हैं.मेरी दोस्त मॉ़डल एमी लेमॉन्स ने 12 साल की उम्र से ही महिलाओं के परिधानों की मॉडलिंग शुरू कर दी थी. जब वो इतालवी वॉग के आवरण पर पृष्ठ पर छपीं तो रातों रात सुपरमॉडल बन गईं.उस वक्त वो सिर्फ 14 साल की थी.लेकिन इसके तीन साल बाद ही उनका शरीर भारी होने लगा. न्यूयॉर्क के एक एजेंट ने उन्हें सलाह दी कि दिन में सिर्फ एक राइस केक खाएं. और अगर इससे भी फर्क न पड़े तो आधा राइस केक खाइए.एमी ने मुझे भी बताया कि कैसे उनसे दुबली होने के लिए कहा जा रहा है.फैशन जगत में इस बात की कोई पाबंदी नहीं है कि व्यस्क लोगों के कपड़ों की मॉडलिंग कितनी उम्र की मॉडल से कराई जाए. निजी तौर पर मेरी राय है कि व्यस्क लोगों के कपड़ों की मॉडलिंग व्यस्क मॉडल्स से ही कराई जानी चाहिए.बात यह नहीं है कि सिर्फ 18 वर्षीय मॉडल्स को ही काम करने दिया जाए, लेकिन काम की परिस्थितियों को बेहतर करने की जरूरत है जिनका खमियाजा बहुत बार मॉडल्स को उठाना पड़ता है.जिन मॉडल्स से मेरी बात हुई, उन्हें अपने काम से प्यार है, लेकिन इसमें होने वाला पक्षपात और उत्पीड़न किसी को भी पसंद नहीं होगा.फरवरी 2012 में अमरीका के फोर्डहम लॉ स्कूल के फैशन लॉ इंस्टीट्यूट में मैंने अन्य मॉडल्स के साथ मिल कर अमरीका की फैशन इंडस्ट्री में काम कर रही मॉडल्स का एक ‘मॉडल एलायंस’ बनाया.मई में हम वॉग पत्रिका के सभी 19 अंतरराष्ट्रीय संस्करणों के संपादकों से मिले और वो सहमत हुए कि वो 16 वर्ष से कम उम्र की मॉडल्स को नहीं लेंगे. फैशन इंडस्ट्री अपने ढर्रे को न बदलने पर जितनी अडिग है, उसे देखते हुए ये बड़ी बात कही जाएगी.मॉडलिंग को एक चकाचौंध वाले पेशे के तौर पर देखा जाता है. लेकिन मॉडल्स के साथ होने वाली ज्यादतियों पर ध्यान दिया जाए, उन्हें दूर करने की कोशिश की जाए. हम अगर ऐसा कर पाएं तो इससे तस्वीर बदली जा सकती है.
__________________________
हर शुक्रवार हिंदी फ़िल्में भारत के हर शहर में दस्तक देती हैं. लेकिन पिछले कुछ समय में एक बदलाव नज़र आया है. अब प्रादेशिक भाषा में बनने वाली फ़िल्मों की आहट भी जगह-जगह सुनाई देने लगी है.पिछले हफ्ते की ही बात करें तो जानू बरुआ निर्देशित असमिया फ़िल्म 'बांधोन' देश भर में रिलीज़ की गई. फ़िल्म को सब-टाइटल्स के साथ दिल्ली, मुंबई, बंगलौर और पुणे के सिनेमा घरों में दिखाया जा रहा है.ग्यारह बार राष्ट्रीय पुरस्कार जीत चुके जानू बरुआ कहते हैं कि हालांकि वो कई बार राष्ट्रीय पुरस्कार जीत चुके हैं लेकिन विडंबना ये है कि उनकी फ़िल्में लोगों ने देखी ही नहीं हैं.लेकिन क्यों नहीं देखी किसी ने उनकी फ़िल्में? बीबीसी को इस सवाल का जवाब देते हुए जानू कहते हैं, ''भई लोगों को मेरी फ़िल्में देखने का मौका ही नहीं मिला लेकिन 'बांधोन' के साथ एक अच्छी शुरुआत हुई है. भले ही आज हमारी फ़िल्मों को कम सिनेमा घर मिलें लेकिन कल इनकी संख्या बढ़ेगी. लोग हमारी फ़िल्मों के बारे में भी जानने लगेंगे.''जानू ने 'मैंने गांधी को नहीं मारा', 'हर पल' और 'मुंबई कटिंग' जैसी हिंदी फ़िल्में बनाई हैं लेकिन बावजूद इसके वो मानते हैं कि हिंदी सिनेमा के मुक़ाबले प्रादेशिक भाषाओं में ज़्यादा अच्छी फ़िल्में बनती हैं.जानू कहते हैं, ''अब दर्शक ज़्यादा परिपक्व हो गए हैं. वो अच्छे और बुरे सिनेमा में फ़र्क महसूस कर सकते हैं.''प्रादेशिक फ़िल्मों को देश भर में रिलीज़ करने का ज़िम्मा उठाया है पीवीआर ने.अपनी इस मुहिम के बारे में पीवीआर के शिलादित्य बोरा कहते हैं, ''आज की तारीख़ में भारत में हर तरह के सिनेमा के लिए दर्शक मौजूद हैं. पहले प्रादेशिक या विदेशी फ़िल्में देखने का मौका किसी फ़िल्म महोत्सव के दौरान ही मिला करता था जो साल में एक बार होता था. हमने सोचा कि क्यों न अपने दर्शकों को हर हफ्ते ये मौका दिया जाए.''प्रादेशिक सिनेमा को मिल रहे इस महत्व से सिर्फ जानू बरुआ ही नहीं बल्कि दक्षिण भारतीय, मराठी और पंजाबी फ़िल्मकार भी खुश हैं.'बांधोन' के साथ-साथ 5 जुलाई को रिलीज़ हुई तमिल फ़िल्म 'सिंघम 2' ने तो रिलीज़ के साथ ही रिकॉर्ड कमाई भी कर ली. भारत समेत दुनिया भर के 2400 सिनेमाघरों में ये फ़िल्म तमिल और तेलुगु भाषा में रिलीज़ की गई. अब इस हफ्ते ये फ़िल्म हिंदी में डब करके रिलीज़ की जा रही है.इससे पहले 28 जून को पंजाबी फ़िल्म 'जट और जूलिएट' भी हिंदी फ़िल्म 'घनचक्कर' के साथ रिलीज़ हुई. इस फ़िल्म की अगर बात करें तो इसे भी उतने ही सिनेमाघरों में दिखाया गया जितने सिनेमाघरों में 'घनचक्कर' दिखाई गई. इस बात से पता चलता है कि पंजाबी फ़िल्में दर्शकों के बीच कितनी लोकप्रिय हैं.'जट और जूलिएट' के निर्देशक अनुराग सिंह बीबीसी से बात करते हुए कहते हैं, ''पिछले तीन-चार सालों में पंजाबी सिनेमा में एक नया उछाल आया है. अब तो फ़िल्म निर्माता मुफ़्त में भी फ़िल्म के प्रिंट दे देते हैं ताकि पंजाबी फ़िल्मों को बढ़ावा मिले.''भारत के साथ-साथ इस फ़िल्म को जर्मनी और इटली में भी रिलीज़ किया गया.मराठी फ़िल्मों ने भी पिछले दस सालों में कई बदलाव देखे हैं. सुपरहिट मराठी फ़िल्म 'अनुमति' के निर्देशक गजेन्द्र अहिरे ने बीबीसी को बताया कि जहाँ कुछ समय पहले तक साल में सिर्फ़ 14 या 15 मराठी फ़िल्में बना करती थी वहीं अब इनकी संख्या बढ़ कर 100 हो गई है.अहिरे कहते हैं कि इन फ़िल्मों को हिंदी फ़िल्मों के साथ सिनेमा घरों में दिखाया जाता है और जनता इन फिल्मों को पसंद भी करती है.वैसे भी जहाँ तक फ़िल्मों का सवाल है जनता फ़िल्में सिर्फ एंटरटेन (मनोरंजन) होने के लिए देखती है. एंटरटेनमेंट फिर उन्हें हिंदी फ़िल्मों से मिले या फिर प्रादेशिक फ़िल्मों से उनके लिए बात बराबर ही है.(बीबीसी हिंदी के 

एंड्रॉएड ऐप के आप यहाँ क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
रणदीप कहते हैं कि उनकी और नसीर साहब की दोस्ती 'मानसून वेडिंग' के दिनों से चली आ रही है. 'मानसून वेडिंग' साल 2001 में रिलीज़ हुई थी लेकिन रणदीप को आज भी नसीर साहब के साथ अपनी पहली मुलाक़ात याद है.रणदीप कहते हैं, ''जब मैंने पहली बार नसीर साहब को देखा तो ऐसा लगा कि मैं किसी भगवान को देख रहा हूं. वो कमरे में बैठे थे. मैं चुप-चाप जा कर एक कोने में खड़ा हो गया और अपनी लाइनों की रिहर्सल करने लगा. चाय-ब्रेक के वक़्त नसीर साहब ने मुझसे बातचीत की और साथ ही मुझसे दोस्ती भी कर ली.''अपनी दोस्ती के बारे में रणदीप कहते हैं, ''तब से हमारी दोस्ती है. जब मैं मुंबई गया तो मैं सीधे नसीर साहब के पास पहुंचा और मैंने गिड़गिड़ाते हुए उनसे काम मांगा. उन्होंने बड़े ही हिचकिचाते हुए मुझे अपने थिएटर ग्रुप में काम दिया था. बस तब से मैं उनके साथ थिएटर कर रहा हूं. मंच पर वो मेरे सह-कलाकार भी रहे हैं. मैंने उनके निर्देशन तले भी काम किया है.''दिल्ली में अपनी फ़िल्म 'जॉन डे' को प्रोमोट करने पहुंचे रणदीप कहते हैं कि उन्होंने इस फ़िल्म के लिए हां इसलिए की क्योंकि फ़िल्म में नसीरुद्दीन शाह हैं.रणदीप कहते हैं, ''फ़िल्म के निर्देशक अहिशोर सोलोमन ने जब मुझे फ़िल्म की कहानी दी तो साथ ही उन्होंने मुझसे ये भी कहा कि नसीर साहब 'जॉन डे' के लिए पहले ही हां कर चुके हैं. मैंने स्क्रिप्ट तुरंत पढ़ी और सोलोमन को हामी भर दी. इस फ़िल्म का हिस्सा होना मेरे लिए गर्व की बात है.''वैसे जहां तक बात है गर्व की तो गर्व तो रणदीप को इस बात पर भी होता होगा कि फ़िल्मों में इतने नकारात्मक किरदार निभाने के बावजूद भी महिलाओं में उनकी अच्छी ख़ासी लोकप्रियता है.रणदीप की कुछ महिला प्रशंसक तो ऐसी भी हैं जो उनके लिए कविताएं लिखती हैं उनके चित्र भी बनाती हैं. तो कैसा लगता है रणदीप को इतना प्यार पा कर.बीबीसी को इस सवाल का जवाब देते हुए रणदीप कहते हैं, ''ये सब बातें सुन कर, जान कर मुझे बहुत अच्छा लगता है. लेकिन कभी कभी ये भी लगता है कि वो ये सब मेरे लिए नहीं किसी और के लिए कर रही हैं.''परदे पर इतनी नकारात्मक छवि के बावजूद भी इतनी महिला प्रशंसक. ये तो कमाल की बात है. लेकिन ऐसा हुआ कैसे?इस सवाल का जवाब बड़ी ही सहजता से देते हुए रणदीप कहते हैं, ''मैं जानता हं कि मेरी फ़िल्मों से मेरी जो एक छवि बन गई है लोग उसे बड़ी गंभीरता से लेते हैं. लेकिन लगता है कि लड़कियों को 'बैड बॉयज़' ज्यादा पसंद आते हैं. 'बैड बॉयज़' ज्यादा मज़ेदार जो होते हैं.''(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
चित्रांगदा के मुताबिक हर दिन लड़कियां किसी ना किसी छोटे या बड़े यौन उत्पीड़न का शिकार होती हैं और ये सिर्फ दफ्तरों तक सीमित नहीं है.ऐसी ही एक घटना का ज़िक्र करते हुए चित्रांगदा ने बताया कि किस तरह मुंबई की सड़क पर एक लड़की रिक्शा में जा रही थी और रिक्शा पलट गया.चित्रांगदा ने आगे कहा "रिक्शा पलटते ही दो लड़के उस लड़की की मदद करने के बहाने उसे गलत जगह छूने लगे और वो लड़की घबरा गई. मैं अपनी कार में थी और मैंने जब ये देखा तो बाहर निकल कर सबसे पहले रिक्शा वाले को दो थप्पड़ जड़े जिसे देखकर वो दोनों लड़के भी घबरा गए."अपने स्कूल और कॉलेज के दिन याद करते हुए चित्रांगदा बताती है "ऐसी घटनाएं मेरे साथ भी हुई हैं. जब आप 12-13 साल के होते हैं तो आपको पता नहीं होता कि आप बड़े हो रहे हैं. लोग आपकी तरफ किसी ओर ही नज़र से देख रहे होते हैं. कॉलेज में पढ़ाई के दौरान मैं दिल्ली में बस से चलती थी वहां भी छेड़खानी हुई है."ऐसी अटकलें लगाई जा रही थीं कि फिल्म इंकार में चित्रांगदा का किरदार अभिनेत्री सुष्मिता सेन के जीवन की एक असल घटना पर आधारित है जब सुष्मिता ने एक कोला कपंनी के अधिकारी पर यौन उत्पीड़न का आरोप लगाया था.लेकिन चित्रांगदा का कहना है "जब मैं अपने रोल के लिए यौन उत्पीड़न के मामलों पर रिसर्च कर रही थी तब मुझे किसी ने सुष्मिता सेन के केस के बारे में बताया. ये मेरे सिर्फ रिसर्च का हिस्सा था, इससे ज़्यादा कुछ नहीं था."फिल्म इंडस्ट्री में कास्टिंग काउट के बारे में बात करते हुए चित्रांगदा कहती हैं "कास्टिंग काउच इस इंडस्ट्री में होता है लेकिन दूसरी जगहों से कम. यहां आपके पास ऑप्शन होता है कि समझौता नहीं करना तो काम छोड़ो. लेकिन किसी सरकारी दफ्तर में ऐसा होता है तो नौकरी छोड़ना आसान नहीं है. यहां कम से कम किसी के भी साथ काम करने की आज़ादी तो है."
__________________________
इस हफ़्ते की शुरुआत में करण जौहर ने लंदन स्कूल ऑफ इकोनॉमिक्स में एक कार्यक्रम से अलग कहा था कि कंगना शायद भाई-भतीजावाद का मतलब नहीं समझती हैं. उन्होंने यह भी कहा था कि कंगना महिला और पीड़ित कार्ड खेलती हैं. करण ने यह भी कहा था कि यदि बॉलीवुड में उन्हें ज़्यादा समस्या हो रही है तो उन्हें बॉलीवुड छोड़ देना चाहिए. करण जौहर ने यह तीखा हमला 19 फ़रवरी के अपने टीवी शो में कंगना की उस टिप्पणी पर किया जिसमें उन्होंने करण को भाई-भतीजावाद का झंडाबरदार करार दिया था. इसके साथ ही कंगना ने उस शो में करण पर 'मूवी-माफिया' की तरह काम करने का आरोप लगाया था. कंगना की करण से तकरार: 'हमें तो अभी और ज़लील होना है'अब एक बार फिर से करण जौहर को जवाब देते हुए कंगना ने निशाना साधा है. कंगना ने मुंबई मिरर को दिए इंटरव्यू में कहा, ''मैं करण जौहर के भाई-भतीजेवाद की समझ पर कुछ नहीं कह सकती. यदि वह सोचते हैं कि भाई-भतीजावाद बेटियों, भतीजों और चचेरे भाइयों तक ही सीमित है तो मुझे कुछ भी नहीं कहना है. लेकिन वह कहते हैं कि उन्होंने मुझे काम के लिए नहीं चुना तो यह एक कलाकार की खिल्ली उड़ाना है.''कंगना ने काफी आक्रामक तेवर अपनाते हुए कहा, ''दिलचस्प यह है उनकी यादाश्त बहुत कमज़ोर है क्योंकि हमने 'उंगली' नाम की एक फ़िल्म में साथ काम किया था. वह इस फ़िल्म के निर्माता थे. उसी दौरान हमें समझ में आ गया कि हमारी संवेदनशीलता मैच नहीं करती.''     कंगना-ऋतिक झगड़ा, और उलझ गया मामला?कंगना ने कहा, ''मैं यह भी नहीं समझ पा रही कि उन्होंने मुझे अपने शो में मौका दिया. इससे पहले मुझे कई वैश्विक मंच मिल चुके हैं. करण ने कहा कि उन्होंने मुझे अपना विचार रखने का मौका दिया. ऐसा कहकर उन्होंने एक कलाकार और एक पब्लिक पर्सनैलिटी की उपेक्षा की है. उन्होंने मुझे पांचवे सीजन के इस शो के लिए आमंत्रित किया था. उनकी टीम ने मेरी टीम से महीनों पहले शो में शरीक होने के लिए अनुरोध किया था.'' कंगना ने कहा, ''करण जौहर एक महिला को महिला होने के कारण अपमानित कर रहे हैं. उन्होंने महिला और पीड़ित कार्ड की बात क्या कही है? इस तरह की बात महिलाओं को कमतर आंकने के लिए है.'' इस अभिनेत्री ने कहा,  'यह काफी आपत्तिजनक है. महिला कार्ड से कोई विम्बलडन चैंपियन नहीं बन सकती या कोई ओलंपिक मेडल नहीं जीत सकती और न ही किसी को राष्ट्रीय सम्मान मिल सकता है. यहां तक कि इससे आपको कोई नौकरी भी नहीं मिल सकती है. महिला कार्ड से किसी गर्भवती महिला को भीड़भाड़ वाली बस में सीट मिल सकती है.'' कंगना ने खोला बॉलीवुड में दोस्त न होने का राज़कंगना ने करण के लिए कठोर शब्दों का इस्तेमाल करते हुए कहा, ''महिला कार्ड का इस्तेमाल ख़तरे की स्थिति में किया जा सकता है. उसी तरह पीड़ित कार्ड में मैं अपनी बहन रंगोली का उदाहरण दे सकती हूं. वह ऐसिड अटैक पीड़िता है. कोर्ट में लड़ते हुए वह इस कार्ड का इस्तेमाल कर सकती है.'' उन्होंने कहा, 'मैं हर संभव कार्ड का इस्तेमाल करती हूं. मैं प्रतिस्पर्धा में मुक़ाबला के लिए आत्मविश्वास कार्ड का इस्तेमाल करती हूं. मैं अपनों के बीच लव कार्ड का उपयोग करती हूं. दुनिया से लड़ने के लिए मर्यादा कार्ड का इस्तेमाल करती हूं और बस में सीट लेने के लिए महिला कार्ड का इस्तेमाल करती हूं.'' कंगना ने करण को घेरते हुए कहा, ''यहां समझने की ज़रूरत यह है कि हम लोगों से नहीं लड़ रहे हैं बल्कि हम एक मानसिकता से लड़ रहे हैं. मैं करण जौहर से नहीं लड़ रही हूं बल्कि मैं पुरुष वर्चस्व के ख़िलाफ़ लड़ रही हूं.''  कंगना ने कहा, ''अब करण जौहर एक बेटी के पिता हैं. उन्हें उसे हर कार्ड देना चाहिए. महिला कार्ड और पीड़ित कार्ड के साथ स्वनिर्मित आत्मनिर्भर महिला कार्ड और आत्मविश्वास कार्ड जिसे मैंने उनके शो में दिखाया था, सब उन्हें देना चाहिए. मैं अपनी राह से बाधा हटाने के लिए हर ज़रूरी कार्ड का इस्तेमाल करती हूं.''उन्होंने कहा, ''मुझे उनकी दया पर थोड़ी हैरानी हुई है जिसमें उन्होंने कहा है कि उन्होंने मेरे साथ वाले शो को बिना संपादित किए दिखाया. यदि ऐसा नहीं होता तो मैं उस चैनल को ब्लैकलिस्ट कर देती. उन्हें यह भी याद रखना चाहिए कि चैनल टीआरपी चाहते हैं और उन्हें होस्ट करने के लिए पैसे मिलते हैं.''कंगना ने कहा, ''उन्हें यह भी याद रखना चाहिए कि भारतीय फ़िल्म इंडस्ट्री कोई छोटा स्टूडियो नहीं है जैसा कि उनके पिता ने उन्हें बीसवीं सदी में सौंपा था. वह एक छोटे कण की तरह था. यह इंडस्ट्री सभी भारतीयों के लिए है. यह इंडस्ट्री मेरे जैसे बाहरियों के लिए भी है जिसके माता-पिता काफी ग़रीब हैं और उन्होंने मुझे ट्रेनिंग दी.'' उन्होंने कहा, ''मैंने यहां काम सीखा और उसके लिए पैसे मिले. इन पैसों का इस्तेमाल मैंने न्यूयॉर्क में ख़ुद को शिक्षित करने में किया. कोई व्यक्ति मुझे यहां से हटने के लिए नहीं कह सकता. मिस्टर करण जौहर मैं यहां से कहीं नहीं जा रही.''  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)   
__________________________
दरअसल शाहरुख़ ख़ान और उनकी पत्नी के गौरी ख़ान के ख़िलाफ़ उनके नवजात शिशु के लिंग निर्धारण संबंधी एक नई शिक़ायत दर्ज कराई गई है.हाल ही में शाहरुख़ और उनकी पत्नी गौरी को सरोगेसी के ज़रिए पुत्ररत्न की प्राप्ति हुई थी.शिक़ायत के मुताबिक़, शाहरुख़ और उनकी पत्नी के ख़िलाफ़ जून महीने में भी बृहन्मुंबई महानगरपालिका में बच्चे के जन्म से पहले ही उसके लिंग निर्धारण के आरोप लगाए गए थे लेकिन संबंधित अधिकारी शाहरुख़ के ख़िलाफ़ कार्रवाई करने में नाकाम रहे.शाहरुख़ ख़ान ने ईद के जश्न पर पत्रकारों से बात करते हुए कहा, "मैं अब इस मामले पर क्या कहूं. मैं सारी शिक़ायतों का सामना करूंगा. हमारी वकीलों की टीम इनसे निपटने में सक्षम है. इस प्यारे बच्चे ने हमें बेहद ख़ुशियां दी हैं. हम उन्हीं ख़ुशियों से इन सब नकारात्मक बातों को ढकने की कोशिश करेंगे."शाहरुख़ ख़ान और गौरी की ये तीसरी संतान हैं. उनका एक बेटा, आर्यन और बेटी सुहाना पहले से ही हैं.शाहरुख़ ख़ान ने ईद का जश्न अपने पूरे परिवार और मीडिया के साथ मनाया.इस मौके पर उनके दोनों बड़े बच्चे, पत्नी और बहन भी मौजूद रहे.शाहरुख़ ख़ान कहा, "मेरे बच्चे बड़े शर्मीले हैं. मैंने उन्हें बहुत मुश्किल से आप लोगों से मिलने के लिए मनाया. हो सकता है वो इसके लिए मुझ पर ग़ुस्सा करें. लेकिन मुझे लगता है कि वक़्त आ गया है जब वो आप लोगों से मिलें. हलो कहें."शाहरुख़ ख़ान की फ़िल्म 'चेन्नई एक्सप्रेस' ईद के दिन नौ अगस्त को पूरे भारत में रिलीज़ हुई.इसे समीक्षकों से कोई ख़ास प्रतिक्रिया नहीं मिली है लेकिन फ़िल्म व्यापार विशेषज्ञों के मुताबिक़ पहले दिन इसने बॉक्स ऑफ़िस पर अच्छी कमाई की.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
लेकिन कुछ संगठनों को फ़िल्म 'लाली की शादी में लड्डू दीवाना' के ट्रेलर में ये सीन नागवार गुज़रा है .क्योंकि दुल्हन गर्भवती है और उसकी शादी बच्चे के असल पिता से नहीं हो रही.शुक्रवार को रिलीज़ हो रही फ़िल्म 'लाली की शादी में लड्डू दीवाना' के इस सीन ने कई लोगों की नींद उड़ा रखी है- कि आख़िर कैसे एक हिंदू गर्भवती लड़की सात फेरे ले सकती है. ये लोग सीन हटवाना चाहते थे.बावजूद इसके कि फ़िल्म को सेंसर बोर्ड से सर्टिफ़िकेट मिल चुका है.पर 'नैतिक आधार' पर किसी फ़िल्म से सीन हटवाना कहाँ तक सही है ? और नैतिकता का पैमाना या मापदंड क्या है ? अगर कुछ दशक पीछे लौटें तो ऐसी ढेरों हिंदी फ़िल्में हैं जहाँ शादी से पहले हीरोइन माँ बन जाती है.तब अकसर इज़्जत ढकने के नाम पर उसकी शादी किसी से कर दी जाती थी, और जो मर्द ये जानते हुए भी शादी के लिए मान जाता था, महानता का लबादा पहने उसे देवता की तरह पेश किया था.1969 में आई फ़िल्म एक फूल दो माली ज़बरदस्त हिट थी. लाखों दिलों की धड़कन रहीं साधना को संजय खान से इश्क़ हो जाता है. लेकिन एक हादसे में संजय खान की मौत हो जाती है.गर्भवती हो चुकी साधना को 'स्वीकार' करते हैं बलराज साहनी और वहाँ से कहानी अलग मोड़ लेती है.तो क्या उस फ़िल्म में एक गर्भवती औरत से शादी करना अनैतिक था ? अगर इसे आधार बनाया जाए तो पता नहीं कितनी ही हिंदी फ़िल्में अनैतिक करार दे दी जाएँगी.1969 में आई  थी फ़िल्म आराधना जिसने राजेश खन्ना जैसा सुपरस्टार दुनिया के सामने रखा. फ़िल्म में भी शर्मिला टैगोर माँ बन चुकी होती हैं जबकि दुनिया की नज़रों में उनकी और राजेश खन्ना की शादी नहीं हुई है.ज़ाहिर है फ़िल्में समाज का आईना होती हैं और भारत में शादी से पहले माँ बनना आज भी स्वीकार नहीं किया जाता. कई फ़िल्मों में तो यहाँ तक दिखाया जाता है कि कैसे बिन ब्याही लड़की माँ बनने के बाद मौत को गले लगा लेती है जब मर्द शादी से इंकार कर देता है. सुपरहिट फ़िल्म क़यामत से क़यामत तक का तो आधार ही यही था.लेकिन अगर कोई औरत मौत को गले लगाने के बजाए, हालात का सामना करते हुए आगे की ज़िंदगी जीना चाहे तो ? और अगर कोई औरत किसी दूसरे मर्द से खुले आम शादी करना चाहे तो ?इसी की झलक फ़िल्म लाली की शादी में लड्डू दीवाना के ट्रेलर में दिखी है. और वैसे भी ये कोई पहली दफ़ा तो नहीं है.साल 2000 में आई फ़िल्म क्या कहना में प्रीति ज़िंटा ऐसा कर चुकी हैं. हाँ शायद शादी के जोड़े में सात फेरे का सीन न फ़िल्माया गया हो.नैतिकता के यही पैमाने होते तो कभी कभी मुझे लगता है कि गाइड जैसी फ़िल्म बन ही नहीं पाती जहाँ शादी-शुदा रोज़ी (वहीदा रहमान) अपने पति को छोड़ राजू गाइड के साथ लिव-इन में रहना बेहतर विकल्प समझती है और बाद में उसे भी छोड़ देती है.या विधवा की दोबारा शादी दिखलाती राज कपूर की फ़िल्म प्रेम रोग पर विरोध प्रदर्शन होता. फ़िल्म देखने से पहले ही फ़िल्म पदमावती के सेट पर तोड़ फ़ोड़ भी कुछ वैसा ही है कि बिना सुनवाई के फ़ैसला सुना दिया गया हो.दरअसल बात नैतिकता की नहीं है. और अगर है भी तो जनता जनार्दन को तय करने दीजिए. अगर उन्हें ग़लत लगेगा तो पब्लिक फ़ैसला देगी. ऐसी कई फ़िल्में हैं जिन्हें अब क्लासिक का दर्जा हासिल है लेकिन रिलीज़ के वक़्त वो नकार दी गईं- शायद इसलिए कि वो अपने समय से आगे की फ़िल्में थे.कहा गया कि उनमें जो मुद्दे उठाए गए थे अभी समाज ने उन्हें स्वीकारा नहीं था- फिर चाहे वो यश चोपड़ा की लम्हे हो, सिलसिला हो या राज कपूर की मेरा नाम जोकर.तो लाली की शादी में लड्डू दीवाना में अगर गर्भवती औरत की शादी का सीन है तो उसके अच्छे-बुरे का फ़ैसला सिनेमा देखने वाली जनता को करने दीजिए.आप क्यों बेग़ानी शादी में अब्दुल्ला दीवाना की तरह 'बावरे' हुए जाते हैं?(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
पढ़िए मनोरंजन जगत की हलचल आज मुंबई डायरी में.संजय लीला भंसाली निर्देशित 'रामलीला' की पहली झलक सोमवार शाम पेश की गई. फ़िल्म में रणवीर सिंह और दीपिका पादुकोण की मुख्य भूमिका है. फ़िल्म 15 नवंबर को रिलीज़ होगी.इस मौक़े पर रणवीर सिंह ने कहा, "दीपिका के साथ मेरी जोड़ी फ़िल्म का मुख्य आकर्षण होगी. ये रोमियो और जूलियट की तरह की एक प्रेम कहानी है और मुझे लगता है हमारी जोड़ी काम कर जाएगी."फ़िल्म की शूटिंग के दौरान रणवीर और दीपिका के कथित अफ़ेयर की ख़ूब ख़बरें आईं. इस बारे में दोनों से मीडिया ने जब सवाल पूछे तो रणवीर सिंह और दीपिका इस सवाल को टाल गए.रामलीला शैक्सपियर रचित 'रोमियो और जूलियट' का अडैप्टेशन है.शेखर कपूर की बहुप्रतीक्षित फ़िल्म 'पानी' में अब ऋतिक रोशन नहीं होंगे. यशराज बैनर इस फ़िल्म का निर्माण कर रहा है. पहले इसमें ऋतिक को लिए जाने की चर्चा थी लेकिन यशराज बैनर ने मीडिया को सूचना दी कि फ़िल्म में अब सुशांत सिंह राजपूत मुख्य भूमिका निभाएंगे.यशराज बैनर की ही फ़िल्म 'शुद्ध देसी रोमांस' में सुशांत ने मुख्य भूमिका निभाई थी. फ़िल्म को बॉक्स ऑफ़िस पर अच्छी सफलता मिली थी.पिछले कुछ दिनों से सलमान ख़ान की सिर्फ़ 'गुड बॉय' इमेज ही मीडिया के सामने आ रही थी. लेकिन सोमवार को सलमान ख़ान के ग़ुस्से की ख़बरें मुंबई के मीडिया में छाई रहीं.दरअसल ख़बरों के मुताबिक़ सलमान ख़ान को ग़ुस्सा तब आया जब अपने घर जाते हुए उनकी गाड़ी के आगे उनके कई प्रशंसक मोबाइल कैमरा लिए उनकी तस्वीर खींचना चाहते थे .सलमान ने अपनी गाड़ी का शीशा नीचे करते हुए एक प्रशंसक का मोबाइल फ़ोन खींचा और उसे ज़ोर से ज़मीन पर पटक दिया.ये क़िस्सा मुंबई के लीलावती अस्पताल के पास हुआ जहाँ मीडिया दिलीप कुमार की सेहत की जानकारी के लिए पहले से ही जमा था.(बीबीसी हिन्दी के 

एंड्रॉएड ऐप के लिए 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
17 जुलाई को कोकिलाबेन अस्पताल में भर्ती कराए गए मनोज कुमार को गॉल ब्लैडर में पथरी है.अस्पताल के कार्यकारी निदेशक राम नारायण ने बीबीसी को बताया कि उन्हें गॉल ब्लैडर में जलन और गॉल स्टोन की समस्या है जिसके लिए बुधवार को उनकी सर्जरी होगी.बुधवार को ही उनका 76वां जन्मदिन है.सुनिए मनोज कुमार से एक मुलाक़ातदेश भक्ति फ़िल्मों के खास तौर से जाने जाने वाले मनोज कुमार को 'भरत कुमार' भी कहा जाता है. वो रूपहले पर्दे पर अपनी ख़ास अभिनय शैली के लिए जाने जाते हैं.क्रांति, हरियाली और रास्ता, वो कौन थी, पूरब और पश्चिम, पत्थर के सनम उनकी कुछ बेहद सफल फ़िल्मों में शामिल हैं. उन्होंने कई फ़िल्मों का निर्देशन भी किया.भारत सरकार ने उन्हे 1992 में पद्म पुरस्कार से सम्मानित किया.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं
__________________________
अपनी पहली फिल्म 'कुछ कुछ होता है' की ज़बरदस्त कामयाबी के बाद एक बार फिर से कुछ उसी तरह की थीम लेकर आए हैं फिल्म 'स्टूडेंट ऑफ द ईयर' में. बदलाव ये है कि दो लड़कियों और एक लड़के की जगह अब फिल्म के केंद्र में है एक लड़की और दो लड़के.फिल्म में नया क्या है. सिर्फ इसके सितारे..आलिया भट्ट, वरुण धवन और सिद्धार्थ मल्होत्रा. तीनों की ये पहली फिल्म है.

क्लिक कीजिए और देखिए तस्वीरेंवो बात थी 1998 की जब 'कुछ कुछ होता है' में शाहरुख, काजोल और रानी की तिकड़ी ने कमाल दिखाया था. अब ये 2012 की बात है. जब करण ने फिल्म में सितारे बदल दिए, लेकिन कहानी वही दोहराना चाह रहे हैं. छात्र जीवन के प्यार, मोहब्बत और दोस्ती की. फर्क ये है कि लड़कियों की स्कर्ट और छोटी हो गई है. क्लासरूम, किसी सपनों के संसार की तरह नज़र आता है. जहां हरी, पीली और लाल कुर्सियां छात्रों के कपड़ों से मेल खाती हुई नज़र आती हैं.स्कूल में लड़के-लड़कियां महज़ मौज मस्ती करते नज़र आते हैं. फिर वो पढ़ते कब हैं. ये तो दिखाया ही नहीं गया है.सुंदर कपड़े, रंग बिरंगे स्कूल बैग्स, रोमांस, नाच, गाना और खेल कूद पूरी फिल्म में बस यही नज़र आता है. करण जौहर की नज़र में क्या स्कूली लाइफ की यही हक़ीक़त है.देहरादून के सेंट टेरेसा स्कूल में कुछ बेहद अमीर लोगों के बच्चे और कुछ मध्यम वर्गीय परिवार के बच्चे पढ़ते हैं.रोहन नंदा (वरुण धवन) एक बेहद अमीर उद्योगपति (राम कपूर) का छोटा बेटा है और स्कूल में अपने चमचों के साथ दूसरों पर अपनी धौंस जमाता रहता है.

क्या कहते हैं करण जौहरउसके प्रभुत्व को चुनौती देने आता है एक मिडिल क्लास लड़का अभिमन्यु सिंह (सिद्धार्थ मल्होत्रा) जो बड़ा होकर अपना नाम कमाना चाहता है.अभिमन्यु एक-एक करके हर क्षेत्र में रोहन को पछाड़ने लगता है. यहां तक कि उसकी गर्लफ्रेंड शनाया (आलिया भट्ट) के भी करीब पहुंच जाता है. और फिर शुरू होती है प्यार की तकरार. और इन सबके बीच होते हैं ढेर सारे गाने.करण जौहर ने अपने तीनों नए कलाकारों को खूबसूरती से पेश किया है और उनकी कमियों को छिपाने की कोशिश की है.रोल के हिसाब से वरुण धवन और सिद्धार्थ मल्होत्रा को बराबरी का मौका मिला है लेकिन वरुण के किरदार में ज़्यादा शेड्स हैं.रही बात आलिया भट्ट की, तो उन्हें अपनी पहचान बनाने में ख़ासा वक्त लगेगा. इस फिल्म में तो खैर किसी तरह से बात बन जाएगी क्योंकि उनके करने के लिए ही कुछ खास नहीं है. लेकिन आगे, कड़ी मेहनत की दरकार है.फिल्म में ऋषि कपूर की भी अहम भूमिका है, वो कॉलेज के डीन बने हैं और उनका काम हमेशा की तरह अच्छा है.लेकिन, ना जाने क्यों उनके किरदार को गे (समलैंगिक) बनाया गया है. ऋषि एक मंझे हुए कलाकार होने की वजह से ये काम भी बखूबी निभा गए हैं.रोहित रॉय और राम कपूर भी अपनी भूमिकाओं में जमे हैं.फिल्म का संगीत अच्छा है और थिरकने पर मजबूर करता है. खासकर गीत 'राधा' और कुछ 60 और 70 के दशक के गीतों के रीमिक्स.इसके अलावा अयंका बोस की फोटोग्राफी भी सराहनीय है.'स्टूडेंट ऑफ द ईयर' एक खुशनुमा फिल्म तो है लेकिन फिल्म देखते हुए आप ये ज़रूर सोचेंगे कि कहां इस तरह के स्कूल हैं जहां बच्चे सिर्फ गाते, बजाते और खेलते रहते हैं.फिल्म में चंद लम्हों के लिए काजोल अपने लुभावने डांस के साथ नज़र आती हैं. उनकी मौजूदगी एक सुखद अहसास देती है.लेकिन कुल मिलाकर फिल्म में कुछ खास नहीं है.
__________________________
सलमान और रणबीर समेत कई सेलेब्रिटीज़ टीवी पर आने वाले एक शो में आम आदमी की तरह अलग-अलग काम करते हुए नज़र आएंगे.ये शो 'मिशन सपने' एक टीवी चैनल पर 27 अप्रैल से शो शुरू होगा जिसमें आप सेलेब्रिटीज को आम आदमी की तरह पाएंगे.इसमें क्रिकेटर हरभजन सिंह नमकीन तो सिंगर मीका सिंह कड़क चाय बेचेंगे. युवा अभिनेता वरुण धवन क़ुली का काम करेंगे और अभिनेता राम कपूर टैक्सी ड्राइवर बनकर पैसे कमाएंगे.निर्माता करण जौहर मुंबई के गेटवे ऑफ़ इंडिया पर फ़ोटोग्राफर बनकर वहां आने वाले पर्यटकों की फ़ोटो खींचेंगे.इनके अलावा इस शो में टीवी अभिनेत्री दृष्टि धामी, रोनित रॉय और सिद्धार्थ मल्होत्रा भी नज़र आएंगे.अभिनेत्री सोनम कपूर ने 'आशिक़ी 2' की अभिनेत्री श्रद्धा कपूर के साथ किसी समस्या से इनकार कर दिया है.उन्होंने एक फ़ैशन कार्यक्रम के दौरान कथित तौर पर 'आशिक़ी 2' की अदाकारा को रेड कार्पेट पर नज़रअंदाज किया था.इसके बाद 28 वर्षीय सोनम ने ट्वीट कर साफ़ किया है कि श्रद्धा से वह क्यों नहीं मिल पाईं थी.सोनम ने ट्विटर पर लिखा, "श्रद्धा के साथ मुझे कोई परेशानी नहीं है. मुझे देर हो गई थी और मैं जल्दी में थी. मैं इसी वजह से श्रद्धा से नहीं मिल पाई."जेल में बंद अभिनेता संजय दत्त पर एक 'बायोपिक' फ़िल्म बन सकती है. यानी उनकी ज़िंदगी को पर्दे पर उतारा जाएगा.ऐसी ख़बरें आ रहीं हैं कि इस फ़िल्म को निर्देशक राजकुमार हिरानी बनाएंगे और इसकी सह निर्माता होंगी संजय दत्त की पत्नी मान्यता दत्त.राजकुमार हिरानी और संजय दत्त काफ़ी पुराने दोस्त हैं. राजकुमार हिरानी ने संजय दत्त के साथ 'मुन्नाभाई एमबीबीएस' और 'लगे रहो मुन्नाभाई' बनाई.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
‘उन्नाईपोल ओरुवन’ यानी ‘एक और तुम-सा’ श्रुति हासन की बतौर संगीत निर्देशक पहली फ़िल्म होगी. हाल ही में श्रुति ने अभिनत्री के तौर पर हिंदी फ़िल्म ‘लक’ से अपना करियर शुरु किया है.कमल हासन बीबीसी को बताया ‘ श्रुति ने हिंदुस्तानी शास्त्रीय संगीत सीखा है. उसके बाद उनकी रुचि जैज़ और रॉक में भी हुई. श्रुति को रॉक ज़्यादा पसंद है.’इस वर्ष सिनेमा में पचास साल पूरा करने वाले कमल हासन वैसे अपनी बेटी को सलाह नहीं देते.उन्होंने बीबीसी को बताया, "मैं जब श्रुति की उम्र का था तब मुझे किसी सलाह लेना पसंद नहीं था, इसलिए मैं भी उसे कोई सलाह नहीं दूंगा. लेकिन अगर वो कुछ पूछती हैं तो मैं उन्हें कुछ बता सकता हूं."कलाकार का फ़र्ज़आतंकवाद के मुद्दे पर बनी इस संवेदनशील फ़िल्म को हिंदी में नीरज पांडे ने बनाया था. नसीरुद्दीन शाह और अनुपम खेर इसके मुख्य कलाकार थे.ये पूछे जाने पर कि 'ए वेडनसडे' जैसी फ़िल्में क्यों बननी चाहिए, कमल हासन कहते हैं कि एक कलाकार के तौर पर वो ये कह कर चुप नहीं रह सकते कि उनका काम कला की सेवा है और वे समाज की समस्याओं की ओर ध्यान नहीं देंगे.उन्होंने बीबीसी से कहा, "मैं ये नहीं कह सकता कि मैं सिर्फ़ अपने आंगन में ही नाचूंगा. मुझे लगता है हिटलर के समय में बहुत से यहूदी अभिनेताओं यही किया था और हिटलर के बारे में कुछ नहीं कहा था. हम ये नहीं कर सकते, हमें अपनी आवाज़ उठानी चाहिए."कमल हासन इन दिनों कुछ पटकथाओं पर विचार कर रहे हैं. वो 'अमर है' नाम से एक स्क्रिप्ट का पंजीकरण भी करवाने जा रहे हैं.इस फ़िल्म के बारे में वो ज़्यादा नहीं बताना चाहते और सिर्फ़ इतना कहते हैं कि ये फ़िल्म हिंदी में बनेगी.कमल हासन मार्गहाल ही में तमिल फ़िल्म इंडस्ट्री ने राज्य के मुख्यमंत्री से चेन्नई के मशहूर ऐलडेम्स रोड का नाम बदल कर कमल हासन रोड करने की गुज़ारिश की है.चेन्नई में कमल हासन का घर इसी सड़क के किनारे है.कमल हासन इस बारे में पूछे जाने पर पहले तो वे हँसने लगे फिर कहा, "क्या कहूं? धन्यवाद कह सकता हूँ. शायद वो मुझसे बेहतर एक्टर खोज लें इस सड़क के नाम के लिए. मेरे लिए ये कुछ ज़्यादा ही है, इस बारे और में क्या कहूं?"
__________________________
पहले फ़िल्म के निर्देशक राजकुमार हीरानी 'थ्री इडियट्स' और फिर 'पीके' फ़िल्मों में व्यस्त हो गए और फिर फ़िल्म के मुख्य कलाकार संजय दत्त को 1993 मुंबई बम ब्लास्ट से जुड़े एक मामले में जेल जाना पड़ा जिससे फ़िल्म खटाई में पड़ गई.(संजय दत्त पर अरशद वारसी)लेकिन इस सीरीज़ में सर्किट की भूमिका निभाने वाले अरशद वारसी फ़िल्म को लेकर बड़े आशान्वित हैं.बीबीसी से हुई ख़ास बातचीत में उन्होंने बताया, "सुभाष कपूर फ़िल्म की स्क्रिप्ट पर काम कर रहे हैं. जब तक उनकी स्क्रिप्ट पूरी होगी तब तक संजय दत्त भी जेल से बाहर आ जाएंगे. इधर संजू जेल से बाहर आए उधर हमने मुन्नाभाई शुरू की."(हुमा ने अरशद से क्या कहा)सुभाष कपूर ने अरशद वारसी अभिनीत फ़िल्म 'जॉली एलएलबी' का निर्देशन किया था. हालांकि 'मुन्नाभाई एमबीबीएस' और 'लगे रहो मुन्नाभाई' का निर्देशन राजकुमार हीरानी ने किया था लेकिन दूसरी फ़िल्मों में व्यस्त होने की वजह से वह इस सीरीज़ की तीसरी फ़िल्म पर काम नहीं कर पाए तब निर्माता विधु विनोद चोपड़ा ने फ़िल्म की कहानी लिखने की और निर्देशन की ज़िम्मेदारी सुभाष कपूर को सौंपी.अरशद वारसी मानते हैं कि बाहरी लोगों को फ़िल्म इंडस्ट्री में जगह बनाने में ख़ासी मशक्कत करनी पड़ती है. वह मानते हैं कि सितारों के परिवार वालों को अपेक्षाकृत आसानी होती है.उन्होंने कहा, "जब शाहरुख़ ख़ान और अक्षय कुमार वगैरह ने फ़िल्मों में दस्तक दी तो उस वक़्त अभिषेक बच्चन और ऋतिक रोशन जैसे कलाकार छोटे थे. इसलिए शाहरुख़ वगैरह को अपना हुनर दिखाने के लिए खुला मैदान मिल गया. जब मैं फ़िल्मों में आया तो ऋतिक वगैरह बड़े हो चुके थे. इसलिए मुझे काफी संघर्ष करना पड़ा. अब तो भैया जब तक ये लोग बूढ़े नहीं हो जाते बाहर वालों को बड़ा संघर्ष करना पड़ेगा."अरशद वारसी की आने वाली फ़िल्म है 'डेढ़ इश्क़िया' जो 10 जनवरी को रिलीज़ हो रही है. इसमें उनके अलावा नसीरुद्दीन शाह, माधुरी दीक्षित और हुमा क़ुरैशी की मुख्य भूमिका है.वह कहते हैं, "नसीरुद्दीन शाह जैसे कलाकार के साथ काम करने का लुत्फ़ ही कुछ और है. वह बेहद सेक्योर एक्टर हैं. उन्हें पता है कि वह क्या हैं इसलिए बड़े रिलैक्स्ड रहते हैं. मुझे उनका साथ बड़ा पसंद है."अरशद वारसी ने बताया कि उनके संघर्ष के दिनों में जब 2-3 साल तक उनके पास कोई फ़िल्म नहीं थी, तब उनकी पत्नी मारिया ने उन्हें बड़ा सहयोग दिया.वह बताते हैं, "मारिया के पास नौकरी थी. उन्होंने मुझे भावनात्मक और वित्तीय सहारा दिया. जिस वजह से मैं फिर से वापसी कर पाया."अरशद वारसी ने बताया कि वह अमिताभ बच्चन के बहुत बड़े प्रशंसक हैं. अभिनेत्रियों में वह माधुरी दीक्षित और काजोल को पसंद करते हैं.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
राखी ने इस नामांकन में 15 करोड़ रुपए की संपत्ति घोषित की. इस संपत्ति में राखी के मुंबई में दो घर, दो दफ़्तर, 3.5 करोड़ रूपए की चल संपत्ति शामिल है.(

राखी सावंत उतर रही हैं चुनावी अखाड़े में)इसके अलावा अपने नामांकन में राखी ने अपने आप को 'अनपढ़' बताया है. पर एक ख़ास बात जो राखी ने अपने नामांकन में लिखी वो थी उनके ख़र्चे की.राखी ने चुनाव प्रचार में इस्तेमाल होने वाली सामग्री, गाड़िया, पैसा, पंडाल सब चीज़ों की घोषणा की.

आमिर ख़ान के टीवी शो 'सत्यमेव जयते' ने ख़ूब लोकप्रियता और चर्चाएं बटोरीं लेकिन वहीँ 

सलमान ख़ान के टेलीविज़न शो 'पांच का पंच' को कोई भी चैनल लेने को तैयार नहीं है.ग़ौरतलब है कि सलमान ने अपने इस शो के बारे मीडिया को कई दिनों पहले बताया था और कहा था कि ये शो सामाजिक मुद्दों की बात करेगा और ये आमिर ख़ान के शो 'सत्यमेव जयते' से बिलकुल अलग होगा.(

मैं बुरा बॉयफ़्रेंड हूं: सलमान ख़ान)पर सलमान ख़ान के इस शो में अभी तक किसी प्रोडक्शन हाउस ने ज़्यादा दिलचस्पी नहीं दिखायी है. हालांकि इस शो की विषयवस्तु को सबने बहुत सराहा है पर बजट ज़्य़ादा होने के चलते कई प्रोडक्शन हाउस इससे पल्ला झाड़ रहे हैं.बॉलीवुड अभिनेत्री 

सनी लियोनी अपनी आने वाली फ़िल्म 'टीना एंड लोलो' में और भी ज़्यादा बोल्ड अवतार में नज़र आएंगी.'जिस्म 2', 'जैकपॉट' और 'रागिनी एमएमएस 2' में अभिनय करने वाली सनी लियोनी कहती हैं "सेक्स एक ऐसी चीज़ है जो हर देश की जनता को अपनी और आकर्षित करती है. मैंने 'टीना एंड लोलो' में कुछ ऐसे दृश्य फ़िल्मायें हैं जो मेरी पहली फ़िल्मों से 'बोल्ड' हैं."(

फ़िल्म रिव्यू : रागिनी एमएमएस 2)वे कहती हैं "बॉलीवुड में ऐसे बहुत ही कम निर्देशक और निर्माता हैं जिनपर मैं ऐसे दृश्यों के साथ भरोसा कर सकती हूं. पर निर्देशक देवांग ढोलकिया ने ये दृश्य शूट करते वक़्त वहाँ का माहौल काफी हल्का बना दिया था जिससे मुझे ऐसे दृश्य करने में ज़रा भी हिचकिचाहट नहीं हुई."हाल ही में रिलीज़ हुई सनी की फ़िल्म 'रागिनी एमएमएस-2' में भी कई बोल्ड दृश्य थे और फ़िल्म बॉक्स ऑफ़िस पर कामयाब भी हो गई.(बीबीसी हिंदी के 

एंड्रॉएड ऐप के लिए 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
आने वाली फिल्म राजधानी एक्सप्रेस में पेस बतौर हीरो नज़र आ रहे हैं जिसमें वो भारी भरकम डायलॉग के साथ साथ एक्शन करते हुए भी नज़र आएंगे.पेस के अनुसार "टेनिस में मुझे जो हासिल करना था वो मैंने कर लिया है. अब कुछ बचा नहीं है जिसके लिए मैं टेनिस खेलूं. मैं टेनिस खेलता हूं क्योंकि मुझे प्रतिस्पर्धा पसंद है. हर सोमवार को आने वाली टेनिस रैंकिग से अब मैं अपना ध्यान फ्राइडे बॉक्स ऑफिस पर लगाने वाला हूं."वैसे तो राजधानी एक्सप्रेस पेस की पहली फिल्म है पर उनके मुताबिक फिल्मों के ऑफर तो उन्हें 1996 से ही आ रहे थे जब उन्होंने एटलांटा ऑलंपिक्स में कांस्य पदक जीता था. पेस कहते हैं "एटलांटा में पदक जीतने के ठीक 2 दिन बाद मेरे पास फिल्म का ऑफर आया था जिसमें मुझे एक स्पोर्ट्स हीरो का रोल दिया जा रहा था.पर मेरे लिए अब सही समय है.राजधानी के बाद मैं एक ग्राफिक नॉवल भी कर रहा हूं."एक्टिंग करियर के बारे में टेनिस फ्रैटरनिटी की प्रतिक्रिया बताते हुए पेस कहते हैं टेनिस सर्किट पर मेरे जितने भी दोस्त हैं भारत में और बाहर भी वो सब मुझे छेड़ते हैं. पर वो सभी ट्रैलर देखकर बहुत खुश हैं. जिस तरह मैंने रैकेट के बदले पिस्तौल उठाई है उसे देखकर सब चकित हैं."तो क्या इस फिल्म के साथ पेस अपने टेनिस करियर को अलविदा कह देंगे इस पर पेस ने कुछ साफ साफ जवाब नहीं दिया "मेरे दोस्त इस बात को लेकर चिंतित हैं कि फिल्मों में आने के बाद कहीं मैं टेनिस खेलना तो नहीं छोड़ दूंगा. लोग थोड़ा ज्यादा ही सोच रहे हैं.फिलहाल तो मैं सिर्फ राजधानी एक्सप्रेस का बॉक्स ऑफिस नतीजों के बारे में सोच रहा हूं."राजधानी एक्सप्रेस में पेस एक उपेक्षित लड़के का रोल कर रहे हैं जो खुद पर होते अत्याचार से तंग आकर पिस्तौल उठा लेता है.फिल्म 4 जनवरी को रिलीज होगी.
__________________________
मल्लिका का कहना है, “ फ़िल्म ने पैसा नहीं खोया. मुझे ऐसा लगता है कि अपने देश में युवाओं और साठ से साल ऊपर के जो समीक्षक हैं, उनकी सोच में फ़र्क है. ‘हिस्स’ उनके लिए नहीं बनी थी, ‘हिस्स’ युवाओं के लिए बनी थी और उन्हें पसंद आई. अब उन बुड्ढों को  फ़िल्म पसंद नहीं आई तो मैं क्या करूं.”रियेल्टी शो जज करने वाले फ़िल्म कलाकारों में मल्लिका शेरावत का भी नाम जुड़ गया है और ये बात उन्होंने मुम्बई में उस शो के लॉन्च के दौरान कही.मल्लिका मानती हैं कि आजकल बच्चों पर दबाव बहुत बढ़ गया है. वो कहती हैं, “बच्चों पर आजकल बहुत दबाव है. लेकिन मुझे लगता है कि एक तरह से ये अच्छा भी है क्योंकि वो में जल्दी सीख जाते  हैं कि ज़िंदगी में हमेशा सब  कुछ आसानी से नहीं मिलता है.”अपने बचपन के बारे में बात करते हुए उन्होंने कहा, “उस समय हरियाणा में कहां प्रतियोगिता थी. तब तो घर से ही नहीं निकलने देते थे. इसलिए तो भाग गई घर से हीरोइन बनने के लिए.”मल्लिका मानती हैं कि थोड़ी बहुत प्रतियोगिता होनी चाहिए. उन्होंने कहा, “प्रतियोगिता होनी चाहिए तभी सब लोग सतर्क रहते हैं. नहीं तो हम ऐक्टर्स की आदत होती है कि हम आलसी हो जाते हैं. तो एक-दो ऐसे झटके तो लगने ही चाहिए. कभी फ़िल्म नहीं चले वो भी अच्छा है क्योंकि तब फिर से जोश आता है.”मल्लिका ये भी मानती हैं कि बॉलीवुड में सब अपना ही वंश आगे बढ़ाने में लगे रहते हैं.
__________________________
लेकिन स्टार प्लस अभी भी नंबर एक की स्थिति पर क़ायम है.धारावाहिकों की अगर बात करें तो ऐसा लगता है कि नंबर एक का स्थान 'दिया और बाती हम' ने अपने लिए आरक्षित कर रखा है.800 एपिसोड पूरे कर चुके इस धारावाहिक में कविता की 'साज़िश' को मुख्य रूप से दिखाया जा रहा है.सूरज की मिठाई की दुकान को हड़पने के बाद कविता चाहती है कि संध्या उससे अपने पति की दुकान वापस करने के लिए भीख मांगे.टीआरपी के पायदान पर दूसरे स्थान पर रहा 'महाभारत'. इस धारावाहिक ने अपने अंतिम दिनों में आकर कमाल कर दिखाया है.अर्जुन, युद्धिष्ठिर, कर्ण, भीम, दुर्योधन, शकुनि मामा इस धारावाहिक के हर किरदार ने अपनी अभिनय क्षमता से दर्शकों का मन मोह लिया है.'जोधा अकबर' नंबर तीन पर रहे और नंबर चार पर रहा पारिवारिक ताने बाने में बुना धारावाहिक 'ये रिश्ता क्या कहलाता है'.इस धारावाहिक में मुख्य पात्र अक्षरा और नैतिक अपनी शादी की दसवीं सालगिरह बना रहे हैं जहां पूरा परिवार उनके साथ है लेकिन किसी भी वक़्त कोई चुनौती सामने आ सकती है.पांचवे स्थान पर रहा 'साथिया'. गोपी और अहम की प्रेम कहानी को लोग अब कुछ नापसंद कर रहे हैं. न गोपी और राशि के बीच का तनाव दर्शको को पसंद आ रहा है न ही मास्टर जी का नेगेटिव किरदार.अन्य ख़बरों में सुनील ग्रोवर ने 'कॉमेडी नाईट्स विद कपिल' के मंच पर वापसी की है लेकिन इस बार वो गुत्थी के साथ साथ कपिल के कंजूस ससुर की भूमिका में भी नज़र आएंगे.शाहरुख़ ख़ान भी बहुत जल्द कलर्स चैनल पर नज़र आने वाले हैं लेकिन उनकी भूमिका को अभी चैनल ने गुप्त रखा है.लेकिन अगस्त के तीसरे हफ़्ते में इस रेटिंग में भारी बदलाव आ सकता है क्योंकि उस समय 'कौन बनेगा करोड़पति' बिग बी के साथ वापसी करेगा.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बहुत ही कम देशों की फिल्मों में ऐसा होता है जहां नायक नायिका पर्दे पर गा रहे हों और उनके लिए कोई और प्लेबैक कर रहा हो.राजेश खन्ना उस दौर में आए जब फिल्मों में नाटकीयता का ज़माना था. राजेश खन्ना अपना एक नया ताजगी भरा स्टाइल लेकर आए. लेकिन इस बात में कोई दो राय नहीं कि उनकी अपार लोकप्रियता में किशोर कुमार की आवाज़ का योगदान भी बहुत था. इसमें एस डी बर्मन, आर डी बर्मन, सलिल चौधरी, लक्ष्मीकांत प्यारेलाल जैसे संगीत निर्देशकों को भी श्रेय जाना चाहिए. कुल मिलाकर राजेश खन्ना के पर्दे पर गाए गीत उनकी कामयाबी की बड़ी वजह बने.1969 में तीन फिल्मों ने बॉक्स ऑफिस पर धमाल मचाया. आराधना, दो रास्ते और खामोशी. तीनों अलग-अलग वजहों से हिट रहीं.

सुनिए: राजेश खन्ना का संगीतमय सफरआराधना की पटकथा बेहद नवीन थी और राजेश खन्ना का डबल रोल में होना भी लोगों में उत्सुकता पैदा कर गया. और इसका गीत मेरे सपनों की रानी तो अपार लोकप्रिय साबित हुआ वहीं एक दूसरा गीत रूप तेरा मस्ताना ने कामोत्तेजक संवेदना की नई मिसाल पेश की. इस गाने में राजेश खन्ना और शर्मिला टैगोर की केमेस्ट्री देखते ही बनती थी.फिल्म खामोशी में किशोर कुमार का गाया गीत वो शाम कुछ अजीब थी, ये शाम भी अजीब है को किशोर कुमार ने कुछ इस दर्द से गाया और पर्दे पर राजेश खन्ना ने उसे कुछ ऐसे पेश किया कि कई लड़कियों को राजेश खन्ना से मानो मोहब्बत ही हो गई.फिल्म दो रास्ते में उनकी जोड़ी मुमताज के साथ बड़ी प्रचलित हुई और फिल्म का गाना छुप गए तारे नजारे ओए क्या बात हो गई, बड़ा मशहूर रहा.फिल्म आनंद में कैंसर के रोगी बने राजेश खन्ना जब मुकेश की आवाज में कहीं दूर जब दिन ढल जाए और मन्ना डे की आवाज में जिंदगी कैसी है पहेली हाय गाते हैं तो दर्शक को बरबस ही उनसे प्यार और सहानुभूति दोनों हो जाती है.

तस्वीरों में: काका की विदाईफिल्म सफर में जब उन्होंने जीवन से भरी तेरी आंखें और जिंदगी का सफर है ये कैसा सफर पर्दे पर किशोर की आवाज में गाया, तो उनके मनोभाव और किशोर की आवाज का करुण रस दर्शकों को रुला गया.फिल्म अमर प्रेम में आर डी बर्मन के बेहतरीन संगीत से सजे, आनंद बक्शी के शब्दों में कुछ तो लोग कहेंगे और चिंगारी कोई भड़के समाज की परिस्थितियों को बखूबी दर्शा गए. ये गीत फिल्म की कहानी को भी आगे बढ़ाते हैं.

कैसे आए अर्श से फर्श पर काकाआशा पारिख और राजेश खन्ना पर फिल्माया फिल्म आन मिलो सजना का गीत अच्छा तो हम चलते हैं, शायद ही कोई हिंदी फिल्म संगीत प्रेमी ना गुनगुनाता हो. गाने के बोल रोजमर्रा की जिंदगी की सोच और चंचलता को दर्शाता था. इस गाने ने राजेश खन्ना की लोकप्रियता में और भी इजाफा कर दिया.फिल्म दुश्मन में एक साधारण ट्रक ड्राइवर की भूमिका में थे राजेश खन्ना. उनके इस किरदार में चार चांद लगाए किशोर कुमार के गाए गीत वादा तेरा वादा ने.

वहीदा रहमान की यादों में काकाआपकी कसम एक दर्द भरी कहानी थी. इसके सभी गीत बेहद लोकप्रिय रहे. जिंदगी के सफर में गुजर जाते हैं जो मुकाम, करवटें बदलते रहे..बोल और संगीत दोनों ही बेमिसाल थे और बेहद कामयाब रहे.फिल्म महबूबा का शास्त्रीय संगीत पर आधारित गीत मेरे नैना सावन भादों लता मंगेशकर और किशोर कुमार दोनों की ही आवाज में आया. लेकिन किशोर कुमार वाला संस्करण ज्यादा प्रसिद्ध रहा.ऐसा ही दर्द से भरा गीत फिल्म कुदरत में था. हमें तुमसे प्यार कितना, ये हम नहीं जानते. किशोर कुमार की आवाज में गाया ये गीत आज भी लोग उतनी ही शिद्दत से सुनते हैं जितना फिल्म की रिलीज के वक्त सुनते थे.
__________________________
बीबीसी से खास बातचीत करते हुए मनोज ने बताया कि उन्होंने अपने पिता को कह दिया कि ये फिल्म परिवार के सदस्य साथ में ना देखकर एक-एक करके देखें.उसकी वजह मनोज ने बताई, "दरअसल इस फिल्म में मैं एक चरित्रहीन किरदार निभा रहा हूं. उसे औरतें बहुत पसंद हैं. वो वासना का भूखा है."मनोज ने बताया कि उनकी पत्नी नेहा, जो खुद अभिनेत्री रह चुकी हैं, उन्हें तो शायद 'गैंग्स ऑफ वासेपुर' में उन्हें देखकर झटका ना लगे, लेकिन परिवार के बाक़ी सदस्यों के बारे में वो उतने निश्चिंत नहीं हैं.तो क्या ये 'वासना के भूखे' किरदार को निभाने में उन्हें कोई दिक्कत पेश आई?मनोज ने जवाब दिया, "मुझे सिर्फ एक ही चिंता थी. फिल्म में मुझे काफी बोल्ड दृश्य करने थे. तो मैं सोच रहा था कि अगर मेरी हीरोइन भी शर्मीली या रिजर्व किस्म की हुई तो ये सीन फिल्माने में काफी परेशानी होगी. लेकिन मेरी खुशकिस्मती थी कि फिल्म में मेरी दोनों हीरोइन, ऋचा चड्ढा और रीमा सेन इतनी सहज रहीं कि ये सारे बोल्ड सीन चुटकियों में हो गए. कोई परेशानी नहीं हुई."'गैंग्स ऑफ वासेपुर' 22 जून को रिलीज हो रही है, और मनोज इसकी कामयाबी को लेकर आशान्वित है. वो कहते हैं, "मुझे पूरी उम्मीद है कि जो लोग इस फिल्म को देखेंगे, वो सिर्फ एक बार देखकर संतुष्ट नहीं होंगे. लोग इसे दो-तीन बार जरूर देखेंगे."मनोज ने कहा कि कान फिल्म समारोह में दिखाए जाने के बाद से फिल्म को और अच्छा प्रमोशन मिला जो फायदेमंद साबित होगा.अपने किरदार के बारे में मनोज ने बताया, "मेरे किरदार का सफर एक 27-28 साल के शख्स से लेकर 60 साल तक का है. उसकी दो पत्नियां हैं. ढेर सारे बच्चे हैं. फिर भी वो हर औरत का दीवाना है. हिंदी सिनेमा के इस इतिहास में शायद ही ऐसा कोई नायक हुआ होगा. ये बड़ा अनोखा और अतरंगी किस्म का किरदार है."मनोज के मुताबिक़ ये हिंदी सिनेमा के लिए काफी अच्छा दौर है क्योंकि जहां एक तरफ अनुराग कश्यप और दिबाकर बनर्जी सरीखे निर्देशकों का रियल लाइफ सिनेमा जैसे शंघाई और गैंग्स ऑफ वासेपुर चर्चित भी हो रहा है और कामयाब भी वहीं दूसरी तरफ विशुद्ध मसाला फिल्में जैसे राऊडी राठौर भी हिट साबित हो रही हैं.तो ऐसा संगम निश्चय ही सिनेमा के लिए अच्छा है कि लोग वास्तविक सिनेमा भी पसंद कर रहे हैं और मसाला, कमर्शियल फिल्मों को भी सराह रहे हैं.
__________________________
इस मौके पर बीबीसी हिंदी की रेखा खान ने जब अर्जुन से सवाल पूछने शुरु किए तो उनकी पहली प्रतिक्रिया थी "आपकी हिंदी सुनकर मुझे बहुत खुशी हुई. इतनी साफ हिंदी की हम हीरो लोग कामना करते हैं कि काश हम भी ऐसी हिंदी बोल पाएं."अर्जुन ने कहा, "जैसे अमितजी स्पष्ट डायलॉग बोलते थे ना हिंदी में, उतनी ही साफ हिंदी है आपकी. चकित हूं कि आज भी लोग इतनी अच्छी हिंदी बोल लेते हैं."ये आश्चर्य नहीं कि हिंदी फिल्म में काम करने वाले कई हीरो और हीरोइन को स्क्रिप्ट भी रोमन में लिखकर दी जाती है क्योंकि देवनागरी के साथ वो सहज नहीं है.ख़ैर, अर्जुन कपूर से बातचीत आगे बढ़ी और हिंदी के अलावा उन्होंने अपने चाचा अनिल कपूर और बहन सोनम कपूर की बात भी की.अपने चाचा अनिल कपूर की बात करते हुए अर्जुन ने कहा, "हमारा रिश्ता एकदम चाचा-भतीजे वाला ही है. मज़ाक-मस्ती चलती रहती है. हम घर पर बैठकर एक दूसरे को सलाह-वलाह नहीं देते रहते हैं. उनके सामने बड़ा हुआ हूं और कभी कभी एकदम मेरे दोस्त बन जाते हैं."अर्जुन कहते हैं "वो इतने ईमानदार हैं कि अगर मेरा काम उन्हें पसंद नहीं आता तो वो मीडिया के सामने बोल देते हैं कि अभी उसे और मेहनत करने की ज़रुरत है. बाकी तो ये मेरी खुशनसीबी है कि मैं उन्हें देख पाया कि कैसे वो अपना काम करते हैं."अपनी चचेरी बहन सोनम कपूर के बारे में अर्जुन कहते हैं, "मैं और सोनम एक ही क्लास में पढ़े हैं. वो मुझ पर एकदम नज़र रखती है. खाने-पीने से लेकर,मैं कैसे कपड़े पहनता हूं हर चीज़ पर वो अपनी राय देती है. उसके सूत्र बड़े तगड़े हैं."वहीं अपने पिता बोनी कपूर के साथ काम करने की बात करते हुए अर्जुन ने कहा, "मैं बहुत जल्द अपने पिता के साथ काम करुंगा. मैं उनके लायक बनना चाहता था. अपने बेटे को लॉंच करना उनके लिए बहुत भावुक काम होता लेकिन आज उनके साथ काम करने के लिए मै बेहतर स्थिति में हूं."अर्जुन ने बताया कि अपने पिता बोनी कपूर के साथ वो एक दक्षिण भारतीय फिल्म 'ओकड्डू' का रिमेक बना रहे हैं.'औरंगज़ेब' में अर्जुन के साथ ऋषि कपूर और साशा आग़ा हैं.
__________________________
उन्हें 2006 में इंडियन आइडल 2 का विजेता चुना गया. वो अन्य कई टीवी शो में भी दिखाई दिए जिनमें 'जल्वा फ़ॉर टू का वन' और 'गोल्डन वॉइस ऑफ राजस्थान' भी शामिल हैं.उनका संबंध राजस्थान के बीकानेर से था.जाने माने गायक सोनू निगम रविवार को ट्वीट किया, “संदीप आचार्य का निधन हो गया? हे भगवान.. 15 मिनट पहले ही उनके विकीपीडिया पेज को अपडेट किया गया है.. क्या किसी को इस बारे में पता है. बड़े दुख की बात है.”सोनी टीवी ने अपने ट्वीट में संदीप के निधन की पुष्टि की. ट्वीट में कहा गया, “इंडियन आइडल2 के विजेता संदीप आचार्य की मौत हम सब के लिए बहुत बड़ा सदमा है. ईश्वर उनकी आत्मा को शांति दे और उनके परिवार को इस दुख घड़ी में उनके परिवार को ताकत दे.”29 वर्षीय संदीप शादी शुदा थे और उनकी एक महीने की एक बेटी भी है.उनकी वेबसाइट के अनुसार वो अपने दो बहनों और एक भाई में सबसे छोटे थे.जानी मानी गायिका श्रेया घोषाल ने भी संदीप की अचानक मौत पर दुख जताया है जबकि इंडियन आइडल की होस्ट मिनी माथुर ने ट्वीट किया है, “बड़े दुख की बात है. एक प्रतिभाशाली, महत्वाकांक्षी, मिलनसार व्यक्ति को समय से पहले ही अलविदा कहना पड़ा. संदीप आचार्य आपकी आत्मा को शांति मिले.”(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
वरुण को भरोसा है कि बॉलीवुड में वो दिन दूर नहीं है जब अभिनेत्रियों की सोलो फटिल्में बॉक्स ऑफिस पर 200 से 300 करोड़ रुपए का कारोबार करेंगी. उनका कहना है कि वे जिस परिवार से आते हैं वहां पुरुषों की संख्या ज़्यादा है, लेकिन वो प्रेरणा अपनी मां से लेते हैं.डेविड धवन के इस बेटे का कहना है कि महिलाओं पर होने वाले अत्याचारों के ख़िलाफ़ आवाज़ उठाने की समझ उनमें तब भी थी जब वो महज़ 11 साल के थे. फ़िल्म मेकिंग में हिट, बॉलीवुड में क्यों मिसफिटवरुण बताते हैं कि एक दिन वो अपने घर में अकेले थे और उनके पड़ोस में ऐसी घटना हुई कि उन्हें 100 नंबर डायल कर पुलिस बुलानी पड़ी.दरअसल, उन्होंने पड़ोस के एक घर में घरेलू हिंसा की जानकारी होने पर आवाज़ उठाई थी. उन्होंने कहा, "जब हम किसी के घर से आती आवाज़ सुनते हैं तो हमें लगता है कि हम क्यों बीच में पड़ें? मैं जहां रहता था (उस बिल्डिंग का नाम नहीं बताना चाहता) वहां मुझे पड़ोस से कई आवाज़ें सुनाई दीं. मेरे घर पर उस समय कोई नही था. मैंने पुलिस को फ़ोन कर दिया था. मैं तब 10 या 11 साल का था."'राजनीतिक मुद्दों पर बयान क़ब्र खोदने जैसा'उस घटना का ज़िक्र करते हुए वरुण ने आगे कहा, "पुलिस आई तो मैंने उन्हें सब बताया. मैं छोटा था और मुझे लगता है कि मैंने पुलिस को कुछ ज़्यादा ही डरा दिया, लेकिन मुझे कभी नहीं लगा कि मैंने कुछ ग़लत किया और जब पुलिस चली गई तो मेरी मां ने भी कहा कि तुमने बिल्कुल सही किया." महिलाओं के साथ दोहरे व्यवहार के लिए वरुण समाज को ज़िम्मेदार मानते हैं. वो कहते हैं कि उनकी परवरिश एक पंजाबी परिवार में हुई है जहां नवरात्र और कन्या पूजा का बहुत महत्व है. वरुण कहते हैं, "लक्ष्मी पूजा के समय मेरी मम्मी मुझसे कन्याओं के पैर धुलवाती हैं. भारत में कई जगह ये कल्चर फ़ौलो होता है. तो क्यों लोगों का दिमाग़ इतना फिर जाता है? हमारी सोसाइटी में क्या ग़लत हो रहा है? कुछ तो ग़लत हो रहा है, लेकिन इसको सुधारने का ज़िम्मा हम सिर्फ़ सरकार पर नहीं डाल सकते. हम सबको अपने तरीके से इसके लिए कुछ करना होगा."वरुण धवन ने राज्यसभा के लिए वोटिंग कैसे की?माधुरी के साथ बस पर "छैंया छैंया"वरुण अपनी मां को सबसे मज़बूत महिला मानते हैं. वो ये भी कहते हैं कि उनकी मां ने उनके पिता के मुक़ाबले ज्यादा संघर्ष और मेहनत किया है.वो बताते हैं, "मैंने तो अपनी मम्मी का करियर अपने पापा के करियर से ज़्यादा क़रीब से देखा है. मैं छोटा था तो उनके साथ जाता था. पापा के साथ सेट पर नहीं जाता था. मेरे पापा तो बहुत बिज़ी होते थे."अपनी मां के संघर्ष का जिक्र करते हुए वरुण कहते हैं, " मेरे स्कूल के हर फ़ंक्शन में आना, गाड़ी भी चलाना, अपना बिज़नेस देखना, फ़ैमिली को देखना. उन्होंने ज्यादा किया है. मुझे गाड़ी चलाना भी मेरी मम्मी ने सिखाया है. मेरे पापा भी मेरी मम्मी की हमेशा तारीफ़ करते हैं क्योंकि उन्होंने जितना अकेले किया है कोई नहीं कर पाता."कहानी महिला पटकथा लेखिकाओं कीबॉलीवुड के साथ-साथ अन्य क्षेत्रों में भी महिलाओं को पुरुषों से कम वेतन मिलने की बात भी वरुण को बहुत खटकती है. आज के युवाओं के हीरो कहे जाने वाले वरुण युवाओं से अपील करते हैं, "महिलाओं का सम्मान किया जाना चाहिए." वो कहते हैं, "पहले आदमी औरत को दबा देता था और औरत सहन कर लेती थी और कुछ कर नहीं सकती थी. चार बार सोचती थी कि मैं इसको छोड़ दूं तो मेरे बच्चों का क्या होगा और मेरा क्या होगा? मैं कहाँ रहूंगी? आज ऐसा नही है." वरुण कहते हैं, "आज की औरतें ऐसे मर्द को छोड़ देती हैं क्योंकि उन्हें पता है कि वो अपने पैरों पर खड़ी हो सकती हैं." वरुण की राय में आज महिलाओं के लिए उनकी इज्ज़त सबसे अहम है. वो कहते हैं कि सभी को उन्हें सम्मान देना चाहिए. (बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)
__________________________
बताया गया कि फिल्म की विषय वस्तु की वजह से इसे सामान्य समय पर नहीं दिखाया जा सकता और इसका प्रसारण रात 11 बजे के बाद ही किया जा सकता है.इस फैसले ने एक बार फिर भारत में सेंसरशिप की भूमिका को लेकर सवाल खड़े कर दिए. लगभग 50 से भी ज्यादा कट्स करने के बावजूद फिल्म को प्राइम टाइम में दिखाने से मना कर दिया गया.बीबीसी से इस मुद्दे पर बातचीत करते हुए फिल्मकार महेश भट्ट ने कहा "सेंसर बॉर्ड के नजरिए में यकीनन बदलाव आया है. कानून में बदलाव लाने की जरुरत है. सेंसर बॉर्ड और फिल्मों के बीच की तनातनी का स्थायी हल कानूनी बदलाव के साथ ही होगा जिसके बाद किसी फिल्म का भविष्य किसी बोर्ड या सरकार पर निर्भर नहीं रहेगा."महेश भट्ट ने बताया किस तरह जब उनकी फिल्म मर्डर, टीवी पर सामान्य समय पर दिखाई गई थी तब उसे दर्शक नहीं मिले थे. पर जब उसे देर रात दिखाया गया तब चैनल की टीआरपी अच्छी खासी थी.महेश भट्ट ने ये भी साफ किया कि उनकी प्रोडक्शन की आने वाली फिल्म 'जिस्म 2' को टीवी पर देर रात ही दिखाया जाएगा."यदि कोई फिल्म व्यस्कों को ध्यान में रखकर ही बनाई जा रही है तो उसे देर रात दिखाने से परहेज क्यों?"महेश भट्ट का मानना है कि इंटरनेट के दौर में जहां हर किस्म का कंटेंट बच्चों और युवाओं की पहुंच में है ऐसे में किसी भी प्रकार का नैतिक या कानूनी नियंत्रण प्रभावशाली परिणाम नहीं दे सकता.आत्म नियंत्रण को सर्वेश्रेष्ठ सेंसरशिप मानने वाले महेश भट्ट मानते हैं कि दर्शक को अपने विवेक का इस्तेमाल करते हुए निर्णय लेना चाहिए कि फिल्म कौन से सर्टिफिकेट के योग्य है. अपने विवेक को सेंसर बॉर्ड का चैयरमैन बनाकर पूछना चाहिए कि क्या ये फिल्म देखी जा सकती है?
__________________________
अलंकृता श्रीवास्तव को हाल में ही अजीब शब्दों और स्पेलिंग की ग़लतियों से भरे एक पत्र के ज़रिए बताया गया कि उनकी फ़िल्म को ज़्यादा महिला केंद्रित (यहां lady-oriended लिखा गया है, जबकि स्पेलिंग होनी चाहिए oriented) और लगातार सेक्स दृश्यों के कारण (पत्र में continuous की जगह contanious लिखा गया है) सेंसर सर्टिफिकेट नहीं दिया जा रहा है. द सेंट्रल बोर्ड ऑफ फ़िल्म सर्टिफ़िकेशन ने यह भी शिकायत की है कि 'लिपस्टिक अंडर माइ बुर्का' में गालियां और फ़ोन सेक्स हैं और साथ ही एक ख़ास समुदाय की संवेदनशीलता के ख़िलाफ़ है. बोर्ड का कहना है कि इससे मुस्लिमों की धार्मिक भावना को ठेस पहुंच सकती है. डिक्टेटर हैं अनुराग कश्यप: पहलाज निहलानीइस फ़ैसले का मतलब यह हुआ कि अभिनेत्रियां कोंकणा सेन शर्मा और रत्ना शाह पाठक की इस फ़िल्म का प्रदर्शन भारत में नहीं हो पाएगा. यह फ़िल्म भारत के छोटे शहर की चार महिलाओं की है. कुछ महीने पहले इस फ़िल्म का प्रदर्शन टोक्यो के वर्ल्ड प्रीमियर में हुआ था. इसके बाद इस फ़िल्म को अंतरराष्ट्रीय स्तर पर कई अवॉर्ड मिल चुके हैं. कश्यप ने 'आप' से पैसे लिए हैं: निहलानीइस हफ़्ते की शुरुआत में 'लिपस्टिक अंडर माइ बुर्का' को ग्लास्गो फ़िल्म फेस्टिवल में दिखाया गया था. यह फ़िल्म दोनों जगह हाउसफुल रही और इसे ऑडिएंस अवॉर्ड भी मिला. यहां पुरस्कार जीतने वाली यह इकलौती फ़िल्म थी. इसका प्रदर्शन स्टॉकहोम, काहिरा और एस्टोनिया में भी हुआ. आने वाले हफ़्तों में इस फ़िल्म का प्रदर्शन मयामी, एम्स्टर्डम, पेरिस और लंदन में भी होने वाला है.  'ऊपर वालों को ख़ुश करने में लगे हैं निहलानी'  आख़िर सेंसर बोर्ड इसमें क्यों अड़ंगा लगा रहा है? अलंकृता श्रीवास्तव ने ग्लास्गो से फ़ोन पर कहा, ''क्योंकि सेंसर बोर्ड वैकल्पिक सोचों से सहमत नहीं है. ये महिलाओं के दृष्टिकोण से डरे हुए लोग हैं. ये जीवन को पुरुषों के नज़रिए से देखते हैं. इन्हें महिलाओं को घूरना, प्यार में पीछा करना, प्रेम संबंधों में छेड़छाड़ जैसी हरकतें पसंद हैं. मेरी फ़िल्म चार महिलाओं के दृष्टिकोण से है. इसमें उनके डर और सपने हैं.''  फ़िल्म का ट्रेलर काफी दिचलस्प है और इसके मुख्य पात्र महिलाओं की दुनिया की एक झलक है. बुर्का पहनी एक कॉलेज छात्रा ब्रिटनी स्पीयर्स बनना चाहती है. एक ऐसी महिला है जो तस्वीरें क्लिक करना पसंद करती है इसलिए वह खूब सेल्फी लेती है. यहां तक कि वह सेक्स के दौरान भी सेल्फी लेती है. एक तीन बच्चों की मां है जो चाहती है कि उसके साथ एक व्यक्ति के रूप में व्यवहार किया जाए न कि बच्चा पैदा करने वाली मशीन की तरह. एक विधवा है जो ख़ुद से कम उम्र के एक पुरुष को लेकर ख़्वाब बुनती है. अलंकृता ने कहा, ''महिलाएं छोटे शहर में छोटे सपनों के साथ रहती हैं. इनका जीवन काफी घुटन भरा और पाबंदियों से जकड़ा हुआ है. यह फ़िल्म उस बारे में है कि वे किस कदर अपने सपनों को पूरा करती हैं. फ़िल्म का टाइटल इस आइडिया पर है कि बुर्के के भीतर लिपस्टिक का होना छुपे हुए सपनों के होने की तरह है. लोग अपनी महत्वाकांक्षा के लिए कई तरह के डर के बीच पाबंदियों को तोड़ते हैं.'' भारत में फ़िल्मों की सेंसरशिप हमेशा से अतार्किक रही है. हाल के वर्षों में फ़िल्म इंडस्ट्री की तरफ़ से इस व्यवस्था की काफी तीखी आलोचना हो रही है. फ़िल्म इंडस्ट्री का कहना है कि सेंसर बोर्ड अजीब तरीके से काम कर रहा है और वह नाहक ही फ़िल्मकारों को परेशान कर रहा है. फ़िल्मकारों का कहना है कि सेंसर बोर्ड बदलते भारत को पहचानने से इनकार कर रहा है. आजकल बोर्ड फ़िल्मों में कट लगाने के कारण चर्चा और विवाद में है. बोर्ड को सेक्स, हिंसा और यहां तक कि किस पर भी आपत्ति है. अलंकृता का कहना है कि बोर्ड फ़िल्मकारों के माध्यम की आवाज़ को खामोश करना चाहता है. उन्होंने कहा कि सेंट्रल बोर्ड ऑफ फिल्म सर्टिफिकेशन अब बेकार और अतार्किक हो चुका है. इसके सदस्यों को जेंडर के मुद्दों और जेंडर पॉलिटिक्स के बारे में कोई आइडिया नहीं है.  श्रीवास्तव ने कहा, ''आप केवल यह कह रहे हैं कि पुरुषों का दृष्टिकोण ही सबसे अहम है? यह 2017 है और अब महिलाएं खामोश क्यों रहेंगी? मैं अब सेंसर बोर्ड से लड़ने के लिए पूरी तरह से तैयार हूं.'' भारत में एक मज़बूत और जीवंत लोकतंत्र है. मैं सेंसर बोर्ड के फ़ैसले के ख़िलाफ़ अपील करने जा रही हूं. मैं काफ़ी आशावादी हूं. इसलिए मैं आश्वस्त हूं कि यह फ़िल्म भारत में जल्द ही रिलीज़ होगी.'' (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
जैकी चैन दुनिया के सबसे बड़े एक्शन सितारों में से एक हैं. मार्शल आर्ट्स और कॉमेडी के ईर्द-गिर्द घूमती उनकी फिल्मों की जबरदस्त माँग रहती हैं.लेकिन अब जैकी चैन ने कहा है कि उनकी आने वाली अगली फिल्म चाइनीज जोडिएक’ बतौर एक्शन स्टार उनकी अंतिम फिल्म होगी.कान फिल्म फेस्टिवल में फिल्म लॉन्च के मौके पर उन्होंने कहा, “ये मेरी आखिरी बड़ी एक्शन फिल्म होगी. दुनिया बहुत ही हिंसक जगह बन गई है. मुझे फाइटिंग पसंद है लेकिन हिंसा से मैं नफरत करता हूँ.” हॉंगकॉग में जन्मे 58 साल के जैकी चैन की ये फिल्म दिसंबर में रिलीज होगी. ‘आरमर ऑफ गॉड’ सिरीज के तहत ‘चाइनीज जोडिएक’ तीसरी फिल्म है. इस सिरीज की पहली फिल्म 1987 में आई थी.कान में उन्होंने कहा, “मैं चाहता हूँ कि दर्शक जानें कि मेरी सीमा केवल फाइटिंग तक ही नहीं है. मैं भी अभिनय कर सकता हूँ. इसलिए मैं हर वक़्त सोचता हूँ- मैं लोगों को दिखाऊँगा कि असली जैकी चैन कौन है.”जैकी का कहना था, “मैं सिर्फ एक एक्शन स्टार बनने तक सीमित नहीं रहना चाहता. मैं सही मायनों में अभिनेता बनना चाहता हूँ. इसलिए पिछले 10 सालों में मैने दूसरी तरह की फिल्में भी की हैं जैसे द कराटे किड जहाँ मैं बूढ़े व्यक्ति के रोल में हूँ.”जैकी ने अपना करियर बतौर स्टंटमैन शुरु किया था. उन्होंने अपने आदर्श ब्रूस ली के साथ 1972 में फिस्ट्स ऑफ़ फ्यूरी और 1973 में एंटर द ड्रेगन में काम किया.उसके बाद से वे 100 से भी ज्यादा फिल्मों में काम कर चुके हैं और वे अपने स्टंट खुद करते हैं. वे दावा करते आए हैं कि उनके शरीर की लगभग हर हड्डी कभी न कभी टूट चुकी है.जैकी कहते हैं, “मुझे अपने शरीर को देखना होगा कि मैं कब तक काम कर सकता हूँ. मैं अब जवान नहीं रहा. पर हाँ भविष्य में मैं कराटे किड 2 और रश आर 4 करुँगा.”
__________________________
हर कलाकार अपने प्रति फ़ैंस के दीवानगी की चाह रखता है, लेकिन हिंदी फ़िल्म के सितारों को ऐसे फ़ैन से भी रूबरू होना पड़ जाता है जो अपनी लक्ष्मण रेखा पार कर अपने पसंदीदा कलाकारों से बदतमीज़ी कर बैठते है. हाल ही में एक अवॉर्ड शो में शिरकत करने गईं विद्या बालन से कोलकाता एयरपोर्ट पर एक पुरुष फ़ैन ने सेल्फी का आग्रह किया. सेल्फी के दौर में फैन को बिना निराश किए विद्या ने सेल्फी के लिए हामी भरी दी पर जब फ़ैन ने अपनी सीमा लांघते हुए विद्या की रज़ामंदी के बग़ैर उनपर हाथ रखा तो विद्या को अटपटा लगा.'रईस' हुए 'सुलतान' के 'फैन'सिंधु मैं तुम्हारा बड़ा फैन बन गया हूँ: रजनीकांतविद्या ने फ़ैन को दो बार ऐसा करने के लिए टोका फिर भी फ़ैन को कोई फ़र्क़ नहीं पड़ा. इस हरकत से चिढ़कर विद्या बिना सेल्फी खिंचवाए वहाँ से चली गई. उनके प्रवक्ता रेनड्रॉप मीडिया ने घटना की पुष्टि की.विद्या ने एक बयान में इस घटना टिप्पणी करते हुए कहा, "अभिनेता पब्लिक पर्सनैलिटी हैं, पब्लिक प्रॉपर्टी नहीं."  ऐसा पहली बार नहीं हुआ है जब किसी फ़ैन ने सीमा लांघते हुए फ़िल्मी हस्ती को ग़लत तरीक़े से छुआ हो. इसी कारण फ़िल्मी हस्ती अक्सर बड़ी सुरक्षा टोली के साथ ही सर्वाजनिक स्थलों पर दिखती हैं.11 साल  से फ़िल्मी हस्तियों की सुरक्षा का ज़िम्मा उठा रहे महेंद्र सिंह शिरसत कहते हैं, "फ़ैंस कई बार अपनी हदें पार कर देते है इसलिए सुरक्षाकर्मियों को भीड़ के बीच सतर्क रहना पड़ता है. स्टार के लिए सुरक्षा का घेरा बनाना पड़ता है."फ़िल्म इंडस्ट्री क्यों छोड़ना चाहती थीं विद्या बालन'गुत्थी' के जाने से पिटा कपिल शर्मा का शो?बीबीसी से ख़ास बातचीत में बीते दौर की अभिनेत्री डिंपल कपाड़िया ने फ़ैंस से हुई झड़प का ज़िक्र किया.बॉलीवुड के पहले सुपरस्टार राजेश खन्ना से शादी के बाद डिंपल कपाड़िया जब एक बार फ़िल्म देखने सहेलियों के साथ गईं तब उनकी एक साथ तीन फ़िल्में ख़त्म हुईं थीं. देखते ही देखते बहुत भीड़ जमा हो गई और लोगों ने उन्हें घेर लिया. वहीँ कुछ लड़कों ने उन्हें छेड़ना शुरू कर दिया.ग़ुस्से से लाल-पिली हुई डिंपल कपाड़िया ने एक लड़के का कॉलर पकड़ा और हिंदी में गालियां देनी शुरू की जब घर आकर उन्होंने ये क़िस्सा काका यानी राजेश खन्ना को सुनाया तो उन्होंने सिर्फ़ कहा कि, "गालियाँ देना ही था तो अंग्रेज़ी में देती."पब्लिसिस्ट रुकेश कुमार हांडा का मानना है की सेल्फ़ी और मोबाइल के आ जाने से फोटो की चाहत में लोग सीमाएं लांघते हैं पर कई बार फ़िल्मी सितारें भी अपनी हदें पार करते है और फैंस को उकसाते है और इसी कारण फ़ैंस ऐसी हरकतें कर बैठते है. बॉलीवुड के रोमांस किंग शाहरुख़ ख़ान के फ़ैन दुनियाभर में है. अपने फैन से अक्सर घुल मिलकर फ़ोटो खिंचवाने वाले शाहरुख़ को कई बार ऐसे फ़ैंस का सामना करना पड़ता है जो अपनी सीमा लाँघ जाते हैं.  हाल ही में इम्तियाज़ अली की फ़िल्म की शूटिंग करने तुर्की गए शाहरुख़ खान के एक फ़ैन ने उनका हाथ पकड़कर खिंचा जिससे ग़ुस्साए सुपरस्टार ने फ़ैंन को धक्का दे दिया. अपनी बदतमीज़ी के लिए शर्मिंदा हुए तुर्की फ़ैन ने यूट्यूब पर माफ़ी का वीडियो डाला. वीडियो में पूरी घटना को दर्शाते हुए अंत में उन्होंने शाहरुख़ से माफ़ी मांगी है.रेहाना सुल्तान सेक्स की कहानी भर थीं?हीरो से विलेन बनने तक का सफर चंकी पांडे कावहीं बॉलीवुड दबंग सलमान ख़ान के दशक से बॉडीगार्ड रहे शेरा कहते हैं, "सलमान भाई के फ़ैन की दीवानगी दूसरे ही शिखर पर होती है और जब भी वे सार्वजनिक जगहों पर जाते हैं तो कड़ी सुरक्षा रखनी पड़ती है. महिला या पुरुष हर तरह के फ़ैंस सलमान भाई पर अक्सर टूट पड़ते है. पर भाई कहते हैं कि कुछ भी करो पर ध्यान रखो कि किसी फ़ैन को तकलीफ़ नहीं होनी चाहिए."अमिताभ बच्चन, शाहरुख़ खान, आमिर ख़ान सभी कलाकारों को सुरक्षा मुहैया करवा चुके महेंद्र आगे कहते हैं, "फ़िल्म प्रमोशन के लिए जब स्टार छोटे शहर जाते हैं तो कई बार फ़ैन बाइक पर बैठकर स्टार का पीछा करते है. इनको हम समझाते हैं कि आप ऐसे पीछा ना करें पर वो बिना किसी की बात माने पीछा करते ही रहते हैं जिससे कई बार  सड़क दुर्घटना भी हुई है और दोष अभिनेता को दिया जाता है." 'बेगम जान की गालियां रोल के लिए तड़का'गर्भवती होने की एक्टिंग कर सीट लेती थीं विद्या बालनएक दशक से भी अधिक समय से बतौर फ़िल्म पब्लिसिस्ट काम कर रहे रुकेश कुमार हांडा ने जॉन अब्राहम के साथ हुई घटना का ज़िक्र किया.उन्होंने बताया, "फोर्स फ़िल्म के प्रमोशन में जब जॉन इंदौर गए तब एक फ़ैन ने जॉन को आकर्षित करने के लिए बाइक दौड़ाई और गिर गया. जॉन भागकर उसके पास गया मरहमपट्टी लगाई और बाद में चांटा लगाया और फ़ैन की माँ से  फ़ोन पर शिकायत की."एक बार मुम्बई के मॉल में अपनी फ़िल्म प्रमोशन के बाद जब जॉन अपनी गाड़ी के पास जा रहे थे तब फ़ैंस का झुंड उनकी तरफ़ दौड़ा. एक फ़ैन ने जॉन का ध्यान अपनी ओर आकर्षित करने के लिए उनका हाथ खरोंचा और सेल्फी के लिए जॉन का टीशर्ट भी खींचकर फाड़ दिया. जॉन ने पीछे पलटकर फ़ैन पर ग़ुस्सा ज़ाहिर करते हुए चांटा लगाया और वहाँ से चले गए.  बेसिर-पैर वाले वो 7 गाने जो रहे सुपरहिटपिक्चर के लिए ये कुछ भी करेंगे.. फ़िल्मी हस्तियों को करीब से देखने वाले वयस्क फोटोग्राफर प्रदीप बेडेकर का कहना, "पुराने ज़माने में दिलीप साहब और देव साहब ऐसे घूमते थे. उन्हें फैंस से सुरक्षा की  ज़रूरत नहीं पड़ी." प्रदीप बेडेकर के मुताबिक़ फ़िल्मी हस्तियों की सिक्यॉरिटी का ट्रेंड महानायक अमिताभ बच्चन ने शुरू किया और अब ये स्टेटस सिंबल भी बन गया है. सलमान, शाहरुख़ पहले सिक्यॉरिटी नहीं रखते थे."वो आगे कहते हैं, "डिजिटल दुनिया हो जाने कारण फ़ैंस की ओर से सेल्फ़ी और फ़ोटो से स्टार की तक़लीफ़ें  बढ़ी हैं पर फिर भी अधिकतर फ़ैंस अपनी सीमा में ही रहते हैं. अक्सर ग्लैमरस हीरोइन को फ़ैन्स की भीड़ से ख़तरा होता है और भीड़ में लोग उन्हें ग़लत तरीके से छूते है."ओम पुरी से और क्या चाहिए...? बाबा जी का ठुल्लू!जय गंगाजल के पत्रकार सम्मलेन में मीडिया से रूबरू हुई प्रियंका चोपड़ा ने स्वीकार किया कि उन्होंने एक पुरुष फ़ैन को बदतमीज़ी के लिए थप्पड़ मारा था. फ़िल्म अंजना अंजनी के शूटिंग दौरान एक पुरुष फ़ैन ने पीछे से आकर उनका हाथ पकड़कर फोटो खिंचाने आग्रह किया. घबराई प्रियंका ने उस फ़ैन को बिना सोचे समझे थप्पड़ लगा दिया और वो ज़मीन पर गिर गया. प्रियंका इतनी घबरा गई थीं कि वो वहाँ से भाग खड़ी हुई. हालांकि उन्हें खेद है की उस फैन को उन्हें थप्पड़ नहीं मरना चाहिए था. 2016- बॉलीवुड ने ऐसे उठाई औरतों की आवाज़'आई लव यू' से ब्रेकअप करता बॉलीवुड(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
एक अख़बार के मुताबिक पीड़िता के भाई ने आसाराम के बयान पर कहा "हमारे मन में आसाराम के लिए बहुत सम्मान था पर उन्होंने बेहद ही बेतुकी बात कही है. हमारे घर में उनकी कुछ किताबें रखी हैं जो मैं दिल्ली जाते ही जला डालूंगा."बीबीसी ने आसाराम के कुछ अनुयायियों से बात करके जानने कि कोशिश की अपने गुरु के इस वक्तव्य से उनकी आस्था पर कितना फर्क पड़ा है?35 साल की नेहा सारस्वत एक गृहणी हैं और उनका साफ कहना है कि "गुरुजी के खिलाफ मैं कुछ भी नहीं सुनती.मुझे इतना पता है कि वो जो कहते हैं सही कहते हैं और मुझे उन पर पूरा विश्वास है.मंत्रजाप से बहुत सारी विपत्तियां दूर हो जाती हैं,शायद उस लड़की की भी हो सकती थी."वहीं अपने घऱ के मंदिर में आसाराम की तस्वीर रखने वाले 32 साल के दुर्गेश सेन का कहना है "मैं आसाराम को बहुत मानता था.लेकिन जबसे मैंने उनके इस वक्तव्य को सुना है मुझे मानसिक आघात पहुंचा है.मैंने उनकी तस्वीर हटा दी है.ऐसी सोच का व्यक्ति गुरु क्या इंसान भी कैसा हो सकता है."भोपाल की रहने वाली आशा चौधरी कहती हैं "हम पिछले 20 साल से आसाराम बापू के साथ हैं.गुरुजी ने क्या सोचकर ये सब कहा मुझे नहीं पता पर इन सबके बावजूद मेरा उनके प्रति सम्मान और विश्वास कम नहीं होगा."गौरतलब है कि सोमवार को आसाराम बापू ने अपनी एक सभा में कहा था, “केवल पांच-छह लोग ही अपराधी नहीं हैं. बलात्कार की शिकार हुई बिटिया भी उतनी ही दोषी है जितने बलात्कारी. वह अपराधियों को भाई कहकर पुकार सकती थी. इससे उसकी इज्जत और जान भी बच सकती थी. क्या ताली एक हाथ से बज सकती है, मुझे तो ऐसा नहीं लगता.”आपको क्या लगता है?
__________________________
प्रियदर्शन की फ़िल्म ‘खट्टा-मीठा’ में अक्षय ने ठेके पर सड़क बनाने वाले कॉन्ट्रैक्टर का किरदार निभाया है जिसकी परिस्थितियों से हास्य पैदा होता है.अक्षय कहते हैं, “मुंबई इतना बड़ा और व्यावसायिक नज़रिए से बेहद महत्वपूर्ण शहर है लेकिन फिर भी यहां सड़कों का हाल बेहाल है. जगह-जगह गड्ढे हैं और बरसात में तो हालत और खस्ता हो जाती है. इन्हीं हालात को हास्य-व्यंग्य के ज़रिए दिखाने की कोशिश की गई है. शायद नगर निगम फ़िल्म के ज़रिए इस समस्या की ओर ध्यान दे”फ़िल्म के बारे में अक्षय कहते हैं, “खट्टा-मीठा बिल्कुल यथार्थवादी कहानी है. हर किसी की ज़िंदगी में अच्छी औऱ बुरी यानी खट्टी या मीठी स्थितियां आती ही रहती हैं इसलिए ये किसी की भी कहानी हो सकती है.”फ़िल्म में अक्षय सचिन टिचकुले की भूमिका में है जो वास्तव में तो एक सीधा-सादा इंसान है लेकिन हालात उसे भ्रष्ट बना देते हैं. उसके बाद भी ज़िंदगी किस तरह से कभी खट्टी तो कभी मीठी होती है यही ‘खट्टा-मीठा’ की कहानी है.निर्देशक प्रियदर्शन के बारे में अक्षय कहते हैं कि वे बहुत सारी कॉमेडी फ़िल्में बना चुके हैं और उन्हें कॉमेडी की अच्छी समझ है.अक्षय कहते हैं कि उन्होंने कई कॉमेडी फ़िल्मों में काम किया है लेकिन उनकी नज़र में ‘खट्टा-मीठा’ उनकी सर्वश्रेष्ठ फ़िल्म है. प्रियदर्शन ‘खट्टा-मीठा’ पहले मलयालम में भी बना चुके हैं.
__________________________
आजकल युवाओं में फ़िट रहने का शौक़ तेज़ी से बढ़ रहा है और इसके पीछे 'सिक्स पैक एब्स' का बहुत बड़ा हाथ है.

(75 साल की बॉडी बिल्डर)अच्छी बॉडी और स्लिम दिखने की चाहत सभी युवाओं को जिम का रास्ता दिखा देती है.धारणा है कि कुछ महीनों की कड़ी मेहनत और खानपान में परहेज़ के बाद अच्छे ख़ासे एब्स आ जाते हैं.पर एब्स आने के बाद ये युवा करते क्या हैं? कितने लोग उन्हें बरक़रार रख पाते हैं? या बस सोशल मीडिया पर तस्वीर डालकर वाहवाही बटोरी और ज़िंदगी वापस पुराने ढर्रे पर. क्या-क्या खाना पड़ता है 'सिक्स पैक एब्स' के लिए?एक जिम के मालिक और फ़िटनेस ट्रेनर सुनील कुमार कहते हैं, "सिक्स पैक एब्स के लिए आपको व्यायाम के साथ-साथ खाने-पीने पर ध्यान देना पड़ता है. कम कार्बोहाइड्रेट्स और कम वसा वाला खाना खाएं और ज़्यादा प्रोटीन वाली चीज़ें खाएं."

(सिक्स पैक बनाएँ पर जरा ध्यान से...)"अपने खाने में 60 फ़ीसदी प्रोटीन, 20 फ़ीसदी कार्बोहाइड्रेट्स और 20 फ़ीसदी फैट रखें."वहीं फ़िटनेस ट्रेनर उमेश कहते हैं, "व्यायाम में लेग रेज़ेज़, क्रंचेज़, सिट-अप्स, साइड बेन्डिंग और ट्विस्टिंग कर लीजिए. अगर आपने ये वर्ज़िश सही खानपान के साथ कीं, तो आपके सिक्स पैक तीन महीने में बन जाएंगे."जनरल फिज़ीशियन डॉक्टर एसके बक्शी का कहना है, "अगर हम अपने बॉडी वेट के हिसाब से प्रतिकिलो एक ग्राम के हिसाब से प्रोटीन खाते हैं, तो हमें किसी भी तरह के प्रोटीन शेक की ज़रूरत नहीं है."

(कुछ खेल ऐसे भी...)"अगर सिर्फ़ हैल्थ सप्लीमेंट में प्रोटीन है, फिर तो उसका कोई नुक़सान नहीं, पर अगर उसमें स्टेरॉयड्स या कुछ और लेते हैं, तो वो काफ़ी नुक़सान पहुंचा सकता है."पर छह महीने बाद सिक्स पैक का होता क्या है?ट्रेनर अनिल और उमेश दोनों मानते हैं कि सब लोग जो सिक्स पैक के लिए कड़ी मेहनत करते हैं और डायट पर रहते हैं. एक बार उनके आ जाने पर वो फिर खाने की ओर बढ़ते हैं और बस खेल वहीं ख़त्म हो जाता है. सिक्स पैक के खांचे बदल जाते हैं एक थुलथुल और बेडौल जिस्म में.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
लंबे समय से बॉलीवुड में अगर किसी संभावित शादी की चर्चा हो रही है तो वो है अभिनेत्री रानी मुखर्जी और निर्माता आदित्य चोपड़ा की शादी. दोनों के बीच लंबे समय से नज़दीकियों की बातें सामने आ रही हैं.(रानी मुखर्जी को रानी चोपड़ा कह गए शत्रुघ्न सिन्हा)आदित्य चोपड़ा के अपनी पत्नी पायल से तलाक के पीछे भी वजह कथित तौर पर रानी मुखर्जी से उनकी दोस्ती ही बताई गई. रानी, चोपड़ा परिवार के हर समारोह में देखी जाती हैं.अब मनोरंजन जगत से आ रही ख़बरों के मुताबिक़ साल 2014 के फ़रवरी महीने में दोनों शादी के बंधन में बंध सकते हैं. और शादी, जोधपुर में होने की संभावना है.दिल्ली विधानसभा चुनाव में शानदार प्रदर्शन करने वाले अरविंद केजरीवाल और उनकी आम आदमी पार्टी से बॉलीवुड भी ख़ासा 'प्रभावित' है. ख़बरें हैं कि हाल ही में दिल्ली के मुख्यमंत्री बने केजरीवाल से प्रेरणा लेकर अनिल कपूर अपनी ही फ़िल्म 'नायक' के सीक्वल की तैयारियां कर रहे हैं.साल 2001 में रिलीज़ हुई 'नायक' में अनिल कपूर ने एक ऐसे व्यक्ति की भूमिका बनाई थी जिसे एक दिन का मुख्यमंत्री बनने का मौक़ा मिलता है.अनिल कपूर के मुताबिक़ केजरीवाल की जीत से लेखकों को फ़िल्म की कहानी को पिरोने में मदद मिलेगी.'नायक-2' की कहानी पर अभी काम चल रहा है, फ़िल्म की शूटिंग 2015 में शुरू होगी.'गैंग्स ऑफ़ वासेपुर', 'कहानी' और 'लंचबॉक्स' जैसी फ़िल्मों से अपने अभिनय का लोहा मनवा चुके अभिनेता नवाज़ुद्दीन सिद्दीक़ी अब निर्माता बन गए हैं.नवाज़ुद्दीन ने अपने भाई शम्सुद्दीन की फ़िल्म ‘मियां कल आना’ का निर्माण किया है. फ़िल्म को उत्तर प्रदेश के एक छोटे से गांव में शूट किया गया है. फ़िल्म गांवों में औरतों के हालातों को बयां करती हैं जहां उन्हें अपने ख़ुद के फ़ैसले लेने का भी कोई हक़ नहीं है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस गाने का विचार धनुष को कैसे आया. धनुष कहते हैं, "भारत में हर कोई सचिन का प्रशंसक है और मैं खुद भी उनका बहुत बड़ा प्रशंसक हूं. एक प्रोडक्ट कंपनी ने मुझे सचिन के लिए एंथम बनाने का ज़िम्मा सौंपा. सचिन के लिए एंथम बनाना मेरे लिए गर्व की बात है. तो मैंने तुरंत हाँ कर दी और कहा कि मैं इसके लिए पैसे नहीं लूंगा."धनुष कहते हैं कि इस गाने को लेकर इससे जुड़े सभी लोगों में एक अलग जोश था और वो कुछ ज़्यादा ही उत्साहित थे.जब उनके पूछा गया कि क्या सचिन ने उनका ये गाना सुना है तो धनुष ने कहा, "मुझे अभी इस बारे में नहीं पता है. लेकिन मेरा मकसद ये कभी नहीं रहा भी नहीं. मेरा मकसद सिर्फ इतना था कि मैं एक ऐसा गाना बना पांऊ जो सचिन के सभी चाहनेवाले एकसाथ गा सकें."धनुष की चाहत है कि वो एक बार सचिन से मिलें. तो क्या धनुष किसी और खिलाड़ी के लिए भी इस तरह का गाना बनाना चाहेंगे. इस सवाल के जवाब में धनुष कहते हैं कि वो अगर किसी के लिए कोई एंथम बना सकते थे तो सिर्फ सचिन हैं इसके अलावा वो किसी भी खिलाड़ी के लिए कोई एंथम नहीं बना पाएंगे.ग़ौरतलब है कि धनुष सुपर स्टार रजनीकांत के दामाद हैं और उनके गाने 'कोलावेरी डी' ने इंटरनेट पर धमाल मचाया था और लोकप्रियता के नए आयाम छुए थे.इसी गाने के बाद धनुष अपनी एक अलग पहचान बनाने वाले में कामयाब रहे थे.
__________________________
आम मसाला फ़िल्मों से अलग है ये फ़िल्म और इससे करण जौहर का धर्मा प्रोडक्शन जैसा बड़ा बैनर जुड़ा है.'स्टूडेंट ऑफ़ द ईयर' और 'ये जवानी है दीवानी' जैसी ख़ालिस कमर्शियल फ़िल्म बनाने वाले करण जौहर 'लंच बॉक्स' से जुड़ने की वजह बताते हुए कहते हैं, "ये फ़िल्म मसाला फ़िल्मों से हटके है, लेकिन फिर भी ऐसी फ़िल्म है जिससे जुड़कर मैं गर्व महसूस कर रहा हूं. मैं मानता हूं कि मुझमें ऐसी फ़िल्म बनाने की क़ाबिलियत नहीं है लेकिन फिर भी ऐसी फ़िल्मों को प्रोत्साहित करने के लिए कम से कम हम उनसे जुड़ तो सकते हैं."बीते कुछ सालों में भी 'शिप ऑफ़ थीसियस', 'पान सिंह तोमर', 'शंघाई' और 'गैंग्स ऑफ़ वासेपुर' जैसी लो बजट की फ़िल्में, जिनमें बड़े सितारे भी नहीं थे उन्हें यू टीवी, वॉयकॉम पीवीआर पिक्चर्स और रिलायंस जैसे प्रोडक्शन हाउस और स्टूडियोज़ ने इनमें पैसा लगाया या डिस्ट्रीब्यूट किया.तो क्या माना जाए कि छोटे बजट की सितारा विहीन फ़िल्मों के दिन वापस आ गए हैं?निर्देशक दिबाकर बनर्जी के मुताबिक़, "बीते कुछ सालों में बड़े-बड़े शहरों में कई मल्टीप्लेक्स खुले और इससे नया दर्शक वर्ग तैयार हुआ. और बड़े स्टूडियो और प्रोडक्शन हाउस भी अपनी रेंज बढ़ाना चाहते हैं. साथ ही उन्हें इन फ़िल्मों में फ़ायदा भी नज़र आने लगा है. शायद इसलिए ऐसी फ़िल्मों के प्रति उनका उत्साह बढ़ रहा है."अभिनेता मनोज वाजपेयी भी मौजूदा दौर को अच्छा दौर मानते हैं.वो कहते हैं, "आज से कुछ साल पहले तक लोग ऐसी फ़िल्मों में पैसा लगाने के लिए तैयार नहीं होते थे. लेकिन आज जहां बड़े बजट की मसाला फ़िल्में बन रही हैं तो वहीं छोटे फ़िल्मकार लीक से हटके गंभीर, अर्थपूर्ण फ़िल्में बनाने का भी साहस कर पा रहे हैं. इसकी वजह है कि उन्हें यक़ीन होता है कि कहानी में दम होगा तो पैसे लगाने के लिए प्रोड्यूसर उन्हें मिल जाएगा."1980 के दशक में नेशनल फ़िल्म डेवलपमेंट कॉर्पोरेशन ने 'पेस्टनजी', 'मिर्च मसाला', 'जाने भी दो यारो' और 'सलाम बॉम्बे' जैसी तमाम फ़िल्में बनाईं.उस वक़्त श्याम बेनेगल, गोविंद निहलाणी, केतन मेहता और मीरा नायर जैसे फ़िल्मकारों के लिए एनएफ़डीसी एक सहारा हुआ करता था.हालांकि इन फ़िल्मकारों को काफ़ी कम बजट में फ़िल्में बनाने को कहा जाता.1983 में आई बेहद चर्चित और समीक्षकों द्वारा सराही गई फ़िल्म 'जाने भी दो यारो' के निर्देशक कुंदन शाह ने बीबीसी से बात करते हुए बताया कि उन्हें उस वक़्त फ़िल्म बनाने में कितनी तकलीफ़ें झेलनी पड़ीं.वो कहते हैं, "फ़िल्म बनाने के लिए तक़रीबन सात लाख रुपए का बजट ही निर्धारित किया गया था. ये अलग बात है कि बाद में शूटिंग करते करते ये बढ़ गया. लेकिन हमें बेहद तंग हालात में शूटिंग करनी पड़ी. यूनिट के लोगों के लिए सिर्फ़ दाल, रोटी बनती. कभी-कभी चावल बन जाता. दाल में पानी मिला मिलाकर हम उसे पूरा करते."लेकिन अब बड़े प्रोडक्शन हाउस और स्टूडियो के आने से फ़िल्मकार थोड़ा और आज़ादी से फ़िल्म बना सकते हैं.फ़िल्म समीक्षक अर्णब बनर्जी, अनुराग कश्यप और दिबाकर बनर्जी जैसे फ़िल्मकारों की सराहना करते हैं.वो कहते हैं, "ये फ़िल्मकार ना सिर्फ़ विविध तरह का सिनेमा बना रहे हैं बल्कि विक्रमादित्य मोटवाने जैसे निर्देशकों को मौक़ा भी दे रहे हैं नए तरह का सिनेमा बनाने का. 'उड़ान', 'शैतान' और 'लुटेरा' जैसी फ़िल्में इस का सुबूत हैं. अनुराग और दिबाकर अब इतने बड़े नाम बन गए हैं कि इनकी फ़िल्मों में पैसा लगाने के लिए बड़े प्रोडक्शन हाउस जैसे यूटीवी और यशराज बैनर भी तैयार हो रहे हैं."वैसे अर्णब ये भी कहते हैं कि माहौल पूरा सकारात्मक है ये मानना भी ठीक नहीं.उनके मुताबिक़, "बड़े प्रोडक्शन हाउस और स्टूडियो भी तो आख़िर पैसा कमाना चाहते हैं. उनकी तमन्ना होती है कि जो पैसा वो लगाएं वो वापस आए. इस वजह से वो जिन फ़िल्मकारों की फ़िल्म में पैसा लगाते हैं उनसे अपने तरह का सिनेमा बनवाना चाहते हैं. जैसे करण जौहर या यशराज के प्रोडक्शन हाउस से जो फ़िल्में निकलेंगी उनमें उनके सिनेमा की छाप ही होती है."लेकिन इरफ़ान जैसे अदाकार ख़ुश हैं. वो करण जौहर जैसा बड़ा नाम अपनी फ़िल्म 'लंच बॉक्स' से जुड़ने को अच्छा संकेत मानते हैं.वो ये भी मानते हैं कि इससे फ़िल्ममेकिंग के समीकरण बदलेंगे और मसाला फ़िल्मों के साथ-साथ ऐसी फ़िल्मों के लिेए भी अच्छा माहौल बनेगा.मनोज वाजपेयी जैसे अदाकार भी मानते हैं कि 90 के दशक और इस दशक के शुरुआत में जो दौर था उससे कहीं बेहतर मौजूदा दौर है. जब छोटी फ़िल्मों का भी नया मार्केट स्थापित होता जा रहा है.फ़िल्मकार दिबाकर बनर्जी 'दबंग', 'राऊडी राठौड़' और 'चेन्नई एक्सप्रेस' जैसी मसाला फ़िल्मों के साथ-साथ 'लंच बॉक्स' जैसी फ़िल्मों का भी स्वागत करते हैं.वो कहते हैं, "मसाला फ़िल्मों का बनना और सौ करोड़ रुपए कमाना भी छोटी फ़िल्मों के लिए अच्छा है. ये कमर्शियल फ़िल्में हमसे कॉम्पटीशन नहीं बल्कि हमारी मदद कर रही हैं. इनकी वजह से ही छोटी फ़िल्में बॉलीवुड में सरवाइव कर पाएंगी."(बीबीसी हिन्दी के 

एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
2011 की हिट फ़िल्म 'थोर' के इस साल रिलीज़ होने वाले सिक्वेल 'थोरः दि डार्क वर्ल्ड' के भी हिट होने की उम्मीद जताई जा रही है.

हॉलीवुड में कामिक्स के चरित्रों पर बनी फ़िल्मों का महत्व और संख्या बढ़ती जा रही है लेकिन इन चरित्रों में महिला चरित्रों की संख्या बहुत कम है.गिनेथ पाल्ट्राव(आयरैन मैन), एमी एडम्स(सुपरमैन) और नताली पोर्टमैन(थोर) की सुपरहीरो वाली फ़िल्में इस साल रिलीज़ होने वाली हैं.गिनेथ(शेक्सपीयर इन लव) और नताली(ब्लैकस्वान) अपने शानदार अभिनय के लिए ऑस्कर जीत चुकी हैं तो एमी को भी उनकी फ़िल्म 'जूनबग' के लिए ऑस्कर नामांकन मिल चुका है.सशक्त और प्रभावशाली महिला किरदार होने के बावजूद फ़िल्म में इन नायिकाओं का मुख्य काम फ़िल्म के मर्द हीरो के मिशन में उसकी मदद करना ही है.कनाडा के अख़बार दि नेशनल पोस्ट की नतालिया एटकिंसन कहती हैं, "कामिक्सों पर बनी फ़िल्मों में ज़्यादातर महिला किरदार या तो हीरो की सहायक होती हैं या फिर फ़िल्म के रोमांटिक उपकथानक की ज़रूरत.कई बार ये महिला किरदार खलनायिकाएं होती हैं तो कई बार हीरो की जानलेवा कमजोरी. पेपर पॉट(गिनेथ) जैसी फ़िल्मों के महिला किरदार काफी बेहतर होते हैं लेकिन इस फ़िल्म में भी नायिका को नायक की मदद की ज़रूरत पड़ ही जाती है."फ़िल्मों की इस सीमा के बार में फ़िल्म पत्रिका एंपायर से जुड़ी हेलेन ओ हारा कहती हैं, "इसका एक बड़ा कारण यह है कि ये सारी फ़िल्में बेहद लोकप्रिय पुरुष कॉमिक्स चरित्रों पर आधारित होती हैं."लोकप्रिय महिला कॉमिक्स चरित्रों की कमी नहीं है लेकिन वंडर वूमैन जैसे बेहद सफल महिला चरित्रों को भी सिनेमा में 

बैटमैन या सुपरमैन जैसे पुरुष कॉमिक्स चरित्रों जैसी तवज्जो नहीं मिल पाती.दि एवेंजर के निर्देशक जॉस वेडन ने कई साल पहले वंडर वूमैन पर आधारित एक पटकथा लिखी भी थी लेकिन वार्नर ब्रदर्स के अधिकारियों ने उसे ख़ारिज कर दिया था.कार्टूनिस्ट डियाना टैंबलिन कहती हैं, "अब दूसरे या तीसरे स्तर के सुपरहीरो पर आधारित फ़िल्में भी बनने लगीं हैं लेकिन कई मुख्य चरित्रों के ऊपर केवल इसलिए फ़िल्म नहीं बनती क्योंकि वो महिला हैं. मुझे इस बात पर कतई यकीन नहीं है कि वंडर वुमैन जैसे मज़ेदार और लोकप्रिय चरित्र में लोगों की रुचि नहीं है."फ़िल्म आलोचक मैरी एन्न जोहानसन कहती हैं, "जिस कारण से मुख्यधारा में महिला प्रधान फ़िल्में कम बनती हैं उसी कारण से कॉमिक्स के महिला चरित्रों पर भी कम फ़िल्में बनती हैं.

हॉलीवुड वालों ने तय कर रखा है कि वो केवल किशोरों और नौजवानों के लिए फ़िल्में बनाएंगे. हॉलीवुड को लगता ही नहीं कि दर्शक महिला प्रधान या सुपरहिरोइन वाली फ़िल्में देखना चाहते हैं."हॉलीवुड में यह मान्यता रूढ़ हो गई है कि नौजवान ही ज़्यादा फ़िल्में देखते हैं जबकि मोशन पिक्चर ऑफ अमरीका के आंकड़े बताते हैं कि वास्तविकता में दर्शकों की कुल संख्या में महिलाएं 52 प्रतिशत होती हैं.सुपरवुमैन वाली आखिरी फ़िल्म 2005 में आई इलेक्ट्रा थी. इस फ़िल्म की नायिका थीं जेनीफर गार्नेर. यह फ़िल्म भी 2004 में आई हैल बेरी की फ़िल्म कैटवूमैन की तरह बॉक्स ऑफिस पर असफल रही थी.टैंबलिन कहती हैं."हॉलीवुड इलेक्ट्रा और कैटवूमैन की असफलता को इस बात का प्रमाण मानता है कि सुपरवूमैन वाली फ़िल्में सफल नहीं हो सकतीं लेकिन ये फ़िल्में इसलिए नहीं पिटी कि ये नायिका प्रधान थीं बल्कि इसलिए पिटीं कि ये बुरी फ़िल्में थीं."सिनेमाब्लेंड वेबसाइट की केटी रिच कहती हैं, "इन फ़िल्मों के मुख्य चरित्र पुरुष होते तो इनकी असफलता को इतनी गंभीरता से नहीं लिया जाता. ग्रीन लैंटर्न या टू हल्क जैसी सुपरहीरो वाली फ़िल्मों के लिए उनके पुरुष चरित्रों को दोषी नहीं ठहराया जाता."दि ट्विलाइट सिरीज़ की फ़िल्मों की सफलता ने साबित कर दिया है कि महिला प्रधान होना सुपरहीरो वाली फ़िल्मों की सफलता में बाधक नहीं होती.इस सिरीज़ की पाँच फ़िल्मों ने तीन अरब डॉलर से ज्यादा की कमाई की है. दि हंगर गेम्स(जेनीफर लांरेस) की सफलता ने भी प्रमाणित किया है कि मजबूत एवं जटिल महिला चरित्रों वाली फ़िल्मों की भी दर्शकों में अच्छी मांग है.जोहानसन कहती हैं, "जब तक हॉलीवुड महिला फ़िल्म निर्माताओं को सचेत रूप से बढ़ावा नहीं देता और उन्हें अपनी कहानियां सामने लाने के लिए सकारात्मक माहौल नहीं बनाता तब तक यह स्थिति नहीं बदलने वाली."भविष्य की संभावनाओं के बार में रिच कहती हैं कि सुपरहिरोइन वाली फ़िल्मों को वंडर वूमैन या ऐसे ही दूसरे बहुत चरित्रों से ज्यादा उम्मीद तुलनात्मक रूप से छोट कॉमिक्स चरित्रों के फ़िल्मी रुपांतरण से है. इन फ़िल्मों में छिपी संभावनाओं को अब तक पूरा दोहन नहीं किया गया है. दूसरी तरफ दर्शकों को भी वंडर वूमैन के रुपहले पर्दे पर आने का इंतज़ार करने के साथ-साथ अन्य कम लोकप्रिय महिला चरित्रों बारे में अपनी जानकारी बढ़ाते रहने की ज़रूरत है.(बीबीसी हिन्दी के एंड्रॉएड ऐप के लिए 

यहाँ क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
पंजाबी निर्माता इस रिवाइवल में अहम योगदान भारत से बाहर एनआरआई बाज़ार को भी मानते हैं.कनाडा में बसे पंजाबी फ़िल्मों के प्रोड्यूसर मनमर्द सिद्धू कहते हैं, "पंजाबी फ़िल्मों के दर्शक काफ़ी सीमित हैं लेकिन जब हमारी फ़िल्में बाहर के देशों में लगती हैं, लोग डॉलर-पाउंड में खर्च करते हैं तो हमारे लिए आमदनी का बेहतर ज़रिया बना रहता है."वीडियो- पाकिस्तान में पंजाबी फ़िल्में रिलीज़ करने की योजनाब्रिटेन और कनाडा जैसे मुल्कों से बाहर अब भारत के पंजाबी फ़िल्मकारों को नए बाज़ार की तलाश है और उनकी नज़रें पाकिस्तान पर टिकी हैं.निर्माता पाकिस्तान में भी भारतीय पंजाबी फ़िल्में रिलीज़ करना चाहते हैं जिनमें पाकिस्तान के भी अभिनेता काम करें.मनमर्द सिद्धू कहते हैं, "हम सोच रहे हैं कि लाहौर वगैरह में पंजाबी कलाकारों को लेकर और भारत के पंजाबी कलाकारों को लेकर फ़िल्म बनाएँ जो दोनों देशों में रिलीज़ करें. ईस्ट और वेस्ट पंजाब के दर्शक मिलाकर हमें ज़्यादा दर्शक मिल सकेंगे."दिलजित दोसांझ भारत में पंजाब के सबसे मशहूर सितारों में से हैं. वे मानते हैं कि पाकिस्तान में पंजाबी फ़िल्में रिलीज़ करना अच्छा बिज़नेस प्लैन है.दिलजीत कहते हैं, "अभी पाकिस्तान की मार्केट हमने कवर नहीं की है. वहाँ जट एंड जूलियट लोगों ने देखी है पर डीवीडी पर. हम थिएटरों में पंजाबी रिलीज़ करना चाहते हैं."दिलजीत का मानना है कि पंजाबी फ़िल्म इंडस्ट्री में काफ़ी सुधार हुआ है.कभी चंद लाख में बनने वाली पंजाबी फ़िल्म का बजट अब 5-6 करोड़ में हो गया है.15-20 प्रिंट से बढ़कर विदेशों में अब पंजाबी फ़िल्मों के 40 प्रिंट लगने लगे हैं. बाकी भाषाओं के मुकाबले पंजाबी फ़िल्में अभी काफ़ी पीछे हैं लेकिन फ़िल्मकारों को उम्मीद है कि पाकिस्तान जैसे नए बाज़ार मिलने से दर्शक और कमाई दोनो बढ़ेगी.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप हम से 

फ़ेसबुक और 

ट्विटर पर भी जुड़ सकते हैं.)
__________________________
मुंबई में अपने शो के बारे में मीडिया को जानकारी देते हुए आमिर खान ने कहा, "ये शो मुझे लोगों के दिलों से जुड़ने का मौका देगा. मुझे लगता है कि बात जब तक दिल तक ना पहुंचे, तब तक मजा नहीं आता. इस शो ने मुझे अपने आप से जुड़ना सिखाया. देश से जुड़ना सिखाया. ये मेरी जिंदगी का सबसे अहम हिस्सा बन चुका है."आमिर खान ने ये भी बताया कि इस शो ने उन्हें बहुत कुछ सिखाया. वो कहते हैं, "मैं शायद पहले रिश्तों को इतनी अहमियत नहीं देता था. जजमेंटल हो जाता था. लेकिन अब मैं आपने आपको सुधार रहा हूं. अब मुझे समझ में आने लगा है कि एक रिश्ता इंसान की जिंदगी के लिए कितना जरूरी होता है."आमिर के मुताबिक भारत में इतने प्रेरणादायी लोग हैं. जमीन से जुड़े इतने हीरो हैं जिनकी जिंदगी से काफी प्रेरणा ली जा सकती है.आमिर के इस शो का नाम होगा 'सत्यमेव जयते'. इसके लिए एक प्रमोशनल सॉन्ग भी बनाया गया है, जिसे प्रसून जोशी ने लिखा है और राम संपत ने संगीतबद्ध किया है. इस गाने के लिए भारत के विभिन्न प्रांतो में शूटिंग की गई.ये शो तीन-चार भाषाओं में आएगा और दूरदर्शन पर भी इसका प्रसारण किया जाएगा.शो रविवार को सुबह 11 बजे प्रसारित होगा. क्या आमिर रात को टीवी के प्राइम टाइम पर विभिन्न चैनलों पर आ रहे 'सास-बहू' सीरियलों से मुकाबला टालना चाहते थे. तो आमिर ने जवाब दिया, "मैं सास-बहू से नहीं डरता. रविवार सुबह का वक्त टीवी के लिए बहुत अहम होता है. इसी टाइम पर हम रामायण और महाभारत जैसे सीरियल देखा करते थे. इसलिए मैंने अपने शो के लिए ये वक्त चुना." आमिर ने बातों ही बातों में ये भी संकेत दिया कि वो महाभारत पर भी फिल्म बनाने के इच्छुक हैं.आमिर ने ये तो नहीं बताया कि 'सत्यमेव जयते' का प्रसारण कब शुरु होगा, लेकिन उम्मीद की जा रही है कि मई के महीने में ये टीवी पर शुरु होगा. 
__________________________
रणदीप कहते हैं, "मेरी मां ने मुझसे कहा था कि शेरों के मुंह किसने धोएं हैं बेटा. और काफ़ी समय तक मैं इस बात पर यक़ीन करता रहा. तो मैं तो कम से कम मेट्रोसेक्सुअल नहीं हूं.”मर्डर 3, 

जिस्म 2, साहिब बीवी और गैंगस्टर, डी, और हीरोइन जैसी फ़िल्मों में दिख चुके रणदीप इन दिनों अपनी नई फ़िल्म 'जॉन डे' का प्रमोशन कर रहे हैं.फ़िल्म में उनके साथ नसीरुद्दीन शाह मुख्य भूमिका में हैं. इनके अलावा फ़िल्म में शरनाज़ पटेल, विपिन शर्मा और एलेना कज़ान भी हैं.नसीरुद्दीन शाह और सनी लियोनीअपने रोल के बारे में रणदीप कहते हैं, "मुझे इस रोल के लिए ज़्यादा मेहनत करनी पड़ी. मेरा किरदार बचपन का एक सदमा अपने साथ लेकर घूम रहा है. जिन लोगों को आप सबसे ज़्यादा प्यार करते हैं और जिन पर विश्वास करते हैं, जब वो आपको धोखा देते हैं तो आप पर क्या बीतती है और आप उससे कैसे निपटते हैं, ये मेरे लिए फ़िल्म में सबसे महत्वपूर्ण था."रणदीप ये भी कहते हैं कि निजी ज़िंदगी में भी उन्होंने धोखे और विश्वासघात को महसूस की है.वे कहते हैं, "मेरे माता-पिता मध्य पूर्व में काम करते थे. मेरे पिता डॉक्टर हैं. उन्होंने मुझे मेरी नानी के पास छोड़ दिया था. वो बाहर इसलिए गए थे ताकि वो वहां पैसे कमा कर मेरी शिक्षा और पालन-पोषण अच्छी तरह से कर सकें. मैं बहुत छोटा था. इसलिए काफ़ी सालों तक, यहां तक कि अभी तक मेरे अंदर अकेलेपन की भावना है. मुझे वो धोखा लगा था. लेकिन बतौर एक्टर वो एकाकीपन मुझे प्रेरित भी करता है.नसीरूद्दीन शाह और रणदीप ने इससे पहले साल 2001 में 'मॉनसून वेडिंग' में एक साथ काम किया था. वो पिछले कई सालों से नसीर के थियेटर ग्रुप मोटली क्रू के साथ भी जुड़े हुए हैं.तो क्या इस फ़िल्म में वो नसीर को टक्कर दे रहे हैं? रणदीप इस बात से इंकार करते हैं.वे कहते हैं, "मैं उनके पास नहीं आ सकता हूं क्योंकि उनका अनुभव हमेशा मुझसे ज़्यादा रहेगा. कल को मैं नसीर बनना चाहूं वो भी मुमकिन नहीं है. हां, उनका अपने रोल के प्रति जो समर्पण है, उसमें मैं चाहूंगा कि मैं उन पर हावी हो जाऊं. हम कोई भी एक्टर दूसरे पर हावी नहीं हो सकता. ये सिर्फ़ तभी मुमकिन है जब वो एक ही रोल कर रहे हों."'जॉन डे' अगले महीने रिलीज़ हो रही है. फ़िल्म के डायरेक्टर अहिशोर सोलोमन और निर्माता अंजुम रिज़वी, आतेफ़ ए ख़ान और के आसिफ़ हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और ट्विटर पर फ़ॉलो भी कर सकते हैं.)
__________________________
एक अवार्ड शो की घोषणा के दौरान रणबीर से बीबीसी संवाददाता ने पूछा कि वो रीमेक फिल्मों में ज़्यादा नज़र क्यों नहीं आते? इस पर रणबीर का जवाब था "फिल्म इंडस्ट्री का अच्छा समय चल रहा है. नई सोच और नए निर्देशक आ रहे हैं. मैं क्यों करुं जो पहले किया जा चुका है."अपनी बात पूरी करते हुए रणबीर ने कहा "वैसे भी मैं अपने पिता की फिल्म उठाऊं या बच्चन साहब की फिल्म लूं तब भी उनसे अच्छा काम तो कर नहीं पाऊंगा. तो मैं अपने पैरों पर कुल्हाड़ी क्यों मारुं. हां जब 10 साल बाद काम नहीं मिलेगा और सिर्फ रीमेक मिलेगा तब करना पड़ेगा."रणबीर ने पूरानी फिल्मों के दो किरदारों की बात की जिसे वो निभाना चाहेंगे "एक तो मैं दादाजी का श्री 420 वाला रोल प्ले करना चाहूंगा जो बेहद प्यारा किरदार है और दूसरा है मोगैम्बो का रोल."रणबीर के मुताबिक "विलेन की ज़िंदगी बेस्ट होती है. वो अमीर होता है,लड़कियों से घिरा होता है और बस अंत में उसे मरना होता है. विलेन की भूमिका निभाना मज़ेदार होता है और मैं एक बुरे आदमी का रोल ज़रुर करना चाहूंगा."वैसे रणबीर बहुत जल्द महान कलाकार किशोर कुमार के जीवन पर आधारित फिल्म में नज़र आएंगे जिसे अनुराग बसु बना रहे हैं.हालांकि रणबीर ने बताया कि फिल्म की स्क्रिप्ट अभी तैयार नहीं है पर वो किशोर कुमार का रोल निभाने के लिए काफी उत्साहित हैं.रणबीर ने कहा "ये मेरा फर्ज़ है कि ऐसे दिग्गज इंसान को मैं स्क्रीन पर निभा रहा हूं तो उसके साथ न्याय करुं.मैं कोशिश करुंगा कि किशोर कुमार जैसा दिखूं,उनकी तरह बात करुं."फिलहाल रणबीर 'ये जवानी है दिवानी' और 'बेशरम' में काम कर रहे हैं.
__________________________
'वॉर छोड़ो ना यार' भारत की पहली 'वॉर कॉमेडी' है. ये फ़िल्म कहानी है भारत और पाकिस्तान सीमा पर तैनात सैनिकों की, जो अपने अपने देश की रक्षा के लिए तैनात हैं लेकिन आपस में वो हंसी-मज़ाक करते हैं. गप्पें मारते हैं.कैप्टन राजवीर सिंह राना (शरमन जोशी) बॉर्ड पर भारतीय फ़ौज की तरफ़ से तैनात हैं और कैप्टन क़ुरैशी (जावेद जाफ़री) और कैप्टन ख़ान (संजय मिश्रा) पाकिस्तानी फ़ौज से हैं.कैप्टन राना और कैप्टन क़ुरैशी के बीच ख़ासा दोस्ताना है.(रिव्यू: 'बेशरम')भारत के रक्षा मंत्री (दिलीप ताहिल) दोनों देशों के बीच युद्ध की आशंका के बीच सीमा पर भारतीय सैनिकों से मिलने और फ़ोटो खिंचवाने के लिए चले आते हैं.इस ऐतिहासिक घटना के टीवी पर कवरेज के लिए वो मशहूर टीवी पत्रकार रुत दत्ता (सोहा अली ख़ान) को न्यौता देते हैं. टीवी चैनल किस तरह से टीआरपी और ब्रेकिंग न्यूज़ के लिए हर तरह के हथकंडे अपनाते हैं इस बात की जानकारी उन्हें होती है और वो युद्ध के सारे प्लान इस पत्रकार को बता देते हैं.रुत, रक्षा मंत्री के साथ सीमा पर जाती है. लेकिन वो ये देखकर हैरान रह जाती है कि कैसे दोनों देशों के सैनिक एक दूसरे के साथ दोस्ताना तरीके से बरताव करते हैं और हंसी मज़ाक करते रहे हैं.(रिव्यू: 'प्राग')इस बीच युद्ध तय समय से पहले ही शुरू हो जाता है. रुत के टीवी चैनल मालिक ये जानकर ख़ुश हो जाते हैं कि उनके चैनल पर युद्ध की एक्सक्लूसिव जानकारी और फ़ुटेज होगी.लेकिन रुत चाहती है कि दोनों देशों के बीच लड़ाई ना हो. वो कैप्टन राना को समझाती है और यहां तक कि दोनों मिलकर सीमा पार जाकर कैप्टन क़ुरैशी को लड़ाई से होने वाले नुकसान की बातें समझाते हैं. ताकि लड़ाई बंद हो जाए.आगे क्या होता है ? क्या कैप्टन राना और रुत को अपने मक़सद में कामयाबी मिलती है ? यही फ़िल्मकी कहानी है.फ़राज़ हैदर की कहानी में नयापन तो है लेकिन फ़िल्म की कॉमेडी और मनोरंजन इसकी नवीनता को मैच नहीं कर पाए हैं.फ़िल्म में कुछ दृश्य ज़रूर मनोरंजक है लेकिन कुल मिलाकर पूरी फ़िल्म आपको गुदगुदा नहीं पाएगी. कभी तो फ़िल्म कॉमेडी लगती है तो कभी ये सैटायर (व्यंग्य) लगने लगती है.स्क्रीनप्ले में भी सहूलियत के हिसाब से कुछ छूट ली गई है. जैसे रक्षा मंत्री को इतना बेवकूफ़ बताया गया है कि वो भारत के वॉर प्लान की पूरी जानकारी टीवी रिपोर्टर को दे देते हैं. और बाद में वो इसका इस्तेमाल करती है जो फ़िल्म में अहम मोड़ साबित होता है.(रिव्यू: 'लंचबॉक्स')फ़िल्म के संवाद अच्छे हैं लेकिन उन्हें और दमदार होना चाहिए था.शऱमन जोशी ने सीमित मौके मिलने के बावजूद अच्छा काम किया है. जावेद जाफ़री भी अपने रोल में जंचे हैं. सोहा अली ख़ान ने भी अच्छा काम किया है. दिलीप ताहिल और संजय मिश्रा ने भी बढ़िया काम किया है.फ़राज़ हैदर की कहानी अच्छी है लेकिन वो निर्देशन में अपनी छाप नहीं छोड़ पाए हैं.कुल मिलाकर वॉर छोड़ो ना यार को जितना मनोरंजक होना चाहिए था वो उसके आसपास भी नहीं पहुंच पाई है. फ़िल्म में बड़ी स्टारकास्ट भी नहीं है. इस वजह से इसका भविष्य डांवाडोल ही नज़र आता है.(बीबीसी हिन्दी के

 एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
राखी सावंत और विवादों का मानो चोली दामन का साथ है. फिर चाहे पंजाबी गायक मीका के साथ चुंबन विवाद हो या रियलिटी शो 'यस बॉस' में उनके बिंदास बयान. राखी हर वक़्त चर्चाओं में रहती हैं. उनसे बात की बीबीसी संवाददाता <b>दुर्गेश उपाध्याय</b> ने. पेश हैं इसके ख़ास अंश.<b>कैसा रहा 'आइटम गर्ल' से 'सुपर गर्ल' का सफ़र?</b>बहुत लंबा सफ़र रहा है. जितनी मुश्किलें मैने देखी हैं, उतना शायद ही किसी और ने देखी होगी. आइटम गर्ल से सुपर गर्ल बन गई हूँ अब देखिए जिंदगी में और कितना सफ़र तय करती हूँ.<b>आइटल गर्ल का टैग, कैसा लगता है?</b>सच कहूँ तो आज आइटम गर्ल का टैग हर हीरोइन पाना चाहती है. ऐश्वर्या, सुष्मिता, हेलेन सभी ने आइटम गर्ल की भूमिका अदा की है. बहुत सी अभिनेत्रियाँ ख़ुद को मीना कुमारी और मुझे हेलेन कहती हैं, लेकिन सच्चाई ये है कि वे ये कहकर अपनी हताशा का इजहार करती हैं.<b>आपने कहा था कि आपको प्रचार की ज़रूरत नहीं है, क्या ये सही है?</b>मैं ये नहीं कहती कि मुझे प्रचार की ज़रूरत नहीं है. दुनिया में हर किसी को पब्लिसिटी चाहिए. मुझे भी प्रचार चाहिए, लेकिन विवादास्पद मामले में नहीं. मैं चाहती हूँ कि बेहतर अदाकार के रूप में मेरा प्रचार हो.<b>फ़िल्म इंडस्ट्री में अपनी जगह बनाने के लिए आपको ताक़त कहाँ से मिली?</b>फ़िल्म इंडस्ट्री में मेरा कोई गॉडफ़ादर नहीं है. मैने जीवन में बहुत संघर्ष और मुश्किलों का दौर झेला है. एक लड़का है मेरी ज़िंदगी में अभिषेक नाम का. लेकिन जीवन में इतना दर्द देखा है कि अभी शादी करने का दिल नहीं करता. मैं मदर टेरेसा, सोनिया गांधी, मायावती, शोभा डे जैसी हस्तियों के जीवन से कुछ न कुछ लेना चाहती हूँ.<b>कैसा रहा राखी के बाउंसर शो का अनुभव?</b>ये शो विश्व कप क्रिकेट के मद्देनज़र किया गया था, लेकिन जैसे ही भारतीय टीम विश्व कप से बाहर हुई, शो भी बदल गया. डायलॉग बदल गए, कपड़े बदल गए और 'सहारा फ़िल्मी' चैनल के लिए मैंने काम करना शुरू कर दिया.<b>राखी के कई रूप दिखते हैं, कभी अस्पतालों में मदद करती राखी तो कभी बड़े-बड़े शो में कमर मटकाती राखी. असली राखी कौन है?</b>देखिए मैं जो अंदर हूँ, वही बाहर भी. आपको बताऊँ तो आज भी मेरे पैर में चोट है, लेकिन मैं जब किसी से वादा कर लेती हूँ तो पूरी कोशिश रहती है कि उसे पूरा करूं.<b>मीका का मामला हो या नर्सों की ड्रेस पहनकर ठुमके लगाने का. विवाद अपने आप आपसे जुड़ जाते हैं?</b>मेरी कुंडली में शनि और मंगल बहुत पावरफुल है, इसलिए विवाद अपने आप जुड़ जाते हैं.<b>'शूटआउट एट लोखंडवाला' में आपकी भूमिका क्या है?</b>इस फ़िल्म में मेरा छोटा, लेकिन बहुत महत्वपूर्ण किरदार है. मुझे खुशी इस बात की है कि जिस फ़िल्म में अमिताभ बच्चन हैं, उसमें इतना रोल भी काफ़ी है. इसमें मेरा किरदार एक अभिनेत्री का है. दरअसल, फ़िल्म की कहानी 1991 में लोखंडवाला में हुए शूटआउट पर है. फ़िल्म में पूजा बेदी मुझे फ़िल्मा रही होती हैं, तभी शूटआउट होने लगता है और वह शूटिंग छोड़ शूटआउट को कैमरे में क़ैद करने लगती हैं.<b>हमने सुना है कि करण जौहर के साथ इंटरव्यू में प्लास्टिक सर्जरी के मामले में कुछ विवाद हुआ था. ये मामला वास्तव में था क्या?</b>मैने करण जौहर के शो में भी कहा था कि जब मैं फ़िल्म इंडस्ट्री में आई तो कोई काम नहीं देता था. फिर मैने सोचा कि ग्लैमरस दिखे बग़ैर काम नहीं बनेगा. डॉक्टरों से सलाह ली तो उन्होंने बताया कि लिप्स सर्जरी होती है, ब्रेस्ट सर्जरी होती है. उन्होंने मुझे दूसरी हीरोइनों की सर्जरी की तस्वीरें भी दिखाई. तब मैने सर्जरी कराई.<b>रिचर्ड गियर के साथ शिल्पा चुंबन विवाद पर आप क्या कहती हैं?</b>चुंबन के बाद शिल्पा का ये कहना कि मेरा चुंबन ही तो लिया कोई चीरहरण तो नहीं हुआ, सुनकर बहुत ख़राब लगा. तो क्या चीरहरण के बाद ही आवाज़ उठानी चाहिए.चूँकि वह एड्स जागरूकता के प्रचार का मामला था तो अगर मैं शिल्पा की जगह होती तो स्टेज पर किसी एड्स पीड़ित को बुलाती और उसे चुंबन देती. इससे ये संदेश जाता कि चुंबन देने से एड्स नहीं फैलता.रिचर्ड गियर को भारतीय संस्कृति का ख़्याल रखना चाहिए था. उन्हें ये नहीं भूलना चाहिए था कि शिल्पा हॉलीवुड की नहीं, बॉलीवुड की हीरोइन हैं.अगर मेरे साथ ऐसा होता तो मैं गियर को माफ़ी माँगने के लिए मजबूर करती.
__________________________


(मैंने ठुकराए गाने: सोनू निगम)बीबीसी ने जब सोनू से ये पूछा तो वो बोले, "देखिए, फालतू गाने मैं गाता नहीं. और जो दूसरे गुणी संगीतकार हैं वो उन्हीं गायकों से गाने गवाते हैं जो उनके कॉन्सर्ट्स में गाने के लिए तैयार हो जाते हैं."

सोनू आगे कहते हैं, "मैं संगीतकारों के पास नहीं जाता. उन्हें मेरा पास आना होगा."सोनू निगम आने वाली फिल्म 'लव यू सोनियो' के लिए गाने गा रहे हैं. इसी के म्यूज़िक लॉन्च पर उन्होंने हमसे ख़ास बात की.

(लता मंगेशकर की 'सरहदें')वो ऐसा नहीं मानते कि उनके पास काम की कमी है. वो कहते हैं, "चाहे अग्निपथ का 'अभी मुझमें कहीं बाकी है' या चश्मेबद्दूर का 'हर एक फ्रेंड कमीना होता है'. गाने अब भी मेरे हिट हो रहे हैं. मैं भगवान का शुक्रिया अदा करता हूं कि गायकी करियर शुरू होने के 22 साल बाद भी मुझे काम मिल रहा है."क्या आजकल के गायकों और संगीतकारों में जोश और जुनून की कमी है? ये पूछने पर सोनू बोले, "मैं ऐसा नहीं मानता. लेकिन हां, इस दौर में तकनीक का काफी अहम रोल हो गया है. मौजूदा तकनीक की मदद से एक साधारण गायक भी अच्छा गा सकता है. लेकिन, अब भी संगीत की वजह से फिल्में बिकती हैं."

(सोनू की शिकायत)सोनू निगम अब संगीतकार भी बन गए हैं. वो 'जल' और 'सिंह साहब द ग्रेट' जैसी फिल्मों के लिए संगीत दे रहे हैं.हिमेश रेशमिया, ए आर रहमान, अमित त्रिवेदी जैसे संगीतकार खुद भी गाने गाते हैं, लेकिन सोनू मानते हैं कि किसी संगीतकार को खुद ही अपने लिए गाने की आकांक्षा नहीं होनी चाहिए.(बीबीसी हिंदी के 

एंड्रॉएड ऐप के लिए 

आप यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
एक एक्टिंग स्कूल में अपने अनुभव बांटते हुए रणबीर ने कहा कि उन्हें फिल्म सावंरिया मिली क्योंकि वो किसी के बेटे थे और फिल्मी परिवारों के बच्चों को देखने के लिए जनता काफी इच्छुक होती है. हालांकि रणबीर ने ये भी साफ़ किया कि उन्हें फिल्म के लिए स्क्रीन टेस्ट भी देना पड़ा था.सावंरिया से पहले रणबीर कपूर ने निर्देशक संजय लीला भंसाली की फिल्म ब्लैक में बतौर सहायक निर्देशक काम किया था.सावंरिया के दौरान रणबीर को भंसाली से डांट भी खाने को मिली. रणवीर बताते हैं, "फिल्म के पहले शॉट में मुझे दरवाज़े को खोलना था. संजय मुझे सीन समझाने आए और मैं इतना उत्साहित था कि मैंने दरवाज़ा संजय के मुंह पर ही बंद कर दिया. फिर मुझे जो डांट पड़ी है कि तुम क्या अपने आपको दिलीप कुमार समझते हो जो दरवाज़ा बंद किया." फिल्मों में आने के अपने इरादे के बारे में रणबीर कहते हैं, "मैंने सुना था कि एक्टिंग करने के लिए पढ़ाई की ज़रुरत नहीं होती और मैं पढ़ाई में डब्बा था. मेरे पापा मुझे बिज़नेस स्कूल भेजना चाहते थे पर मैंने उनसे कहा कि मुझे फिल्म स्कूल जाना है."बर्फी में एक मूक बधिर की भूमिका निभाने वाले रणबीर कपूर ने अपने पहले फिल्मी डायलॉग के बारे बताते हुए कहा, "कइयों की तरह मैं बचपन में अग्निपथ का वो 'आज मौत के साथ अपॉइन्टमेंट है' वाला डायलॉग बहुत बोलता था और रोते हुए खुद को शीशे में भी देखता था कि मैं कैसा लग रहा हूँ."रणबीर के मुताबिक़, "मैं घमंडी सुनाई नहीं देना चाहता लेकिन एक एक्टर में आत्म-विश्वास होना बहुत ज़रुरी है. मैं खुद को स्टार नहीं समझता पर एक अभिनेता के तौर पर मैं इस विश्वास के साथ जीना चाहता हूं कि मैं दुनिया का सबसे बेहतरीन एक्टर हूं."रणबीर की आने वाली फिल्म 'ये जवानी है दिवानी' और 'बेशर्म' है.
__________________________
प्रियंका की तारीफ में करीना के ये शब्द इसलिए अहम हैं कि दोनों ही अभिनेत्रियों के रिश्ते कभी भी सामान्य नहीं रहे हैं.हाल ही में करीना कपूर ने एक समाचार पत्र को दिए इंटरव्यू में कथित तौर पर कहा था कि उनकी फिल्म हीरोइन, प्रियंका की फिल्म फैशन से बेहतर साबित होगी, जबकि प्रियंका को तो उसके लिए राष्ट्रीय पुरस्कार भी मिला था.जिसके जवाब में प्रियंका ने एक टीवी चैनल को दिए इंटरव्यू में कथित तौर पर कहा था कि जिसे राष्ट्रीय पुरस्कार ना मिला हो वही ऐसी बातें कर सकता है. फिर प्रियंका ने ये भी कहा था कि ये अंगूर खट्टे हैं वाली बात है.वैसे प्रियंका ने अभी कुछ दिनों पहले ही कहा था कि उन्हें करीना और सैफ की शादी का बेसब्री से इंतज़ार है और ये जोड़ा बहुत खूबसूरत लगता है.करीना-प्रियंका की 'दुश्मनी' कोई नई नहीं है. कथित तौर पर साल 2004 में रिलीज हुई फिल्म एतराज की शूटिंग के समय से ही झगड़ा चल रहा है.वैसे अपनी फिल्म हीरोइन के बारे में बात करते हुए करीना ने बताया कि उनकी बड़ी बहन करिश्मा कपूर ने फिल्म देख ली है और उन्हें फिल्म बहुत पसंद आई."करिश्मा मेरी सबसे बड़ी आलोचक हैं. उन्हें फिल्म बहुत पसंद आई और ये बात मेरे लिए मायने रखती है. फिल्म उन्हें इस कदर छू गई कि वो फिल्म खत्म होने के बाद 10 मिनट तक रोती रहीं."करीना ने कहा कि उनकी मां और बहन अभिनेत्रीं रह चुकी हैं, तो वो भी बचपन से हीरोइन बनना चाहती थीं. फिल्म हीरोइन में भी उनका कुछ ऐसा ही किरदार है, जो ये उनके लिए बड़ा चैलैंजिग था. करीना ने बताया कि फिल्म में उनका रोल थोड़ा ग्रे शेड्स वाला है.करीना के चचेरे भाई रणबीर कपूर की फिल्म बर्फी पिछले सप्ताह रिलीज हुई थी और उसे दर्शकों की अच्छी प्रतिक्रिया मिली है.इस पर करीना ने कहा, "कपूर परिवार ने हमेशा ही फिल्म इंडस्ट्री को अपना योगदान दिया है. चाहे वो एक्टिंग में हो या फिल्म मेकिंग में. मुझे बेहद खुशी है कि रणबीर के काम को काफी पसंद किया जा रहा है."मधुर भंडारकर निर्देशित हीरोइन 21 सितंबर को रिलीज हो रही है.
__________________________
पिछले पांच दशकों से हिंदी सिनेमा कमोबेश इसी ढर्रे पर आगे बढ़ता रहा है. लेकिन हालात में जबरदस्त बदलाव देखा जा रहा है. अब परदे पर अभिनेत्रियां अबला नारी बनकर आंसू बहाने और रोमांस करने भर से संतुष्ट नहीं हैं. अभिनेत्रियां अब कहानी में अपने वजूद के मायने तलाशना चाहती हैं. 'हिंदू भी फ़र्स्ट क्लास पाकिस्तानी नागरिक बने!'करण तुम अपनी बेटी को हर कार्ड देना: कंगनाअब उन्हें केवल छुईमुई बने रहने से सख्त ऐतराज होने लगा है. कंगना रनौत, अनुष्का शर्मा, प्रियंका चोपड़ा और सोनाक्षी सिन्हा जैसी अभिनेत्रियों ने साबित किया कि भले ही बॉलीवुड अपने बनाए दायरे से निकलने में संकोच करता हो, लेकिन उन्हें जब भी मौक़ा मिलता है वो फ़िल्मों को अकेले अपने कंधे पर ढोने का माद्दा रखती हैं.'रंगून', 'अकीरा', 'एनएच 10' और 'कहानी' जैसी फ़िल्में बॉलीवुड में एक बड़े बदलाव का संकेत जरूर देती हैं, लेकिन बॉक्स ऑफिस के आंकड़ों को देखकर तो ऐसा लगता है कि दिल्ली अभी दूर है.'इंडस्ट्री में हर किसी को खुश रखना मुश्किल'इंटरनेट पर ट्रोल करने वाले हैं बुजदिल-अनुष्काफ़िल्में स्वान्तः सुखाय का सौदा नहीं हैं. हक़ीकत यही है बॉलीवुड में महिला प्रधान फ़िल्में बनाना आसान नहीं है. महिला प्रधान फ़िल्मों की सफलता की संभावना भी 50-50 ही रहती है.'क्वीन', 'रिवॉलर रानी' जैसी महिला प्रधान फ़िल्मों से सफलता का स्वाद चखने वाली कंगना रनौत का कहना है, "ये एक परसेप्शन है कि दर्शक महिला प्रधान फ़िल्में नहीं देखना चाहते."  क्या वक्षस्थल दिखाना नारी विरोधी है? कंगना के पीड़ित कार्ड से थक चुका हूं: करणअगर दर्शक देखते नहीं तो ऐसी फ़िल्में बनती कैसे हैं? बॉलीवुड में भला कौन पैसे डुबाने के लिए फ़िल्में बनाता है?फ़िल्मकार की चुनौती कंगना पूछती हैं, "क्या 'क्वीन', 'तनु वेड्स मनु', 'मर्दानी' और 'पिंक' जैसी फ़िल्में नहीं चलीं?"लेकिन कंगना की हाल ही में रिलीज फ़िल्म 'रंगून' बहुत नहीं चल पाई.एक करोड़ कमाने वाली पहली भारतीय फ़िल्म 'बेटी फ़िल्मों में आती तो उसकी टांग तोड़ देता'हालात जो भी हों लेकिन अनुराग कश्यप, दिबाकर बनर्जी, अब्बास मस्तान जैसे फ़िल्मकार इस चुनौती से दो-दो हाथ करने की कोशिशों में जुटे हुए हैं. आगामी दिनों में फ़िल्म 'नाम शबाना' में तापसी पन्नू, 'राब्ता' में कीर्ति शेनन और 'एक था टाइगर' में कैटरीना कैफ़ जैसी अभिनेत्रियां दिखेंगी. आख़िर क्या वज़ह है कि कड़वे अनुभवों के बावजूद फ़िल्मकारों के हौसलों पर ज़्यादा फर्क पड़ता दिखाई नहीं देता.'मेरी मां ने ज़्यादा संघर्ष किया'दो बच्चों के पिता बने बैचलर करण जौहरइन दिनों फिल्म 'मशीन' के प्रमोशन में जुटे निर्देशक अब्बास मस्तान की अगली फ़िल्म भी इसी विषय पर है. उनका कहना है कि, "फ़िल्में अगर अच्छी हो तो दर्शकों को इससे फर्क नहीं पड़ता कि फ़िल्म महिला प्रधान है या पुरुष प्रधान. कुछ अलग करने के चक्कर में लोग फ़िल्मों को इतना अवास्तविक बना देते हैं कि दर्शक उन्हें हज़म नहीं कर पाता. ये जमाना किस्से-कहानियों और फतांसियों का नहीं है. रील में भी कहानी और क़िरदार रीयल होने चाहिए, तभी बात बनेगी."अमिताभ ने क्यों किया ये ऐलानलंदन- न्यूयॉर्क नहीं, बेगूसराय- बनारस की धूम 'गंगाजल-2' प्रकाश झा के लिए अच्छा अनुभव नहीं रहा. फ़िल्म में सारा बोझ प्रियंका चोपड़ा के कंधों पर था. क्या यही फ़िल्म का माइनस पॉइंट साबित हुआ? हालाँकि प्रकाश झा का कहना है कि हालात जल्द बदलेंगे.इसके संकेत भी हैं. पुरुष प्रधान फ़िल्मों के बीच पिछले कुछ सालों में कई अभिनेत्रियों ने परदे पर अपनी दमदार उपस्थिति दर्ज कराई है. सुबह ट्विटर पर गालियां सुनकर उठती हूं: स्वरा भास्कर 'मंत्रीजी का दिमाग़ कौन गंदा कर रहा है, पता है'अनुष्का शर्मा, कंगना रनौत, रानी मुखर्जी और सयानी गुप्ता जैसी अभिनेत्रियों ने अपने क़िरदारों से दर्शकों के एक बड़े वर्ग को आकर्षित भी किया है. दर्शकों ने इस मुद्दे पर अपनी रजामंदी दे दी है. ये फ़िल्मकारों को तय करना है कि महिलाओं की इस बदलती भूमिका को वो फ़िल्मों में किस तरह पेश कर पाते हैं.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
'वीर' इसी हफ्ते रीलिज़ हो रही है और इस फ़िल्म में सलमान ने ही उन्हें मुख्य भूमिका के लिए चुना है.   'वीर' से अपने फ़िल्मी कैरियर की शुरुआत करने वाली ज़रीन ख़ान सलमान ख़ान से काफ़ी प्रभावित हैं और उनकी जबरदस्त प्रशंसक भी हैं.इस फिल्म में वो एक राजकुमारी का किरदार निभा रही हैं.सलमान के बारे में उन्होंने कहा कि सलमान के बारे में मैने पहले से सुन रखा था कि उन्हें बहुत जल्दी ग़ुस्सा आ जाता है वगैरह वगैरह लेकिन ऐसा कुछ भी नहीं था.उन्होंने कहा, "शुरुआत में मुझे कई बार सीन करने में दिक़्क़त आती थी और मुझे कई बार करने पड़ते थे, इस बीच वो मुझे समझाते थे और धैर्य रखते थे. लोगों ने उनके बारे में काफ़ी अफवाहें फैला रखी हैं."'वीर' की कहानी सलमान ने ख़ुद लिखी है और ये एक पीरियड यानी इतिहास पर आधारित फ़िल्म है.सलमान के साथ अपनी पहली मुलाक़ात के बारे में वो कहती हैं, "मैं सलमान की बहुत बड़ी प्रशंसक हूं और मेरी उनसे मिलने की बड़ी इच्छा थी.मैं एक संघर्षशील मॉडल थी और मुझे सुभाष घई की फिल्म युवराज के सेट पर एक छोटे से रोल के लिए बुलाया गया था.वहीं पर मेरी सलमान से मुलाक़ात हुई."उनका कहना है कि बाद में जब उन्हें जानकारी दी गई कि उनका चुनाव सलमान ने अपनी अगली फ़िल्म वीर के लिए किया है तो वे यक़ीन ही नहीं कर सकीं.'कैटरीना से तुलना बेमानी'    ज़रीन मुंबई की रहने वाली तो ज़रुर हैं लेकिन उनके परिवार का फ़िल्मों से कोई ताल्लुक नहीं है.वो एक मध्यवर्गीय परिवार से आती हैं.शूटिंग के अपने पहले दिन के बारे में बात करते हुए वो कहती हैं कि कोई ख़ास मुश्किल तो नहीं हुई थी.वे कहती हैं, "मेरा पहला सीन मिथुन दा के साथ था और मुझे उसमें एक नृत्य करना था. मिथुन सर काफ़ी अच्छे इंसान हैं और हमने पहले ही काफ़ी रिर्हसल की थी और जब मुख्य शॉट देना था तो मुझे पता ही नहीं चला कि वो कब ओके हो गया."शूटिंग को याद करते हुए वो कहती हैं, "वीर के सेट पर मेरे साथ काफ़ी हादसे हुए. जैसे कि मेरी विग काफ़ी लंबी थी और एक सीन में मुझे दौड़कर आकर कृष्ण भगवान की मूर्ति के सामने गिरना था, मैं तेज़ी से दौड़कर आई लेकिन बाद में पता चला कि मेरे विग में ही आग लग गई."   ज़रीन ख़ान की शक्ल सलमान की गर्लफ्रैंड कैटरीना कैफ़ से काफ़ी मिलती जुलती है.ये पूछे जाने पर कि वो इसे किस तरह देखती हैं, उनका कहना था, "देखिए कैटरीना कैफ़ एक बड़ी स्टार हैं और मुझसे उनकी तुलना बेमानी है. वो मुझसे काफ़ी सुंदर हैं. हम पहले मिल चुके हैं और मैने उनसे काफ़ी कुछ सीखा है."
__________________________
ख़बरें हैं कि रियलिटी शो 'बिग बॉस' में प्रतियोगी अरमान कोहली और तनीशा मुखर्जी की कथित नज़दीकियों से तनीशा की बहन काजोल और उनके जीजा अजय देवगन बेहद नाराज़ हैं.('गब्बर' की बेटी)ख़बरें तो ये भी हैं कि शो के दौरान तनीशा एक दफ़ा अपनी मां तनूजा से फ़ोन पर बात करना चाहती थीं लेकिन तनूजा ने साफ़ इनकार कर दिया.ख़ुद अजय देवगन कई बार कथित तौर पर कलर्स चैनल से अनुरोध कर चुके हैं कि तनीशा को शो से बाहर किया जाए, लेकिन सूत्रों के मुताबिक़ चैनल ऐसा करने के लिए तैयार नहीं क्योंकि तनीशा और अरमान की वजह से बिग बॉस की लोकप्रियता बढ़ रही है.30 के दशक में मशहूर फ़िल्म स्टूडियो बॉम्बे टॉकीज़ को फिर से ज़िंदा करने की तैयारियां चल रही हैं.इसे शुरू किया था हिमांशु राय, राजनारायण दुबे और देविका रानी ने और इसके बैनर तले कई नामचीन फ़िल्में बनाई गईं, जिनमें दिलीप कुमार, देव आनंद, मधु बाला और किशोर कुमार सरीखे कलाकारों ने काम किया.('मत देखो बिग बॉस')लेकिन बाद में आर्थिक हालात ख़राब होने की वजह से यह स्टूडियो बंद हो गया था.अब राजनारायण दुबे के पोते अभय कुमार इस 80 साल पुराने प्रोडक्शन हाउस को फिर से शुरू करना चाहते हैं और इसके बैनर तले फिर से फ़िल्में बनाएंगे.संजय लीला भंसाली की फ़िल्म 'गोलियों की रास-लीला राम-लीला' में दीपिका पादुकोण के अभिनय को देखकर उनके मां-बाप हैरान हैं.दीपिका के मुताबिक़ उनकी एक्टिंग से उनके मां-बाप इतने प्रभावित हुए कि उन्हें यक़ीन ही नहीं हो रहा है कि यह दीपिका ही हैं.यह साल वैसे भी दीपिका के लिए बेहतरीन रहा है.उनकी 'ये जवानी है दीवानी', 'चेन्नई एक्सप्रेस' और 'रेस-2' जैसी फ़िल्मों ने 100 करोड़ रुपए से ऊपर का कारोबार किया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
एक क़ाज़ी को बुलाया गया, और परंपरागत तरीक़े से ये शादी की रस्म संपन्न हुई. लेकिन इस शो से हाल ही में बाहर हुए प्रतियोगी राहुल भट्ट इस पूरी शादी को ड्रामा करार देते हैं.बीबीसी से बात करते हुए वो कहते हैं, "शादी के नाम पर शो में जो खिलवाड़ हो रहा है, वो ग़लत है. शो को लोकप्रिय बनाने के लिए जनता को उल्लू बनाया जा रहा है. ये शर्मनाक है."चर्चा तो ये भी है कि अली और सारा को चैनल ने इस शादी के लिए काफ़ी मोटी रक़म भी दी है. राहुल भट्ट कहते हैं, "मुझे 50 करोड़ रुपए भी कोई दे तो मैं ऐसी झूठी शादी नहीं करूंगा. ये बेहद सस्ती लोकप्रियता पाने की कोशिश है. मैं तो ऐसा कभी नहीं करूंगा." बिग बॉस से ही बाहर हुए एक और प्रतियोगी पाकिस्तानी टीवी कलाकार अली सलीम, जो बेगम नवाज़िश अली के नाम से ज़्यादा मशहूर हैं, कहते हैं, "शो में कई लोग जान-बूझकर ऐसी हरकतें करते हैं, ताकि लोग उनको नोटिस करें. और अगर ये शादी सिर्फ़ शो की टीआरपी बढ़ाने के लिए की गई है, तो ये ग़लत बात है."आजकल टीवी पर आने वाले ज़्यादातर रिएलिटी शो में यही हो रहा है. चीखना, चिल्लाना, गाली-गलौज यहां तक कि मार-पीट भी खुलेआम दर्शकों के सामने परोसी जा रही है.सवाल ये है कि क्या ये सचमुच होता है, या ये सब लोकप्रियता बटोरने के लिए और दर्शकों को आकर्षित करने के लिए किया जाने वाला ड्रामा है. टेलीविज़न समीक्षक पूनम सक्सेना कहती हैं, "देखिए, पब्लिसिटी, पब्लिसिटी होती है, वो चाहे अच्छी हो या बुरी. अगर ये सब ड्रामा भी होता है, तो उससे चैनल को फ़ायदा ही पहुंचता है. लोग भले ही सोचें कि उन्हें बुद्धू बनाया जा रहा है, लेकिन आख़िर वो ऐसे ड्रामे देखना पसंद तो करते ही हैं."पूनम का ये भी मानना है कि इस तरह के रिएलिटी शो में हिस्सा लेने वाले प्रतियोगियों को ये भी लगता है कि शो उनके प्रोफ़ाइल को मज़बूत करने का एक ज़रिया है. और वो लोगों की नज़रों में बने रहने के लिए कुछ भी करने को तैयार रहते हैं.
__________________________
फ़िल्मों को लेकर भले ही विवाद रहा हो, लेकिन वहाँ का विज्ञापन जगत भारतीय सितारों को लेने में नहीं हिचकिचा रहा.(करीना का डर)पाकिस्तान की सबसे बड़ी मोबाइल कंपनियों में एक ने किसी पाकिस्तानी हस्ती को नहीं बल्कि बॉलीवुड की टॉप हीरोइन करीना कपूर को बतौर ब्रैंड एम्बेसडर साइन किया है.(क्यूमोबाइल के अधिरारी ज़िशान युसूफ़ ने बीबीसी को बताया कि उन्होंने करीना को लेकर विज्ञापन बनाया है.)हाल ही में अभिनेत्री जूही चावला ने भी पाकिस्तानी घी के लिए एक विज्ञापन किया है. इससे पहले कुछ भारतीय सितारे पाकिस्तानी विज्ञापनों में दिख चुके हैं लेकिन ज़्यादातर प्रोडक्ट पाकिस्तानी नहीं थे.लेकिन करीना कपूर ने अब पाकिस्तान की ही बहुत बड़ी कंपनी का इश्तेहार हासिल किया है. करीना कपूर भारत में भी कई बड़े ब्रैंड्स का चेहरा हैं.पाकिस्तानी मीडिया में करीना से जुड़ी ख़बर को काफ़ी दिलचस्पी है. वहीं सोशल मीडिया पर नज़र डालें तो इसे लेकर काफ़ी तीखी प्रतिक्रिया सामने आई है.कंपनी के फेसबुक अकाउंट पर बहुत सारे लोगों ने इस पर कड़ा ऐतराज़ जताया है कि एक बड़ी पाकिस्तानी कंपनी ने अपने मुल्क के बजाए एक भारतीय सितारे को अपना एम्बैसडर बनाया है.फेसबुक पर पाकिस्तान के फ़ैज़ अंसारी लिखते हैं, "पाकिस्तान में बहुत से मॉडल हैं और आपने भारतीय को ले लिया. मैं अब कभी आपका मोबाइल फ़ोन इस्तेमाल नहीं करूँगा."जबकि सईद मोहम्मद नबील की राय मिलीजुली है. वे कहते हैं, "सब भारतीय फ़िल्में देखते हैं और भारतीय गाने सुनते हैं. एक विज्ञापन मे करीना क्या आ गई सबने ड्रामा शुरु कर दिया. कंपनी को शुभकामनाएँ लेकिन फिर भी पूछना चाहता हूँ पाकिस्तानी मॉडल क्यूँ नहीं ? तो अम्माल एन सईद ने कहा है, 'वाह करीना.'(सैफ़ के अंतरंग दृश्यों पर करीना की राय)लेकिन सोशल मीडिया पर ज़्यादातर लोगों ने इस पर नाराज़गी ही जताई है. लाहौर के रेहान अहमद ने लिखा है कि सारे पाकिस्तान में कोई नहीं मिला जो वहाँ की अभिनेत्री को लिया है?भारतीय फ़िल्मों में कई पाकिस्तानी सितारे और कलाकार समय-समय पर काम करते रहे हैं जिसमें अली ज़फ़र, सलमा आग़ा, राहत फ़हत अली खान जैसे नाम शामिल हैं.अली ज़फ़र तो यशराज बैनर से लेकर कई बड़ी हिंदी फ़िल्मों में नज़र आ रहे हैं.वैसे पाकिस्तानी सितारों के भारतीय फ़िल्मों में काम करने को लेकर भारत में भी कई बार विवाद हो चुका है. तो पाकिस्तान में बॉलीवुड फ़िल्में दिखाने को लेकर भी पाकिस्तान में मतभेद हैं. लेकिन इसके बावजूद पाकिस्तान में भारतीय सितारों की लोकप्रियता में कमी नहीं आई है.(बीबीसी हिंदी के क्लिक करें

 एंड्रॉएड ऐप के लिए क्लिक करें यहां क्लिक करें. आप हमें क्लिक करें

 फ़ेसबुक और क्लिक करें 

ट्विटर पर भी फ़ॉलो कर सकते हैं)
__________________________
अभी कौन बनेगा करोडपति के सातवें सीज़न की शुरुआत ही हुई है और शुरू होते ही उसे मिल गया है अपना पहला करोड़पति.उदयपुर के ताज मोहम्मद रंगरेज़ हैं केबीसी 7 के पहले करोड़पति. ताज मोहम्मद एक अध्यापक हैं जो उदयपुर के ही एक स्कूल में इतिहास पढ़ाते हैं.इस एक करोड़ रुपयों से ताज मोहम्मद एक नहीं कई बड़े काम करने की सोच रहे हैं. इन पैसों से वो अपनी बीमार बेटी का इलाज करना चाहते हैं. एक घर खरीदना चाहते हैं.साथ ही वो चाहते हैं कि तीन आर्थिक रूप से कमज़ोर बच्चों की शिक्षा का खर्च दें. इतना ही नहीं ताज मोहम्मद दो अनाथ लड़कियों की शादी भी करवाना चाहते हैं.जब से करीना कपूर और सैफ अली खान की शादी हुई है मीडिया में ये खबरें आने लगी कि अब करीना बड़े परदे पर किसिंग सीन नहीं करेंगी.लेकिन अगर करीना की माने तो इस बात में कोई सच्चाई नहीं है. वो कहती हैं, ''मैं एक अभिनेत्री हूं. अगर कोई किसिंग सीन कहानी का ज़रूरी हिस्सा है तो मुझे वो दृश्य फिल्माने में कोई परहेज़ नहीं है.''साथ ही करीना ये भी बात साफ़ कर देना चाहती हैं कि बतौर अभिनेत्री उन्होंने अपने लिए ऐसी कोई सीमा नहीं बांध राखी जो उनके काम के आड़े आए. वो कहती हैं, ''मैंने हमेशा से ही स्क्रिप्ट को सबसे ऊपर रखा है. जैसा स्क्रिप्ट में होता है मैंने वैसा ही करती हूं.''एक फ़िल्मी पत्रिका के लांच पर मीडिया से बात करते हुए करीना ने अपने पति सैफ अली खान की भी जम कर तारीफ की.करीना कहती हैं, ''सैफ भारत के सबसे स्टाइलिश अभिनेता हैं. इस बात में कोई शक ही नहीं है. अगर वो एक टी-शर्ट और जीन्स में भी होते हैं तब भी कमाल दिखते हैं. सैफ की वजह से मैं भी हमेशा बन-ठन के ही रहती हूं.''अपने ज़माने में जंपिंग जैक के नाम से मशहूर अभिनेता जीतेंद्र कहते हैं कि उन्होंने जो भी डांस सीखा है वो उनके घर के पास होने वाले जन्माष्ठमी और गणेश चतुर्थी उत्सव से ही सीखा है.जीतेंद्र हर साल अपने घर गणपति स्थापति करते हैं. जीतेंद्र कहते हैं कि उनके लिए गणेश उत्सव के बहुत मायने हैं.वो कहते हैं, ''जब मैं बच्चा था तो एक महीना पहले से ही इस त्यौहार की तैयारी में लग जाता था. आज भी उसी उत्साह से मैं गणपति मनाता हूं.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________


प्रियंका ‘कृष 3’ में अपनी भूमिका को लेकर बेहद जोश में हैं. उन्होंने मीडिया से बात करते हुए अपने जीवन की कई बातें भी शेयर कीं.बॉलीवुड की 

देसी गर्ल प्रियंका चोपड़ा अब तक कुंवारी हैं. और उन्हें अपनी शादी की कोई जल्दी भी नहीं. हां, उनसे सात साल छोटे भाई की शादी की औपचारिक घोषणा जरूर हुई है.शादी नहीं करने पर परिवार के रवैये के बारे में प्रियंका कहती हैं, "मुझ पर परिवार की तरफ से शादी का कोई दबाव नहीं है. पापा की ओर से भी कभी कोई दबाव नहीं रहा.लेकिन मेरी मम्मी ज़रूर चाहती थीं कि मेरी शादी तभी हो जाए, जब मैं बालिग ही हुई थी. मां का बस चलता तो कई साल पहले ही मेरे हाथों में मेंहदी लग चुकी होती. मां तो बस यही सोचती रहती हैं कि मेरी शादी हो, कपड़े बनवाने हैं, गहने चुनने हैं."प्रियंका के मुताबिक़ फ़िलहाल वो अपने करियर पर ध्यान दे रही हैं लेकिन उन्होंने शादी की संभावनाओं से इनकार बिलकुल नहीं किया. वो कहती हैं, "अब तो भारत में इतना बदलाव आया है कि आप वर्किंग वूमेन हो सकती हैं, और साथ में आपकी फैमिली भी हो सकती है."प्रियंका अपने भाई की सगाई को लेकर बहुत उत्साहित हैं और अब वो उनकी शादी की तैयारियों में व्यस्त हैं.प्रियंका के पिता अशोक चोपड़ा की मौत हाल ही में कैंसर से जूझते हुए हो गई. प्रियंका को अपने पिता की बेहद करीब माना जाता रहा है. वे अपने पिता को अपने जीवन का 'सुपरहीरो' मानती हैं.प्रियंका कहती हैं, "मेरे सुपरहीरो मेरे डैड थे. मैं उनकी लाडली थी. हमेशा मुझे सारी मुश्किलों से बचाकर रखा, मुझ पर किसी दुख का साया भी पड़ने नहीं दिया."'कृष-3' में प्रियंका ने दो भूमिकाएं यानि डबल रोल निभाए हैं. वे बताती हैं, एक भूमिका 'कृष' की बीवी और दूसरी दुष्ट आत्मा की. एक अच्छी औरत, एक बुरी औरत. कहानी में किरदारों के पास सुपरपावर है.अपनी ख़ुद की क्षमताओं के बारे में प्रियंका का कहना है, "मेरी सुपरपावर ये है कि मेरी जिंदगी में कुछ भी हो, बुरा या अच्छा, मैं काम पर जा सकती हूं. इसके अलावा मेरी सुपरपावर ये है कि मैं काम को और जिंदगी को अलग अलग खानों में रखती हूं."प्रियंका मानती हैं कि हर इंसान में अच्छे और बुरे विचार होते हैं. कोई इंसान संपूर्ण नहीं हो सकता.उन्होंने कहा, "मुझमें बहुत सारी निगेटिव बातें हैं. मुझे जल्दी जल्दी रिजल्ट चाहिए. मुझमें सब्र बिलकुल नहीं है. इसके अलावा मैं बेहद भावुक हूं. ज़्यादा भावुक होने के कारण जीवन में कई गलत फैसले हुए हैं."प्रियंका चोपड़ा रात में काम करना ज़्यादा पसंद करती हैं. उन्हें सुबह जल्दी उठना कतई पसंद नहीं है.अपने खान-पान की आदतों के बारे में वो कहती हैं, "मैं कोई नियमित दिनचर्या नहीं अपनाती. मैं कभी भी कुछ भी खा लेती हूं. मैं फ़िट ज़रूर हूं लेकिन हेल्दी नहीं हूं."प्रियंका कलाकार के साथ-साथ गायिका भी बन चुकी हैं. बतौर गायिका उनके दो एल्बम 'इन माय सिटी' और 'एग्जॉटिक' रिलीज़ हो चुके हैं. प्रियंका को इसके लिए तारीफ़ें तो मिलीं लेकिन बड़े पैमाने पर उनके इस प्रयास की आलोचना भी हो रही है.सोशल मीडिया पर उनके इन गानों को कड़ी आलोचना झेलनी पड़ रही है.इसके जवाब में प्रियंका कहती हैं, " जब आप कुछ अलग करते हैं तो आलोचना तो होती ही है. कुछ लोग काम पसंद नहीं करते. मैं सेफ ज़ोन में रहती तो शायद मुझे आलोचक नहीं मिलते. मगर जब मैं ही आगे आगे बढ़कर कुछ नया कर रही हूं तो स्वाभाविक है कि ऐसा होगा."वो आगे कहती हैं, "भारत में किसी अभिनेत्री ने म्यूज़िक में काम नहीं किया. बल्कि पूरी दुनिया में ऐसे कम उदाहरण हैं कि एक एक्टर म्यूज़िशियन भी हो. म्यूज़िशियन एक्टर ज़रूर बनते हैं. जैसे जेनिफर लोपेज. किशोर कुमार."प्रियंका दावा करती हैं कि फ़िल्मों में भी वो चुनौतीपूर्ण भूमिकाएं चुनती हैं. उन्होंने फ़िल्म 'बर्फ़ी' का नाम गिनाया.सालों पहले प्रियंका चोपड़ा ने फ़िल्म 'एतराज़' की थी जिसमें उन्होंने वैंप की भूमिका निभाई थी. प्रियंका बताती हैं कि निर्देशक राकेश रोशन ने इसी फ़िल्म के रशेज देखकर उन्हें कृष-3 में नकारात्मक भूमिका दी.‘कृष 3’ फ़िल्म में अभिनेता रितिक रोशन ने सुपरहीरो की और कंगना रानावत ने सुपरवूमन की भूमिका निभाई है. ये फ़िल्म ‘कृष’ का अगला भाग है.फ़िल्म दीवाली पर तीन नवंबर को रिलीज़ हो रही है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इस मौके पर फिल्म की अभिनेत्री दीपिका पादुकोण के साथ शाहरुख़ ख़ान ने की बीबीसी से ख़ास बातचीत फिल्मों से लेकर आईपीएल तक और अपने नवजात शिशु के बारे में भी.शाहरुख़ ख़ान को भले ही दुनिया बेहतरीन रोमांटिक हीरो मानती हो पर वे ख़ुद एक्शन फ़िल्में ज़्यादा पसंद करते हैं.उन्होंने अपनी नई एक्शन फिल्म 'चेन्नई एक्सप्रेस' के बारे में बातें करते हुए कहा कि इस फिल्म में बहुत सारा एक्शन है और वो बहुत वास्तविक है.(सलमान पर शाहरुख़ की प्रतिक्रिया)शाहरुख़ का कहना था, "सच कहूँ तो मुझे एक्शन फिल्में और एक्शन रोल्स बेहद पसंद हैं. जब लोग मुझसे पूछते हैं कि मुझे एक्शन पसंद है या रोमांटिक फिल्में तो मैं हमेशा कहता हूँ कि मुझे एक्शन पसंद है.""हालाँकि मुझे ज़्यादा मौक़ा नहीं मिला एक एक्शन हीरो बनने का लेकिन जब भी मुझे मौका मिलता है कोई एक्शन फिल्म करने का तो मैं ऐसे रोल्स करने के लिए हमेशा तैयार रहता हूँ."फिल्मों के अलावा शाहरुख़ की रूचि खेलों में है और वो आईपीएल की कोलकाता नाइट राइडर्स टीम के सह मालिक भी हैं.आईपीएल में स्पॉट फिक्सिंग के ताज़ा विवाद पर वे अफसोस ज़ाहिर करते हैं लेकिन साथ ही कहते हैं कि क्रिकेट से उनका रिश्ता व्यापार का नहीं बल्कि जुनून का है. इसीलिए इन तमाम विवादो के बाद भी वे कभी अपना रिश्ता आईपीएल से नहीं तोड़ेंगे.समाज में महिलाओं के साथ हो रहे अत्याचार को रोकने में बॉलीवुड की क्या भूमिका हो सकती है?इसके जवाब में शाहरुख़ कहते हैं, "फिल्में समाज का दर्पण होती हैं लेकिन हर फिल्म में हर चीज़ को अच्छी तरह से नहीं दिखाया जाता. जहाँ तक बॉलीवुड की बात करें तो यहां पर महिलाओं और पुरुषों के बीच पहले से ही समानता है. लेकिन मुझे लगता है कि ज़बरदस्ती संदेश देने के लिए फिल्में बनाना ग़लत है. किसी को वाकई अंदर से कुछ महसूस होता है तो ठीक है. लेकिन ज़बरदस्ती नहीं होनी चाहिए."शाहरुख़ के साथ मौजूद दीपिका पादुकोण कहती हैं, "मुझे लगता है फ़िल्में मनोरंजन के लिए बनती हैं. समाज में जब भी कुछ ग़लत होता है तो मुझे समझ नहीं आता कि लोग बॉलीवुड को क्यों दोष देते हैं. हम लोगों के मनोरंजन के लिए फ़िल्में बनाते हैं. हम पर दोष डालना या कुछ बदलने की उम्मीद करना बेकार है."जाते-जाते शाहरुख़ बात पूरी करते हुए कहते हैं, "पिछले दिनों मैं एक टीवी शो देख रहा था जिसमें कहा गया कि बलात्कार या महिलाओं के प्रति ग़लत बातों के लिए बॉलीवुड ज़िम्मेदार है. ये बकवास बात है."अपने नवजात शिशु के बारे में शाहरुख़ कहते हैं कि वो बहुत सुंदर है और दिन-प्रतिदिन तंदुरुस्त होता जा रहा है.(शाहरुख़ ख़ान के साथ हुई इस बातचीत का छोटा हिस्सा आप हमारी वेबसाइट पर देख भी सकते हैं)(बीबीसी हिन्दी के 

एंड्रॉएड ऐप के लिए आप यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
जगजीत सिंह के शो को सुनने की चाहत के बारे में लता मंगेशकर ने बताया, "कई बार मैंने जगजीत सिंह जी के शो सुने हैं. एक बार मुझे पता चला कि जगजीत सिंह जी का शो है, तो मैंने तुरंत टिकट खरीदा और उन्हें सुना, वो बहुत ही अच्छा गाते थे."आठ फरवरी को जगजीत सिंह का जन्म दिन है. उनके देहांत के बाद ये उनका पहला जन्मदिन है. पिछले साल सितंबर महीने में उन्हें ब्रेन हैमरेज हुआ था, जिसके बाद उन्हें अस्पताल में भर्ती कराया गया, जहां 10 अक्टूबर 2011 को उन्होंने आखिरी सांस ली.लता मंगेशकर कहती हैं, "मुझे उनकी बहुत सी ग़ज़ल पसंद हैं लेकिन सबसे ज़्यादा पसंद उनकी पहली ग़ज़ल, 'सरकती जाए है रुख़ से नक़ाब आहिस्ता आहिस्ता' है. जब भी मुझे ग़ज़ल सुनने का मन होता है तो मैं आज भी उनकी यही ग़ज़ल सुनती हूं."लता मंगेशकर ने ये भी कहा कि जगजीत सिंह बेहद ही गंभीर शख़्सियत के इंसान थे और अपने बेटे की मौत के बावजूद उन्होंने अपने आपको संभाले रखा. जब लता इस हादसे के बाद जगजीत सिंह से मिलीं तो वो बेहद दुखी ज़रूर थे लेकिन उन्होंने अपना ग़म किसी से बांटा नहीं, और अपने अंदर के जज़्बात अंदर ही रखे. लता मंगेशकर ने ये भी कहा कि वो किसी भी बात को लेकर ज़्यादा शिकायत नहीं करते थे.उनकी गायकी के बारे में लता मंगेशकर ने कहा, "जगजीत सिंह ने जो ग़ज़ल गाई हैं वो लोगों को हमेशा याद रहेंगी. नए गायकों में तो ग़ज़ल गायकी का कोई ठिकाना ही नहीं है. जगजीत सिंह जी के साथ उनका स्टाइल, उनका गायन, ग़ज़लें सब उनके साथ चला गया."जगजीत सिंह ने बीबीसी से कई बार बात की और उन मुलाक़ातों में उन्होंने ग़ज़लों के बदलते स्वरूप और संगीत के बदलते तौर तरीकों पर खुलकर अपनी बात कही थी.जगजीत सिंह ने सवाल उठाते हुए कहा था," फिलहाल भारत में संगीत कहां है. आजकल जो हो रहा है मैं उसे संगीत नहीं मानता. आजकल आधा संगीत मशीन पर होता है. हमारे बोल, हमारी धुनें कुछ भी तो भारतीय नहीं है. गानों में टपोरी भाषा का इस्तेमाल होता है." संगीत के बदलते दौर पर जगजीत सिंह ने कहा था, "मौजूदा दौर में भारतीय संगीत हो या फ़िल्म उद्योग, हर कोई पश्चिम की नकल कर रहा है. चाहे कपड़े हों, शारीरिक हावभाव हों या धुनें. "लेकिन साथ ही वो भारतीय पारंपरिक संगीत को लेकर ख़ासे आशान्वित थे वो मानते थे कि भारत का जो पारंपरिक गीत-संगीत, शास्त्रीय संगीत वगैरह इतने दमदार हैं कि पश्चिमी सभ्यता इन्हें मिटा नहीं पाएगी और वो कभी ख़त्म नहीं होगा.
__________________________
रवि (अजय देवगन) अपने पिता धरम मूर्ति (अनिल धवन) की बेइज़्ज़ती का बदला लेने रामनगर आता है. इसके पीछे गांव के सरपंच शेर सिंह (महेश मांजरेकर) का हाथ होता है और इस अपमान की वजह से रवि के पिता आत्महत्या कर लेते हैं.रवि उस वक्त छोटा बच्चा होता है और उसे लगता है कि उसकी मां सावित्री (ज़रीना वहाब) और बहन भी इस दुनिया में नहीं हैं. लेकिन सच्चाई ये होती है कि वो दोनों ग़रीबी में जीवन बिता रहे होते हैं.खैर बड़े होकर रवि, अपनी मां और बहन को रामनगर ले आता है. लेकिन उससे पहले वो शेर सिंह और उसके साले नारायणदास (परेश रावल) को सीबीआई अफसर बनकर डराता है.इस बीच धीरे धीरे रवि को शेर सिंह की बेटी रेखा (तमन्ना भाटिया) से प्यार हो जाता है. रवि की बहन पद्मा नारायणदास के बेटे शक्ति (अध्ययन सुमन) से प्यार करती है.कैसे रवि की बहन को ज़रिया बनाकर शेर सिंह और नारायणदास उसकी ज़िंदगी में मुश्किलें पैदा करना चाहते हैं. रवि, कैसे शेर सिंह के अत्याचार से गांव वालों को मुक्ति दिलाता है. कैसे वो अपने पिता की बेइज़्ज़ती का बदला लेता है. लेकिन इस बीच रवि की एक असलियत भी सामने आ जाती है. यही सब फिल्म में दिखाया गया है. फिल्म में एक शेर की भी अहम भूमिका है जो हीरो का साथ देता है और खलनायक से लड़ाई में उसकी मदद करता है.फिल्म की कहानी बिलकुल पुरानी 'हिम्मतवाला' जैसी है. फिल्म का स्क्रीनप्ले फरहाद-साजिद और साजिद खान ने मिलकर लिखा है. जो इस दौर के दर्शकों के हिसाब से बेहद पुराना है.इसमें 80 के दशक का मेलोड्रामा दिखाया गया है. जो बड़ा पुराना लगता है. रवि की बहन को शक्ति (अध्ययन सुमन) और उसके पिता नारायणदास (परेश रावल) द्वारा सताया जाना बड़ा अजीब सा लगता है.उसी तरह से शेर सिंह का गांववालों के सामने रवि की पोल खोलने की कोशिश करने वाला सीन भी बड़ा बेतुका लगता है. स्क्रीनप्ले राइटर ने फिल्म में ज़बरदस्ती का हास्य भरने की कोशिश की लेकिन आज के दौर के दर्शकों को और खास तौर से युवाओं को ये हास्य बेतुका लगेगा और वो फिल्म की कॉमेडी के साथ नहीं बल्कि कॉमेडी पर हंसेगे.नारायणदास के संवादों में बार-बार शहरों का नाम आना जैसे (डलहौज़ी, राजकोट), दर्शकों को भरपूर बोर करेंगे.दर्शकों को तीन दशक पहले बनी हिम्मतवाला में कॉमेड़ी का ये ट्रैक पसंद आया होगा, लेकिन इस नई हिम्मतवाला में तो बात नहीं बनेगी.फिल्म में अजय देवगन और शेर के बीच फिल्माए गए कुछ दृश्य सिंगल स्क्रीन थिएटर के दर्शकों को ज़रूर आकर्षित कर सकते हैं लेकिन हो सकते हैं शहरी, मल्टीप्लेक्स के दर्शकों को ये दृश्य बेहद हल्के और फूहड़ लगेंगे.फिल्म के किरदार बेहद लाउड हैं. किरदारों के बीच के भावनात्मक दृश्य दर्शकों को बिलकुल अपील नहीं करते. रोमांस में बिलकुल भी दम नहीं है.मज़बूत पक्षकमज़ोर पक्ष रेटिंग: *हां एक्शन दृश्य ज़रूर कुछ विशेष दर्शक वर्ग को पसंद आ सकते हैं. कॉमेड़ी के कुछ दृश्य और क्लाइमेक्स भी सिंगल स्क्रीन थिएटर के दर्शकों को पसंद आ सकते हैं. फिल्म के संवाद बेहद पुराने और घिसे-पिटे हैं.अजय देवगन में वो बात नज़र नहीं आई जिसके लिए वो जाने जाते हैं. फिल्म के कई दृश्यों में तो अजय इस ज़बरदस्त मेलोड्रामा का हिस्सा बनने पर आई हिचकिचाहट को छिपाते हुए से प्रतीत होते हैं.एक्शन दृश्यों में वो ठीक लगे हैं लेकिन गानों में उन्होंने बड़ा अजीब सा डांस किया है. नैनो में सपना वाले गाने में तो वो बहुत बेतुके लगे हैं.तमन्ना भाटिया की बॉलीवुड में शुरुआत बड़ी ढीली रही. वो साधारण लगी हैं. फिल्म की शुरुआत में भड़कीले कपड़े पहने हैं और बहुत सामान्य अभिनय किया है.परेश रावल ने अपने रोल को निभाने के लिए खासी मेहनत की है और कुछ हद तक सफल भी रहे हैं. छोटे से रोल में असरानी प्रभावित नहीं कर सके.सोनाक्षी सिन्हा 'थैंक गॉड इट्स फ्राइडे' में ठीक ठाक लगी हैं.साजिद खान 80 के दशक का 'जादू' पैदा करने के चक्कर में आज के दर्शकों को बिलकुल ही भूल गए.साजिद-वाजिद का संगीत साधारण है. नैनो में सपना और ताकी ओ ताकी रे गीत पुरानी हिम्मतवाला से लिए गए हैं लेकिन पुराना जादू नहीं चला पाए. 'धोखा-धोखा' गाना अच्छा है.कुल मिलाकर हिम्मतवाला का टिकट खिड़की पर कामयाब होना काफी मुश्किल है. हो सकता है कि सिंगल स्क्रीन थिएटर्स पर इसकी शुरुआत थोड़ी कमज़ोर हो. लेकिन मल्टीप्लेक्स दर्शकों का प्यार तो इसे नहीं मिल पाएगा.
__________________________
एक ख़ास इंटरव्यू में विद्या ने बताया, '' फिल्म 'हे बेबी'  और 'किस्मत कनेक्शन' के समय मेरे वजन और मेरे पहनावे को लेकर मेरी आलोचना की गई. मैं सोच मे पड़ गई कि क्या कुछ समय तक मेरी जो तारीफें हुई वो केवल एक इत्तेफाक तो नहीं था. उस दौरान दक्षिण फिल्म इंडस्ट्री में भी मेरी काफी आलोचना हो रही थी.'' 'बेगम जान की गालियां रोल के लिए तड़का'गर्भवती होने की एक्टिंग कर सीट लेती थीं विद्या बालनविद्या कहती हैं, ''मुझे लगने लगा कि कहीं ऐसा तो नहीं कि मैं इस इंडस्ट्री के लायक ही नहीं हूं. मैनें जल्द ही महसूस किया कि मुझे मजबूत होना होगा और बाहर निकलना होगा.'' फ़िल्म 'पा', 'डर्टी पिक्चर' या फिर सुजॉय घोष की फिल्म 'कहानी' जैसी फ़िल्मों की विद्या बालन के बिना कल्पना भी नहीं की जा सकती है. अपने करियर की शुरुआत में 'परिनीता' और 'मुन्ना भाई...' जैसी फ़िल्मों के लिए विद्या की काफी तारीफ हुई थी. आज किसी भी महिला प्रधान फ़िल्म के लिए विद्या हर निर्देशक की पहली पसंद हैं. इस मुकाम तक पहुँचना इस अदाकारा के लिए आसान नहीं था. तमाम तरह की आलोचनाओं के बाद भी अगर आज वो इस मुकाम पर हैं तो इसका श्रेय वो अपनी जिद को देती हैं.विद्या कहती हैं, ''मैं ढीठ हूँ. मैं इतनी आलोचनाओं के बाद भी नहीं बदली शायद इसलिए मैं विद्या बालन हूँ.'' विद्या बालन बनेंगी इंदिरा गांधी?मैं बहुत भूखी एक्ट्रेस हूंः विद्या बालनविद्या इस दिनों अपनी आने वाली फ़िल्म 'बेगम जान' के प्रमोशन में व्यस्त हैं. अपने किरदारों की ही तरह असली ज़िन्दगी में अपने दमदार व्यक्तित्व के लिए पहचान बनाने वाली विद्या की हाल ही में लगातार कई फ़िल्में फ्लॉप हुई हैं.नाकामयाबी का स्वाद अपने करियर में पहले भी चख चुकी विद्या का मानना है कि उन्होंने अपनी ज़िन्दगी में घटी कई घटनाओं से सीख ली है. वो कहती हैं कि वो इस दिन को आज भी नहीं भूल पाती हैं जब आमिर ख़ान की वजह से उनके अहंकार को चोट पहुँची थी. विद्या बताती हैं, ''आमिर ख़ान की वजह से मुझे एक बार धक्का लगा. मैं एक शोक सभा में गई थी. वहाँ इंडस्ट्री से केवल मैं ही मौज़ूद थी. मीडिया से आए लोग मेरी तस्वीरें खींच रहे थे. लेकिन जैसे ही आमिर ख़ान आए सारी मीडिया मुझे धक्का देकर आमिर की तरफ चली गई. इससे मेरे दिल को बहुत धक्का लगा. आमिर की जगह कोई और भी हो सकता था. लेकिन मैं समझ गई कि जो आपसे ज्यादा कामयाब है लोग उसके पीछे दौ़ड़ेंगे. मुझे उस समय खराब ज़रूर लगा था लेकिन आज मैं इन चीजों की तरफ गौर नहीं करती.'' असल ज़िन्दगी में अपनी कमजोरियों और नाकामयाबी को पीछे छोड़ सफलता की मंजिल तक पहुंचने वाली विद्या मानती है कि शायद इसी वजह से उन्हें परदे पर भी ऐसे ही किरदार करना पसंद है, जो अपनी कमजोरियों पर कामयाबी हासिल कर सके क्योकि ऐसे किरदारों से वो ख़ुद को जोड़ पाती हैं.   (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
मुंबई पुलिस ने सेक्शन 354 और पोक्सो एक्ट के तहत अज्ञात व्यक्ति के ख़िलाफ़ मामला दर्ज किया है. मुंबई पुलिस का कहना है कि मामले की जांच जारी है.17 वर्षीय ज़ायरा के साथ ये घटना एयर विस्तारा की फ़्लाइट में उस वक्त हुई जब वे दिल्ली से मुबंई जा रही थीं. ज़ायरा ने अपने ख़राब अनुभव को बयान करते हुए इंस्टाग्राम पर एक वीडियो पोस्ट किया, जिसमें वो बुरी तरह से रो रही हैं. उन्होंने आरोप लगाया है कि उनसे पिछली कतार में बैठे एक अधेड़ उम्र के आदमी ने उनके साथ बदतमीजी करने की कोशिश की. ज़ायरा ने अपने इंस्टाग्राम पोस्ट में लिखा है कि जब वो आधी नींद में थीं तो पीछे बैठा शख़्स अपने पैर से उनकी पीठ और गर्दन पर टच कर रहा था. ज़ायरा ने ये भी कहा है कि एयर विस्तारा की फ़्लाइट के चालक दल का कोई सदस्य उनकी मदद के लिए नहीं आया.इस पर विस्तारा एयरलाइंस ने बयान जारी कर कहा, "हमने बीती रात फ़्लाइट में एक अन्य यात्री के साथ ज़ायरा वसीम के ख़राब अनुभव के बारे में ख़बरें देखी हैं. हम इस मामले की गहराई से जांच कर रहे हैं और ज़ायरा की हर तरह से मदद करेंगे. ऐसे बर्ताव को हम कतई बर्दाश्त नहीं करते."ज़ायरा ने कहा, "मैं अभी फ़्लाइट से उतरी हूं. मैं आपको ये बताना चाहती हूं कि उस आदमी ने क्या किया. कोई ऐसा कैसे कर सकता है. ये कोई तरीका नहीं है. किसी लड़की को ऐसा महसूस नहीं कराया जाना चाहिए क्योंकि ये डरावना है. क्या इस तरीके से वे लड़कियों की देखभाल कर रहे हैं. जब तक हम अपनी मदद का फ़ैसला नहीं करेंगे, कोई हमारी मदद नहीं करेगा. ये सबसे ख़राब बात है."मुंबई से स्थानीय पत्रकार सुप्रिया सोगले ने बताया है कि महाराष्ट्र राज्य महिला आयोग ने ज़ायरा के साथ हुई घटना को शर्मनाक़ बताया है और नागरिक उड्डयन महानिदेशालय से मामले की जांच के लिए कहा है.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
आम लोगों के अलावा ग्लैमर की दुनिया पर भी इसका असर देखा जा रहा है. अभी सलमान ख़ान और नरेंद्र मोदी की मुलाक़ात की सुर्ख़ियां यादों से धुंधलाई भी नहीं थीं कि एक नई ख़बर ने, या यूं कहें कि एक तस्वीर ने लोगों को हैरान कर दिया है.मॉडल और अभिनेत्री मेघना पटेल ने खुल कर नरेंद्र मोदी का समर्थन किया है लेकिन उनका अंदाज़ ज़रा हटकर रहा.मेघना ने भारतीय जनता पार्टी के प्रधानमंत्री पद के उम्मीदवार नरेंद्र मोदी के समर्थन में एक फ़ोटो शूट करवाया है.इन तस्वीरों में मेघना ने बीजेपी के चुनाव निशान कमल के फूल से पूरे शरीर को ढक कर फ़ोटो शूट करवाया है .इसके अलावा वो एक तस्वीर में बिना कपड़े पहने नरेंद्र मोदी के पोस्टर के साथ दिख रही हैं जिस पर मोदी के लिए वोट की अपील की गई है.इससे पहले मॉडल पूनम पांडेय भारतीय क्रिकेट टीम के लिए निर्वस्त्र होने की ख़्वाहिश ज़ाहिर कर चर्चा में आ चुकी हैं लेकिन किसी नेता के लिए ये पहले कभी नहीं हुआ.पर बीजेपी के महाराष्ट्र राज्य के प्रवक्ता माधव भंडारी ने इस पर कहा 'हम उनका स्वागत करते हैं जो लोग बीजेपी का समर्थन करते हैं पर हम इस तरह के आपत्तिजनक प्रदर्शन के सख्त ख़िलाफ़ हैं. अगर आप नरेंद्र मोदी को अपना समर्थन देना चाहते हैं तो उनकी रैली में आइये पर इस तरह के समर्थन की हम कड़ी निंदा करते हैं.'उन्होनें मेघना के इस 'समर्थन' को ख्याति पाने का एक तरीका बताकर कहा 'वो ऐसा करके बस अपनी लोकप्रियता में इज़ाफ़ा करना चाहती हैं.माधव भंडारी कहते हैं 'मैंने पार्टी के दिग्गज नेताओं से इस बारे में बात की है और भविष्य में ऐसे मसलों पर हमें क़ानून की मदद लेनी होगी.'वहीँ मेघना का कहना है की उनका 'समर्थन' बिलकुल भी आपत्तिजनक नहीं है.इंडियन क्रिकेटर विराट कोहली और बॉलीवुड अभिनेत्री अनुष्का शर्मा की दोस्ती की चर्चा हर जगह हो रही है लेकिन अब इन चर्चाओ में एक और नाम शामिल हो गया है.ये नाम है युवराज सिंह और नेहा धूपिया का. हालांकि ऐसा नहीं है कि पहली बार किसी बॉलीवुड अभिनेत्री का नाम युवराज सिंह के साथ जोड़ा जा रहा है.नेहा धूपिया से पहले युवराज का नाम किम शर्मा और दीपिका पादुकोण से भी जोड़ा गया है.गायिका और अभिनेत्री सोफ़िया चौधरी ने हाल ही में मुम्बई के एक बड़े रेस्त्रां में अपने जन्मदिन की पार्टी दी थी.इस आयोजन में युवराज सिंह और नेहा धूपिया के साथ पहुंचने से ये चर्चा ज़ोर पकड़ने लगी. नेहा और युवराज की यह दोस्ती उस पार्टी में सबका ध्यान अपनी और खींच रही थी.युवराज सिंह फ़िलहाल भारतीय क्रिकेट टीम से बाहर हैं और छुट्टियां मना रहे हैं.(बीबीसी हिन्दी के क्लिक करेंएंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बिग ब्रदर के देसी संस्करण बिग बॉस का तीसरा सीज़न पिछली शनिवार रात पूरे धूम-धड़ाके के साथ शुरू हुआ था. इसकी मेज़बानी अमिताभ बच्चन कर रहे हैं.इस शो में 13 लोग हिस्सा ले रहे हैं जिसमें राखी सावंत की माँ जया सावंत के अलावा शामिल हैं- शिल्पा शेट्टी की बहन शमिता शेट्टी, मॉडल अदिति गोवित्रिकर, अभिनेत्री पूनम ढिल्लन, टीवी कलाकार बख़्तियार ईरान और उनकी पत्नी तनाज़ ईरानी, कॉमेडियन राजू श्रीवास्तव, संगीतकार इस्माइल दरबार, आइटम गर्ल शर्लिन चोपड़ा, अभिनेता विंदू सिंह, , फ़िल्म देशद्रोही के अभिनेता कमाल आर ख़ान, मॉडल क्लॉडिया और फ़ैशन डिज़ाइनर रोहित वर्मा.इलिमीनेशन या बिग बॉस से बाहर करने के लिए नौ लोगों ने जया सावंत का नाम नामांकित किया था. हालांकि उनके पास ये मौका है कि वाइल्ड कार्ड के ज़रिए वो दोबारा शो में लौट सकती हैं.जया सावंत जब शो में आई थीं तो उन्होंने अफ़सोस जताया था कि उनकी बेटी राखी ने अपने स्वयंर ने उन्हें नहीं बुलाया.बिग बॉस के दौरान भी उन्होंने कई बार राखी का ज़िक्र किया और कहा कि वे अपनी बेटी की ख़ातिर ही शो में आई हैं.
__________________________
दक्षिण अफ़्रीका के पूर्व राष्ट्रपति नेल्सन मंडेला की पोती निंडेलका मंडेला बॉलीवुड फ़िल्मों की दीवानी हैं और उन्हें अभिनेता रणबीर कपूर बहुत पसंद हैं. उन्हें रणबीर कपूर की फ़िल्म 'बर्फी' ख़ासी पसंद है.मीडिया से बात करते हुए निंडेलका मंडेला ने कहा, "बर्फ़ी की कहानी, उसमें कलाकारों के बीच दिखाई गई भावनाएं और दृश्य मुझे बेहद पसंद आए. और वो लड़का फ़िल्म का हीरो रणबीर कपूर मुझे बड़ा अच्छा लगा. रणबीर बहुत हॉट हैं."निंडेलका ने माना कि बॉलीवुड फ़िल्मों का दक्षिण अफ़्रीका में बहुत प्रभाव है और यहां के लोगों को हिंदी फ़िल्में देखना बहुत पसंद है. निंडेलका ने ये भी कहा कि वो भविष्य में भारत आना चाहती हैं.भारत से बाहर छुट्टी मना रहीं अभिनेत्री 

प्रीति ज़िंटा के ख़िलाफ़ चेक बाउंस होने के एक मामले में ग़ैर ज़मानती वॉरंट जारी किया गया है. मुंबई की अंधेरी कोर्ट ने उनके ख़िलाफ़ ये वॉरंट जारी किया.बीते दिनों प्रीति ने लेखक अब्बास टायरवाला को 18 लाख रुपए का एक चेक जारी किया था जो बाउंस हो गया था.इसी के बाद प्रीति के ख़िलाफ़ शिकायत दर्ज कराई गई. प्रीति के वकील ने बताया कि वो इस वॉरंट के ख़िलाफ़ हाईकोर्ट जाएंगे और ज़मानत की अपील करेंगे.करीना कपूर की लाल साड़ी जिसे उन्होंने फ़िल्म 'रा.वन' के गाने छम्मक छल्लो में पहना था अब नीलाम होगी. लंदन में हो रहे एक चैरिटी इवेंट में इस साड़ी के अलावा क्रिकेटर राहुल द्रविड़ के बल्ले और अर्जेंटीना के फ़ुटबॉल खिलाड़ी लियोनल मेसी की फ़ुटबॉल की भी नीलामी की जाएगी और इससे इकट्ठा हुए पैसे को एक अस्पताल को दिया जाएगा.एडल्ट कॉमेडी 'ग्रैंड मस्ती' को अपने पहले ही प्रोमो से तीखी प्रतिक्रिया का सामना करना पड़ा. फ़िल्म शुक्रवार को भारत सहित कई देशों में रिलीज़ हो रही है लेकिन दुबई में फ़िल्म की रिलीज़ पर फ़िलहाल रोक लगा दी गई है.कहा जा रहा है कि फ़िल्म पर 'अश्लीलता' की वजह से रोक लगाई गई है.(बीबीसी हिन्दी के 

एंड्रॉएड ऐप के लिए 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन साथ ही उन्होंने कहा कि बॉलीवुड में 'भाई-भतीजावाद और पक्षपात' से उन्हें कोई फ़र्क़ नहीं पड़ता. उनका करियर कभी भी इस पर निर्भर नहीं था.शिवम नायर निर्देशित 'नाम शबाना' में तापसी पन्नू के साथ मनोज बाजपेई अहम किरदार में नज़र आएंगे. ये फ़िल्म 31मार्च को रिलीज़ होगी. इसी सिलसिले में बीबीसी से रूबरू हुए मनोज ने ये बातें कहीं. 'अलीगढ़', 'राजनीति', 'गैंग्स ऑफ़ वासेपुर', 'स्पेशल 26' जैसी फ़िल्मों में अपने अभिनय का लोहा मनवाने वाले मनोज बाजपेई ने अपने 23 साल के करियर में ऐसी भी फ़िल्में की जिन्हें वो अच्छा नहीं मानते. मनोज बाजपेई ने कहा, "मैंने कुछ बुरी फ़िल्में पैसों के लिए की पर अपने उन फ़ैसलों पर मुझे खेद नहीं है." वो कहते हैं, "मुझे बुरा लग रहा था जब मैं ऐसी कुछ फ़िल्में कर रहा था पर मेरे सर पर बैंक का लोन था. मैंने बचपन में अपने पिताजी को बैंक वालों से छुपते हुए देखा है. उन्होंने खेती के लिए लोन पर ट्रैक्टर लिया था जिसे वो चुका नहीं पा रहे थे."फ़िल्म इंडस्ट्री में दो दशक गुज़ार चुके मनोज बाजपेई को बॉक्स ऑफिस पर असफल फ़िल्मों का खौफ नहीं है. वो कहते हैं, "मैंने अपने करियर में असफलता ज़्यादा देखी है और एक समय मैं चार साल बिना किसी काम के घर पर बैठा रहा. उस बुरे वक़्त के बाद प्रकाश झा की फ़िल्म 'राजनीति' आई और मुझे काम मिलने का सिलसिला फिर से शुरू हो गया."मनोज बाजपेई के लिए तीन दिन के बॉक्स ऑफिस से ज़्यादा फ़िल्म का लंबे समय तक याद रहना मायने रखता है इसलिए उनका रुझान कहानी प्रधान फ़िल्मों की तरफ़ है.  (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
डार मोशन पिक्चर्स और ऑसम फ़िल्म्स की 'मिकी वायरस' कहानी है एक हैकर मिकी (मनीष पॉल) की. पुलिस इंस्पेक्टर सिद्धार्थ चौहान (मनीष चौधरी) उसे एक गैंग का पर्दाफ़ाश करने के लिए उस गैंग की वेबसाइट हैक करने के काम में लगाता है.इस गैंग के दो लोगों की रहस्यमय परिस्थितियों में मौत हो जाती है और पुलिस इन दोनों मौतों की गुत्थी नहीं सुलझा पाती.( फ़िल्म रिव्यू: 'बॉस')मिकी इस मिस्ट्री को सुलझाने में पुलिस की मदद कर रहा होता है तभी उसकी गर्लफ़्रेंड कामायनी जॉर्ज (एली अवराम) की हत्या हो जाती है.कामायनी मरने से पहले मिकी से एक बैंक की वेबसाइट हैक करके एक बड़ी रकम एक अकाउंट में ट्रांसफ़र करने के लिए कहती है.चूंकि मरने से ठीक पहले वो मिकी के साथ होती है तो शक की सुई उसी की तरफ़ घूमती है. मिकी अपने दोस्तों की मदद से इस समस्या से निकलने की कोशिश करता है.आख़िर में क्या होता है? कामायनी को किसने मारा? पहले जिन दो लोगों की हत्या हुई उन्हें किसने मारा ? क्या मिकी जिस अकाउंट में रकम ट्रांसफ़र करता है उस ट्रांसफ़र को रोक पाने में कामयाब हो पाता है ?सौरभ वर्मा की लिखी स्क्रिप्ट में पर्याप्त सस्पेंस है जो दर्शकों को बांधे रखता है.कहानी रोचक है लेकिन चूंकि मिकी हैकर है, फ़िल्म के बड़े हिस्से में उसे कंप्यूटर का इस्तेमाल करते हुए और इससे संबंधित ऐसे जटिल शब्दों का उपयोग करते हुए दिखाया गया है जो आसानी से सभी दर्शकों को समझ में नहीं आएँगे.(फ़िल्म रिव्यू: 'शाहिद')हालांकि कहानी में कई दिलचस्प मोड़ हैं, ख़ासतौर से इंटरवल के बाद फ़िल्म बेहद रोचक लगती है जो दर्शकों की रुचि बनाए रखने में कामयाब रहती है. लेकिन ये कहना होगा कि कहानी एक सिंगल ट्रैक में बढ़ती रहती है.रोमांस तो है लेकिन उसे पूरी तरह से डेवलप नहीं किया गया. फ़िल्म में कॉमेडी है लेकिन हर तरह के दर्शक वर्ग को समझ में नहीं आएगी.जिन लोगों को कंप्यूटर और इंटरनेट में रुचि नहीं है फ़िल्म उन लोगों को नहीं बांध पाएगी.'मिकी वायरस' एक रोचक फ़िल्म तो है लेकिन एक सीमित वर्ग को ही पसंद आ पाएगी.मनीष पॉल ने बतौर कलाकार एक शानदार शुरुआत की है. वह कैमरा के सामने बेहद सहज लगे हैं और कहीं से भी नहीं लगा कि ये उनकी पहली फ़िल्म है.एली अवराम ने भी अच्छा अभिनय किया है लेकिन वह अपने किरदार के हिसाब से थोड़ी बड़ी लगी हैं. बाकी कलाकारों ने भी अच्छा काम किया है.(फ़िल्म रिव्यू: 'वॉर छोड़ो ना यार')सौरभ वर्मा ने निर्देशक के तौर पर अच्छा काम किया है. हनीफ़ शेख़ का संगीत और गाने भी ठीक हैं लेकिन फ़िल्म में एक-दो बड़े हिट गानों की कमी खलती है.कुल मिलाकर 'मिकी वायरस' एक अच्छी मनोरंजक फ़िल्म है. फ़िल्म का ड्रामा थोड़ा अलग हटकर है जो सभी लोगों को अपील नहीं कर पाएगा.फ़िल्म को दीवाली से एक हफ़्ते पहले रिलीज़ किया गया है और ये टाइम आमतौर पर बॉक्स ऑफ़िस के लिहाज़ से अच्छा नहीं माना जाता. इसलिए फ़िल्म के बहुत अच्छा व्यवसाय करने की उम्मीद नहीं है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
भंसाली ने इस फ़िल्म के सिलसिले में दीपिका के साथ हुई अपनी मुलाक़ात को कुछ यूं याद किया, "वो सिंपल सूट पहने हुए थीं और बीमार थीं. उन्होंने कोई मेकअप भी नहीं किया था. फिर भी वो इतनी ख़ूबसूरत लग रही थीं कि मैं बता नहीं सकता. मैंने ठान लिया कि बस यही है मेरी लीला."दीपिका पादुकोण ने ये फ़िल्म 'कॉकटेल' रिलीज़ होने से एक हफ़्ते पहले साइन की थी.भंसाली ने कहा, "कॉकटेल के हिट होने से दीपिका पादुकोण का आत्मविश्वास बढ़ गया. 'रामलीला' में उन्होंने जो काम किया है वो देखते ही बनता है."लेकिन 'रामलीला' के लिए दीपिका पादुकोण पहली पसंद नहीं थीं. भंसाली इसके लिए करीना कपूर को लेना चाहते थे. उन्होंने बताया, "मैं लंबे समय से करीना के साथ काम करना चाहता था लेकिन बात कुछ बन नहीं पा रही थी. रामलीला के लिए लगभग बात पक्की हो गई थी. उनके लिए कॉस्ट्यूम भी बन गया था. लेकिन परिस्थितियों को ये मंज़ूर नहीं था. करीना बेहतरीन अभिनेत्री हैं. उम्मीद है आगे उनके साथ काम करूंगा."भंसाली ने बताया कि 'रामलीला' में उन्होंने वो सब करने की कोशिश की है जो उनकी पहली की फ़िल्मों में नहीं था. उन्होंने मनोरंजन देने की भी कोशिश की है और साथ ही इस बात का ध्यान रखा है कि मसाला परोसने के चक्कर में फ़िल्म की मूल भावना के साथ खिलवाड़ ना हो.भंसाली की बतौर निर्देशक पिछली दो फ़िल्में 'सांवरिया' और 'गुज़ारिश' बॉक्स ऑफ़िस पर पिट गई थीं.उन्होंने बताया, "सांवरिया को लोगों ने इतना बुरा भला कहा, इतनी आलोचना की कि मैं डिप्रेशन में चला गया. मैंने घर से निकलना, अख़बार पढ़ना और टीवी देखना बंद कर दिया. तब मेरे दिमाग़ में मौत और मर्सी किलिंग जैसी बातें चलने लगी और मैंने 'गुज़ारिश' बनाने की ठानी. लोगों ने मना किया कि एक तो वैसे ही 'सांवरिया' पिट चुकी है ऊपर से ऐसे डार्क सब्जेक्ट पर फ़िल्म बना रहे हो."भंसाली के मुताबिक़ उन्होंने लोगों की बातों की परवाह ना करते हुए 'गुज़ारिश' बनाई. हालांकि वो फ़िल्म भी नहीं चली.उनके शब्दों में, "गुज़ारिश भी उतनी नहीं चली लेकिन मैं फ़िल्म से बड़ा ख़ुश हुआ. जैसी मैं चाहता था. ये वैसी ही बनी. गुज़ारिश से मेरे मन में मौत का डर और डिप्रेशन चला गया. मैं ज़िंदगी का लुत्फ़ उठाना चाहता था तो मैंने रामलीला जैसी रंगीन फ़िल्म बनाई."'रामलीला' में रणवीर सिंह और दीपिका पादुकोण मुख्य भूमिका में हैं. फ़िल्म 15 नवंबर को रिलीज़ हो रही है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
हैरी पॉटर फिल्मों में एमा ने हरमायनी का बेहद लोकप्रिय किरदार निभाया है.'वैनिटी फ़ेयर' पत्रिका के लिए किए फ़ोटोशूट की तस्वीरों पर विवाद ये शुरू हो गया है कि फ़ेमिनिस्ट (महिलावादी या नारी अधिकारवादी) होने का मतलब क्या है. रेडियो प्रेज़ेंटर जुलिया हार्टले ब्रीवर ने ट्विटर पर लिखा है, "वो शिकायत करती हैं कि महिलाओं को सेक्सुअलाइज़ (कामुक अभिव्यक्ति) किया जा रहा है और फिर अपने काम में वो ख़ुद को ही सेक्सुअलाइज़ कर रही हैं."ऐसे विवाद भारत में भी हुए हैं. अभिनेत्री सनी लियोनी की उनकी 'बोल्ड' भूमिकाओं को लेकर आलोचना होती रही है. अभी हाल ही में अभिनेत्री सोनम कपूर की एक तस्वीर को लेकर भी सोशल मीडिया पर ख़ासी चर्चा हुई थी. बॉलीवुड में समझौते करने पड़ते हैंसनी लियोनी ने एक बार बीबीसी को दिए इंटरव्यू में कहा था कि मसला महिलाओं को ऑब्जेक्टिफ़ाइ करने का नहीं है क्योंकि ऐसा तो पुरुषों के साथ भी होता है. उन्होंने कहा था, "हम यहां पुरुषों का भी तो उपभोग ही करते हैं, क्या आप ऋतिक रोशन को शर्ट उतारते नहीं देखते? हम (अभिनेता) ब्रान्ड हैं और हमारे दिखने के तरीके ही हमारे ब्रान्ड की पहचान हैं. अगर हम ऐसा नहीं करेंगे तो हमें देखेगा कौन? यह फ़ील्ड की ज़रूरत है और यह ऑब्जेक्टिफ़िकेशन नहीं आपके-हमारे भाव से जुड़ा है."कुछ दिन पहले एक इवेंट में अभिनेत्री सोनम कपूर की एक ड्रेस को लेकर सोशल मीडिया में काफ़ी चर्चा हुई थी. इस तस्वीर में सोनम कपूर के वक्ष का कुछ हिस्सा नज़र आ रहा है.तस्वीरें छापने पर अख़बारों पर भड़कीं सोनमलेकिन जिस तरीक़े से इस पर प्रतिक्रिया हुई थी उसपर सोनम भड़क गई थीं.उन्होंने लिखा था, "सेक्सिस्ट बकवास. फ़ोटोग्राफर्स ने ये तस्वीरें अपने तरीके से लीं. और साफ़-सी बात है, मुझे इससे कोई फर्क नहीं पड़ता. मुझे अपने शरीर पर फख्र है.''वहीं एमा वॉटसन ने अपनी तस्वीर पर हुए विवाद पर कहा कि 'महिला-विरोधी' बताए जाने के आरोपों को लेकर वो कनफ़्यूज़्ड हैं और समझ नहीं पा रही हैं कि इसका मतलब क्या है. अब सवाल उठ रहे हैं कि अपने वक्ष का प्रदर्शन कर भी क्या आप फ़ेमिनिस्ट हो सकती हैं? लिंग समानता और महिला अधिकारों के लिए काम करनेवाली फ़ॉसेट सोसायटी की मुख्य कार्यकारी सैम स्मिदर्स कहती हैं, "एमा वॉटसन ने महिलाओं और युवतियों के लिए हम सबों से ज़्यादा किया है. मुझे नहीं लगता कि उनके इस फ़ैसले के लिए हमें ऐसी निंदा करनी चाहिए."सबसे ख़तरनाक है एमा वॉटसन की ख़ूबसूरतीसैम कहती हैं, "वो एक सशक्त महिला हैं जो एक सुंदर तस्वीर के लिए पोज़ कर रही हैं. उनका कोई शोषण नहीं हो रहा बल्कि वो समझ रही हैं कि वो क्या कर रही हैं. ये उनके शरीर का एक पॉज़ीटिव इस्तेमाल है."ब्रिटेन की चैरिटी संस्था गर्लगाइडिंग की सदस्य विक्टोरिया जेनकिंसन मानती हैं कि इस फ़ोटोशूट के ज़रिए एमा वॉटसन की शख्सियत को भुनाने और महिला अधिकारों के लिए किए गए उनके काम को छोटा करने की कोशिश की गई है.  उन्होंने कहा," इस शूट से ना तो न तो वो ग़लत साबित होती हैं और न ही फ़ेमिनिस्ट के रूप में उनका काम छोटा हो जाता है. महिला के रूप में हम सभी को इस वक्त एक होकर लिंग समानता के लिए संघर्ष की आज सबसे ज़्यादा ज़रूरत है."विक्टोरिया कहती हैं, "मैं नहीं समझ पाती कि लोगों को क्यों ऐसा लगता है कि वो किसी महिला को कह सकते हैं कि उसे क्या करना चाहिए और क्या नहीं करना चाहिए और मैं एमा की इस बात से भी सहमत हूं कि आलोचक ये नहीं समझ पाए कि असल में वो क्या कहना चाहती हैं. एक महिला को ये अधिकार होना चाहिए कि वो चुन सके कि वो क्या करना चाहती है. 2017 में फ़ेमिनिज़्म का यही मतलब होना चाहिए."लेकिन वेस्ट इंग्लैंड यूनिवर्सिटी में फ़ेमिनिज़्म पर शोध कर रही डॉक्टर फ़िन मैके ऐसा नहीं मानती कि फ़ेमिनिज़्म का मतलब ये निकाला जाए कि इससे महिलाओं को चुनने का अधिकार मिल जाता है बल्कि फ़ेमिनिज़्म एक सामाजिक न्याय से जुड़ा आंदोलन है. हैरी की हरमायनी पर ऑनलाइन हमलावो कहती हैं, "एमा कह रही हैं कि फ़ेमिनिज़्म का मतलब 'चुनना' और कुछ भी 'चुनने की आज़ादी' है, जो कि एक बकवास है. कुछ महिलाएं अजीब बातें चुनती हैं, कुछ वैसी पार्टियों के लिए काम करना चाहती हैं जो महिलाओं के अबॉर्शन (गर्भपात), स्वास्थ्य और कल्याण जैसे मसले को नकारती हैं."हालांकि डॉक्टर फ़िन ये नहीं मानतीं कि एमा का वैनिटी फ़ेयर के लिए पोज़ करने का मतलब ये है कि वो फ़ेमिनिस्ट नहीं हैं.  "अगर वो अपनी पहचान फ़ेमिनिस्ट के रूप में करती हैं और महिला अधिकारों के लिए काम करती हैं तो अपना काम करने से उनके ये उद्देश्य कमज़ोर नहीं हो जाते. मेरे विचार से उनकी ये कहने की कोशिश कि फ़ोटोशूट में होना और अपना ब्रेस्ट दिखाना फ़ेमिनिस्ट कार्य है तो ये दोनों दो अलग बातें हैं."डॉक्टर मैके मानती हैं कि फ़ेमिनिज़्म को प्रमोट करने के लिए अगर शरीर की बजाए आवाज़ का इस्तेमाल किया जाए तो ज़्यादा प्रभावी हो सकता है. "आज की संस्कृति में सबसे बड़ी बात जो महिलाएं कर सकती हैं वो ये कि वो कपड़ों में होकर अपनी आवाज़ उठाएं और अपना पक्ष रखें."एमा वॉटसन से जुड़े इस विवाद ने सवाल उठा दिया है कि फ़ेमिनिस्ट होने का मतलब आख़िर क्या है. समान अधिकार के लिए काम करनेवाले समूहों और फ़ेमिनिस्टों का कहना है कि चर्चा महिला शरीर को ऑब्जेक्ट बनाने और असमानता पर होनी चाहिए.डॉक्टर मैके कहती हैं कि डिबेट को एक लोकप्रिय शख्सियत के वक्ष दिखाने तक ही सीमित कर दिया गया जबकि चर्चा महिलाओं की आर्थिक स्थिति और उनकी सेवाओं के लिए उन्हें दिए जानेवाले कम पैसों की होनी चाहिए. वो कहती हैं, "एक हॉलीवुड सेलेब्रिटी अपने वक्ष का एक हिस्सा दिखा रही हैं ये मेरे लिए कोई बड़ी चिंता की बात नहीं."वहीं सेक्सिस्ट न्यूज़ का कहना है, "लोगों को सोचने की ज़रूरत है कि इस एक फ़ैशन फ़ोटोग्राफ़ ने इतना बवाल क्यों खड़ा कर दिया है. जब तक लोगों का ध्यान इस बात पर रहेगा कि महिला को क्या करना चाहिए और क्या नहीं करना चाहिए तब तक समस्या रहेगी. दरअसल किसी एक व्यक्ति पर ध्यान देने की बजाए इस पूरे मसले को ठीक से समझने की ज़रूरत है." (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
इजाज़त फ़िल्म के गाने की इस लाइन पर लोग ये सवाल करते हैं कि चांद की रातें 116 ही क्यों? शब्दों की चाशनी के कारीगर गुलज़ार इस सवाल पर मुस्किया देते हैं.यही गुलज़ार 2013 में हनी सिंह के लिए रैप लिखते है. लोग अचरज भरी निगाहों से इसकी वजह पूछते हैं और गुलज़ार फिर मुस्कियाते देते हैं.हनी सिंह गुलज़ार की तरह मुस्कियाते नहीं हैं. वो बदमाशियों से लैस हंसी हंसते हैं और अपनी आलोचना करने वालों को गुलज़ार के लिखे शब्दों में जवाब देते हैं, 'सर पीटूं हां कोई सज़ा तो नहीं. तेरे बिना ज़िंदग़ी से खालू शिकवा तो नहीं.'क़रीब डेढ़ साल तक दुनिया से एक दूरी पर रहे हृदेश सिंह उर्फ यो यो हनी सिंह अपने अंदाज़ में फिर लौटे हैं. 'दारू चली है तो दूर तक जाएगी. दिल चोरी साडा हो गया कि करिए.''सोनू के टीटू की स्वीटी' फ़िल्म में हंस राज हंस के गाने 'दिल चोरी साडा हो गया' से हनी सिंह ने वापसी की है. हनी सिंह का जलवा इस बात से समझिए कि ये गाना यूट्यूब पर ट्रेंड कर रहा है.आने वाले दिनों में हनी सिंह के कुछ और गाने सामने आएंगे. फिलहाल इस गाने को हनी सिंह का 'कमबैक' कहा जा रहा है.20 हज़ार लोगों के सामने थिरकते हुए गाने वाले हनी सिंह चार-पांच लोगों के सामने जाने से भी डरने लगे थे. वजह बायपोलर डिसऑर्डर. बायपोलर डिसॉर्डर डिप्रेशन का एक रूप है. ख़ुद पर शक, उदासी, सोने में तकलीफ, बेकाबू होना और भीड़ से डर. ये इस बीमारी के कुछ लक्षण हैं.आलोचकों ने कहा कि हनी सिंह की बीमारी की वजह ड्रग्स का ओवरडोज़ है या हनी सिंह को सफलता नहीं पची. बीते क़रीब दो बरस से ऐसे ही आरोप लगते रहे और हनी सिंह चुप रहे.हनी सिंह कितने तनाव में थे? इसे यूं समझिए कि इंडस्ट्री में हनी सिंह का मुक़ाबला बादशाह से है. दोनों के बीच गानों के बोल की चोरी को लेकर भी जु़बानी जंग हुई है. इसके बावजूद बादशाह ने एक इंटरव्यू में कहा था, 'मुझे दुख है कि एक क्रिएटिव बंदा बीमार है. हनी को बहुत ख़राब बीमारी है. पहले हनी ठीक हो जाएं, लड़ाई बाद में कर ली जाएगी.'बीते साल हनी सिंह ने बीबीसी एशियन नेटवर्क को दिए इंटरव्यू में अपने बारे में खुलकर बात की थी.ऊपर के ये कुछ सितारे यहां सजावट के लिए नहीं हैं. आप इन्हें उन गानों के बोल समझ सकते हैं, जिनमें भरपूर गालियों का इस्तेमाल किया जाता था.गाली गलौज वाले इन गानों की शुरुआत में दो नाम लिए जाते थे- हनी सिंह और बादशाह. कहा जाता है कि हनी सिंह ने अपने करियर की शुरुआत में ऐसे गाने गाए थे, जिनमें गालियों का खूब इस्तेमाल होता था. हालांकि हनी सिंह इससे इनकार करते हैं. ये गाने इंटरनेट पर आसानी से उपलब्ध थे.अगर गालियों वाले गाने छोड़ भी दिए जाएं, तब भी हनी सिंह की उनके गानों के बोल के लिए अक्सर आलोचना होती है. निर्भया गैंगरेप के बाद हनी सिंह के गानों पर भी जमकर बहस हुई.हनी सिंह ने इस पर कहा था, ''आप मुझे दोषी ठहराते हैं. दोषी ठहराना है तो सरकार को ठहराइए, जिसने बलात्कारियों के ख़िलाफ कड़े कदम नहीं उठाए. मुझे इस्तेमाल करना बंद कीजिए.''हनी सिंह इन गानों की आलोचना पर कहते हैं, ''हर क्रांतिकारी कवि या गीतकार की आलोचना हुई है. जब आप किसी नई चीज़ के साथ आते हैं तो आपकी आलोचना होती है. हमेशा ऐसे लोग होते हैं जो आपकी आलोचना करते हैं. लेकिन ये गिनती के लोग हैं. मेरे फैन्स लाखों में हैं. मेरे लिए वही मायने रखता है.''बॉस फ़िल्म के गाने 'पार्टी ऑल नाइट' गाने के एक शब्द को बीप तक करना पड़ा था. कहना न होगा कि गाना हनी सिंह का था. ऐसा नहीं है कि हनी सिंह इस बात से नावाक़िफ़ हों कि उनके कुछ गानों में लड़कियों के लिए अच्छी शब्दावली का इस्तेमाल नहीं किया गया. एक दफा हनी सिंह ने इस बारे में कहा था, ''मैं लड़कियों के लिए एक ऐसा गाना लाऊंगा, जिसे सुनने के बाद लड़के मेरे पीछे पड़ जाएंगे. मुझे मारने के लिए दौड़ पड़ेंगे.''लेकिन अब तक हनी सिंह का ये गाना न आया और न ही क़तार में है. 'कवि' हनी सिंहपंजाब के होशियारपुर में 15 मार्च 1983 को जन्मे हृदेश सिंह ने ब्रिटेन के ट्रिनिटी स्कूल से म्यूज़िक की पढ़ाई की. हनी सिंह की पहली ऑफिशियल एलबम 2005 में आई. लेकिन इसकी पहले ही हनी सिंह का नाम उन गानों की वजह से लोगों की ज़ुबान पर चढ़ चुका था, जिनको हनी सिंह ने कभी अपना नहीं माना.हनी सिंह के भीतर के हिंदी-अंग्रेज़ी-पंजाबी मिश्रण वाले कवि को पहचान मिली 'ब्राउन रंग' गाने से. बीबीसी को साल 2016 में दिए इंटरव्यू में हनी सिंह ने कहा था, ''मैंने जब 'ब्राउन रंग' लिखा तो बारी-बारी से जस्सी सिद्धू और दलजीत दोसांझ को ये गाना गाने के लिए कहा. दोनों ने मना कर दिया. दलजीत ने कहा कि मुझसे भंगड़ा टाइप कुछ करवा लो. ये मत कराओ. तब मैंने कहा कि इस गाने को मैं ही गाऊंगा.''हनी सिंह जोरावर, एक्सपोज़ समेत कई फिल्मों में एक्टिंग भी कर चुके हैं. लेकिन ये फिल्में बुरी तरह पिटीं.हनी सिंह के नाम के आगे 'यो-यो' लिखा रहता है. यो-यो एक चीनी खिलौना भी होता है. लेकिन हनी सिंह के नाम में 'यो-यो' जुड़ने की कहानी दिलचस्प है. नाम उनके एक अमरीकी दोस्त से उन्हें मिला है. एक आम भारतीय जब इंग्लिश नहीं बोल पाता है, तब भी वो 'या-या' बोल सकता है. इसी एक्सेंट की वजह से हनी सिंह के दोस्त उन्हें 'यो-यो' कहने लगे. हनी सिंह इस नाम की एक और कहानी बताते हैं, ''यो-यो का मतलब आपका अपना है. यानी आपका अपना हनी सिंह.''अपने कॉम्पिटिशन के बारे में हनी सिंह कहते हैं, ''मैं चाहता हूं कि जो भी गाना बनाऊं, उसे हर कोई गाए. पंजाबी, हिंदी या कोई भी. मेरा जॉनर एकदम अलग है. ये भंगड़ा, पॉप नहीं है. ये यो-यो म्यूज़िक है.''जब हनी सिंह ने छोड़ा रिएलिटी शोसाल 2014 में हनी सिंह एक रिएलिटी शो 'इंडिया रॉ स्टार' में बतौर जज नज़र आए थे. लेकिन इस शो को वो ज़्यादा दिन नहीं कर पाए और शो भी अचानक बंद हो गया. कहा गया कि ये उनके डिसॉर्डर की वजह से है.लेकिन हनी सिंह के फैन्स के बीच इस शो की एक अलग याद है. इस शो में पहली बार हनी सिंह की पत्नी शालिनी को लोगों ने देखा था. हनी सिंह ने शालिनी से लोगों को मिलवाते हुए कहा था, ''आज वो लड़की आई है, जिसने मुझे सबसे ज़्यादा प्यार किया और साथ दिया.'' पसमंज़र में गाना गाया जा रहा था, ''मैं रंग शरबतों का तू मीठे घाट का पानी.''हनी सिंह ने कई गाने आई-फोन में रिकॉर्ड किए हैं. 'धीरे-धीरे मेरी ज़िंदगी में आना' गाने का रीमिक्स हाल ही में आया था. इस गाने को हनी सिंह के साथ उनकी मां ने भी लिखा था. गानों के अलावा हनी सिंह को कसरत करना अच्छा लगता है. वो दिन में कुछ घंटे जिम में गुज़ारते हैं और सिंगिंग में अब भी ग्रैमी जीतना चाहते हैं. अब जबकि हनी सिंह की वापसी हो रही है, अगर अतीत के पृष्ठों को याद रखा जाए तो संभव है कि हनी सिंह अपने गानों के बोल से फिर चर्चाएं बटोरेंगे. सच यही है कि हनी सिंह को आप ख़ारिज़ कर सकते हैं, लेकिन नज़रअंदाज़ नहीं.क्योंकि अमिताभ भट्टाचार्य भी लिख गए हैं, ''गुलज़ार के गीतों में यो यो घुस गया तो रायता फैल गया.''(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
फ़िल्म में कंगना एक लेडी डॉन का किरदार निभा रही हैं जिसे फ़िल्म के ट्रेलर में कुछ यूं बयां किया गया है, “हम हैं अल्का सिंह, आई लब फैशन, फन और गन”.फ़िल्म ‘रिवॉल्वर रानी’ में कंगना ने जितने डॉयलॉग नहीं बोले उतनी गोलियां चलाई हैं और चलाएं भी क्यों न आखिर 'रिवॉल्वर रानी' जो ठहरी.लेकिन रील लाइफ़ में दनादन गोलियां चलाने वाली कंगना के उस वक़्त होश ही उड़ गए जब उन्हें पता चला कि फ़िल्म के सेट पर आने वाले स्थानीय दूध वाले के पास भी गन है और वो भी असली.ये वाक़या कुछ यूं है कि फ़िल्म को वास्तविक लुक देने के लिए फ़िल्म के निर्देशक साई कबीर ने शूटिंग के लिए चंबल ज़िले के एक गांव को चुना.शूटिंग शुरू करने से पहले कंगना लोकेशन को लेकर काफी उत्साहित थी लेकिन शूटिंग के दौरान कंगना को मालूम चला कि इस गांव में बच्चे भी अपने पास बंदूक रखते हैं और यहां तक कि पास के गांव से यूनिट के लिए दूध लाने वाले के पास भी एक बंदूक रहती है.कंगना ने बताया, “कबीर (फ़िल्म के निर्देशक) ने फ़िल्म शुरू करने से पहले मुझे चंबल में शूटिंग के बारे में कुछ बताया नहीं था. मुझे बस कहा गया कि फ़िल्म को नेचुरल लुक के लिए हमें वहां ले जाया जा रहा है. वर्ना मैं वहां कभी नहीं जाती.”वैसे फ़िल्म में कंगना की किरदार ग्रे शेड लिए हुए है और इस किरदार को करने की वजह से कंगना की उनकी बहन से काफ़ी बहस भी हो गई थी.कंगना ने बताया, “मेरी बहन को लगता था कि अभी अभी ‘क्वीन’ से मेरी इमेज अलग तरह की हो गई है. ‘रिवॉल्वर रानी’ में निगेटिव किरदार करने से मेरी लोकप्रियता घट सकती है. पर मैंने इस फ़िल्म को करने का मन बना लिया था.”इस फ़िल्म में कंगना के अलावा कॉमेडियन वीर दास और पीयूष मिश्रा भी हैं लेकिन जैसा नाम से ज़ाहिर है फ़िल्म की मुख्य रूप से कंगना पर आधारित है.कंगना ने ये भी माना की ‘क्वीन’ की सफलता के बाद इस फ़िल्म से उम्मीदें काफ़ी बढ़ गई हैं.वो कहती हैं, “मुझे मालूम है कि मेरी पिछली फ़िल्म के बाद दर्शकों की उम्मीद मुझसे ज़्यादा बढ़ गई हैं. मेरा बस चलता तो इन दोनों फ़िल्मों के बीच चार से पांच महीने का अंतराल रहता. लेकिन इन दोनों फ़िल्मों और इनके किरदारों की तुलना न करें. दोनों कहानियां, किरदार उनके हालात बिल्कुल अलग हैं.”कंगना की ये नई फ़िल्म अप्रैल 2014 के आख़िरी हफ़्ते में सिनेमाघरों में आ सकती है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
मीरा नायर ने बीबीसी से खास बातचीत करते हुए, "9/11 के बाद पश्चिमी देशों और इस्लामिक एवं भारतीय उप महाद्वीप के देशों के बीच एक दीवार सी खड़ी हो गई. पाकिस्तान में अमरीका के बारे में और अमरीकी लोगों के बीच पाकिस्तान के बारे में एक खास किस्म की धारणा बन गई. कोई किसी को समझने को तैयार ही नहीं. मेरी ये फिल्म इसी विषय को उठाती है, और बताती है कि राजनीति के अलावा इंसानियत के नाते एक दूसरे को समझना बहुत जरूरी है."मीरा नायर की फिल्म द रिलक्टेंट फंडामेंटलिस्ट इसी नाम की एक किताब पर आधारित है, जिसे मोहसिन हामिद ने लिखा है.ये फिल्म चंगेज नाम के एक पाकिस्तानी युवा की कहानी है जो लाहौर का रहने वाले है और अमरीका में रहने के सपने देखता है. बाद में उसे अमरीका जाने का मौका भी मिलता है जहां उसे भरपूर कामयाबी भी मिलती है.मीरा नायर कहती हैं, "अमरीका में अपने सपने हासिल कर लेने के बाद चंगेज के दिमाग में ये सवाल आता है कि क्या यही उसकी कर्मभूमि है. क्या यही उसकी मातृभूमि है. हर उस युवा के मन में इस तरह के सवाल आते हैं जो अपनी मातृभूमि छोड़कर किसी और देश जाते हैं और वहां अपनी सेवाएं देने लगते हैं. मेरे लिहाज से हर ऐसा युवा फिल्म की कहानी से जुड़ा महसूस करेगा." मीरा नायर ने बताया कि फिल्म उपन्यास का अडैप्टेशन है और इसे फिल्म के रूप में ढालने के लिए उन्होंने फिल्म के प्लॉट में एक होस्टेज क्राइसेस (अपहरण ड्रामा) डाला है जिसमें फिल्म का मुख्य किरदार चंगेज फंसता है.मीरा ने बताया कि फिल्म एक थ्रिलर, सस्पेंस ड्रामा है ताकि लोगों को देखने में भी मजा आए लेकिन फिल्म मूलत: यही कहती है कि लोगों को राजनीति और तमाम सियासी बातों से उठकर इंसानियत के तौर पर एक दूसरे की बात सुननी और समझनी चाहिए.फिल्म में एक अमरीकी युवा और एक पाकिस्तानी युवा के बीच संवाद दिखाया गया है जो आखिर में ये बात समझ जाते हैं कि सबसे बढ़कर इंसानियत ही है.फिल्म में कई अंतरराष्ट्रीय सितारे भी हैं. हॉलीवुड अभिनेत्री केट हडसन ने इसमें मुख्य भूमिका निभाई है. चंगेज का किरदार, नवोदित रिज अहमद ने निभाया है.फिल्म वेनिस फिल्म फेस्टिवल में भी दिखाई जा चुकी है और साल 2013 की शुरुआत में इसके रिलीज होने की संभावना है.
__________________________
हाल ही में मुंबई में फ़िल्म 'धोबी घाट' की डीवीडी को रिलीज़ करते हुए आमिर बोले, ''मैं चाहता था कि यास्मिन का किरदार किरण निभाएं. जब मैं किरण को फ़िल्म की पटकथा पढ़ते देखता था तो मुझे लगता था कि किरण इतने अच्छे भावों से यास्मिन का किरदार पढ़  रही हैं, उनकी ज़बान भी साफ़ है तो फ़िल्म में उन्हें ही ये किरदार निभाना चाहिए.''साथ ही आमिर ये भी कहते हैं, ''मैंने किरण से कहा कि आपका अच्छा खासा चेहरा है, अभिनय भी आप अच्छा कर लेती हैं तो आप ही क्यों नहीं कर लेती ये रोल. और मैं भी चाहूंगा कि मैं आपके साथ पर्दे पर भी रोमांस करू. लेकिन क्या करूं  मेरी बीवी ने मुझे ये मौका नहीं दिया. किरण रोमांटिक नहीं निकली.''आमिर कहते हैं कि वो चाहेंगे कि भविष्य में वो किसी फ़िल्म में किरण को बतौर निर्देशक  डायरेक्ट करें.आमिर कहते हैं, ''किरण एक बेहतरीन अदाकारा हैं. मैं तो कहूंगा कि किरण मुझसे भी अच्छी कलाकार हैं. मैं उम्मीद करता हूं कि एक दिन किरण को हम बड़े पर्दे या फिर रंगमंच पर देखें. मैं तो उन्हें बहुत बार कह चूका हूं कि उन्हें अभिनय के बारे में सोचना चाहिए क्योंकि वो बहुत ही प्रतिभाशाली हैं. अब वो क्यों अभिनय से दूर रहना  चाहती हैं ये सवाल तो हमें किरण से ही पूछना चाहिए.''अपने पति आमिर ख़ान के इस सवाल का जवाब देते हुए किरण कहती हैं, ''मैंने स्कूल और कॉलेज में अभिनय किया है. मुझे अभिनय पसंद भी है. मैं रंगमंच पर अभिनय करना चाहूंगी लेकिन मैं फ़िल्मों के बारे में नहीं कह सकती, वैसे भी फ़िल्मों के लिए आपको अलग तरह की काबिलियत चाहिए. मैंने फ़िल्में बनाने में यकीन रखती हूं.''चलिए फिलहाल फ़िल्मों में अभिनय न सही निर्देशन ही सही लेकिन अगर कभी किरण ने फ़िल्मों में अभिनय करने का फैसला लिया तो किस अभिनेता के साथ काम करना चाहेंगी वो? इस सवाल का जवाब देते हुए किरण कहती हैं, मैं आमिर ख़ान के साथ काम करना चाहूंगी. इरफ़ान ख़ान और दीपक डोबरियाल भी अच्छे कलाकार हैं.''आमिर और किरण हाल ही में एक बेटे के माता पिता बने हैं. आमिर कहते हैं, ''पिता बनना अपने आप में एक बेहद ही सुख़द एहसास है. मैं और किरण बहुत ही खुश हैं. एक बच्चे का पैदा होना किसी करिश्मे से कम नहीं है. मुझे अपने बेटे के साथ वक़्त बिताना बहुत अच्छा लगता है. मुझे लगता है जितना भी समय मैं अपने बेटे आज़ाद को दे रहा हूं वो कम है. हालांकि अभी वो बहुत छोटा है लेकिन मुझे उसके साथ खेलना बहुत पसंद है.''   
__________________________
दिलीप कुमार से अपनी जान-पहचान का ज़िक्र करते हुए शाहरुख़ बताते हैं कि दिलीप कुमार और उनके पिता दोनों ही पेशावर से हैं, पर जब वो मुंबई में दिलीप साहब से मिले तो उस वक़्त दिलीप साहब की पत्नी सायरा बानो ने उनके बालों पर हाथ फेरते हुए ये बात कही थी. इतना ही नहीं अपने शुरुआती दिनों को याद करते हुए शाहरुख़ अपनी और अमिताभ बच्चन की मुलाक़ात को भी याद करते हैं.ये सब बातें कहीं शाहरुख खान ने एक मनोरंजन पत्रिका के एक विशेष संस्करण लॉन्च पर. इस संस्करण में पहली बार अमिताभ बच्चन, दिलीप कुमार और शाहरुख खान ने एक साथ फोटोशूट कराया है.शाहरुख़ कहते हैं, "एक बार जब मुझे अमिताभ से मिलने का मौका मिला तो मैंने उनसे पूछा कि वो अपने खाली वक़्त में क्या करते हैं. इस सवाल का जवाब देते हुए अमिताभ ने कहा कि इन दिनों उनके घर में एक चूहा घुस आया है जो रात में बड़ा परेशान करता है और वो खाली समय में इसी चूहे को पकड़ने की कोशिश में लगे रहते हैं."शाहरुख़ कहते हैं कि ये पल उनके लिए इसलिए भी इतने खास हैं क्योंकि सायरा जी और अमित जी से ऐसी बातें सुनने के बाद अगर वो स्टार न भी बनते तो भी उनकी ज़िन्दगी सफल थी.हाल ही में एक मनोरंजन पत्रिका के लिए दिलीप कुमार, अमिताभ बच्चन और शाहरुख़ खान ने एक फोटो शूट किया. ये शूट दिलीप कुमार के घर पर ही किया गया.इस शूट के बारे में बात करते हुए शाहरुख़ कहते हैं, ''दिलीप साहब और अमित जी के साथ ये फोटो शूट करना अपने आप में ही मेरे लिए बहुत बड़ी बात रही. उन दोनों के साथ कुछ समय बिताना ये जानते हुए भी कि वो दोनों कितने महान कलाकार हैं इससे बड़ी बात मेरे लिए और क्या हो सकती थी.''इस शूट की कुछ यादें पत्रकारों से बांटते हुए शाहरुख़ कहते हैं, ''पूरी शूट के दौरान एक बहुत ही अच्छा गाना बज रहा था और दिलीप साहब उस गाने पर अपने हाथ हिलाते रहे और ये बात आप तस्वीरों में भी देख सकते हैं.''शाहरुख़ ये भी कहते हैं कि इस पूरी शूट के दौरान दिलीप साहब ही थे जिन्होंने अपना काम सबसे बेहतर तरीके से किया.दिलीप साहब की उम्र 90 वर्ष है. उन्होंने फिल्मों में अपने करियर की शुरुआत 1944 में आई फिल्म ज्वार भाटा से की थी. दिलीप कुमार 1998 तक फिल्मों में नज़र आए.
__________________________
हाल ही में प्रीति ज़िंटा को यूएनएड्स का ‘सद्भावना दूत’ बनाया गया है जिसके तहत वो देश भर में एचआईवी/एड्स से जुड़ी बातों का प्रचार करेंगी.प्रीति ज़िंटा कहती हैं कि इस तरह के मुद्दों को लेकर जागरूकता बढ़नी चाहिए.उन्होंने कहा, "जहां भी  लोगों को इन चीज़ों के बारे में जानकारी नहीं होती  वहां इसे एक कलंक माना जाता है और बहुत भेदभाव भी होता है. अगर इनके बारे में शिक्षा दी जाए तो लोग ऐसे मुद्दों को बेहतर समझेंगे."एचआईवी के इस मुद्दे को जागरूक करने लिए प्रीति ने सबसे पहले आईपीएल को ही ज़रिया बनाया.उन्होंने बताया, "'किंग्स XI पंजाब' के पहले मैच का टॉस एक एचआईवी पीड़ित से कराया जाएगा. इसके ज़रिए हम कहना चाहते हैं कि हमारी टीम में एचआईवी/एड्स को लेकर कोई भेदभाव नहीं है."एचआईवी के इस मुद्दे को और जागरूक बनाने के लिए प्रीति, यूएनएड्स के लिए छोटी फ़िल्में भी बनाएंगी.वो कहती हैं, "हमारी टीम 'किंग्स XI पंजाब' के कप्तान कुमार संगकारा, श्रीलंका से यूएनएड्स के ‘सद्भावना दूत’ हैं. संगकारा और हमारी टीम के सारे खिलाड़ी एक सार्वजनिक सेवा फ़िल्म करेंगे.”प्रीति ने ये भी कहा, “मैं मानती हूं कि अगर जानी-मानी हस्तियां किसी भी चीज़ का प्रचार करने के लिए एक साथ जुड़ें तो संदेश बेहतर तरीके से फैलाया जा सकता है."प्रीति ज़िंटा उम्मीद रखती हैं कि अपनी आईपीएल टीम से शुरुआत करते हुए इस मुद्दे को वो देश भर में और जागरूक कर पाएंगी.
__________________________
फिल्म के अंत में मिथुन चक्रवर्ती, जो फिल्म में एक धर्म गुरु की भूमिका में हैं, कहते हैं ,''भगवान से डरो मत, भगवान से बस प्यार करो'. इस फिल्म के द्वारा इसी सन्देश को देने की कोशिश की गई है.   'ओह माई गॉड' गुजराती नाटक 'कांजी विर्रुध कांजी' पर आधारित है. गुजराती में ये नाटक इतना लोकप्रिय हुआ कि फिर इस नाटक को हिंदी में भी पेश किया गया और आखिरकार इस नाटक पर आधारित इस फिल्म का निर्माण हुआ. फिल्म की अगर बात करें तो एक सवाल जो इस फिल्म के द्वारा उठाया गया है वो है धर्म पर हमारे अंधे और अटूट विश्वास का.कहानी के मध्य में हैं कांजीभाई (परेश रावल). कांजीभाई भगवान की मूर्तियों के व्यापारी हैं. वो कहीं से भी कम से कम दाम में भगवान की मूर्तियाँ खरीद लेते हैं और उसके बाद अपनी दुकान पर उन मूर्तियों को ऊँचे से ऊँची कीमत पर बेचते हैं. कांजीभाई भगवान की मूर्तियों की खरीद-फरोख़्त ज़रूर करते हैं लेकिन वो खुद एक नंबर के नास्तिक हैं. फिल्म की कहानी उस वक़्त आकर एक नए मोड़ पर खड़ी हो जाती है जब एक प्राकृतिक आपदा में कांजीभाई की दुकान बर्बाद हो जाती है. उन्हें इंश्योरंस के पैसे इसलिए नहीं मिलते क्योंकि उनके इंश्योरंस में ये साफ़-साफ़ लिखा होता है कि अगर किसी दैवीय प्रकोप के कारण कोई नुकसान होता है तो उसकी भरपाई नहीं होगी.बस यहीं से शुरू होती है कांजीभाई और भगवान के बीच जंग. अब इस लड़ाई में साम, दाम, दंड और भेद का कैसा इस्तेमाल होता है ये ही तो फिल्म को एक दिलचस्प प्लॉट प्रदान करता है.मैं एक बात के लिए फिल्म के निर्देशक उमेश शुक्ला की तारीफ ज़रूर करना चाहूँगा, 'ओह माई गॉड' धर्म पर आधारित होते हुए भी फिल्म में किसी एक धर्म पर उंगली नहीं उठाई गई है.फिल्म में यूँ तो अक्षय कुमार भगवान कृष्ण की भूमिका में हैं लेकिन अगर मैं कहूँ कि फिल्म के हीरो परेश रावल हैं तो मेरा ये कहना गलत नहीं होगा. फिल्म में अक्षय और परेश रावल के बीच का ताल-मेल बेहद बढ़िया है. यहाँ मैं एक बात और कहना चाहूँगा वो ये कि अगर फिल्म में प्रभु देवा और सोनाक्षी सिन्हा का आइटम नम्बर 'गोविंदा आला रे' न भी होता तो फिल्म को कोई फर्क नहीं पड़ता. ये गाना न तो तरीके से कोरिओग्राफ किया गया है और न ही इस गाने में कोई खास बात है.फिल्म का कथानक बहुत सशक्त है लेकिन फिर भी फिल्म कुछ हिस्सों में कमज़ोर पड़ जाती है. फिल्म देखते वक़्त कई बार ऐसा प्रतीत होता है मानो फिल्म नहीं आप नाटक ही देख रहे हों.वैसे अगर आप परेश रावल के फैन हैं तो ये फिल्म आपके लिए ही है. बाकि लोग इस फिल्म का इंतज़ार तब तक कर सकते हैं जब ये फिल्म टीवी पर दिखाई देगी.
__________________________
एक एक्शन सीन था जिसमें मुझे और अमिताभ बच्चन को एक दूसरे को घूंसे लगाने थे. वो मुझे मारते हैं, मैं उनको मारता हूं.एक पॉइंट पर आकर मैं उनका सिर एक बोर्ड पर पटकता हूं और उनके पेट में पंच मारता हूं.कैमरा एक ऐसे एंगल पर था कि अमित जी ने मुझसे कहा कि पुनीत तुम्हें मेरे पेट को छूना होगा, नहीं तो सीन नकली लगेगा. हमने सीन से पहले रिहर्सल भी की पर टेक में कुछ ऐसा हुआ कि बोर्ड पर पटकनी खाकर अमितजी उछल कर मेरी तरफ आ गए और मेरा पंच उनको छूने के बजाय ज़ोर से लग गया.उस वक्त बात इतनी सीरियस नहीं लग रही थी. अमितजी ने निर्देशक मनमोहन देसाई से कहा कि मुझे पेट में दर्द हो रहा है. मैं घर जाकर आराम करता हूं.रात को पता चला कि अमित जी की हालत ज्यादा खराब है. दूसरे दिन तो उन्हें अस्पताल में भर्ती करना पड़ गया.दसअसल मेरी अंगुलियों के ज़ोर से उनकी अंतड़ियां फट गईं थी और डाक्टर्स को ये बात काफी बाद में समझ आई जिसके कारण अमित जी की हालत ज्यादा खराब हो गई और फिर उन्हें मुंबई के ब्रीच कैंडी अस्पताल में शिफ्ट किया गया.मुश्किल दौरमेरे लिए वो वक्त काफी मुश्किल था क्योंकि प्रेस में तरह तरह की बातें की जा रही थी.उन दिनों में शत्रुघ्न सिन्हा के साथ भी एक फिल्म कर रहा था. शत्रु जी ब्रीच कैंडी जा रहे थे और मैं भी उनके साथ अमित जी को देखने पहुंचा.अगले दिन अखबार में खबर थी कि मैं शुत्रघ्न सिन्हा के कैंप का हूं और मैंने शायद जान बूझकर अमितजी को चोट पहुंचाई. किसी ने छापा कि राजेश खन्ना ने मुझे ऐसा करने के पैसे दिए थे.हालांकि अमितजी को जब खून की जरुरत पड़ी थी तो मेरी पत्नी ने उन्हें खून दिया था.जब अमितजी को पता चला कि मेरे ऊपर इस तरह के आरोप लग रहे हैं तो उन्होंने मुझसे मिलने की इच्छा जा़हिर की.मैं ब्रीच कैंडी अस्पताल पहुंचा. उनका वजन करीब 40 किलो कम हो चुका था. पाइप लग हुए थे, वो कुछ बोल पाने की हालत में नहीं थे लेकिन उस हालत में भी उन्होंने मुझसे कहा कि पुनीत तुम्हारा कसूर नहीं है.अमितजी चलने की हालत में नहीं थे पर फिर भी वो मुझे अस्पताल के बाहर तक छोड़ने आए जहां सारी प्रेस खड़ी थी. लोगों को ये दिखाने के लिए कि पुनीत का इसमें कोई कसूर नहीं है और वो मुझसे नाराज़ नहीं है.हालांकि इंडस्ट्री का रवैया मेरे लिए नरम नहीं हुआ. मुझे मर्द फिल्म से निकाल दिया गया.लोग मेरे साथ काम करने से डरते थे . पुनीत इस्सर एक राष्ट्रीय नहीं, अंतरराष्ट्रीय विलेन बन गया था. मैं कुख्यात हो गया था. हीरो भी मेरे साथ काम करने से मना कर देते थे.हेट लेटर्स मेरे पास हेट लेटर्स आया करते थे कि हम आपको जान से मार देंगे, आपने हमारे चहेते कलाकार को क्यों मारा ?मुझे एक वाकया याद है. मैं अमितजी से मिलकर आईसीयू से बाहर निकला तो कुछ औरतों ने मुझे देख लिया. उन्होंने मुझे पहचाना नहीं पर चूंकि मैं अमितजी के कमरे से बाहर निकला तो उन्हें लगा कि कोई परिवार वाला ही है.वो महिलाएं मेरे पास आईं और मुझसे अमितजी का हाल पूछा. उनमें से एक महिला ने काफी भावुक होकर कहा कि कोई कैसे अमितजी को मारने की कोशिश कर सकता है ?काश वो हमारे सामने आ जाए तो मैं उसको जान से मार दूं. मेरे पास बोलने के लिए कुछ नहीं था. मैं एक्सक्यूज़ मी कह कर वहां से भागा.  (रेखा खान से बातचीत पर आधारित.)
__________________________
"मैंने अपने पेट की सर्जरी कराकर अतिरिक्त फैट (वसा) कम कराया. इसकी वजह से मेरा वज़न काफी कम हो गया और मैं तरोताज़ा महसूस करने लगी. अब मैं नियमित व्यायाम करती हूं. "लेकिन फराह ये आगाह करना भी नहीं भूलीं कि पेट की ये सर्जरी अगर किसी अच्छे डॉक्टर से ना कराई जाए और उचित सलाह ना ली जाए तो ख़तरनाक साबित हो सकती है.फराह ने ये भी कहा, "फिल्म इंडस्ट्री में लोग वज़न कम करने के लिए अपनी सर्जरी कराते हैं. औऱ फिर बताते नहीं. कहते रहते हैं कि भई हमने तो जिम करके और व्यायाम करके अपना वज़न कम किया. ये सब बेकार की बातें होती हैं. लेकिन मैं खुलेआम कह रही हैं कि मैंने सर्जरी करके अपना वज़न कम कराया." फराह की बतौर अभिनेत्री पहली फिल्म शिरीन फरहाद अगस्त में रिलीज़ हुई थी. फराह ने कहा कि फिल्म देखने के बाद उन्हें असल में एहसास हुआ कि अब उन्हें वज़न करने की सख्त ज़रूरत है.बतौर निर्देशक अब फराह क्या करने वाली हैं. उन्होंने कहा, "मैं शाहरुख के साथ अपनी फिल्म हैप्पी न्यू ईयर को लेकर उत्साहित हूं. उसकी कहानी पर काम पूरा हो गया है और शूटिंग अगले साल शुरू हो जाएगी. मेरी ये फिल्म 'एंटरटेनमेंट का बाप' साबित होगी."फराह ने ये भी कहा कि उन्होंने अपनी हिट फिल्मों 'मैं हूं ना' और 'ओम शांति ओम' से ज़्यादा सबक अपनी फ्लॉप फिल्म 'तीस मार खां' से सीखा. उसने मुझे वापस ज़मीन पर ला दिया.इसके अलावा फराह जल्द ही टीवी रियलिटी शो 'इंडियाज़ गॉट टैलेंट' की जज के तौर पर दिखेंगी.
__________________________
सलमान की आने वाली फिल्म है- एक था टाइगर. उसी के प्रमोशन पर पहुंचे सलमान ने कहा, "मैं बहुत खुश हूं कि मेरी फिल्में अच्छा कर रही हैं. लेकिन साथ ही ये स्थिति खतरनाक है, क्योंकि हमें मालूम नहीं कि अब अगली फिल्म में क्या करना है."सलमान ने कहा, "मेरी फिल्मों में मेरा किरदार लार्जर दैन लाइफ इमेज लिए होता है, जिसे कोई मार नहीं सकता. लेकिन लगातार ऐसे रोल करना बोरिंग हो जाएगा. लेकिन समस्या ये है कि अगर हम अपनी अगली फिल्मों को उस स्तर तक नहीं ले जाते, तो लोग कहेंगे कि इससे अच्छी तो पहले की फिल्म थी. यानी समस्या ये है कि हमें पता ही नहीं कि करना क्या है."पिछले तीन-चार सालों से सलमान का सितारा बुलंदी पर चल रहा है. उन्होंने एक के बाद एक वॉन्टेड, दबंग, रेडी और बॉडीगार्ड जैसी ब्लॉकबस्टर फिल्में दी हैं. ये सभी एक्शन फिल्में थीं. दबंग, रेडी और बॉडीगार्ड ने तो 100 करोड़ रुपए से ज्यादा का व्यवसाय किया है. सिर्फ एक्शन फिल्में ही क्यों. इसके जवाब में सलमान कहते हैं कि उन्हें लगातार एक्शन फिल्मों के ही प्रस्ताव आ रहे हैं. लेकिन सलमान ने साफ किया कि वो अब आगे रोमांटिक फिल्में भी करेंगे. वो सूरज बड़जात्या की एक आने वाली फिल्म में रोमांटिक रोल करते दिखेंगे.सूरज बड़जात्या के निर्देशन में बनी फिल्म मैंने प्यार किया से ही सलमान ने अपनी जबरदस्त कामयाबी का सिलसिला शुरु किया था. उसके बाद सूरज के निर्देशन में 1994 में रिलीज हुई फिल्म हम आपके हैं कौन में भी सलमान मुख्य भूमिका में थे.हम आपके हैं कौन भी जबरदस्त कामयाब हुई थी. और ये उस समय तक की सबसे बड़ी हिट हिंदी फिल्म साबित हुई थी.फिल्म एक था टाइगर में सलमान खान और कटरीना कैफ की मुख्य भूमिका है. ये फिल्म यश चोपड़ा बैनर की है और इसका निर्देशन कबीर खान कर रहे हैं.फिल्म में सलमान ने एक रॉ एजेंट की भूमिका निभाई है. ये 15 अगस्त को रिलीज हो रही है और सलमान के प्रशंसकों के उत्साह को देखते हुए उम्मीद की जा रही है कि इसे बहुत बड़ी ओपनिंग मिलेगी.
__________________________
मुंबई में एक इवेंट के दौरान प्रियंका से जब पूछा गया कि उनके छोटे भाई की सगाई तक हो गई और उन्होंने अब तक इस बारे में क्यों नहीं सोचा तो प्रियंका बोलीं, "मुझे अब तक कोई इतना ख़ास लगा ही नहीं कि मैं उसे अपनी ज़िंदगी का इतना अहम हिस्सा बना सकूं. लगता है कोई मेरे लायक़ बना ही नहीं."हालांकि कुछ समय पहले उनकी शाहिद कपूर और फिर शाहरुख़ ख़ान से कथित नज़दीकियों की काफ़ी ख़बरें मीडिया की सुर्ख़ियां बन चुकी हैं.प्रियंका चोपड़ा ने संजय लीला भंसाली की फ़िल्म 'रामलीला' में एक आइटम सॉन्ग 'राम चाहे लीला' भी किया है.वह कहती हैं, "ये गाना बेहद ख़ास है फ़िल्म के लिए क्योंकि इस गाने के ज़रिए मैं राम और लीला के किरदारों को इंट्रोड्यूस कर रही हूं. गाना करते हुए बड़ा मज़ा आया. ये मॉडर्न मुजरे की तरह है."प्रियंका चोपड़ा की पिछली फ़िल्म 'ज़ंजीर' बुरी तरह से फ्लॉप हो गई थी. फ़िल्म में तेलुगू फ़िल्मों के सुपरस्टार रामचरण तेजा भी थे.'ज़ंजीर' को 2013 की सबसे बड़ी फ़्लॉप फ़िल्मों में से एक माना जा रहा है.प्रियंका इसकी नाकामी पर कहती हैं, "बुरा तो बिलकुल लगा. लेकिन अफ़सोस करने से क्या फ़ायदा. अगर मैं ऐसा करने लगूंगी तो काम-धाम बंद करके बैठना होगा. मुझे नाकामयाबी को भुलाकर आगे देखना है और वही मैं कर रही हूं."प्रियंका भारतीय महिला मुक्केबाज़ एम सी मेरीकॉम के जीवन पर आधारित बायोपिक में काम कर रही हैं. इसे संजय लीला भंसाली बना रहे हैं.वह कहती हैं, "ये फ़िल्म शारीरिक रूप से मेरे जीवन के लिए सबसे मुश्किल फ़िल्म साबित हो रही है. मुझे कड़ी मेहनत करनी पड़ रही है. कई बार ख़ुद मेरीकॉम कहती हैं कि तुम इतनी मेहनत क्यों कर रही हो. मेरे जैसा शरीर बनाने के लिए इतनी मेहनत की ज़रूरत नहीं."प्रियंका की आने वाली फ़िल्म है 'कृष-3' जो दीवाली पर रिलीज़ हो रही है. फ़िल्म में प्रियंका के दो किरदार हैं. एक अच्छा और दूसरा बुरा.फ़िल्म में वो ऋतिक रोशन की पत्नी का रोल निभा रही हैं. 'कृष-3' में कंगना रानाउत और विवेक ओबेरॉय की भी मुख्य भूमिका है.(बीबीसी हिन्दी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इस झगड़े की वजह है ‘रायल्टी’. मतलब संगीत की बिक्री से हुई मोटी कमाई से मिलने वाला एक हिस्सा. परंपरागत रूप से यह हिस्सा-बांट म्यूज़िक कम्पनी और फ़िल्म के निर्माता के बीच होता आया है.इसे अन्यायपूर्ण बताकर इन गीतों को रचने वाले गीतकार,संगीतकार और गायक कभी-कभी विरोध में खड़े होकर न्याय मांगने लगते हैं. निर्माता और म्यूज़िक कम्पनी ऐसे तमाम मौकों पर फ़िल्मी गीतों की बिक्री से जमा हुई दौलत पर चारों हाथ रखकर जवाब में चिलाते हैं – ‘बुरी नज़र वाले तेरा मुंह काला.’इस बार इन चार हाथ वालों के निशाने पर हैं गायक सोनू निगम, जिन्होंने बग़ावत का झंडा बुलंद करते हुए तमाम स्थापित गायकों को एकजुट कर लिया है.इन लोगों ने म्यूज़िक कम्पनियों के उस एग्रीमेंट पर दस्तख़त करने से इंकार कर दिया है, जो बकौल सोनू न सिर्फ इन गायकों को रायल्टी से बेदख़ल करता है बल्कि म्यूज़िक बेचने वाली कम्पनी का ‘ग़ुलाम’ भी बनाता है.ताज़ा विवाद शुरू हुआ है शेखर सुमन की फ़िल्म ‘हार्टलेस’ के साथ. इस फ़िल्म के संगीत अधिकार टी सीरीज़ के भूषण कुमार ने खरीदे हैं. वह चाहते थे संगीत के रिलीज़ से पहले सोनू निगम और सुनिधि चौहान, जिन्होंने इस फ़िल्म के गीत गाए हैं, वे उनके बनाए हुए एग्रीमेंट पर दस्तख़्त करें अन्यथा वे इन गीतों को दूसरे गायकों की आवाज़ में डब करवाएंगे.दस्तख़त से इंकार करते हुए सोनू ने कहा कि वे ऐसा ज़ालिमाना और अन्यायपूर्ण एग्रीमेंट साईन करने के बजाय गाना छोड़कर घर पर योगा करना पसंद करेंगे.इस तमाम विवाद की जड़ें बहुत दूर उस दौर में छिपी हैं जहां पचास और साठ के दशक में लता मंगेशकर ने पार्श्व गायकों के साथ होने वाले इस अन्याय के ख़िलाफ उन्होने आवाज़ बुलंद की थी. सबसे पहली बात थी रिकार्ड पर गायक का नाम न होना.1949 में रिलीज़ हुई फ़िल्म ‘महल’ में संगीतकार खेमचंद प्रकाश के संगीत की एक महान रचना है ‘आयेगा...आयेगा...आयेगा, आयेगा आनेवाला, आयेगा’. इसे अक्सर लता मंगेशकर का गाया सर्वश्रेष्ठ गीत माना जाता है, लेकिन जिस समय इस गीत का रिकार्ड जारी हुआ तो उस पर गायक के स्थान पर नाम लिखा था – कामिनी.दरअसल, इस फ़िल्म में हीरोइन मधुबाला का नाम कामिनी था. लता ने ग्रामोफ़ोन कम्पनी आफ इंडिया के साथ तब तक गाने से इंकार कर दिया जब तक वे रिकार्ड पर गायक का नाम नहीं देते. इस कम्पनी का एच.एम.वी लेबल सबसे ज़्यादा मशहूर था और एक अरसे तक लगभग उनकी मोनोपाली बनी रही थी. लेकिन,इस विवाद के बाद रिकार्ड पर बकायदा गायक का नाम भी आने लगा.गायक की प्रतिष्ठा की लड़ाई का दूसरा मोर्चा था फ़िल्मफ़ेयर अवार्ड्स. 1958 तक फ़िल्मफ़ेयर गायकों को कोई अवार्ड नहीं देता था. फ़िल्मफ़ेयर ने 1957 की फ़िल्म ‘चोरी चोरी’ में लता मंगेशकर के गाए गीत ‘रसिक बलमा’ के लिए बेस्ट संगीतकार का पुरस्कार शंकर जयकिशन को देने की घोषणा की.रसमन विजेता संगीतकार को अवार्ड फंक्शन में इस गीत के साथ परफ़ॉर्म करना होता है. लता मंगेशकर ने गीत गाने से इंकार करते हुए संगीतकार जयकिशन को सीधे-सीधे कहा दिया कि फ़िल्मफ़ेयर अगर गायक को कोई मान्यता ही नहीं देता तो फिर आप भी उनके मंच से ‘अपने साज़ लेकर इस धुन को बजा लें.’नतीजा यह हुआ कि फ़िल्मफ़ेयर को अगले ही साल से पार्श्व गायन के लिए पुरस्कार देने की शुरूआत करनी पड़ी.इसके बाद आया मुद्दा रायल्टी का. लता मंगेशकर की ही पहल पर उस दौर के तमाम गायक जमा हुए ताकि पूरी ताकत और यकमुश्ती के साथ गीतों की रायल्टी में से हिस्सा मांगा जा सके.इस बैठक में ही मुहम्मद रफ़ी और लता के बीच ऐसा विवाद हुआ जिससे दोनों ने एक-दूसरे से इस क़दर मुंह मोड़ा कि कई साल तक कोई गीत साथ नहीं गाया.असल में रफ़ी बहुत ही सीधे-सादे और अल्लाह वाले इंसान थे. उनका ख़्याल था कि जब गायक गाने की फ़ीस ले लेता है तो फिर उसके बाद रायल्टी मांगना जायज़ नहीं है.जबकि लता का मानना था कि गायक की आवाज़ ही गीत की आत्मा है और उसकी कमाई में उसका हक़ भी बनता है और यूं भी गायक को मिलने वाली फीस बहुत कम थी.यह बात एक हद तक बिल्कुल सही भी है. इतिहास इस बात का गवाह है कि बुढ़ापे में बिना काम के अनेक कलाकारों को या तो सड़कों पर भीख मांगने की नौबत आन पड़ी या फिर भूखे मरने की.हिंदुस्तानी सिनेमा की पहली बोलती फ़िल्म ‘आलमआरा’ का पहला गीत ‘दे दे ख़ुदा के नाम पे प्यारे, गर ताकत है देने की’ गाने वाले डब्लूएम ख़ान अपने अंतिम दिनों में यही गीत गाते-गाते इस दुनिया-ए-फ़ानी से रवाना हुए.फ़िल्म ‘शहीद’ (1948) के लिए मुहम्मद रफ़ी के साथ ‘वतन की राह में वतन के नौजवां शहीद हो’ जैसे गीत गाने गायक-संगीत निदेशक ख़ान मस्ताना बम्बई के माहीम दरगाह के बाहर भीख मांगते हुए मरने की कहानी अब तक लोगों को याद है.जीएम दुर्रानी जैसे गायक जिनकी गायकी के अंदाज़ को अपनाकर मोहम्मद रफ़ी ने अपना सफ़र शुरू किया, अपने अंतिम दिनों में बीमारी की हालत में इलाज के लिए भी औरों की तरफ ताकते रहते थे.जयदेव जैसे संगीतकार ज़िंदगी भर न तो अपना एक घर बना पाए और न कोई बैंक बैलेंस. आखिरी दिनों में जब बीमार होकर बिस्तर पकड़ा तो एक संगीत प्रेमी अजीत सेठ ने ही उनके इलाज की ज़िमेदारी उठाई वरना कहानी कुछ और होती. संगीतकर खेमचंद प्रकाश की ‘दूसरी पत्नी’ तो आख़िर में एक फ़ुटपाथ पर बदहाली में जीती रहीं.ये कितनी अजीब बात है कि करोड़ों रुपए कमाकर निर्माता और म्यूज़िक कम्पनी की तिजोरियां भरने वाले गीतों को रचने वाले गीतकार,संगीतकार और गायक के लिए कुछ भी नहीं है.गीतकार जावेद अख़्तर ने जब कापीराईट एक्ट पर संशोधन के समय हुए विचार-विमर्श के दौरान गीतकार के लिए भी रायल्टी के प्रावधान की बात उठाई तो आमिर ख़ान जैसे अभिनेता-निर्माता से सामना करना पड़ा.नतीजा यह है कि जावेद अख़्तर जैसे गीतकार के पास कोई काम नहीं है. निर्माता उनसे कन्नी काटने लगे हैं. ग़नीमत है कि वे इसा सबके बावजूद अपने स्टेंड पर आज भी कायम हैं. इसी तरह संगीतकार सलीम-सुलेमान को भी रायल्टी में हिस्सा मांगने पर यशराज और करन जौहर की फ़िल्मों से हाथ धोना पड़ा है.पचासों बरस पुरानी इस लड़ाई में दोनो पक्षों की हार-जीत होती रही है. लता मंगेशकर को बाक़ायदा उनके गीतों की भरपूर रायल्टी आज भी मिलती है. आज के संगीतकारों में एआर रहमान तो बाकायदा मुनाफ़े में से अपना हिस्सा लेते हैं. जब आमिर ख़ान ने ‘तारे ज़मीन पर’ के लिए इस शर्त से इंकार किया तो रहमान ने फ़िल्म में संगीत देने से ही इंकार कर दिया.आज इस संघर्ष के घनीभूत होने की वजह है जून 2012 में पारित वह कापीराईट एक्ट जिसमें सभी रचनात्मक योगदान देने वाले कलाकारों – गीतकार, संगीतकार, गायक के लिए रॉयल्टी का प्रवाधान है.इस कानून को म्यूज़िक कंपनियों ने अदालत में चुनौती देकर रोक रखा है. हैरान करने वाली बात यह है कि कलाकारों के विरुद्ध इस लड़ाई में टी सीरीज़ के मालिक भूषण कुमार और उनके पिता गुलशन कुमार की हत्या के आरोपी टिप्स कम्पनी के मालिक रमेश तौरानी एक साथ खड़े नज़र आ रहे हैं.ज़ाहिर है हमेशा की तरह यहां भी दौलत वाले दौलत के लिए साथ-साथ हैं.ताज़ा एग्रीमेंट असल में इसी एक्ट के प्रावधानों से बचे रहने की कवायद है, जिसे गायकों ने अपना एक नया संगठन 'द इंडियन सिंगर्स राईट्स एसोसिएशन' बनाकर चुनौती दे रखी है. सोनू निगम इस लड़ाई में सबसे आगे खड़े हैं लिहाज़ा सारे वार भी उन्हीं पर हो रहे हैं.इस लड़ाई के बीच एक और चीज़ है जो म्यूज़िक कंपनियों के हाथ में एक ब्रह्मास्त्र की तरह मौजूद है, वह है नए कलाकार. मौका पाने की गरज़ से ये नए कलाकार हर शर्त मानकर अपना रास्ता बनाना चाहते हैं.वे किसी भी एग्रीमेंट पर दस्तखत करने को तैयार हैं. ऐसे वक़्त में जब मशीनें बेसुरों को भी सुर दे देती हैं, ऐसे में सुर वालों की परवाह कौन करे.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
ये दोनों ही अभिनेत्रियां फिल्म 'गुलाब गैंग' में साथ-साथ नज़र आएंगी.फिल्म में माधुरी मुख्य भूमिका में है वहीं जूही चावला नेगेटिव रोल में दिखाई देंगी.माधुरी कहती हैं, "मैं जूही से मिली.वो बहुत प्यारी है.उसके साथ काम करके मज़ा भी आया.आपको गुलाब गैंग में एक साथ दो खूबसूरत हंसी देखने को मिलेंगी.एक मेरी और एक जूही चावला की."पिछले साल माधुरी की ही समाकालीन अभिनेत्री श्रीदेवी ने भी करीब 15 साल बाद 'इंग्लिश-विंग्लिश' से फिल्मों में वापसी की थी. वहीं करिश्मा कपूर ने भी पिछले साल फिल्म 'डेंजरस इश्क़' से बॉलीवुड में दोबारा दस्तक दी थी.तो क्या माधुरी के लिए अब भी कई प्रतिद्वंदी है?माधुरी के अनुसार, "मैंने कभी ऐसी बातों में यकीन नहीं रखा. फिलहाल मेरे पास दो फिल्मों में काफी तगड़े रोल हैं,गुलाब गैंग और डेढ़ इश्क़िया.मैं वही करती हूं जो करने में मुझे मज़ा आता है और अभी मैं ऐसा ही कुछ कर रही हूं."जहां एक तरफ 40 पार हीरो 100 करोड़ क्लब को संभाले हुए हैं वहीं इसी उम्र की अभिनेत्रियों को अच्छे और अहम रोल के लिए संघर्ष करना पड़ता है लेकिन माधुरी दीक्षित को उम्मीद है कि बहुत जल्द इस धारणा और इस प्रचलन को तोड़ दिया जाएगा.गुलाब गैंग कहानी है एक महिला गैंग कि जो सामाजिक अन्याय के खिलाफ लड़ती हैं. इस फिल्म में माधुरी और जूही के अलावा माही गिल और शिल्पा शुक्ला भी हैं.वहीं फिल्म 'डेढ़ इश्क़िया',2010 में आई 'इश्क़िया' का सीक्वेल है जिसमें नसीरुद्दीन शाह भी मुख्य भूमिका में है और माधुरी के अनुसार नसीर जैसे अभिनेता के साथ काम करना सौभाग्य की बात है.2011 में माधुरी दीक्षित अपने परिवार के साथ अमरीका से भारत लौट आईं थी और उसके बाद से ही वो रिएलटी शो और विज्ञापनों में नज़र आ रही हैं. माधुरी के मुताबिक वो कई काम एक साथ करने की क्षमता रखती हैं और अपने बच्चों और खुद के स्वास्थ्य को लेकर वो काफी सख़्त है.
__________________________
ये कहना है निशा पाहूजा का, जिनकी इंडो-कैनेडियन डॉक्यूमेंट्री 'द वर्ल्ड बिफ़ोर हर' ख़ासी चर्चा बटोर रही है.(मैं एंटी फ़ेमिनिस्ट हूं: अनुराग कश्यप)निशा की ये डॉक्यूमेंट्री कई अवॉर्ड जीत चुकी है. भारत में पिछले महीने रिलीज़ हुई यह डॉक्यूमेंट्री समीक्षकों से काफ़ी तारीफ़ बटोर चुकी है.बीबीसी से ख़ास बातचीत करते हुए निशा कहती हैं, "भारतीय सिनेमा की समाज के प्रति बहुत ज़िम्मेदारी है. लेकिन यहां के फ़िल्मकार इसे ठीक तरह से नहीं निभा रहे हैं. लोग सच दिखाकर विवाद में पड़ने से डरते हैं."निशा की ये डॉक्यूमेंट्री दो लड़कियों के नज़रिए से कही गई है. एक लड़की विश्व हिंदू परिषद की महिला शाखा दुर्गा वाहिनी की सदस्य है और दूसरी मिस इंडिया में हिस्सा ले रही एक प्रतियोगी है.दुर्गा वाहिनी कैंप में क्या-क्या गतिविधियां होती हैं और दूसरी ओर एक सौंदर्य प्रतियोगिता में हिस्सा ले रही लड़की को किस परिस्थिति से गुज़रना पड़ता है, यही इस डॉक्यूमेंट्री का विषय है.(कान: फ़िल्म समारोह या 'तमाशा')निशा ने ये फ़िल्म दुर्गा वाहिनी कैंप के अंदर ही शूट की. वहां उन्होंने क्या पाया.निशा का जवाब था, "जिस तरह से छोटी-छोटी बच्चियों के मन में दूसरे समुदायों के प्रति नफ़रत की भावना भरी जा रही है. एक तरह से ब्रेन वॉश किया जा रहा है. इतिहास को अपने हिसाब से तोड़-मरोड़कर उन्हें सिखाया जा रहा है वो काफ़ी तकलीफ़देह रहा."निशा ने बताया कि फ़िल्म को सेंसर बोर्ड से पास होने के बाद भी भारत में रिलीज़ करने में दिक़्क़तें पेश आईं और विश्व हिंदू परिषद ने इसका विरोध भी किया था.फ़िल्म को भारत में अनुराग कश्यप ने प्रस्तुत किया है. निशा के मुताबिक़, "भारत में अनुराग कश्यप जैसे साहसी फ़िल्मकार बहुत कम हैं."निशा, भारत में नरेंद्र मोदी सरकार के आने के बाद से चिंतित हैं.निशा कहती हैं, "वो एक ख़ास किस्म की विचारधारा से आते हैं. आरएसएस से जुड़े रहे हैं. तो उनके आने के बाद महिलाओं के प्रति लोगों का क्या रवैया होता है, अल्पसंख्यकों के प्रति किस तरह का बर्ताव आगे होगा, ये सारी चिंताएं लाज़मी हैं."लेकिन साथ ही निशा मानती हैं कि भारत का मौजूदा माहौल थोड़ी उम्मीद देता है. लोग अब यहां कम से कम औरतों के अधिकार की बात तो करने लगे हैं जो आशाजनक बात है.(बीबीसी हिंदी के 

एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस महीने पंडित रविशंकर के ब्रिटेन के कुछ शहरों में कॉन्सर्ट्स होने हैं.आखिर इस उम्र में भी जवानों जैसा जोश कहां से लाते हैं पंडित जी. लंदन में बीबीसी के साथ एक ख़ास मुलाकात में पंडित रविशंकर ने इसका जवाब दिया, "भले ही मेरा शरीर 91 साल का हो गया है, लेकिन मेरा मन तो अब भी जवान है. ये ज़िंदगी लगातार चलने वाला एक संघर्ष है और मैं इस संघर्ष का लुत्फ़ उठा रहा हूं. ये बस भगवान की दुआ है."पंडित रविशंकर ने ये भी कहा कि उनका अब तक का सफ़र ज़बरदस्त रहा और वो अपने चाहने वालों के शुक्रगुज़ार हैं.इस बातचीत के दौरान पंडित रविशंकर ने बताया कि उनके जीवन की दिशा तय करने में उनके बड़े भाई दिवंगत उदय शंकर का काफ़ी योगदान रहा.बचपन में तकरीबन आठ साल वो अपने बड़े भाई के साथ रहे और इस दौरान अमरीका और यूरोप के कई दौरे किए. जिससे इन देशों के लोगों की पसंद और उनके मन को परखने में उन्हें काफ़ी मदद मिली.बीटल्स ग्रुप और जॉर्ज हैरीसन जैसे प्रख्यात अंतरराष्ट्रीय संगीतकारों के प्रेरणा स्त्रोत रह चुके पंडित रविशंकर के मुताबिक संगीत ही उनके जीवन की प्रेरणा रहा है और उन्होंने ज़िंदगी भर ना सिर्फ़ इसका लुत्फ़ उठाया है बल्कि इसे महसूस भी किया है.अपने परिवार के बारे में बताते हुए वो कहते हैं, "मुझे अपनी दोनों बेटियों पर गर्व है. अनुष्का ने हाल ही में एक बेटे को जन्म दिया है. हमने उसका नाम ज़ुबिन रखा है. मेरी पत्नी सुकन्या ने अब तक बहुत अच्छी तरह से मेरा ख़्याल रखा है."पंडित रविशंकर को भारत और अमरीका के कई विश्वविद्यालयों से ऑनरेरी डिग्री मिल चुकी हैं. वो संगीत जगत का अंतरराष्ट्रीय ग्रैमी पुरस्कार भी जीत चुके हैं.उनकी बेटी अनुष्का शंकर भी विश्व प्रसिद्ध सितार वादक हैं और वो भी ग्रैमी पुरस्कार जीत चुकी हैं.
__________________________
साल 2008 की फ़िल्म 'ओम शांति ओम' से हिन्दी सिनेमा मे कदम रखने वाली दीपिका की पहली फ़िल्म शाहरुख के साथ नहीं बल्कि हिमेश रेशमिया के साथ हो सकती थी.दीपिका हिमेश रेशमिया के साथ फ़िल्म करने का मन बना चुकी थीं लेकिन फ़राह ख़ान के कहने पर उन्होंने फ़िल्म 'ओम शांति ओम' का इंतज़ार किया.'विसलिंग वुडस' के छात्रों से मुखातिब हुई फ़राह ने बातचीत के दौरान बताया, "मैंने दीपिका से कहा कि अगर तुम स्क्रीन टेस्ट में पास हो गई तो मैं तुम्हें शाहरुख के साथ रोल दूंगी नहीं तो मैं तुम्हें सेकेण्ड लीड दूंगी. दीपिका इसके लिए राज़ी हो गई थीं."शाहरुख़, दीपिका को 'लताड़' छा गए अभय देओल फ़िल्मी गानों में 'गंदी' नहीं, अब होगी 'अच्छी बात'दीपिका में मॉर्डन हेमा मालिनी जैसी खूबियां देखने वाली फ़राह मानती हैं कि उनके लिए सबसे मुश्किल था उनकी भाषा बदलना. उन्होंने बताया, "दीपिका की भाषा कन्नड़ है, साथ ही उनकी आवाज़ भी काफ़ी अजीब थी. बहुत मुश्किल से हमने उनकी आवाज़ से मिलती आवाज़ खोजी और 'ओम शांति ओम' में डबिंग कराई. लेकिन आज जिस तरह से उन्होनें अपनी भाषा को सुधारा मैं बहुत खुश हूँ. भाषा को सुधारना आसान काम नहीं होता."शाहरुख के साथ अपना पहला रोमांटिक सीन देते हुए काँप जाने वाली दीपिका को सेट पर एक दिन फ़राह की वज़ह से रोना भी पड़ा था. फ़राह बताती हैं, "वो अपनी हिंदी क्लास मिस कर रही थीं जिसे लेकर मैंने उन्हें डांटा और वो रो पड़ी जिससे उनका मेकअप गंदा हो गया, फिर से मेकअप करने में उन्हें फिर से 4 घंटे लगे और मुझे 4 घंटे इंतजार करना पड़ा. मैंने उस दिन सीख लिया कि हीरोइनों को कभी मत डांटो नहीं तो आपको इंतजार करना होगा."हीरोइन जो सलमान के गले लगते ही रो पड़ी'क्या भारत, क्या पाक, हम सब रंगभेदी हैं'दीपिका को लॉन्च करने वाली फ़राह ने कटरीना कैफ़ को भी डांसिग सेन्सेशन बना दिया. 'शीला की जवानी' में अपने डांस के जलवे दिखाने वाली कटरीना को उस गीत के बाद कई डांस नंबर करने को मिले जैसे 'बॉडीगार्ड' का टाइटल सॉन्ग और 'अग्निपथ' का 'चिकनी चमेली'. हालांकि कटरीना की इच्छा फ़िल्म 'तीस मार खान' बतौर हीरोइन करने की थी. फ़राह बताती हैं, "मैंने कटरीना को कहा कि फ़िल्म की जगह मैं तुम्हें ऐसे डांस नंबर दूंगी जिसके लिए तुम्हें हमेशा याद रखा जाएगा. 'शीला की जवानी' के लिए उन्होंने पहले दस दिन बैले डांस सीखा और डायटिंग की क्योंकि वो पहली बार अपनी कमर किसी गीत में दिखा रही थी. इस गीत के बाद तो उन्हें डांस नंबर्स के कई ऑफर आए.''जब डिंपल ने लड़के का कॉलर पकड़ा, गालियां दींशास्त्रीय और लोक संगीत की जुगलबंदी एसडी बर्मनआज से 25 साल पहले 1992 में 'जो जीता वही सिकंदर' से इंडस्ट्री में कदम रखने वाली फ़राह अब कोरियोग्राफी के लिए पैसे नहीं लेती, "मैं प्राइसलेस हूँ. आज मैं सिर्फ़ दोस्तों के लिए कोरियोग्राफी करती हूं जिसके लिए मैं पैसे नहीं लेती." फ़राह को विश्वास नहीं होता कि वो इंडस्ट्री में इतनी लंबी पारी खेल पाईं. वो कहती हैं, "30 और 40 रुपये का काम मिलने वाले दौर में मेरा सपना था कि मैं एक गाने का दस हज़ार लेकर महीने के चार गाने करूंगी और चालीस हज़ार कमा लिया करूंगी. इससे ज्यादा की इच्छा नहीं थी." फ़राह को आज भी याद है कि उनको कोरियोग्राफी से लिए सबसे ज्यादा 21 लाख का चेक शाहरुख खान ने फ़िल्म 'बिल्लू बार्बर' के एक गीत के लिए दिया था.'अक्षय को नेशनल नहीं नेशनलिज्म अवॉर्ड मिला'मुंबई की दीवारों पर टंगे अमिताभ और राजेश खन्ना(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
मुक्ता आर्ट्स की 'कांची' कहानी है एक ख़ूबसूरत लड़की 'कांची' की जो उत्तराखंड के एक छोटे से गांव में रहती है.वो एक तेज तर्रार लेकिन दिल की सच्ची है और गांव के ही एक लड़के बिंदा से प्यार करती है.(रिव्यू : 'टू स्टेट्स')श्याम ककड़ा (मिथुन चक्रवर्ती) और झूमर ककड़ा (ऋषि कपूर) राजनेता हैं जो मुंबई में रहते हैं. उनकी नज़र कांची के गांव पर पड़ती है. वो वहां औद्योगिकरण करना चाहते हैं और इसके लिए वो उस गांव के निवासियों को वहां से विस्थापित करना चाहते हैं.श्याम ककड़ा अपने बेटे सुशांत (ऋषभ सिन्हा) को इसके लिए गांव भेजता है. ऋषभ, कांची से दोस्ती कर लेता है. वो कांची से प्यार करने लगता है और उससे शादी करना चाहता है.लेकिन कांची को जब ये पता लगता है तो वो उससे दूर चली जाती है. जल्द ही कांची और बिंदा की शादी तय हो जाती है.लेकिन सुशांत, बिंदा की हत्या कर देता है ताकि वो ख़ुद कांची को पा सके. उसके धनवान होने की वजह से पुलिस भी उससे मिल जाती है और बिंदा के हत्या के केस की फ़ाइल बंद कर दी जाती है.(रिव्यू : 'देख तमाशा देख')लेकिन कांची, बिंदा के हत्यारों को किसी क़ीमत पर नहीं छोड़ना चाहती.वो ककड़ा परिवार से बदला लेने के लिए मुंबई रवाना हो जाती है.वो मुंबई में सिर्फ़ एक ही शख़्स को जानती है जिसका नाम है बगुला (चंदन रॉय सान्याल). बगुला उसी के गांव का रहने वाला होता है और एक पुलिस अफ़सर होता है. लेकिन वो भी ककड़ा परिवार का एक तरह से ग़ुलाम होता है.आगे क्या होता है. क्या कांची अपने मक़सद में कामयाब होती है. बदला लेने के लिए उसे क्या करना पड़ता है. यही फ़िल्म की कहानी है.सुभाष घई की इस कहानी में कुछ नयापन नहीं है. उन्होंने वही पुराना फॉर्मूला इस्तेमाल किया है जिसमें धनी और ताकतवर लोग एक कमज़ोर लड़की को सताते हैं.(रिव्यू : 'मैं तेरा हीरो')स्क्रीनप्ले में भी कुछ मौलिक नहीं है लेकिन हां किरदारों का चरित्र चित्रण थोड़ा अलग तरीके से किया गया है.कांची और बिंदा की प्रेम कहानी प्यारी है और लोगों को वो पसंद आएगी. इस वजह से दर्शक कांची के किरदार से जुड़ाव महसूस करते हैं और चाहते हैं कि वो ककड़ा परिवार से बदला लेने में कामयाब हो.कई जगह ड्रामा बोझिल सा लगता है लेकिन कुल मिलाकर कहानी में गति बनी रहती है.फ़िल्म के कुछ दृश्य बड़े असरदार हैं. जैसे बिंदा की हत्या वाला सीन और कांची का गुस्से में अपने परिवार को छोड़कर मुंबई आने वाला सीन.(रिव्यू : 'भूतनाथ रिटर्न्स')साथ ही वो दृश्य जिसमें ककड़ा परिवार के गुंडे कांची का पीछा करते है.सुभाष घई के लिखे संवाद सरल हैं लेकिन युवाओं को अपील करेंगे.कांची के किरदार में मिश्टी ने बॉलीवुड करियर की शानदार शुरुआत की है. वो बहुत ख़ूबसूरत लगी हैं, कैमरे के सामने आत्मविश्वास से भरी हुई लगती हैं और अभिनय भी अच्छा किया है.छोटे से रोल में कार्तिक आर्यन भी अच्छे हैं. सुशांत के किरदार को ऋषभ सिन्हा ने प्रभावी तरीके से निभाया है.(रिव्यू : 'ओ तेरी')ऋषि कपूर अपने रोल में जमे हैं. ख़ासतौर से इंटरवल के बाद वाले उनके कुछ सींस कमाल के हैं. मिथुन चक्रवर्ती ने भी अपने रोल में अपनी छाप छोड़ी है. बाकी कलाकार भी अच्छे हैं.सुभाष घई का निर्देशन ठीक है. कई जगह फ़िल्म दिलचस्प बन पड़ी है.हालांकि फ़िल्म का कोई भी गाना चार्टबस्टर नहीं बन पाया है, जो कि फ़िल्म की एक बड़ी कमी है क्योंकि सुभाष घई की फ़िल्में बेहतरीन संगीत के लिए जानी जाती हैं.(रिव्यू : 'यंगिस्तान')फ़िल्म की सिनेमेटोग्राफ़ी बेहतरीन है. सुधीर के चौधरी ने नैनीताल और उत्तराखंड की ख़ूबसूरती को शानदार तरीके से कैमरे में क़ैद किया है.कुल मिलाकर 'कांची' एक ठीक-ठाक फ़िल्म है लेकिन बॉक्स ऑफ़िस पर इसे बड़ा धीमा स्टार्ट मिला है जिसके आगे ठीक होने की कोई संभावना नहीं दिखती क्योंकि फ़िल्म में ना तो कोई बड़ा स्टार है, ना ही फ़िल्म के गानों में दम है और ना ही फ़िल्म की कहानी मौलिक है.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर पेज से भी जुड़ सकते हैं)
__________________________
फॉक्स स्टार स्टूडियोज़ और विशेष फ़िल्म्स की सिटीलाइट्स' एक ग़रीब दुकानदार दीपक (राजकुमार राव) की कहानी है जो अपनी पत्नी राखी (पत्रलेखा) और बेटी मालती (बेबी वैभवी उपाध्याय) के साथ बेहतर जीवन की तलाश में मुंबई आता है.लेकिन मुंबई आते ही उनके संघर्ष का सिलसिला शुरू हो जाता है.(रिव्यू:'कोचेड़ियान')ज़िंदगी उनके लिए बड़ी मुश्किल हो जाती है और राखी को न चाहते हुए भी मजबूरी में एक बार में डांसर का काम करना पड़ता है.दीपक को एक सिक्योरिटी एजेंसी में ड्राइवर का काम मिल जाता है.एक दिन एजेंसी का सुपरवाइज़र (जिसने दीपक को काम दिलाया था) वो एजेंसी के मालिक म्हात्रे का सेफ खोलकर उसमें रखा पैसा लूटने में दीपक की मदद मांगता है.(रिव्यू:'हीरोपंती')दीपक हिचकिचाते हुए आख़िर उसकी मदद को तैयार हो जाता है. लेकिन काम पूरा होने से पहले ही सुपरवाइज़र मारा जाता है. आगे क्या होता है ?क्या दीपक पैसे लूट पाता है ? वो उन पैसों का क्या करता है ? क्या दीपक अपने परिवार का भविष्य सुरक्षित कर पाता है ? यही फ़िल्म की कहानी है.फ़िल्म ब्रिटिश फ़िल्म मेट्रो मनीला की रीमेक है. रितेश शाह ने फ़िल्म का अडैप्टेड स्क्रीनप्ले लिखा है.फ़िल्म में दर्शकों को परोसने के लिए ज़्यादा मौलिकता नहीं है. ऐसी फ़िल्में, जिसमें मुख्य किरदार छोटे शहर से किसी बड़ी जगह आता है और अपराध की दुनिया में प्रवेश कर जाता है, पहले भी बहुत बनी हैं.(रिव्यू:'द एक्सपोज़े')साथ ही हीरोइन के मजबूरी में बार डांसर बनने की कहानी पहले भी कई बार पर्दे पर उतारी जा चुकी है.कहानी का आख़िरी हिस्सा ज़रूर दिलचस्प बन पड़ा है. बाकी फ़िल्म दर्शकों को एंगेज तो ज़रूर रखती है लेकिन उन्हें हिला नहीं पाती.फ़िल्म में कोई सस्पेंस भी नहीं है. रितेश शाह के लिखे संवाद ज़रूर अच्छे हैं.दीपक के मुख्य किरदार में राजकुमार राव ने बढ़िया काम किया है. वो किरदार में पूरी तरह से घुस गए हैं. उन्होंने गुस्से, डर और झुंझलाहट के भाव बखूबी पर्दे पर उतारे हैं.(रिव्यू:'हवा हवाई')पत्रलेखा ने भी अपने करियर की बेहतरीन शुरुआत की है. मनन कौल ने सिक्योरिटी एजेंसी के सुपरवाइज़र का रोल भी बेहतरीन तरीके से निभाया है.बाल कलाकार बेबी वैभवी ने भी बढ़िया काम किया है.हंसल मेहता ने विषय को काफी संवेदनशील तरीक़े से उठाया है. उन्होंने विषय को स्वाभाविक तरीके से परोसा है लेकिन फ़िल्म एक बेहद सीमित दर्शक वर्ग को ही अपील कर पाएगी.(रिव्यू:'कांची')जीत गांगुली का संगीत फ़िल्म का मज़बूत पक्ष है. 'सोने दो' और 'मुस्कुराने की वजह' बेहतरीन गाने हैं. 'एक चिरैया भी' अच्छा बन पड़ा है.कुल मिलाकर सिटीलाइट्स एक सीमित अपील वाली फ़िल्म है. ये मल्टीप्लेक्सेस में अच्छा व्यापार कर सकती है.(बीबीसी हिंदी के 

एंड्रॉइड ऐप के लिए 

यहां क्लिक करें. आप बीबीसी हिंदी के 

फ़ेसबुक और 

ट्विटर पेज से भी जुड़ सकते हैं.)
__________________________

__________________________
आमतौर पर मादा व्हेल तीस साल की उम्र में बच्चे पैदा करती हैं लेकिन इसके बाद वो करीब पचास साल तक जिंदा रहती हैं.एक्स्टर विश्वविद्यालय के वैज्ञानिकों ने इसकी वजह जानने के लिए लंबे समय तक कुछ रिकॉर्ड्स इकट्ठा किए.वैज्ञानिकों ने इससे ये निष्कर्ष निकाला कि माँ की मौजूदगी नर व्हेलों को लंबे समय तक यानी उनके प्रजनन की उम्र तक जीवित रहने को सुनिश्चित करती है.शोध के ये निष्कर्ष विज्ञान पत्रिका ‘साइंस’ में छपे हैं. प्रमुख शोधकर्ता डॉक्टर डेरेन क्रॉफ्ट का कहना है, “रजोनिवृत्ति के बाद भी लंबा जीवन प्रकृति के बड़े रहस्यों में से एक है.”इस मामले में किलर व्हेल यानी ओरका शुरू से वैज्ञानिकों की रुचि की वजह रही हैं क्योंकि मनुष्य के बाद यही एक प्रजाति है जिसकी प्रजनन के बाद भी इतनी लंबी आयु होती है.जंतुओं की ज्यादातर प्रजातियों में बच्चे खुद ही बड़े होते हैं लेकिन चिंपैंजी और हाथी जैसी कुछेक प्रजातियों में मादाएं अपने बच्चों की तब तक देखभाल करती हैं जब तक कि वो वयस्क नहीं हो जाते.किलर व्हेलों में बच्चे अपनी माताओं का साथ कभी नहीं छोड़ते और हमेशा एक समूह में रहते हैं.डॉक्टर क्रॉफ्ट कहते हैं, “इस नजदीकी रिश्ते की वजह से उम्रदराज मादाएं अपने प्रजनन और ज्यादा समय तक जीवित रहने में अपने बच्चों की मदद करती हैं. इससे उन्हें अपने जीन्स को आगे बढ़ाने का अवसर मिलता है.”अपने अनुमानों के परीक्षण के लिए शोधकर्ताओं ने किलर व्हेल के 36 साल के जीवन का अध्ययन किया जिसमें कनाडा और अमरीका के करीब 500 व्हेलों के जन्म और मृत्यु के तरीकों का आंकड़ा जुटाया गया.इस टीम में यॉर्क विश्वविद्यालय के वैज्ञानिक भी शामिल थे.इन आँकड़ों के आधार पर वे ये गणना करने में सफल हुए कि किलर व्हेलों में किस उम्र में जीने की कितनी संभावना होती है.डॉक्टर क्रॉफ्ट कहते हैं, “हमारा शोध दिखाता है कि तीस साल के नर के लिए उसकी माँ की मौत का मतलब ये होता है कि एक साल के भीतर उसके मरने की संभावना 14 गुना ज्यादा होती है. जबकि मादा में ये संभावना सिर्फ तीन गुना ज्यादा होती है.”शोधकर्ताओं का कहना था कि इन निष्कर्षों से ये जानने में काफी उत्साहजनक परिणाम मिले हैं कि कुछ प्रजातियों में प्रजनन के बाद भी इतनी ज्यादा उम्र क्यों होती है.लेकिन अभी भी ये सवाल अनुत्तरित है कि वास्तव में कैसे माताएं अपने बच्चों की देखभाल करती हैं.
__________________________
अंग्रेजी में ब्रह्मचर्य को सेलीबेसी कहा जाता है और ये शब्द लैटिन भाषा से आया है जो वहां अविवाहित के लिए इस्तेमाल होता है और इसका मतलब होता है कि स्थायी रूप से बिना सेक्स रहना.ब्रिटेन में ये मुद्दा फिर सुर्खियों में है, खास कर कार्डिनल कीथ ओ’ब्रायन के ये मान लेने के बाद कि उनका “यौन आचरण” उन मानकों से कमतर रहा जिनकी उनसे उम्मीद की जाती है.उन पर काफी समय से यौन दुराचार के आरोप लगते रहे हैं. बतौर कैथोलिक पादरी उन्हें हर तरह की यौन गतिविधियों से अलग रहना था और खुद को पूरी तरह ईश्वर और चर्च के अनुयायियों को समर्पित करना था.बौद्ध भिक्षुओं से भी ऐसी ही उम्मीद की जाती है. इन दोनों ही धर्मों में हस्तमैथुन को भी ब्रह्मचर्य का उल्लंघन माना जाता है.धर्म में विश्वास न रखने वाले लोगों को ये बातें समझने में मुश्किल लग सकती हैं.सभी कैथोलिक पादरी पुरूष होते हैं. हालांकि वहां ननों के रूप में ब्रह्मचारी महिलाएं होती हैं लेकिन ये बहस ज्यादातर पुरूष ब्रह्मचर्य को लेकर ही होती है.अगर कड़ाई से पालन किया जाए तो इस बात को लेकर अकसर सवाल उठते हैं कि क्या ब्रह्मचर्य वाकई संभव है.ऑक्सफर्ड विश्वविद्यालय मे एंडोक्रिनॉलॉजी के प्रोफेसर जॉन वास कहते हैं कि पुरूष टेस्टोस्टेरोन यानी वृषणों से संचालित होते हैं जिनसे सेक्स की इच्छा उत्पन्न होती है. वहीं महिलाएं टेस्टोस्टेरोन और ओएस्ट्रोजेन के कम स्तर वाले मिश्रण से संचालित होती हैं.वो कहते हैं, “मैं तो कहूंगा कि ब्रह्मचर्य पूरी तरह से असामान्य अवस्था है.”वो कहते हैं कि लगभग 80 से 90 फीसदी पुरुष हस्तमैथुन करते हैं और संभव है कि पादरी भी ऐसा करते हों.शोध बताते हैं कि जो पुरुष ज्यादा स्खलित होते हैं, उनमें प्रोस्टेट 

कैंसर होने की संभावना कम होती है. उनके अनुसार, “आप कह सकते हैं कि ब्रह्मचारी रहना कोई ज्यादा सेहतमंद बात नहीं है.”बहुत सारे लोग जीवन भर बिना सेक्स के रहने के बारे में सोच भी नहीं सकते हैं.जिम्मी ओ’ब्राइन ने पादरी का जीवन छोड़ कर अपना परिवार शुरू किया. वो बताते हैं कि युवावस्था में ब्रह्मचारी रहना कितना मुश्किल होता है. उनके अनुसार, “आपको अपनी इच्छाओं के खिलाफ लड़ना पड़ता है. बहुत सारे लोगों के लिए ये हर रोज़ लड़ी जाने वाली जंग है, जबकि अन्य इससे इतने प्रभावित नहीं होते.”लेकिन बीबीसी रेडियो4 के लिए काम करने वाले बौद्ध विश्वपाणी कहते हैं कि ध्यान लगाने जैसे अभ्यासों के जरिए मस्तिष्क की शक्ति से शारीरिक लालसाओं पर काबू पाया जा सकता है.वो कहते हैं, “मुझे इस बात में कोई शक नहीं है कि कुछ लोग इस पर बड़ी खुशी से अमल कर पाते हैं. कभी-कभी ये संघर्ष लगता है. लेकिन ये कहना कि जीव वैज्ञानिक रूप से आप ऐसा नहीं कर सकते हैं, इसे मैं सही नहीं मानता.”ब्रिटेन में एलेन हॉल सेमिनरी के फादर स्टीफन वांग कहते हैं कि ये एक तरह का त्याग है जिसे बहुत से पादरी कर लेते हैं. उनके अनुसार, “जब लोग आंतरिक रूप से परिपक्व हों और उनका विश्वास पक्का हो तो ये संभव है.”उनकी नजर में ये बिल्कुल वैसी ही चुनौती है जैसे कि एक पति का अपनी पत्नी के प्रति वफादार रहना.वांग कहते हैं, “किसी भी ईसाई के लिए हस्तमैथुन, शादी से पहले सेक्स और पत्नी के अलावा किसी और से सेक्स करना गलत है और उसे ऐसा नहीं करना चाहिए.”वो बताते हैं, “हस्तमैथुन हर कैथोलिक के लिए वर्जित है. कारण ये है कि ये हमें ज्यादा खुदगर्ज, ज्यादा अंतर्मुखी बनाता है और आप लोगों के लिए अपने दिल को ज्यादा नहीं खोल पाते हैं.”बेशक करोड़ों 

कैथोलिक ईसाई वांग की इस बात से सहमत नहीं होंगे.कार्डिनल ओ’ब्रायन समेत बहुत से कैथोलिक मानते हैं कि ब्रह्मचर्य की अवधारणा पर नए सिरे से विचार किया जाना चाहिए.लेकिन विश्वपाणी कहते हैं कि समस्या ब्रह्मचर्य नहीं है, बल्कि जिस तरह से इसे जीवन पर थोपा जाता है, दिक्कत उसमें है.इस बात को लेकर भी सवाल उठते हैं कि क्यों कुछ लोगों को ब्रह्मचारी जीवन बिताना पड़ता है. कम सहिष्णु माने जाने वाले समाजों में पुरूष समलैंगिक पादरी बनने का रास्ता चुनते हैं क्योंकि वहां वो खुद को सेक्स से बचा सकते हैं.जिम्मी ओ’ब्रायन मानते हैं कि 

नए पोप को ब्रह्मचर्य के मुद्दे पर विचार करना चाहिए. जिम्मी ओ’ब्रायन को अब शादी किए 23 साल हो गए हैं और वो समझते हैं कि उन्होंने सही फैसला लिया था.लेकिन वांग कहते हैं कि लोग ब्रह्मचर्य का गलत मतलब निकालते हैं, जबकि ये तो ईश्वर के साथ अनूठा संबंध बनाता है. उनके अनुसार, “ये दमन नहीं है. ये भी एक तरह से प्यार की कला सीखने जैसा है.”
__________________________
स्कॉटलैंड के शोधकर्ताओं ने पाया है कि नई गोली यूलीप्रिस्टल अभी तक सबसे ज़्यादा इस्तेमाल हो रही गर्भनिरोधक गोली लेवनरजेस्त्रल  से भी ज़्यादा असरदायक है.हालाँकि लेवनरजेस्त्रल दवा तीन दिनों के भीतर ही इस्तेमाल किए जाने पर अपना असर दिखाती है, लेकिन ये नई दवा यूलीप्रिस्टल सहवास के पांच दिनों बाद भी खाने पर अपना असर दिखाती है.अभी यूलीप्रिस्टल सिर्फ डॉक्टर के पर्चे पर ही मिलती है जबकि लेवनरजेस्त्रल दवा की दुकान से सीधे ही हासिल की जा सकती है.परीक्षणयौन संबंध के बाद गर्भनिरोध के लिए इस्तेमाल की जा रही गोलियां शरीर में मौजूद हॉर्मोन पर ऐसे असर डालती हैं कि वो या तो प्रजनन के लिए अंडाशय से अंडे को निकलने नहीं देती है या फिर उसे गर्भाशय में विकसित नहीं होने देती है.यूलीप्रिस्टल के असर के बारे में जानने के लिए और पिछले साल उसके इस्तेमाल के लिए लाइसेंस दिए जाने से पहले ब्रिटेन, अमरीका और आयरलैंड की 16 हज़ार से ज़्यादा महिलाओं पर इसका परीक्षण हुआ.इस परीक्षण के दौरान गर्भनिरोध की इस नई दवा यूलीप्रिस्टल को अभी तक की सबसे लोकप्रिय दवा लेवनरजेस्त्रल की तुलना में ज़्यादा प्रभावी पाया गया.इन दोनों ही तरह के गर्भनिरोधक के सेवन से होने वाले 'साइड इफेक्ट' एक समान थे.शोधकर्ताओं का कहना है कि इस दवा को अभी केमिस्ट के यहाँ से सीधे इसलिए नहीं लिया जा सकता क्योंकि इसके सुरक्षा रिकॉर्ड को देखना बाकी है.अभी ये बाकी दूसरी गर्भनिरोधक गोलियों कि तुलना में ज़्यादा महँगी भी है.
__________________________
ये जानकारी एस्ट्रोनॉमी और एस्ट्रोफ़िज़िक्स के एक ऑनलाइन पेपर में छपी है. ताउ सेटी नाम के तारे के पाँच ग्रहों के बारे में, ग्रह खोजने के लिए जुटाई जा रही मौजूदा जानकारी से ही पता चला है.इस तरह ये तारा अब अल्फ़ा सेंटौरी की तरह धरती के पास का एक तारा बन गया है जिसके पास अपने ग्रह हैं.दोनों ही मामलों ये पाया गया कि इन ग्रहों के बारे में जानकारी टेलिस्कोप से नहीं मिली बल्कि इनके बारे में पता मेज़बान 'तारे' के प्रकाश पर इनके असर के कारण चला है.एक तारे के इर्द-गिर्द ग्रह गुरुत्वाकर्षण के प्रभाव में चक्कर लगाते रहते हैं. लेकिन इस दौरान मुख्य तारे में भी थोड़ी बहुत हलचल होती रहती है.मुख्य तारे की हल्की-फुल्की गतिविधि उसके द्वारा छोड़ी जा रही रोशनी के रंगों में हो रहे बदलावों के तौर पर पृथ्वी से दिखती है.इस बदलाव को मापना एक मुश्किल और पेचीदा काम है क्योंकि सितारे की रोशनी अन्य कई कारणों से भी बदलती रहती है. इसलिए ये बेहद ज़रुरी होता है कि इन सब वजहों के बीच उस बदलाव को ही मापा जाए जो ग्रह के कारण होता है.अब हर्टफोर्डशायर विश्वविद्यालय के ह्यू जोंस और उनके सहयोगियों ने अपने 'नॉइज़ मॉडलिंग' पर और काम किया जिससे तारे की रोशनी में ग्रहों की वजह से होने वाली मामूली से मामूली हरकत को पकड़ा जा सके और उसके आँकड़ों का अध्ययन हो सके. इस काम की शुरुआत ताउ सेटी से हुई है.बीबीसी से बातचीत करते हुए प्रोफ़ेसर जोंस ने कहा, ''ये एक ऐसा तारा है जिसके बारे में हमारे पास काफी जानकारी है, जितना कि किसी और तारे के बारे में नहीं है.''ये एक अच्छा उदाहरण है कि, हम कितनी बारीक़ चीज़ों पर नज़र रख सकते हैं और मामूली से मामूली संकेत पकड़ सकते हैं.इस टीम ने अपना ये काम ग्रहों की खोज में लगे अभियानों हार्प्स, आप्स और हाइरेज़ से मिले आंकड़ों की मदद से शुरु किया था.इस तकनीक को विकसित करने के लिए कुछ नकली ग्रहों को भी इस पूरी प्रक्रिया में शामिल किया गया. इस तरह ये देखा गया कि तारों को लेकर जो आँकड़े थे उनमें इन नकली ग्रहों के संकेतों की वजह से क्या असर हुआ.फिर इस पर ध्यान दिया गया कि किस तरह बाक़ी संकेतों को कम करके नक़ली ग्रहों की वजह से होने वाले परिवर्तनों को ज़्यादा से ज़्यादा उभारकर सामने लाया जाए.प्रोफ़ेसर जोंस के अनुसार, ''ऐसा करके हमने एक ऐसी रणनीति बनाई जिससे हमें नक़ली ग्रहों के संकेत जानने का मौक़ा मिला लेकिन ये सब करते हुए हमने पाया कि हमें असली संकेत भी मिल रहे थे.''ताउ-सेटी के पांचों ग्रहों में से कुछ पृथ्वी की आकार के दोगुने या छह गुने तक हैं. इनमें से एक का नाम 'एचडी 10700ई' है. ताउ सेटी से उसकी दूरी सूर्य से पृथ्वी की दूरी से आधी है.अब चूंकि ताउ-सेटी का आकार सूरज से कम और मद्धिम है, इससे वहां जीवन होने की संभावना बढ़ जाती है.अब तक जो भी आँकड़े मिले हैं, मुमकिन है कि वहां और भी ग्रह मौजूद हों.ये भी पूरी तरह से स्पष्ट है कि हम चाहे जिस तरफ देखें और हमें तारों के चारों तरफ ग्रह नज़र आएंगे. इस सूची में अब तक 854 ग्रह शामिल हैं.और ये संख्या हर नए अध्ययन के साथ बढ़ती जा रही है.
__________________________
ग्लास्गो की 23 वर्षीया अयाना ख़तने से हुई इस तकलीफ़ की शिकार हैं. अपनी 11 वर्षीय बच्चे को गोद में समेटकर वो कहती हैं, "मैं यहाँ आकर बहुत ख़ुश हूँ. मुझे पति के साथ शारीरिक संबंध से होने वाला दर्द नहीं झेलना पड़ता. वो बच्चा जनने से भी अधिक असह्य था."अयाना ने जबरन शादी से बचने और अपनी बेटी को ख़तने से बचाने के लिए राजनीतिक शरण ले ली और अब वो ऐसे इलाक़े में रहती है जहाँ सरकार ने शरणार्थियों के लिए फ्लैट उपलब्ध कराए हैं.वो बताती हैं कि अभी भी ग्लास्गो में ऐसी माएँ हैं जो अपनी बेटियों का ख़तना होने दे रही हैं. वो कहती हैं,"हमारे मोहल्ले में दो बच्चियाँ थीं, एक तीन साल की, एक दो सप्ताह की, जिनका उम्रदराज़ औरतों ने ख़तना किया."महिलाओं के ख़तने में महिला जननांगों के क्लिटोरिस का हिस्सा काट दिया जाता है या यदि बर्बर रूप से बयां किया जाए तो महिला जननांग का बाहर रहनेवाला सारा हिस्सा काट दिया जाता है और मात्र मूत्रत्याग और रजोस्राव के लिए छोटा द्वार छोड़ दिया जाता है.ख़तने के दौरान जटिलताएँ होने से मौत हो सकती है और संभोग तथा बच्चे पैदा करना एक यंत्रणादायक अनुभव हो सकता है.अफ़्रीका और मध्य-पूर्व के कई हिस्सों तथा वहाँ से आने वाले आप्रवासियों के बीच ये प्रथा अभी भी जारी है. कुछ लोग मानते हैं कि महिला की पूर्णता के लिए ख़तना होना ज़रूरी है.ऐसी भी मान्यता है कि इससे महिलाओं की यौन-इच्छा घटती है और उसके विवाहेतर संबंध बनाने की संभावना कम रहती है.ग्लासगो में मेरी मुलाक़ात कुछ सोमालियाई महिलाओं से हुई जिनमें सबका ख़तना हुआ था.एक ने कहा, "मैं दो साल पहले यहाँ आई, तबसे कुछ नहीं सुना. इस बारे में जानकारियाँ दी जानी चाहिए थीं ताकि लोग जान सकें कि क्या सही है क्या ग़लत."ग्लास्गो से 800 किलोमीटर दूर ब्रिस्टल में कुछ स्कूली छात्राओं ने बताया कि ख़तना एक आयोजन की तरह होता है.17 वर्षीया अमीना बताती है, "वो एक समूह में ख़तना करती हैं, शायद ये सस्ता होता होगा...पहले तो लड़कियाँ बेहद उत्साहित होती हैं, उन्हें लगता है कोई पार्टी हो रही है, बाद में उन्हें पता चलता है कि क्या होने जा रहा है और वे तब डर जाती हैं."ये ख़तना विशेषज्ञ बुज़ुर्ग महिलाएँ करती हैं, जिन्हें इमाम कहा जाता है और जो इस काम में दक्ष होती हैं.ब्रिटेन में लगभग 20,000 बच्चे और शायद इतनी ही तादाद में फ़्रांस में भी ख़तने के कारण ख़तरे में होते हैं.ब्रिटेन और फ़्रांस में ख़तने को लगभग एक ही समय, 80 के दशक में, अवैध घोषित कर दिया गया था.मगर फ़्रांस में जहाँ 100 माता-पिताओं और ख़तना करने वालों के ख़िलाफ़ कार्रवाई हुई, ब्रिटेन में एक को भी सज़ा नहीं हुई है.दरअसल समस्या ये है कि फ़्रांस में जो होता है वो ब्रिटेन में लगभग असंभव है.फ़्रांस में माताओं और बच्चियों को छह वर्ष की आयु तक विशेष चिकित्सालयों में जाना पड़ता है जहाँ बच्चियों के जननांगों की नियमित जाँच की जाती है.छह साल के बाद ये ज़िम्मेदारी स्कूल के चिकित्सकों को दे दी जाती है जो निगरानी करते रहते हैं, ख़ास तौर पर ऐसे समुदाय से आने वाली लड़कियों की जिनमें ख़तने का ख़तरा अधिक होता है.मैं ये जानकारी दे रही, पेरिस के एक बाहरी इलाक़े में काम करनेवाली डॉक्टर ऐमेलू से कहा कि ब्रिटेन में ये व्यवस्था किसी को मंज़ूर नहीं होगी.डॉक्टर ऐमेलू पूछती हैं, "क्यों? हमारा उद्देश्य तो बच्ची की रक्षा करना है ना? यदि किसी के साथ ऐसा हुआ है, तो हम उसे मनोवैज्ञानिक सहयोग दे सकते हैं या यदि वो चाहे तो ऑपरेशन भी हो सकता है."गिनिया बिसाउ की एक महिला का ऑपरेशन कर रहे डॉक्टर फ़ोल्डर्स ने मुझे बताया,”मैं इसके जननांगों की क्लिटोरिस और लेबिया वाले हिस्सों को फिर से लगा दूँगा जिसे छह साल की उम्र में काट दिया गया था. इसमें केवल आधा घंटा लगेगा. “वो कहते हैं इसके बाद वो महिला सामान्य शारीरिक संबंध और बच्चे जन सकेगी.दुनिया भर में इस विषय पर विशेषज्ञ मानी जानेवाली डॉक्टर कॉम्फ़ॉर्ट मोमोह कहती हैं कि ब्रिटेन में अभी ख़तने के लेकर 17 स्पेशलिस्ट क्लीनिक काम कर रहे हैं.वो बताती हैं, "ख़तने के बाद उनकी ऐसी सिलाई हो जाती है कि ऐसी महिलाओं के बच्चों को जनने के समय बच्चे बाहर नहीं निकल पाते."वो कहती हैं कि ब्रिटेन में हाल के समय में सोमालिया में युद्ध के कारण वहाँ से शरणार्थियों की संख्या जिस तेज़ी से बढ़ी है उससे ये समस्या भी बढ़ रही है और इससे निपटने के लिए पर्याप्त क्लीनिक नहीं हैं.
__________________________
इस फ़ोन का नाम है गैलेक्सी राउंड. इसकी स्क्रीन 5.7 इंच की है.सैमसंग ने ये लचीला फ़ोन उस समय उतारा है, जब एक दिन पहले ही एलजी ने घोषणा की थी कि वो अगले साल अपने घुमावदार फ़ोन का उत्पादन शुरु करेगी.दोनों ही कंपनियां लचीली स्क्रीन वाले टीवी भी बना रही हैं. ये टीवी लचीले ओएलईडी (ऑर्गेनिक लाइट इमिटिंग डायोड) तकनीक वाले हैं.सैमसंग का कहना है कि घुमावदार स्क्रीन वाले इस फ़ोन की खूबी ये भी होगी कि उपभोक्ता उस समय भी तारीख, समय या फिर मिस्ड कॉल की जानकारी भी हासिल कर सकेंगे, जब वो बंद हो.साथ ही उपभोक्ता फ़ोन बंद होने के दौरान अपना पसंदीदा गाने भी बदल सकेंगे.शुरुआत में गैलेक्सी राउंड को दक्षिण कोरिया में लॉच किया जाएगा.लेकिन कंपनी ने विश्व स्तर पर इसे लॉच किए जाने की योजनाओं के बारे में जानकारी नहीं दी है.पूरे संसार में स्मार्टफ़ोन का बाज़ार लगातार बढ़ता जा रहा है. इसलिए कंपनियां भी चाहती हैं कि ग्राहकों को लुभाने के लिए नए नए उत्पाद बाज़ार में उतारे जाएं.एक दिन पहले ही इलेक्ट्रॉनिक सामान बनाने वाली कंपनी एलजी ने 'दुनिया का सबसे हल्का स्मार्ट फ़ोन' बनाने का ऐलान किया था.एलजी ने उम्मीद जताई है कि इस तकनीक वाला पहला फ़ोन बाज़ार में साल 2014 तक आ जाएगा.कुछ हफ़्ते पहले ही सैमसंग ने घोषणा की थी कि वह इस महीने के आखिर तक इस तकनीक से लैस गैलेक्सी का एक ख़ास संस्करण पेश करेगी.एलजी का कहना है कि नई तकनीक वाले फ़ोन का पैनल 'लचीला होगा और टूटेगा नहीं'.एलजी का दावा है कि ये फ़ोन सबसे हल्का फ़ोन होगा, छह इंच वाले इस फ़ोन का वज़न सिर्फ़ 7.2 ग्राम होगा.हालांकि स्मार्टफ़ोन उद्योग पर नज़र रखने वाले कुछ लोग मानते हैं कि इस फ़ोन का कुछ ख़ास असर होगा.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________


कैसी है स्तन के बगैर ज़िंदगी- आपबीती पढ़िएलेकिन जल्द ही ऐसी महिलाओं के लिए एक वैकल्पिक दवा सामने आ सकती है.इंग्लैंड और वेल्स में नेशनल इंस्टीट्यूट फॉर हेल्थ और क्लिनिकल एक्सिलेंस का कहना है कि ऐसी महिलाओं को पाँच साल के लिए टेमोऑक्सिफेन या रेलोऑक्सिफेन दवा देनी चाहिए ताकि स्तन कैंसर होने की आशंका को कम किया जा सके.हालांकि स्तन हटवाने और दवा खाने के बीच विकल्प का चयन करना महिलाओं के लिए शायद इतना आसान नहीं है.लंदन में रहने वाली ऐमा पारलन्स को तीन साल पहले पता चला कि उनके शरीर में बीआरसीए1 नाम का जीन है जिससे स्तन कैंसर होने की आशंका बहुत बढ़ जाती है.ऐमा ने विचार-विमर्श के बाद अपने स्तन हटवाने का फैसला किया ताकि भविष्य में उन्हें ये कैंसर न हो.अब ऐमा जानती हैं कि स्तन कैंसर से निपटने के लिए आने वाले दिनों में दवाओं का विकल्प हो सकता है. लेकिन उन्हें स्तन हटवाने के अपने फैसले पर कोई अफसोस नहीं है.वो कहती हैं, “ये इतना बुरा नहीं है जितना सुनने में लगता है. मैं खुद को बहुत सशक्त महसूस कर रही हूँ क्योंकि मैंने अपनी जान बचाई है."30 साल से ज़्यादा उम्र की महिलाओं में से कइयों में स्तन कैंसर होने की आशंका ज़्यादा होती है.

एशियाई महिलाओं पर स्तन कैंसर का शिकंजा कसा विशेषज्ञों का कहना है कि दवाओं से स्तन कैंसर की आशंका कम करने में मदद मिल सकती है.प्रोफेसर गैरथ इवान्स कहते हैं, “सर्जरी स्तन कैंसर का रिस्क 90 से 95 फीसदी कम कर देती है. लेकिन खतरा पूरी तरह से टलता नहीं है. स्तन के हर सेल या कोशिका को हटाना संभव नहीं है. अगर महिला स्तन हटवाती है पर निपल नहीं तो कैंसर का खतरा केवल 90 फीसदी ही कम होता है. लेकिन सही शोध से टैमीऑक्सिफेन दवा लेकर महिलाएँ फायदा उठा सकती हैं.”लेकिन ये दवा हर महिला के लिए उपयुक्त नहीं है और इसके साइड इफेक्ट हो सकते हैं.और अगर आप माँ बनना चाहती हैं तो गर्भधारण की प्रक्रिया से तीन महीने पहले ये दवा लेनी बंद करनी होगी.
__________________________
सरकारी प्रवक्ता एडुवार्डो सांचेज हर्नांदेज़ ने बताया कि जेड-40 के नाम से कुख्यात मोरालेस को सोमवार तड़के 

अमरीकी सीमा के क़रीब नुएवो लारेदो के बाहरी इलाक़े से गिरफ़्तार किया गया.सांचेज ने बताया कि सुरक्षा बलों ने एक ट्रक को रोका जिसमें मोरालेस सफ़र कर रहे थे. ट्रक से 20 लाख डॉलर और आठ बंदूकें बरामद की गई हैं. मोरालेस के अंगरक्षक और खजांची को भी हिरासत में लिया गया है.देश के उत्तरी इलाक़े में सक्रिय 

जेटास के संस्थापक हेरिबर्टो लजकानो की अक्टूबर 2012 में मौत के बाद मोरालेस गिरोह के प्रमुख बने थे.स्थानीय मीडिया का कहना है कि मोरालेस का पकड़ा जाना सुरक्षा बलों की जीत है जिन्होंने नशीले पदार्थों की तस्करी में लगे शक्तिशाली गिरोहों को ख़त्म करने के लिए अभियान छेड़ रखा है.जेटास की स्थापना ऐसे लोगों ने की थी जो पहले मैक्सिको की एलीट पुलिस इकाई में काम करते थे. अपनी बर्बरता से ये गिरोह जल्दी ही सुर्ख़ियों में आ गया.ये गिरोह 2010 में टूट गया था और तब से दोनों गुटों के बीच खूनी संघर्ष चल रहा है.राजधानी मैक्सिको सिटी में मौजूद बीबीसी संवाददाता विल ग्रांट के मुताबिक़ गिरोह में शामिल अधिकांश सदस्य पुलिस के भगोड़े हैं लेकिन मोरालेस इस पृष्ठभूमि से नहीं आए हैं.माना जाता है कि देश में हुए कई हमलों में मोरालेस का हाथ है. इनमें सैन फर्नांडो में मध्य अमेरिका के 72 

अप्रवासियों की हत्या भी शामिल है. इस घटना के एक साल बाद 200 अप्रवासियों की हत्या में भी मोरालेस का हाथ माना जाता है.गिरोह का मुखिया बनने से पहले मोरालेस ने नुएवो लारेदो ड्रग गलियारे में गिरोह के लिए समन्वय का काम किया था. आख़िरकार वो इसी इलाक़े में पकड़े गए.बीबीसी संवाददाता का कहना है कि मोरालेस का पकड़ा जाना राष्ट्रपति एनरिक पेना निएतो की सरकार की नशीले पदार्थों की तस्करी में लगे गिरोहों के ख़िलाफ़ लड़ाई में अब तक की सबसे बड़ी उपलब्धि है.लेकिन किसी गिरोह के मुखिया के पकड़े जाने की स्थिति में उसकी जगह लेने के लिए कई दावेदार सामने आ जाते हैं. इससे ये आशंका पैदा होती है कि गिरोह पर दबदबा स्थापित करने के लिए अलग-अलग गुटों के बीच हिंसा का दौर शुरू हो सकता है.(बीबीसी हिन्दी के एंड्रॉएड ऐप के लिए आप यहां 

क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
परंपरागत स्मार्टवॉच की तरह दिखने वाली निसान निस्मो चालक के दिल की धड़कन, तापमान और शरीर से जुड़ी दूसरी गतिविधियों पर निगरानी रखने में सक्षम है.साथ ही यह स्मार्टवॉच कार की औसत रफ़्तार और ईंधन खपत पर नज़र रखने में भी चालक की मदद करती है.विशेषज्ञों का कहना है कि ये कार में कनेक्टिविटी बढ़ाने की दिशा में एक अहम कदम हो सकता है.व्हट कार के मुख्य संपादक चेस हैलेट ने कहा, "कार निर्माताओं का ज़ोर अब कनेक्टिविटी बढ़ाने पर है. कार में इंटरनेट आ रहा है और कंज़्यूमर इलेक्ट्रॉनिक्स घड़ी पर लगाए जा सकने वाले कनेक्शनों की बारी है. निसान ने इस मामले में बाजी मारी है और दोनों को एकसाथ मिला लिया है."निस्मो वॉच को कार में मौज़ूद कम्प्यूटर सिस्टम से जोड़ा जा सकता है ताकि कार के टेलीमेटिक्स और परफॉर्मेंस डेटा पर नज़र रखी जा सके.साथ ही निस्मो का इस्तेमाल करने वाले इस गैजेट के ज़रिए निसान से संदेश हासिल कर सकते हैं.निसान निस्मो को 22 सितंबर तक चलने वाले फ्रैंकफर्ट मोटर शो की शुरुआत से पहले लॉन्च किया गया.यूरोप में निसान के मार्केटिंग कम्यूनिकेशंस जनरल मैनेजर गैरेथ डंसमोर ने कहा, "पहनी जाने वाली तकनीक का प्रचलन तेज़ी से बढ़ रहा है और हम इसका इस्तेमाल कर लाभ उठाना चाहते हैं."हाल के दिनों में कई कंपनियों ने अपनी स्मार्टवॉच बाज़ार में उतारी हैं.सैमसंग ने गैलेक्सी गीयर और सोनी ने स्मार्टवॉच 2 को लॉन्च किया है.चेस हैलेट कहते हैं कि कंज़्यूमर इलेक्ट्रॉनिक्स फर्मों की तुलना में कार कनेक्टेड घड़ियां ज़्यादा फायदेमंद हो सकती हैं.उन्होंने कहा, "कल्पना कीजिए कि किसी सर्द दिन आप कार में बैठने से पहले ही उसे गर्म कर पाएं या बारिश की संभावना के कारण कार की छत बंद कर सकें."गैरेथ डंसमोर के मुताबिक़ निसान लीफ इलेक्ट्रिक कार में पहले ही चालक को मोबाइल फ़ोन के ज़रिए कनेक्ट होने की सुविधा मौजूद है और कंपनी की अगली पीढ़ी की घड़ियों में यह सुविधा उपलब्ध रहेगी.कंपनी की योजना आने वाले दिनों में ऐसी घड़ियां बनाने की है, जो चालक की थकान, उसके ध्यान के स्तर, भावनाओं और हाइड्रेशन स्तर का पता लगा सकेंगी.निस्मो तीन रंगों में मिल सकती है और इसकी बैटरी एक हफ़्ते तक चल सकती है. इसे स्क्रीन पर लगे दो बटनों से नियंत्रित किया जा सकता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
शोधकर्ता अपने इस सिद्धांत के पीछे अपोलो के अंतरिक्ष यात्रियों के ज़रिये चांद से लाए गए चट्टानों के टुकड़ों का हवाला दे रहे हैं. इन चट्टानी टुकड़ों पर 'थिया' नाम के ग्रह की निशानियां दिखती हैं.शोधकर्ताओं का दावा है कि उनकी खोज पुख़्ता करती है कि चंद्रमा की उत्पत्ति टक्कर के बाद हुए भारी बदलाव का नतीजा थी.ये अध्ययन एक साइंस पत्रिका में प्रकाशित हुआ है. वैसे ये कोई नया सिद्धांत नहीं है. ये पहले से माना जाता रहा है कि चांद का उदय खगोलीय टक्कर के परिणाम स्वरूप हुआ था. हालांकि एक दौर ऐसा भी आया जब कुछ लोग कहने लगे कि ऐसी कोई टक्कर हुई ही नहीं.लेकिन वर्ष 1980 से आसपास से इस सिद्धांत को स्वीकृति मिली हुई है कि 4.5 बिलियन साल पहले पृथ्वी और थिया के बीच हुई टक्कर ने चंद्रमा कीउत्पत्ति की थी.थिया का नाम ग्रीक पौराणिक कथाओं में मौजूद सीलीन की मां के नाम पर रखा गया था. सीलीन को चांद की मां कहा जाता है.समझा जाता है कि टक्कर होने के बाद थिया और धरती के टुकड़े एक दूसरे में समाहित हो गए और उनके मिलने से चांद की पैदाइश हुई. ये सबसे आसान थ्योरी है जो कंप्यूटर सिमूलेशन से भी मेल खाती है. लेकिन इसकी सबसे बड़ी दिक्क़त ये है कि किसी ने भी थिया की मौजूदगी का प्रमाण चांद के चट्टानों में नहीं देखा है.चंद्रमा पर बेशक थिया के निशान मिले हैं लेकिन इसकी संरचना आमतौर पर पृथ्वी सरीखी है. अध्ययनकर्ताओं की टीम के अगुवा यूनिवर्सिटी ऑफ गॉटिंगेन के डा. डेनियल हेवाट्ज के अनुसार, अब तक किसी को इस टक्कर सिद्धांत के इतने दमदार सबूत नहीं मिले थे.उन्होंने कहा, ''पृथ्वी और चंद्रमा के बीच छोटे-छोटे अंतर हैं, जिसे हमने इस नमूनों में खोज निकाला है. ये टक्कर की अवधारणा को पुख्ता करता है." ऑक्सफोर्ड यूनिवर्सिटी के प्रोफेसर हेलीडे उन वैज्ञानिकों में हैं, जो ये देखकर चकित हैं कि चांद की चट्टानों पर मिली थिया की सामग्री और पृथ्वी के बीच अंतर बहुत मामूली और सूक्ष्म हैं.ओपन यूनिवर्सिटी के डॉक्टर महेश आनंद इस शोध को रोमांचकारी बताते हैं लेकिन वह ये भी कहते हैं, "मौजूदा तथ्य चांद के लाए गए महज़ तीन चट्टानी नमूनों के आधार पर निकाला जा रहा है.""हमें इन चट्टानों को पूरे चंद्रमा का प्रतिनिधि मानने के प्रति सावधानी बरतनी चाहिए. इस लिहाज से चांद की अलग-अलग चट्टानों का विश्लेषण भी ज़रूरी है तभी आगे कुछ पुष्टि की जानी चाहिए."कुछ और सिद्धांत बताते हैं कि कि चांद और पृथ्वीकी संरचनाएं लगभग एक जैसी क्यों हैं. क्योंकि टक्कर से पहले पृथ्वी और अधिक गति से धूमती थी. एक और सिद्धांत ये है कि थिया आकार में कहीं ज्यादा बड़ा ग्रह था.एक और विवादित सिद्धांत नीदरलैंड्स के ग्रोनिंजेन यूनिवर्सिटी के प्रोफेसर राव डी मेइजेर का है. उनके अनुसार, पृथ्वी की सतह के करीब 2900 किलोमीटर नीचे एक नाभिकीय विखंडन के फलस्वरूप पृथ्वी की धूल और पपड़ी अंतरिक्ष में उड़ी और इस मलबे ने इकट्ठा होकर चांद को जन्म दिया.उन्होंने बीसीसी से बातचीत में कहा कि पृथ्वी और चंद्रमा की संरचना में अंतर के नए निष्कर्षों के बाद भी उनके दृष्टिकोण में कोई बदलाव नहीं हुआ है.वह कहते हैं, "जिस अंतर के बारे में कहा जा रहा है कि वो बहुत मामूली है. हमें नहीं मालूम कि चांद का निर्माण किस तरह हुआ. ज़रूरत है कि हम चांद पर जाएं और उसकी सतह के काफी नीचे की चट्टानों को खोजें. जो अब तक अंतरिक्ष में आने वाली आंधियों और खगोलीय प्रभावों से प्रदूषित नहीं हुई हैं.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
एक नए शोध के मुताबिक 'ओ पाज़िटिव' ब्लड ग्रुप वाली महिलाओं को गर्भधारण करने में मुश्किलें आ सकती हैं क्योंकि उनके अंडाणु कम हो सकते हैं.वैज्ञानिकों का कहना है कि 'ए पाज़िटिव' ब्लड ग्रुप की महिलाओं के लिए तुलनात्मक दृष्टि से गर्भधारण करना इसलिए आसान है क्योंकि उनके अंडाणुओं का स्तर बेहतर होता है.इस शोध के लिए न्यूयॉर्क और येल विश्वविद्यालय के ऐल्बर्ट आइंस्टाइन कॉलेज के विशेषज्ञों ने 35 की औसत उम्र की उन 560 महिलाओं के साथ काम किया जो प्रजनन के लिए इलाज़ करवा रही थीं.इस शोध के परिणाम का मतलब ये हुआ कि अब किसी महिला के प्रजनन संबंधी इलाज़ के लिए उसके ब्लड ग्रुप पर ध्यान दिए जाने की ज़रूरत ज़्यादा होगी.'ए' ब्लड ग्रुप वाले लोगों के ख़ून में 'ऐंटिजन ए' होता है.ये एक प्रोटीन है जो कोशिकाओं की सतह पर होता है. 'ऐंटिजन ए', 'ओ ब्लड ग्रुप' के लोगों में नहीं पाया जाता.ऐल्बर्ट आइंस्टाइन कॉलेज के डॉक्टर ऐडवर्ड नेजात का कहना है कि 'ए और एबी' ब्लड ग्रुप वाली महिलाओं की बच्चेदानी में अंडाणुओं की संख्या कम होने की संभावना कम होती है.डॉक्टर ऐडवर्ड नेजात ने कहा कि अभी इस क्षेत्र में और शोध की आवश्यकता है लेकिन अबतक इस विषय में जितना पता चला है, वो काफ़ी महत्वपूर्ण है.उनका कहना है कि महिला की प्रजनन शक्ति निर्धारित करने में उसकी उम्र ही सबसे अहम भूमिका निभाती है.ब्रिटिश फ़र्टिलिटी सोसायटी के टोनी रदरफ़ोर्ड का कहना है," ये पहला मौक़ा है जबकि शोधकर्ताओं ने प्रजनन शक्ति और ब्लड ग्रुप में संबंध दिखाया है."उन्होंने कहा कि ये महत्वपूर्ण हो सकता है लेकिन इसके साथ साथ हॉरमोन और प्रजनन के लिए ज़रूरी दूसरे और पैमानों को एक साथ जोड़कर देखना होगा और इस पर अभी और शोध की आवश्यकता है.
__________________________
लेकिन इंटरनेट पर ही कई ऐसी वेबसाइट मौजूद है जो आपकी इंटरनेट कनेक्टिविटी की जांच कर कुछ ही सेकंड्स में बता सकती है कि आपकी मौजूदा अनुमानित इंटरनेट स्पीड कितनी है. अलग-अलग दिन कई बार स्पीड जांचकर आप अपनी औसत बैंडविथ जान सकते हैं.(

क्या आपका भी इंटरनेट चलता है कछुआ चाल?)दरअसल ये वेबसाइटें आपके कंप्यूटर से अपने सर्वर तक कुछ डेटा भेजती है और उसमें लगने वाले समय को अंकित करती है. डेटा भेजने और सर्वर से जवाब आने के बीच लगने वाले समय से स्पीड का पता लगाया जाता है.इंटरनेट कंपनियों की तरफ़ से किए जाने वाले स्पीड के दावों को भी परखने में ये वेब टूल्स काफ़ी कारगर साबित हो सकते हैं.सबसे खास बात ये है कि इन में से ज्यादातर वेबसाइटें उपयोग के लिए कोई शुल्क नहीं लेतीं. तो लीजिए पेश है इंटरनेट स्पीड जांचने के पांच रास्ते.'स्पीडटेस्ट डॉट नेट' इस्तेमाल में काफ़ी तेज़ और सरल वेबसाइट है. इस वेबसाइट को खोलते ही जबरदस्त ग्राफ़िक्स के साथ आपकों स्पीड टेस्ट बटन दिखता है.ये वेबसाइट खुद ही आपकी आईपी और इंटरनेट सर्विस देने वाली कंपनी का पता लगा लेती है और आपको नज़दीकी सर्वर से स्पीड टेस्ट कराती है.ये टूल आइफ़ोन और एंड्रॉएड मोबाइल पर भी काम करता है, स्पीडटेस्ट ऐप आईट्यून्स और गूगल प्ले में उपलब्ध है.वेबसाइट लिंक - 

स्पीडटेस्ट डॉट नेट'स्पीडऑफ़ डॉट मी' एक ऐसा इंटरनेट टूल है जिसके लिए फ्लैश प्लेयर या जावा की ज़रूरत नहीं होती. ये एचटीएमएल-5 पर काम करता है जिससे इसे लोड होने में कम समय लगता है.इंटरनेट स्पीड जांचने के लिए स्पीडऑफ़ डॉट मी दुनियाभर में फैले अपने कुल 31 सर्वरों का इस्तेमाल करता है.एचटीएमएल-5 पर चलने वाली ये वेबसाइट किसी भी कंप्यूटर या ब्राउज़र पर आसानी से खुल जाती है. इसे मोबाइल के ब्राउज़र से भी खोल सकते हैं.वेबसाइट लिंक - 

स्पीडऑफ़ डॉट मी'स्पीकइज़ी डॉट नेट बैंडविथ टेस्ट' में अपलोड और डाउनलोड स्पीड जांच सकता है.इसके लिए यूज़र को चुनना होता है वेबसाइट में मौजूद सर्वरों की सूची में से कोई एक सर्वर और शुरू हो जाता है टेस्ट.वेबसाइट लिंक - 

स्पीकइज़ी स्पीडटेस्ट‘स्पीडटेस्ट डॉट मी’ की ही तरह ‘सीनेट बैंडविथ मीटर’ इंटरनेट की स्पीड जांचने वाला एक वेब टूल है.ये टूल काफ़ी साधारण है और केवल डाउनलोड स्पीड बताता है. हालांकि इसके ग्राफिक्स अच्छे हैं.वेबसाइट लिंक - 

सीनेट बैंडविथ मीटर'ऑडिट माइ पीसी' आपके इंटरनेट की डाउनलोड और अपलोड स्पीड जांच सकता है. इस टूल में आपको कई सर्वरों का ऑप्शन मिलेगा जिनपर आप अपना बैंडविथ जांच पाएंगे.इसके जांच की प्रक्रिया काफ़ी सरल और तेज़ है.वेबसाइट लिंक - 

ऑडिट माइ पीसी डॉट कॉम(बीबीसी हिन्दी का एंड्रॉएड ऐप डाउनलोड करने के लिए 

यहां क्लिक कीजिए. ताज़ा अपडेट्स के लिए आप हम से 

फ़ेसबुक और 

ट्विटर पर जुड़ सकते हैं)
__________________________
मैंने यूँ ही बैठे-बैठे एक दिन ट्वीट किया कि क्या मैं इसे ख़ुद बना सकती हूँ?मेरे एक फॉलोअर ने मुझे एक लिंक ट्वीट किया जहाँ मात्र 15 पाउंड में स्क्रीन रिप्लेसमेंट किट मिल रही थी. यही किट ऐपल स्टोर पर 200 पाउंड में मिल रही थी.मैंने उस लिंक पर क्लिक करके वो किट खरीद ली. इस तरह मैंने ऐपल आईपैड की स्क्रीन ठीक करने के मिशन पर अपना पहला क़दम रख दिया.

इससे पहले कि आप अपने बच्चे को स्मार्टफ़ोन दें...इसके बाद मैं आईफिक्सइट डॉट कॉम वेबसाइट पर गई. यह वेबसाइट एक क्राउडसोर्स वेबसाइट (आम लोगों के पैसे से चलने वाली) है और इस पर उपकरणों की मरम्मत के बारे में वीडियो ट्यूटोरियल होते हैं.आईपैड मरम्मत वाली गाइड वैसे तो काफ़ी बढ़िया दिख रही थी लेकिन यह थी बहुत जटिल और बारीकियों वाली. वेबसाइट पर इसे 'बेहद कठिन' की श्रेणी में रखा गया था. लेकिन मैंने तय कर लिया था कि मैं पीछे नहीं हटूँगी.मेरा अगला पड़ाव था, 'रीस्टार्ट प्रोजेक्ट'. यह ऐसे स्वयंसेवियों का समूह है जो नौसिखुआ लोगों को अपने गैजेट बनाने में मदद करता है.पिछले एक साल में यह समूह 40 देशों में फैल चुका है. अब यह समूह दफ़्तरों में, शाम को या सप्ताहांत में होनी वाली पार्टियों में 'लंच आवर क्लिनिक' का आयोजन करते हैं.वे लोगों को सलाह देते हैं कि अपने गैजेट की मरम्मत कैसे करें? ज़ाहिर है इन क्लिनिक में शामिल होने वालों को मरम्मत में शामिल जोखिम के लिए भी तैयार रहना होता है.मैंने अपना आईपैड कैसे बनाया यह बताने से पहले मैं साफ़ कर दूँ कि इस तरह की कार्यशालाओं में वे लोग तो शायद ही शामिल होना चाहें जिनके गैजेट की वॉरंटी अभी बाकी है.गैजेट की मरम्मत में बिजली के झटके लगने और उंगुलियों में कांच की किरचें चुभने का भी ख़तरा रहता है- यह हो सकता है.मेरा आईपैड तो काफ़ी पुराना था और मैं जोखिम उठाने के लिए तैयार थी इसलिए मैं 'रीस्टार्ट प्रोजेक्ट' के लंदन में आयोजित एक इवेंट में पहुँच गई.मैं किसी की देख-रेख के बगैर यह काम नहीं करना चाहती थी. 'रीस्टार्ट प्रोजेक्ट' में पहुँचते ही उन्होंने मुझे हीट गन नामक औजार दे दिया. यह हेयर ड्रायर जैसा यंत्र है जिसका उपयोग कल-कारखानों में किया जाता है.इस हीट गन का प्रयोग उस गोंद को नरम करने के लिए किया जाता है जिससे गैजेट को जोड़ा गया होता है. गैजेट के जोड़ नरम हो जाने के बाद प्लास्टिक और मेटल के दूसरे औजारों की सहायता से इसे खोलना पड़ता है.अपने आईपैड पर पहला चीरा चलाना सचमुच कंपा देने वाला था.'रीस्टार्ट प्रोजेक्ट' के फ्रांसिस मुझ पर नज़र रखे हुए थे ताकि मुझे कोई चोट न लगे.निर्देश गाइड को पढ़कर और ट्यूटोरियल वीडियो को देखकर की गई सारी तैयारी ज़मीनी हक़ीक़त के सामने कम ही पड़ती है.

इन खतरों से कैसे बचेगा आपका मोबाइल?यह सचमुच मुश्किल और थका देने वाला काम है. मैं किसी को राय नहीं दूँगी कि वह वॉरंटी की अनदेखी करके और किसी जानकार की निगरानी के बग़ैर अपने टैबलेट की मरम्मत करे.'रीस्टार्ट प्रोजेक्ट' के सह-संस्थापक जैनेट गुंटर चाहते हैं कि अधिक से अधिक कंपनियां लोगों के अपने गैजेट की मरम्मत ख़ुद करने देने के बारे में सोचें.वह कहते हैं, "चीज़ों को बनाना दिन प्रतिदिन कठिन होता जा रहा है. मुझे लगता है कि एक समय ऐसा आ जाएगा कि तीन घंटे की कार्यशाला में किसी को उसके गैजेट की मरम्मत करने में मदद करना मुश्किल हो जाएगा."मैं पूरी तरह दृढ़प्रतिज्ञ थी. तीन घंटे की मेहनत के बाद मैं अपने आईपैड की स्क्रीन खोलेने में सफल रही.स्क्रीन का शीशा हटाने के बाद मैं चार नन्हें पेंच खोलकर, बड़े हौले से स्क्रीन को हटाकर टच स्क्रीन कनेक्टर तक पहुँची.मैंने उसके डाटा केबल निकाले और उन्हें फिर से जोड़ा. मेरा टैबलेट दोबारा रीबूट करने और इंटरनेट से कनेक्ट करने में सफल रहा.

जानिए- नए साल के पाँच हॉट गैजेटमैंने वो ग़लती नहीं की जो लोग अक्सर कर देते हैं. शीशे को हटाते समय मैंने होम बटन के बगल में स्थित वाईफाई/ब्लूटूथ के एंटीनों को टूटने नहीं दिया.लवफ़ोन कंपनी के एलेक्स पर्जेस्क्यू भी इस कार्यशाला में मौजूद थे. वह इस बात से बहुत प्रभावित थे कि मैंने अपने टैबलेट की स्क्रीन को ख़ुद बनाने का निर्णय लिया है.उन्होंने मुझे जीपीएस एंटीना को बदलने का मौका दिया. हमने तय किया कि हम अब अगली रीस्टार्ट पार्टी में मिलेंगे.एलेक्स ने मुझे कुछ उपकरण दिए जो उन उपकरणों से काफी अच्छे थे जो मैंने ऑनलाइन ख़रीदे थे.मैंने आईपैड के लॉजिक बोर्ड में जाकर कैमरा एसेंबली को हटाया, पतले टेप और पेंच को खोला और तक़रीबन सात घंटे की मेहनत के बाद मैं अंततः सफल रही.किसी पेशेवर के मुक़ाबले मुझे इसे बनाने में पाँच घंटे ज़्यादा लगे. मैंने यह लेख अपने ख़ुद मरम्मत किए आईपैड पर लिखा है.'दि रिसर्च प्रोजेक्ट' की मदद से अपना आईपैड बनाकर मैं बहुत ख़ुश थी. आईपैड खोलने के बाद किसी भी उपकरण को बनाना मुश्किल नहीं लग रहा.लेकिन मैं इसे बनाना शुरू करने के पहले ही इस बात के लिए तैयार थी कि यह टूट भी सकता है और जो लोग ख़ुद अपने गैजेट की मरम्मत करना चाहते हैं उनके लिए भी मेरी सलाह है कि वे भी इसके लिए तैयार रहें.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ऐपल भारतीय समय के मुताबिक आज रात करीब 10 बजे आईफोन 5एस और आईफोन 5सी नाम से दो हैंडसेट लाँच करने जा रही है.दुनिया भर में ऐपल के फोन को सैमसंग से तगड़ी चुनौती का सामना करना पड़ रहा है.बताया जा रहा है कि आईफोन 5सी आईफोन का सस्ता संस्करण है और यह भारतीय बाजारों में काफी लोकप्रिय हो सकता है.भारत में भी आईफोन के चाहने वालों की संख्या काफी अधिक है, लेकिन अक्सर वो अधिक कीमत के कारण पीछे हट जाते हैं.ऐपल अभी तक आईफोन के छह मॉडल लाँच कर चुकी है. आइए एक नज़र डालते हैं आईफोन के अब तक के सफर पर- पहली पीढ़ी के आईफोन को महीनों तक चली अटकलों और अफवाहों के बाद नौ जनवरी 2007 को लाँच किया गया.ऐपल के सीईओ स्टीव जॉब्स ने पहली बार मल्टी-टच टच स्क्रीन की अवधारणा पेश की.इस फोन को लेकर लोगों का उत्साह इतना अधिक था कि फोन लाँच होने के कई दिन पहले ही हजारों लोग ऐपल के स्टोर पर लाइन लगाकर खड़े हो गए थे और एक घंटे के अंदर ही स्टोर्स में आईफोन का स्टॉक खत्म हो गया. यह आईफोन की दूसरी पीढ़ी का फोन था, जिसे सैन फ्रांसिस्को में 9 जून 2008 को लाँच किया गया.वैसे तो आईफोन थ्रीजी अपने पूर्ववर्ती मॉडल जैसा ही था, लेकिन इसमें जीपीएस, थ्रीजी डाटा और ट्राई बैंड जैसे कई नए हार्डवेयर फीचर जोड़े गए.इस मॉडल को आईफोन ओएस ऑपरेटिंग सिस्टम की पेशकश का फायदा भी मिला. इस फोन में शामिल पुश ईमेल और टर्न बाई टर्न नेविगेशन जैसे फीचर्स काफी लोकप्रिय हुए. यह फ़ोन काले और सफेद, दो रंगों में आई थी. 8 जून 2009 को लाँच किए गए इस मॉडल में स्पीड पर ज़ोर दिया गया.इस आईफोन की खासियत वीडियो रिकॉर्डिंग और वॉइस कंट्रोल था. इससे वीडियो रिकॉर्डिंग और एडिटिंग के साथ ही हाई क्वालिटी तस्वीर खींची जा सकती थी.आईफोन थ्रीजी की स्टोरेड क्षमता बढ़कर 32 जीबी हो गई, जबकि पूर्ववर्ती मॉडल की क्षमता 16 जीबी ही थी. आईफोन का यह चौथा मॉडल था, जो कई बदलाव एक साथ लाया.इसकी सबसे बड़ी खासियत वीडियो कॉलिंग की सुविधा के रूप में थी. इसके लिए फोन के फ्रंट में भी कैमरे की सुविधा दी गई.इस फोन ने इंटरनेट तक पहुंच को अधिक सुगम बनाया. यह फोन मल्टी टच डिस्प्ले पर पूरी तरह से अंगुलियों के इशारे पर संचालित होता था.इस फोन में माइक्रो सिम का इस्तेमाल किया गया. इसका डिजाइन पूरी तरह से नया था. यह आईफोन की पांचवी पीढ़ी का फोन था.इस फोन की घोषणा चार अक्टूबर 2011 को हुई, जबकि इसके ठीक एक दिन बाद कंपनी के सीईओ स्टीव जॉब्स की मृत्यु हो गई. इस फोन को लांच करने के 24 घंटों के भीतर इसके 10 लाख से अधिक मॉडल बिक गए.इसकी बाहरी रूपरेखा आईफोन 4 की तरह ही था, हालांकि हार्डवेयर फीचर में काफी सुधार किया गया.इस फोन में आठ मेगापिक्सल कैमरा और बेहतर वीडियो रिकॉर्डिंग की सुविधा शामिल थी. इसमें आईक्लाउड, आईमैसेज, नेटिफिकेशन सेंटर और ट्विटर इंटग्रेशन जैसे फीचर शामिल थे.आईफोन 4एस में स्टोरेज क्षमता को बढ़ाकर 64 जीबी तक कर दिया गया.आईफोन 5 छठी पीढ़ी का फोन है. यह पिछले मॉडलों के मुकाबले अधिक पतला और हल्का फोन है.इसमें टच स्क्रीन को भी बेहतर बनाया गया. इस फोन की बिक्री पूर्ववर्ती मॉडलों के मुकाबले कई गुना अधिक थी.इन फोन में नैनो सिम का इस्तेमाल किया गया और फोन की मैमोरी 512 एमबी से बढ़ाकर एक जीबी कर दिया गया.12 सितंबर, 2012 को इस फोन की पेशकश के तुरंत बाद सैमसंग ने अदालत में ऐपल के खिलाफ मुकदमा दायर किया कि ऐपल ने उसके आठ पेटेंट का उल्लंघन किया है.ग्राहकों को इस फोन के हार्डवेयर में कई तरह की दिक्कतों का सामना करना पड़ा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं)
__________________________
ऐसा इन तीनों साइटों को ज़रूरी सेवा लिंक उपलब्ध कराने वाली फर्म की सुरक्षा प्रणाली में खामी के चलते हुआ है.जानकारी के मुताबिक इस फर्म के कर्चचारी एक स्पूफ़ ईमेल का शिकार हो गए थे.सीरियन इलेक्ट्रॉनिक आर्मी पिछले कुछ महीनों में कई मीडिया कंपनियों की वेबसाइट को अपना शिकार बना चुकी है. सबसे ज्यादा इनके सोशल मीडिया अकाउंट्स को हैक किया गया है.लेकिन इस बार के हमले में हैकिंग करने वाला यह ग्रुप मीडिया कंपनियों की वेबसाइट पर उपलब्ध लिंक में हेरफेर कर एक कदम आगे बढ़ गया है.इस वेब हमले के तुरंत बाद न्यूयॉर्क की उस फर्म ने कुछ समय के लिए सेवा को बंद कर उन लिंक को तुरंत सही करने का निर्णय लिया..आउटब्रेन ने सात घंटे बाद सेवा को दोबारा चालू कर दिया.सीएनएन ने बीबीसी को बताया, "सीएनएनआई डॉट कॉम पर दिखाई देने वाले एक वेंडर प्लग-इन की सुरक्षा से छेड़छाड़ की गई थी. छेड़छाड़ को जल्दी ही पहचान लिया गया और प्लग-इन को निष्क्रिय कर दिया गया. न सीएनएन डॉट कॉम और न ही सीएनएनआई डॉट कॉम सीधे तौर पर इससे प्रभावित हुए थे.वॉशिंगटन पोस्ट के प्रबंध संपादक एमिलियो गार्सिया-रुइज़ ने बाद में कहा कि अपने अखबार की वेबसाइट पर इस सप्ताह हुआ वेब हमला सीरियन इलेक्ट्रॉनिक आर्मी का एक मात्र हमला नहीं है.उन्होंने बताया, "कुछ दिन पहले सीरिया इलेक्ट्रॉननिक आर्मी ने कथित तौर पर न्यूज़रूम कर्मचारियों के सिस्टम पर हमला किया था ताकि पासवर्ड हासिल किया जा सके. इस वजह से एक कर्मचारी के ट्विटर अकाउंट से सीरियन इलेक्ट्रॉनिक आर्मी की तरफ़ से संदेश भेद दिया गया."आउटब्रेन कंपनी के मुताबिक हैकरों ने कर्मचारियों को फ़िशिंग ई-मेल भेजी जो कंपनी के मुख्य कार्यकारी की तरफ से भेजी गई थी.मेल में सभी कर्मचारियों को एक क्रम में गोपनीय जानकारी लिखने को कहा गया, कर्मचारियों के ऐसा करने पर सीरिया इलेक्ट्रॉनिक आर्मी सिस्टम तक पहुँच बना पाई और अन्य पासवर्ड हासिल कर लिए.आउटब्रेन के मुताबिक छेड़खानी होने के 11 मिनट के बाद ही इसका पता चल गया था.एक सुरक्षा विशेषज्ञ के अनुसार यह बहुत ही ख़तरनाक था.बुधवार को न्यूयॉर्क टाइम्स की वेबसाइट बंद हो गई थी, जिसका कारण पेज पर आंतरिक समस्या बताया गया था.(बीबीसी हिन्दी के एंड्रॉएड ऐप के लिए

 करें यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
30 से 35 वर्ष के क़रीब दो हज़ार लोगों पर कराए गए एक सर्वेक्षण से ये बात सामने आई कि करीब 44 प्रतिशत लोग शराब का सेवन करते हैं.शराब पीने की सबसे ज्यादा वजह तनाव और काम की अधिकता बताई गई.सर्वेक्षण कराने वाली संस्था ड्रिंकअवेयर ने चेतावनी दी है कि शराब का सेवन तनाव को बढ़ा सकता है.घर पर शराब का सेवन करने वाले करीब एक तिहाई लोग और लगभग आधी महिलाओं का कहना था कि उन्होंने जरूरत से ज्यादा शराब का सेवन किया.करीब 68 प्रतिशत लोगों का कहना था कि वो घर पर ही शराब का सेवन करते हैं, जबकि 71 प्रतिशत लोग सप्ताह की खरीदारी में शराब को भी शामिल करते हैं.करीब एक तिहाई लोग भोजन के साथ शराब पीकर टीवी देखना पसंद करते हैं तो वहीं एक चौथाई लोग शाम को खाने के साथ पीना पसंद करते हैं. ड्रिंकअवेयर संस्था के प्रचार विभाग के प्रमुख सियोभान मैक्कान के मुताबिक, “तनाव से मुक्ति के रास्ते में शराब आपका एक मिथ्या मित्र हो सकता है.”उनका कहना है, “यहां तक कि कई बार ऐसा लगता भी है कि थोड़ी मात्रा में शराब के सेवन से दिन भर का तनाव दूर हो गया है, लेकिन लंबे समय तक इसका सेवन कई तरह से नुकसानदेह होता है.” इस अभियान के निदेशक एमिली रॉबिन्सन के मुताबिक, “बहुत से लोग शराब का सेवन तनाव दूर करने के लिए करते हैं लेकिन इससे और दिक्कतें बढ़ जाती हैं.”वे कहती हैं, “शराब अवसादक भी है, इसलिए परेशानी का अनुभव कई बार खराब स्थिति में पहुँच सकता है. और बाद में चलकर अनिद्रा का कारण बनता है.”इस सर्वेक्षण का एक और महत्वपूर्ण निष्कर्ष ये है कि चूंकि लोग दिन भर की थकान उतारने के लिए शराब का सेवन करते हैं, इसलिए नियोक्ताओं को चाहिए कि वो अपने कर्मचारियों को काम के दौरान कुछ आराम दें, ताकि वे थकान का अनुभव न करें.
__________________________
एक अध्ययन में पता चला है कि भोजन में कैल्शियम की कमी से महिलाओं में हॉरमोन की समस्या हो सकती है. इससे थाइरॉयड से लेकर हड्डियों का कमज़ोर होना और किडनी में पत्थर होना शामिल है.अध्ययन के अनुसार आठ सौ लोगों में से एक पीएचपीटी के शिकार हो सकते हैं और पोस्ट-मेनोपॉजॉल या रजोनिवृत्ति के बाद की महिलाओं में ये बीमारी सबसे आम है.ब्रिटिश मेडिकल पत्रिका में छपे एक लेख में शोधकर्ताओं ने कहा है कि कैल्शियम की मात्रा बढ़ाने से इन बीमारियों के ख़तरे से बचा जा सकता है.वयस्कों को हर रोज़ 700 मिलीग्राम कैल्शियम लेने की सलाह दी गई है. लेकिन ज़्यादा कैल्शियम लेने से पेट दर्द और हैज़ा हो सकता है.पीएचपीटी की बीमारी उस स्थिति में होती है जब पैराथाइरॉयड ग्लैंड ज़्यादा मात्रा में पैराथाइरॉयड हॉरमोन छोड़ते हैं.हड्डी और किडनी के अलावा इससे हाई बल्ड प्रेशर और दिल की बीमारी होने का ख़तरा बना रहता है. अमरीका में नर्सेज़ हेल्थ स्टडी के तहत 58 हज़ार तीन सौ महिलाओं से बातचीत और उनकी जांच के नतीज़ों का अध्ययन किया गया.1986 में जब ये अध्ययन शुरु किया गया था तो इन महिलाओं की उम्र 39 से 66 साल के बीच थी और इनमें से किसी को भी पीएचपीटी की बीमारी का कोई इतिहास नहीं था.उन महिलाओं से हर चार साल पर ये पूछा जाने लगा कि वे क्या खाती हैं और उनमें कैल्शियम की मात्रा कितनी होती है.इसी तरह से करते हुए उन महिलाओं से आख़िरी बार 2008 में वही प्रश्न पूछे गए.22 वर्षों के बाद 2008 में 277 महिलाओं में पीएचपीटी की पुष्टि की गई.अध्ययन में सामने आया है कि जिन महिलाओं के खाने में कैल्शियम की मात्रा सबसे ज़्यादा थी, उनमें सबसे कम कैल्शियम लेने वाली बाक़ी महिलाओं के मुक़ाबले पीएचपीटी होने की आशंका 44 फ़ीसदी कम हो जाती है.ब्रिटिश पत्रिका में शोध लिखने वाली टीम की प्रमुख डॉक्टर जूली पाइक का कहना है, "महिलाएं अगर अपने भोजन में सीधे कैल्शियम लेती रहें तो पीएचपीटी के ख़तरे को कम किया जा सकता है."फ़्लोरिडा स्थित नॉर्मन पैराथाइरॉइड के जेम्स नॉर्मन का कहना है कि अगर रोज़ाना कैल्शियम का डोज़ लिया जाए तो इसके ख़तरे कम और फ़ायदे ज़्यादा हैं.लेकिन ब्रिटेन में विशेषज्ञों का कहना है कि लोगों को पर्याप्त मात्रा में कैल्शियम अपने रोज़ाना के भोजन से ही लेना चाहिए.
__________________________
शोधकर्ताओं ने 1,250 पाउंड (लगभग एक लाख रुपए) की लागत से एक सिस्टम बनाया है, जिससे कार्बनिक मिश्रण और अकार्बनिक समूह तैयार किए जा सकते हैं. इनमें से कुछ कैंसर के इलाज में इस्तेमाल किए जाते हैं.वैज्ञानिकों का कहना है कि आगे चल कर इससे मरीजों की जरूरत के हिसाब से दवाएं तैयार की जा सकेंगी.उनका अनुमान है कि पांच साल के भीतर दवा कंपनियां इस तकनीक का इस्तेमाल कर सकेंगी जबकि आम लोगों के पास इस सुविधा को पहुंचने में 20 साल लग सकते हैं.शोधकर्ता मार्क सिम्स ने बीबीसी को बताया, “हम इसमें दिखा रहे हैं कि आप रासायनिक सामग्रियों को लेकर प्रिंटर में डाल सकते हैं. उसमें फिर प्रतिक्रिया होंगी और आखिर में आपको कुछ अलग मिलेगा. इसके आधार पर हम कह सकते हैं कि भविष्य में आप सामान्य तौर पर मिलने वाले रसायन खरीद सकते हैं, उन्हें 3-डी प्रिंटर में रखेंगे, उन्हें आपस में मिलाने के लिए बटन दबाएंगे, उसे छानेंगे जिसकी व्यवस्था उसी के अंदर होगी. और फिर आपको वह दवा मिलेगी जो डॉक्टर ने आपको लेने के लिए कहा है.”इस 3-डी प्रिंटिंग के लिए रोबोट से नियंत्रित होने वाली सिरींज इस्तेमाल की गई हैं, जो जेल आधारित “इंक” से प्रिंटिंग ऑबजेक्ट तैयार करती हैं. यह इंक प्रिंटर में डाले गए रसायन और उत्प्रेरकों के मिश्रण से बनती है.इस अवधारणा के बारे में सबसे पहले सोचने वाले प्रोफेसर ली क्रोनिन कहते हैं, “रसायनशास्त्री आम तौर पर रासायनिक प्रतिक्रिया के लिए कांच की परखनलियों का इस्तेमाल करते हैं. हमने परखनलियों और रासायनिकों की अवधारणा को 3-डी प्रिंटर में व्यवस्थित कर दिया है.”वह कहते हैं, “यह एक तरह से परतों वाले केक की तरह है.- आप आखिरी वाली प्रतिक्रिया को सबसे पहले प्रिंट करते हैं और फिर उसके ऊपर दूसरे रसायनों की परत रखते हैं और फिर उसके ऊपर द्रव डालते हैं. वह द्रव पहली परत में जाता है तो वहां नया अणु बनता है और वह फिर अगली परत में जाकर नया अणु तैयार करता है और इस तरह आखिरी परत तक यह प्रकिया चलती है और फिर आपको अपनी वांछित दवा मिल जाती है.”अगर यह कोशिश कामयाब रहती है तो डॉक्टर और आम लोग अपनी जरूरत के हिसाब से दवाएं तैयार कर पाएंगे.'नेचर केमिस्ट्री' जरनल में प्रकाशित शोधपत्र के मुताबिक इससे महंगी केमिकल इंजीनियरिंग तकनीक की पहुंच न सिर्फ आम प्रयोगशालाओं और व्यावसायिक रूप से छोटे उद्यमों तक होगी, बल्कि इससे दुनिया भर में स्वास्थ्य देखभाल में भी क्रांतिकारी बदलाव आएंगे.
__________________________
एक्सेटर विश्वविद्यालय की ओर से किए गए तथ्यों के अध्ययन में कहा गया था कि जेब में मोबाइल फ़ोन रखने से शुक्राणुओं की संख्या और उनकी गति प्रभावित होती है.हालांकि एक शुक्राणु वैज्ञानिक का कहना है कि इसके प्रमाण अब भी अपूर्ण हैं और उनका फ़ोन अब भी उनकी जेब में ही रहता है.एनवायरमेंट इंटरनेशनल जर्नल में प्रकाशित हुए इस अध्ययन में कहा गया है कि विद्युत चुम्बकीय विकिरण को शुक्राणुओं की संख्या कम होने के लिए ज़िम्मेदार माना जाना चाहिए.

तीन लोग मिलकर पैदा करेंगे एक बच्चाइसके अंतर्गत 1,492 लोगों के शुक्राणुओं की गुणवत्ता के 10 अलग-अलग शोधों का विश्लेषण किया गया. इनमें मोबाइल फ़ोन के विकिरण के संपर्क में आने वाले शुक्राणुओं के प्रयोगशाला में परीक्षण और प्रजनन क्लीनिक में पुरुषों के द्वारा भरी जानी वाली प्रश्नावली भी शामिल थी.प्रमुख शोधकर्ता डॉक्टर फियोना मैथ्यूज ने बीबीसी को बताया कि इन सबमें से एक में ही मोबाइल फ़ोन के संपर्क और कमज़ोर गुणवत्ता वाले शुक्राणुओं में संबंध का पता चला है.उन्होंने कहा, "अध्ययन से जो संदेश निकल के आ रहे हैं वह यह है कि मोबाइल फ़ोन के उपयोग के साथ उसी अनुपात में शुक्राणु की गतिशीलता में गिरावट आती है, यह गिरावट आठ प्रतिशत तक है.""मुझे लगता है कि आम आदमी को घबराने की ज़रूरत नहीं है. यदि आपको अपनी प्रजनन शक्ति को लेकर संभावित दिक्कत के बारे में जानकारी है तो आप इसे एक और ध्यान देने योग्य मुद्दा मान सकते हैं. जैसे आप अपने खाने में बदलाव लाते हैं वैसे ही फ़ोन रखने की जगह बदलने के बारे में भी सोच सकते हैं."उन्होंने प्रमाण की गुणवत्ता के संबंध में अन्य वैज्ञानिकों की आलोचना को स्वीकार किया और "साफ़ तौर पर और अधिक शोध किए जाने" की बात कही.डॉक्टर मैथ्यूज कहती हैं, "यह दिलचस्प है, लेकिन हम बिल्कुल यह नहीं कह रहे हैं कि अपनी जेब में फ़ोन रखने वाला हर कोई नपुंसक हो जाएगा."हालांकि शुक्राणु मोबाइल फ़ोन के कारण कैसे क्षतिग्रस्त हो सकता है, यह स्पष्ट नहीं है.

मृत पति के शुक्राणु रखने की गुहारएक विचार यह है कि फ़ोन से निकलने वाले विद्युत चुम्बकीय विकिरण शुक्राणु उत्पादन के चक्र में खलल डालते हैं या डीएनए को नुक़सान पहुंचाते हैं.एक अन्य विचार यह है कि सीधे फ़ोन से या विकिरण के माध्यम से निकलने वाली गर्मी शुक्राणु को प्रभावित कर सकती है.शुक्राणुओं पर शोध करने वाले शेफील्ड विश्वविद्यालय के डॉक्टर एलन पैकी इससे संतुष्ट नहीं हैं और उन्होंने कहा कि इसके प्रमाण की गुणवत्ता ख़राब है और वह अपनी फ़ोन रखने की जगह नहीं बदलने वाले.उन्होंने बीबीसी को बताया, "पैंट की जेब में मोबाइल फ़ोन रखना कुछ समय के लिए इसलिए चिंता का विषय रहा है कि इससे वीर्य की गुणवत्ता और पुरुषों की प्रजनन क्षमता प्रभावित हो सकती है."वह कहते हैं कि आज तक किए गए शोधों में ज़्यादा गुंजाइश नहीं है. या तो उन्होंने एक बर्तन में शुक्राणुओं को रेडियोधर्मी किरणों के सामने रखा या फिर आदमी के फ़ोन इस्तेमाल करने की आदतों के आधार पर अनुमान लगा लिए, बगैर अन्य चीज़ों- जैसे कि उसकी जीवनशैली पर ध्यान दिए बिना."दरअसल हमें ज़रूरत महामारी विज्ञान के सलीके के अध्ययन की ज़रूरत है जिसमें मोबाइल फ़ोन के इस्तेमाल के साथ ही जीवनशैली और आदतों का भी हिसाब रघा जाए.""और तब तक मैं अपना फ़ोन अपनी पैंट की दाहिनी जेब में ही रखता रहूंगा."(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
पारंपरिक मोबाइल श्रेणी में गला काट प्रतियोगिता और बाज़ार में उपलब्ध घरेलू कंपनियों के सस्ते विकल्पों की वजह से बड़ी कंपनियां अब कुछ नया करने की कोशिश कर रहीं हैं.और इस काम के लिए उन्हें ज़रूरत है आपकी कलाइयों की.सैमसंग और सोनी जैसी हैंडसेट निर्माता कंपनियां अब आपको पहनाना चाहतीं हैं ‘स्मार्टवॉच’ और ‘स्मार्टब्रेस्लेट’.कंपनियां दावा करतीं हैं कि स्मार्ट ब्रेसलेट आपकी फ़िटनेस का हिसाब रख सकता है, आप कितने क़दम चले और कितनी कैलरीज़ घटाईं इसे रिकॉर्ड कर सकता है.वहीं स्मार्टवॉच आपके कॉल और एसएमएस को रिसीव कर सकती है, आपको ईमेल पढ़वा सकती है, बिल्कुल जेम्स बॉन्ड स्टाइल में.स्पेन के शहर बार्सिलोना में हो रहे मोबाइल वर्ल्ड कांग्रेस में कई कंपनियों ने यही बैंड और घड़ियां सबके सामने नुमाइश के लिए पेश की हैं.उत्पाद तो बन गए, लेकिन खरीदेगा कौन? अगर आप भी ये सोच रहे हैं तो ग़ौर कीजिए मैनेजमेंट कंस्लटिंग सर्विसेज़ कंपनी एक्सेंचर के सर्वे पर.समाचार एजेंसी एएफ़पी के अनुसार तेईस देशों में 23 हज़ार उपभोक्ताओं के बीच किए गए सर्वे में एक्सेंचर ने पाया कि 46 फ़ीसदी लोगों की स्मार्टघड़ियों में और 42 फ़ीसदी लोगों की स्मार्टग्लास में रूचि है.ये उत्पाद खासतौर उन ग्राहकों को ध्यान में रखकर बनाए गए हैं जो स्वास्थ्य के प्रति सजग हों और अपनी गतिविधियों का हिसाब रखना चाहते हों.सैमसंग की स्मार्टघड़ी गैलेक्सी गियर को भारत में कोई खास प्रतिक्रिया तो नहीं मिली लेकिन बार्सिलोना में कंपनी ने एक और स्मार्टवॉच लॉन्च कर दी.सैमसंग का दावा है कि ‘गैलेक्सी गियर फ़िट’ दुनिया की सबसे पहली सुपर एमोलेड टच डिस्प्ले वाली स्मार्टघड़ी है. ये मोबाइल नोटिफिकेशंस आपकी कलाई पर दिखा सकता है, कॉल रिसीव या काट सकता है और गाने भी सुना सकता है.वहीं सोनी ने भी स्मार्ट बैंड लॉन्च किया, जो सभी तरह के मौसमों और तापमान के लिए बनाया गया है. कंपनी का दावा है कि इस बैंड की बैटरी एक हफ्ते तक रह सकती है.दोनों उत्पाद मार्च में बाज़ार में आ सकते हैं. सोनी के स्मार्टबैंड की क़ीमत दस हज़ार रुपए तक हो सकती है, जबकि सैमसंग की गियर फ़िट घड़ी की क़ीमतों पर सिर्फ क्यास ही लगाए जा रहे हैं.लेकिन जो काम ये घड़ियां करती हैं वो सभी काम फ़ोन्स पर हो जाते हैं. ऐसे में अब चुनाव आपको करना है कि आप जेम्स बॉन्ड की घड़ी जैसे किसी गैजेट के लिए अपना बटुआ हल्का करना चाहते हैं या नहीं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
विश्वविद्यालय के केमिकल इंजीनियरिंग और बायोटेक्नॉलॉजी विभाग को एक शोधकर्ता की आवश्यकता है जो 

चॉकलेट पर पीएचडी कर सके.शोधकर्ता को यह पता लगाना होगा कि चॉकलेट को गर्मी की वजह से पिघलने से कैसे रोका जाए.इस विषय में अध्ययन के इच्छुक उम्मीदवार 29 अगस्त तक आवेदन कर सकते हैं.इच्छुक उम्मीदवारों से अपेक्षा की जाती है कि वे उन कारकों की पड़ताल करेंगे जिनकी वजह से चॉकलेट पिघल जाती है.शोधकर्ता के सामने ये चुनौती भी होगी कि गर्म जलवायु में चॉकलेट को ठोस और उसके गुणों को क़ायम कैसे रखा जाए.कैम्ब्रिज विश्वविद्यालय के विज्ञापन में कहा गया है कि ये परियोजना पूरी तरह से प्रायोगिक है लेकिन इसके लिए अच्छे गणितीय कौशल की आवश्यकता होगी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
'मैपिंग ह्यूमन जेनेटिक हिस्टरी इन एशिया' नामक एक अध्ययन के मुताबिक़ हज़ारों साल पहले अफ्रीका से लोग भारत आए और फिर यहाँ से चीन और दूसरे एशियाई देशों तक पहुँचे.ये चौंकाने वाली जानकारी 10 एशियाई देशों की ओर से मानव वंशानुगत इतिहास के अध्ययन में हुआ है.दस देशों की वैज्ञानिकों की टीम में भारतीय वैज्ञानिक भी शामिल थे.काउन्सिल ऑफ़  साइंटिफिक  एंड  इंडस्ट्रियल   रिसर्च (सीएसआईआर) के महानिदेशक समीर ब्रह्मचारी ने पत्रकारों को बताया कि पूर्वी एशियाई देशों के ज़्यादातर लोगों के पूर्वज दक्षिण भारत से ही हैं.बीबीसी से हुई बातचीत में दिल्ली स्थित इंस्टिट्यूट ऑफ़ जेनोमिक्स एंड इंटिग्रेटिव बायोलॉजी के निदेशक राजेश गोखले ने इस  नए सर्वेक्षण के पुख्ता होने की बात स्वीकार की.विज्ञान जगत के मशहूर साइंस जर्नल में भी इस रिपोर्ट को प्रमुखता से छपा गया है. इस सर्वेक्षण से पता चला है की क़रीब एक लाख साल पहले लोग समुद्र के किनारे चलते-चलते भारत पहुँचे और फिर भारत से वे दक्षिण और पूर्वी  एशिया की तरफ गए.अहम कड़ीमदुरै कामराज यूनिवर्सिटी में मानव जीन पर सालों से शोध कर रहे डॉ आरएन पिच्च्पन ने इस शोध पर कहा, "हमारे शोध में ये पता चल गया था कि दक्षिण भारत  का इलाक़ा लोगों के कई और इलाक़ों में जाने के लिए एक अहम कड़ी था. वजह था यहाँ पर पनपने का अनुकूल वातावरण."उनका कहना है कि उनके शोध से ये बात भी उजागर हुई कि लोग अफ्रीका से यहाँ पर आने के बाद पूर्वी एशिया और यहाँ तक की ऑस्ट्रेलिया की तरफ भी फैले.उन्होंने बताया, "मेरे हिसाब से ये बात कोई सत्तर हज़ार साल पहले की तो होगी ही, तो ज़ाहिर है अगर ये नया अध्ययन कहता है कि भारतीय चीनियों के पूर्वज हैं, तो बिल्कुल हो सकता है."वैज्ञानिकों के मुताबिक़ इस नए शोध से मानव आबादी की पलायन प्रवृत्ति  के इतिहास को समझने और दवाओं के अनुसंधान में काफ़ी मदद मिलेगी.
__________________________
डेनमार्क की एक संस्था 'इंस्टीट्यूट ऑफ़ कैंसर एपिडेमियोलोजी' ने 18 वर्षों के अंतराल में लगभग साढ़े तीन लाख मोबाइल इस्तेमाल करने वालों के बारे में शोध किया.इस शोध के बाद शोधकर्ता इस नतीजे पर पहुँचे कि मोबाइल इस्तेमाल करने वालों को मोबाइल नहीं इस्तेमाल करने वालों की तुलना में ब्रेन कैंसर का ऐसा कोई ज़्यादा ख़तरा नहीं है.ये ताज़ा शोध ब्रिटेन की मेडिकल जर्नल की वेबसाइट पर प्रकाशित किया गया है.इससे पहले भी ऐसे कई अध्ययन हुए हैं जो इसी नतीजे पर पहुँचे हैं.लेकिन ऐसे भी कई शोध हुए हैं जो मोबाइल इस्तेमाल सुरक्षित है या नहीं इस पर प्रश्न उठाते हैं. इसके कारण विश्व स्वास्थ्य संगठन ने चेतावनी दी है कि मोबाइल के इस्तेमाल से कैंसर हो सकता है.विश्व स्वास्थ्य संगठन ने मोबाइल फ़ोन को भी उसी श्रेणी में रखा है जिसमें उसने कॉफ़ी को रखा है.यानि मोबाइल फ़ोन के इस्तेमाल का कैंसर से कोई संबंध है ना तो इससे इनकार किया जा सकता है और ना ही इसे साबित किया जा सकता है.स्वास्थ्य विभाग हमेशा ये सुझाव देता रहता है कि 16 साल से कम उम्र के बच्चों को सिर्फ़ बहुत ही ज़रूरी कामों के लिए मोबाइल का इस्तेमाल करना चाहिए और वो भी उन्हें अपने फ़ोन कॉल की अवधि को छोटी रखनी चाहिए.डेनमार्क में किए गए शोध में भी जिन तीन लाख 58 हज़ार 403 मोबाइल इस्तेमाल करने वालों की जांच की गई, उनमें से केवल 1202 लोगों में कैंसर के लक्षण पाए गए.मोबाइल नहीं इस्तेमाल करने वालों में भी इसी अनुपात में कैंसर के लक्षण पाए गए थे.शोधकर्ताओं ने कहा कि 13 वर्ष से भी ज़्यादा समय तक मोबाइल का इस्तेमाल करने वालों में कैंसर का कोई ख़तरा नहीं पाया गया.लेकिन फिर भी शोधकर्ताओं ने कहा कि मोबाइल इस्तेमाल करने वालों की लगातार जांच होनी चाहिए और ख़ासकर बच्चों पर इसके असर की जाँच करनी चाहिए.ब्रिटेन के कैंसर रिसर्च की स्वास्थ्य अधिकारी हैज़ल नन का इस बारे में कहना था, ''ये शोध अब तक के सबसे मज़बूत सबूत हैं कि मोबाइल फ़ोन के इस्तेमाल से ब्रेन कैंसर होने का कोई ख़तरा नहीं है.''स्वीडन के कैरोलिंस्का इस्टीट्यूट के प्रोफ़ेसर एंडर्स अहलबॉम ने भी डेनमार्क में किए गए शोध की तारीफ़ की.कैंब्रिज विश्वविद्यालय के प्रोफ़ेसर डेविड स्पीजेलहॉलटर की राय भी कुछ इसी तरह की है.उनका कहना है, ''मोबाइल फ़ोन इस्तेमाल करने वालों के आंकड़े सिर्फ़ 1995 से मिलते हैं इसलिए सिर्फ़ पहले से इस्तेमाल कर रहे और बाद में मोबाइल इस्तेमाल करने वालों की तुलना की जा सकती है, लेकिन ब्रेन ट्यूमर पर मोबाइल फ़ोन के इस्तेमाल के किसी तरह के प्रभाव नही होने की बात एक मज़बूत साक्ष्य है.''लेकिन शोधकर्ता भी इस बात को स्वीकार करते हैं कि इस अध्ययन की कुछ सीमाएं थीं, मसलन इस शोध के लिए चुने गए लोगों में निजी कनेक्शन वाले मोबाइल इस्तेमाल करने वाले थे, इनमें एक भी व्यक्ति ऐसा नहीं था जिसके पास कॉरपोरेट कनेक्शन था. और सबसे ज़्यादा मोबाइल का इस्तेमाल कॉरपोरेट कनेक्शन वाले ही करते हैं.
__________________________
इन चारों महिलाओं के जननांग माँ के गर्भ में पर्याप्त रूप से विकसित नहीं हो पाए थे. यह एक तरह का शारीरिक विकार होता है जिसमें स्त्री जननांग का विकास जन्म से ही अधूरा रहता है.प्रत्येक महिला के लिए सही आकार का स्त्री जननांग विकसित करने के लिए अच्छी तरह से ऊतकों का मिलान करना ज़रूरी था इसके लिए एक ऊतक के नमूने का इस्तेमाल किया गया.प्रत्यारोपण के बाद सभी महिलाओं में "इच्छा, कामोत्तेजना, गीलापन, संभोग सुख, संतुष्टि" और दर्द रहित संभोग के सामान्य लक्षण देखे गए.इस उपचार में शल्य चिकित्सा की मदद से तैयार किए गए कटोरे की तरह के छेद का इस्तेमाल किया जाता है जो तो आंत की त्वचा से बना था.उत्तरी केरोलिना के वेक फॉरेस्ट बैपटिस्ट मेडिकल सेंटर के डॉक्टरों ने इन चारों महिलाओं के स्त्री जननांग के निर्माण में उत्कृष्ट तकनीक का इस्तेमाल किया. ये चारों महिलाएँ किशोरावस्था की थी.चिकित्सकीय प्रक्रिया के तहत पेड़ू क्षेत्र का स्कैन किया गया और उसका इस्तेमाल प्रत्येक रोगी के लिए 3 डी परत वाली एक ट्यूब डिजाइन करने के लिए किया गया.एक छोटा सा ऊतक कम विकसित स्त्री जननांग से लिया गया और प्रयोगशाला में कोशिकाओं को बड़े पैमाने पर विकसित किया गया.मांसपेशियों की कोशिकाएँ बाहर की तरफ से परत के साथ और अंदर की तरफ से स्त्री जननांग की कोशिकाओं के साथ जुड़ी थीं.स्त्री जननांगों को एक बायोरिएक्टर में बड़े ही सावधानी से उस समय तक विकसित किया गया जब तक वे शल्य चिकित्सा के माध्यम से प्रत्यारोपित करने के लिए लायक नहीं हो गए.सभी महिलाओं में यौन क्रियाएँ अब समान्य है.स्त्री जननांग के विकास में अवरोध प्रजनन अंगों में अन्य असामान्यताएँ पैदा कर सकते हैं. इनमें से दो महिलाओं में स्त्री जननांग गर्भाशय से जुड़ा था.गर्भधारण का कोई मामला नहीं था लेकिन उन महिलाओं में यह सैद्धांतिक रूप से संभव है.वेक फॉरेस्ट बैपटिस्ट मेडिकल सेंटर में निदेशक डॉ. एंथोनी एटाला ने बीबीसी समाचार वेबसाइट को बताया, "वास्तव में हमने पहली बार पूरे अंग को बनाया है यह एक चुनौती थी."उन्होंने कहा कि एक क्रियाशील स्त्री जननांग इन महिलाओं के जीवन के लिए एक "बहुत महत्वपूर्ण बात है और इससे उनके जीवन में होने वाली तब्दीली देखना " पुरस्कृत होने जैसा " था.यह पहली दफा है जब प्रत्यारोपण के परिणाम की रिपोर्ट आई है हालांकि, पहला प्रत्यारोपण आठ साल पहले हुआ था.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इसके विषाणुओं से सैकड़ों लोग मारे गए थे और हज़ारों अन्य संक्रमित हो गए थे.लेकिन इसका असर और घातक हो सकता था अगर कुछ डॉक्टर और नर्स ख़तरे की परवाह किए बिना दुनिया को इससे आगाह नहीं करते.वियतनाम के हनोई के एक फ्रांसीसी अस्पताल में फ़रवरी, 2003 में एक चीनी-अमरीकी जॉनी चेन दाख़िल हुए. ऐसा लग रहा था कि उन्हें गंभीर फ़्लू है.डॉक्टर ऑलिविर कैटिन तब उसी अस्पताल में थे.वह बताते हैं कि कुछ ही दिन में चेन की देखभाल करने वाले स्टाफ़ समेत अस्पताल में 40 लोग 

बीमार पड़ गए. इनमें से सात की मौत हो गई.          देश             मौतें         मामलेजल्द ही एक्सरे रिपोर्ट्स से यह साफ़ हो गया कि सभी बीमारों की स्थिति चेन जैसी ही थी.चेन की देखरेख करने वाले सभी कर्मचारी इस बीमारी से मारे गए थे इसलिए डॉक्टरों, नर्सों और अस्पताल के बाकी स्टाफ़ में दहशत फैल गई. डॉक्टर और नर्स अपनी जान बचाकर भागने लगे.हनोई के नेशनल इंस्टीट्यूट ऑफ़ हाईजीन एंड एपिडेमियोलॉजी में वायरोलॉजी (विषाणुओं का अध्ययन) की प्रमुख डॉक्टर ली थी क्वैन मी उन लोगों में से थीं जो बीमारों के इलाज के लिए रुके रहे.विश्व स्वास्थ्य संगठन (डब्ल्यूएचओ) में संक्रमणकारी बीमारियों के विशेषज्ञ डॉक्टर कार्लो उर्बानी को भी एक अफ़सर की तरह ऑफ़िस में बैठना गवारा नहीं हुआ.एक डॉक्टर होने के नाते उन्हें बीमारों की मदद करनी ही थी.उर्बानी ने ख़ुद के लिए ख़तरा उठाते हुए मरीज़ों से नमूने लेकर उनका विश्लेषण किया.वही पहले व्यक्ति थे जिन्होंने दुनिया को सार्स नाम की इस 

बीमारी के ख़तरे के बारे में बताया.फ़्रांसीसी अस्पताल में कई हफ़्ते तक अनथक काम करने के बाद उन्हें आराम करने की ज़रूरत पड़ी और तभी उन्हें पता चला कि वह भी सार्स के शिकार हो गए हैं.उनके सबसे बड़े बेटे टोमासो उर्बानी उस समय 15 साल के थे.वह कहते हैं, "मैं जानता था कि उनकी 

बीमारी बढ़ती जा रही है. लेकिन मेरा दिल कहता था कि वह ठीक हो जाएंगे क्योंकि वह मेरे पिता हैं."लेकिन सार्स का शिकार होने के दो हफ़्ते बाद ही डॉक्टर उर्बानी की मृत्यु हो गई.दस साल बाद टोमासो कहते हैं कि उन्हें अपने पिता पर गर्व है.हालांकि जॉनी चेन हनोई में बीमार पड़े थे और सार्स की कहानी यहीं शुरू हुई थी लेकिन यह सिर्फ़ शुरुआत थी.एक अंतरराष्ट्रीय व्यापारी चेन वियतनाम आने से पहले हॉन्ग कॉन्ग में रुके थे. जल्द ही वहां सार्स का विस्फोट हो गया.हॉन्ग कॉन्ग में प्रिंस ऑफ़ वेल्स मेडिकल फैकल्टी के प्रोफ़ेसर जोसफ़ सुंग कहते हैं, "एक ही कमरे में मेरे दो दर्जन सहयोगी बैठे हुए थे. सभी को तेज़ बुख़ार था और वह कांप रहे थे. कई खांस भी रहे थे. यह उस भयानक रात की शुरुआत थी."सुंग ने अपनी टीम को दो दलों में बांट दिया था. एक जो अन्य मरीज़ों की देखरेख करता था और दूसरा जिसे वह "गंदा दल" कहते थे. वह उन मरीज़ों की देखरेख करता था जिसमें उन्हें ख़ुद संक्रमण का ख़तरा रहता था. मदद के लिए लोग ख़ुद आगे आते रहे.सुंग कहते हैं, "हमें लगातार लोगों की ज़रूरत थी. राहत की बात यह थी कि मेडिकल डिपार्टमेंट, सर्जन, ऑर्थोपेडिक सर्जन, गाइनाकॉलोजिस्ट और तो और ऑप्थालमोलोजिस्ट भी मदद के लिए आते रहे."लेकिन पूर्वी एशिया से आधी दुनिया दूर टोरंटो में जब सार्स का हमला हुआ तो वे पूरी तरह से अचंभित रह गए.स्कारबोरो ग्रेस अस्पताल में एक अकेले मरीज़ ने सभी कर्मचारियों को संक्रमित कर दिया.कई लोगों को टोरंटो के बाहरी इलाक़े में स्थिति टीबी अस्पताल में भर्ती करवाया गया.हनोई और हॉन्ग कॉन्ग में अस्पतालों में दो तरह के लोग थे. एक तो वह जो जान बचाकर भाग गए और दूसरे वह जो दिन में काम पर आए और हफ़्तों तक घर नहीं गए.टोरंटो के वेस्ट पार्क हेल्थकेयर सेंटर में श्वास संबंधी बीमारियों की विशेषज्ञ डॉक्टर मॉनिका एवेन्डानो ने अपने बच्चों को एक चिट्ठी लिखी, "मुझे संक्रमण हो सकता है और इससे मेरी मौत हो सकती है. मैं इसलिए रुकी क्योंकि मैं एक डॉक्टर हूं और बीमारों की देखरेख करना मेरा काम है."टोरंटो में सार्स के सामने आने के शुरुआती वक़्त में एक मरीज़ से संक्रमित होने वाले लोगों में पैरामेडिकल स्टाफ़ के ब्रूस इंग्लैंड भी थे.दस साल बाद भी उन्हें सांस लेने में दिक्क़त और कमज़ोरी महसूस होती है.2003 की गर्मियों तक इंसान से इंसान में फैलने वाले इस चक्र को तोड़ा जा चुका था.लेकिन जो हॉन्ग कॉन्ग, वियतनाम और टोरंटो में हुआ वह आसानी से लंदन, न्यूयॉर्क या किसी भी ऐसी जगह हो सकता था जहां जहाज़ से पहुंचा जा सकता है.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
अगर और प्रयोगों में भी यही नतीजे आते हैं तो इससे आधुनिक भौतिकी का एक मूल आधार ही बदल जाएगा.सितंबर में जेनेवा में की दुनिया स्थित भौतिकी की सबसे बड़ी प्रयोगशाला सर्न में वैज्ञानिकों ने कहा था कि उन्होंने सबएटॉमिक पार्टिकल यानी अतिसूक्ष्म कण न्यूट्रिनो की गति प्रकाश की गति से भी ज़्यादा पाई है.लेकिन इस रिपोर्ट के आलोचकों का कहना था कि न्यूट्रिनो के लंबे समूह के कारण प्रयोग में ग़लती हो सकती है.नए प्रयोग में छोटे समूह इस्तेमाल किए गए हैं. लेकिन अभी बाहरी वैज्ञानिकों ने इसका अध्ययन नहीं किया है.इस प्रयोग को 20 बार किया गया और नतीजा वही पाया गया.भौतिकी का ये बड़ा सिद्वांत है कि प्रकाश की गति से तेज़ कुछ भी नहीं.पहले ये सिद्वांत जेम्स क्लर्क मैक्सवेल ने दिया था और बाद में अलबर्ट आइंस्टाइन की थ्यूरी ऑफ़ रिलेटिविटी में इसे शामिल किया गया था.
__________________________
ये नई शुरू हुई कंपनी 'पॉओलो ऑल्टो' में एक चीनी रेस्तराँ के ऊपर से काम कर रही थी. जगह कोई ख़ास बड़ी नहीं थी और इंजीनियरों से भरी हुई थी. काले सोफ़े, लैंप और दीवारों पर चित्रकारी तथा फ़िल्मों के पोस्टर चिपके हुए.कार्नेगी मेलन विश्वविद्यालय से कंप्यूटर साइंस की इंजीनियर रुचि ने उसी साल की शुरुआत में वॉल स्ट्रीट पर एक बैंक की नौकरी सिर्फ़ तीन हफ़्तों बाद ही छोड़ दी थी.वह कहती हैं, "मैं अचानक घबरा गई थी. दरअसल मैं ऐसी जगह काम करना चाहती थी जहाँ मुझे अपनी क्षमताओं का सही इस्तेमाल करने का मौक़ा मिलता."वह इसके बाद कैलिफ़ोर्निया पहुँचीं, जहाँ उन्होंने 'ऑरैकल' में इंटरव्यू दिया और काम शुरू किया. तभी उन्हें एक दोस्त ने फ़ेसबुक के बारे में बताया.रुचि बताती हैं, "मुझे उनके (फ़ेसबुक के) बारे में ज़्यादा पता नहीं था. मुझे ये भी नहीं पता था कि वे अब कैलिफ़ोर्निया से काम कर रहे हैं. मुझे लगा था कि वे अब भी बोस्टन में हार्वर्ड से ही काम कर रहे हैं."वे मुझे ये सब बातें सैनफ़्रांसिस्को में 'ड्रॉपबॉक्स' कंपनी के अपने दफ़्तर में बैठकर बता रही थीं. 31 साल की रुचि अब 'ड्रॉपबॉक्स' में ऑपरेशंस की वाइस प्रेसिडेंट हैं.इस कंपनी के दफ़्तर में कर्मचारी, गलियारों से स्केट्स पहनकर या पैर से धक्का देकर चलने वाले छोटे दोपहिया साधन से आते-जाते हैं. इसी बीच में कुछ लोग अपने काम से ब्रेक लेकर पूल खेल रहे हैं या वीडियो गेम्स में लगे हैं. लोगों को इन व्यस्त पलों में कुछ आराम देने के लिए बेहतरीन संगीत का भी एक कमरा है.ख़ैर, फ़िलहाल हम रुचि से ये बात कर रहे थे कि उन्हें फ़ेसबुक में नौकरी कैसे मिली और वह कैसे वहाँ की पहली महिला इंजीनियर बनीं.रुचि कहती हैं, "मैंने जब फ़ेसबुक में काम शुरू किया तो वहाँ सिर्फ़ 20 ही लोग थे. मैंने उसे हज़ार कर्मचारियों तक बढ़ते देखा और ये भी देखा कि फ़ेसबुक का इस्तेमाल करने वाले भी कैसे 50 लाख से बढ़कर एक अरब हो गए. मैंने देखा कि कैसे सिर्फ़ कॉलेज के छात्र-छात्राओं को जोड़ने का काम करने वाली एक सर्विस पूरी दुनिया में फैल गई."वह बताती हैं, "काफ़ी अफ़रा-तफ़री भरा समय था वो, मगर साथ ही बेहद ख़ूबसूरत अनुभव भी. मैंने सब कुछ वहीं सीखा."फ़ेसबुक में आपको जो न्यूज़ फ़ीड दिखती है, उसे बनाने वाली टीम का हिस्सा थीं रुचि.तो आख़िर फ़ेसबुक की पहली महिला इंजीनियर होने का अनुभव कैसा था, मैंने उनसे पूछा?रुचि कहती हैं कि उन्हें अपने संस्थानों में अल्पसंख्यक होने की आदत थी, क्योंकि उनके इंजीनियरिंग स्कूल में भी 150 लोगों की क्लास में सिर्फ़ पाँच ही लड़कियां थीं.फ़ेसबुक के अपने अनुभव के बारे में वह कहती हैं, "आपको ये सुनिश्चित करना होता था कि आपकी बात सुनी जाएगी, आपको सवाल पूछने होते थे. कई बार लोग आपसे कहेंगे कि आपने बहुत ही बेवकूफ़ी की बात की है तो आपको फिर से काम शुरू करना होगा. मगर कुल मिलाकर ये मेरिट के आधार पर तय होता था कि कौन आगे जाएगा, कौन नहीं. वहाँ सीखने के लिए बहुत ही अच्छा माहौल था."फ़ेसबुक में ही उनकी मुलाक़ात उनके भावी पति से भी हुई. रुचि जहाँ फ़ेसबुक में पहली महिला इंजीनियर थीं तो उनके पति वहाँ पहले भारतीय इंजीनियर थे.फ़ेसबुक के संस्थापकों में से एक और मुख्य कार्यकारी मार्क ज़करबर्ग के बारे में जब मैंने पूछा तो उन्होंने कुछ सोच-विचार के बाद कहा कि उन्हें ज़करबर्ग के बारे में बात करना ज़्यादा पसंद नहीं है. लेकिन फिर उन्होंने बात की.उन्होंने बताया कि कैसे फ़ेसबुक ने जब न्यूज़ फ़ीड शुरू किया तो उसके ख़िलाफ़ यूज़र्स में ग़ुस्सा भड़का और उसे ख़त्म करने की माँग ने ज़ोर पकड़ लिया था.रुचि के अनुसार, "जब न्यूज़ फ़ीड आया तो लगभग एक करोड़ लोग फ़ेसबुक का इस्तेमाल करते थे. मार्क इसकी घोषणा करने के लिए एक संवाददाता सम्मेलन में थे और लाखों लोगों ने इसका विरोध करना शुरू कर दिया."पिछले ही साल रुचि ने उस घटना के बारे में ब्यौरा दिया भी था, "उस समय 'मुझे फ़ेसबुक से नफ़रत है' या 'रुचि इसके लिए दोषी है' जैसे ग्रुप बन गए थे. लोग हमारे दफ़्तर के बाहर कैंप लगाकर जमा हो गए थे और विरोध कर रहे थे. मगर फिर हमें लगा कि हमारे विरोध करने वाले और इसे नापसंद करने वाले लोग दरअसल फ़ेसबुक के न्यूज़ फ़ीड के ज़रिए ही अपनी बात और ज़्यादा लोगों तक पहुँचा पा रहे थे."रुचि बताती हैं कि उस समय मार्क ज़करबर्ग अपने फ़ैसले पर अडिग रहे.वह कहती हैं, "किसी और कंपनी में देखें तो अगर आपके 10 फ़ीसदी इस्तेमाल करने वाले लोग किसी उत्पाद का बहिष्कार कर दें तो निश्चित रूप से आप या तो फ़ैसला बदल देंगे या उस बारे में कुछ करेंगे. लेकिन मार्क अपनी सोच और न्यूज़ फ़ीड के भविष्य को लेकर अड़े हुए थे."रुचि ने जब साल 2010 में फ़ेसबुक छोड़ी तो कंपनी में डेढ़ हज़ार से ज़्यादा कर्मचारी थे और उसे इस्तेमाल करने वालों की तादाद 50 करोड़ तक पहुँच चुकी थी. उस समय रुचि अपनी कंपनी शुरू करना चाहती थीं इसलिए उन्होंने फ़ेसबुक को अलविदा कहा.पुणे शहर में बड़ी हुई इस लड़की ने पारिवारिक कारोबार सँभालने का सपना देखा था.उनके पिता दूसरी पीढ़ी के व्यापारी हैं और एक कंपनी चलाते हैं. उनके दादा का स्टेनलेस स्टील का बिज़नेस था.वे कहती हैं, "हम एक उद्यमी परिवार के लोग हैं."लेकिन अब वह अमरीका में थीं और कंप्यूटर साइंस पढ़ने और फ़ेसबुक में काम करने के बाद उनके लिए दुनिया के दरवाज़े खुल गए.इसलिए उन्हें पति के साथ साल 2010 में अपनी कंपनी 'कोव' स्थापित की. वहाँ इंजीनियरों की एक टीम की मदद से उन्होंने समुदायों और नेटवर्कों के लिए सॉफ़्टवेयर बनाए.अमरीका में आव्रजन के नियमों में ढिलाई के लिए लॉबिइंग कर रहीं रुचि बताती हैं, "एक कर्मचारी से उद्यमी बनने की राह जटिल थी और मेरे जैसे बाहर से आए व्यक्ति के लिए मुश्किल भी. मैंने जब कोव शुरू की तो मैंने आव्रजन से जुड़े तीन वकीलों से बात की और उन्होंने मेरी कंपनी को एक लंबी सूची पकड़ा दी. उस सूची के आधार पर काम करके ही मैं किसी बाहर के व्यक्ति को अपने यहाँ काम पर रख सकती थी."दो साल बाद फ़रवरी 2012 में 'कोव' को 'ड्रॉपबॉक्स' ने ख़रीद लिया. 'ड्रॉपबॉक्स' में इंटरनेट के ज़रिए फ़ाइलें शेयर की जा सकती हैं.छह साल पुरानी कंपनी 'ड्रॉपबॉक्स' के लगभग साढ़े सत्रह करोड़ यूज़र्स हैं और रुचि की भूमिका वहाँ काफ़ी अलग है.उन्होंने वहाँ लोगों को नौकरी देने से लेकर मार्केटिंग और कम्युनिकेशन तक पर काम किया है.मैंने पूछा कि क्या वे भारत में भी कुछ करने की योजना रखती हैं?इस पर रुचि ने बताया, "अगर वहाँ कुछ करना आसान होता तो मैं ज़रूर करना चाहूँगी. भारत में कुछ नया और रोचक करना मुश्किल है. वहाँ काफ़ी मसले और परेशानियाँ आ जाती हैं. ऑफ़िस में कई बार तो अच्छा इंटरनेट कनेक्शन भी नहीं मिलता."उन्होंने कहा, "ये अमरीका के इस सिलिकन वैली जैसा आसान नहीं है, जहाँ अगर आपके पास कुछ नया करने की कोई योजना हो तो आप सिर्फ़ अपनी कड़ी मेहनत से वो सपना साकार कर सकें. लेकिन भारत में जो लोग कुछ नया कर रहे हैं मैं उनकी तारीफ़ करती हूँ. इसके लिए काफ़ी प्रतिबद्ध होना पड़ता है."हँसते हुए वह बोलीं, "मुझे लगता है कि अमरीका में मैंने ये सब काफ़ी आसानी से कर लिया है." इसके बाद वे अगली मीटिंग के लिए अपने स्केट्स पर बढ़ गईं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
कोल्क का ऐप अन्य सोशल नेटवर्क के पब्लिक लोकेशन डेटा का इस्तेमाल करता है.यह फ़ोरस्क्वायर और इंस्टाग्राम की मदद से आपके जानने वालों की स्थिति बताता है.उपभोक्ता चुनिंदा लोगों के आसपास होने पर अलर्ट की सुविधा का चुनाव कर सकते हैं.'एंटी सोशल' होने के बढ़ते चलन में यह नवीनतम ऐप है, जिससे आप परिचित लोगों से खुद को छिपा सकते हैं.स्नैपचैट ऐप तस्वीरों और वीडियो के देखे जाने के कुछ सेकेंड बाद डिलीट कर देता है. तो सिक्रेट ऐप की मदद से आप अपनी पहचान जाहिर किए बिना मैसेज भेज सकते हैं. इस तरह के मोबाइल ऐप बेहद लोकप्रिय हो रहे हैं.वॉट्सऐपकी निजी मैसेजिंग सेवा को हाल ही में फ़ेसबुक ने करीब 19 अरब डॉलर क़ीमत में ख़रीदा है, यह आने वाले समय में ऑनलाइन होने वाली निजी बातचीत में बदलाव का संकेत देता है.क्लोक का ऐप खुद को ऐसे तरीके के रूप में पेश करती है जिससे आप सहकर्मियों और जिनसे आप नहीं मिलना चाहते उनसे बचने की सहूलियत देता है.इस ऐप को प्रोग्रामर ब्रायन मूरे और वायरल होने वाली न्यूज़ साइट बज़फीड के पूर्व क्रिएटिव डायरेक्टर क्रिस बैकर ने बनाया था.क्रिस बैकर ने 

वाशिंगट्न पोस्ट को बताया कि उनकी सेवा सोशल नेटवर्किंग की विशिष्ट दिशा में काम करती है.उन्होंने कहा, "मेरा व्यक्तिगत तौर पर मानना है कि हमने बड़े सोशल नेटवर्क के प्रति निराशा देखी है."वह कहते हैं, "ट्विटर और फ़ेसबुक जैसी चीज़ें लोगों से भरी पड़ी हैं, जहाँ सारे लोग एकसाथ मौजूद हैं...मैं सोचता हूँ कि एंटी-सोशल सामग्री बढ़ रही है. आप भविष्य में आप इस तरह की और ज़्यादा प्रोजेक्ट्स देखेंगे."ऐप मैग्ज़ीन के प्रमुख संपादक निक जोंस ने बीबीसी को बताया कि वह इस विचार से सहमत नहीं है, हालांकि यह आकर्षक है.जोंस कहते हैं, "यह किसी हथकंडे की तरह प्रतीत होता है. लेकिन इसका इस्तेमाल मैं खुद कर सकता हूँ."वह बताते हैं कि इस तरह के ऐप उपभोक्ताओं की भारी माँग के कारण नहीं विकसित किए जा रहे हैं, ऐप डेपलपर्स सोशल-मीडिया मार्केट की बची हुई जगहों को भरने की कोशिश कर रहे हैं.उनके अनुसार, "लोग अपने ऐप में विविधता लाते हैं, विशिष्ट बनाते हैं और उस ऐप को फ़ेसबुक को बेचकर अच्छा पैसा बनाने की कोशिश करते हैं."हालांकि वह स्वीकार करते हैं, "निजता का लोगों के लिए अपना महत्व है. यह बेहद आकर्षक है.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
क्या आप जानते हैं कि अपने पुराने फ़ीचर फ़ोन पर भी आप स्मार्टफ़ोन के कुछ मज़े ले सकते हैं?बात सात ऐप्स की जो 2जी पर चलने वाले आपके फ़ीचर फ़ोन को बना सकते हैं थोड़ा और ‘स्मार्ट’.मोबाइल पर इंस्टाल किए जाने के बाद बीनू ऐप किसी ऐप ब्राउज़र की तरह काम करता है.इसमें फ़ेसबुक, ट्विटर और बुक रीडर से लेकर विकीपीडिया, न्यूज़, चैटिंग और मनोरंजन के ऐप्स उपलब्ध हैं.इसमें अपनी भाषा चुनने की भी सुविधा उपलब्ध है.ऑपरेटिंग सिस्टम: जावा, जार, एंड्रॉएडस्मार्टफ़ोन्स के लिए ट्विटर का अपना ऐप उपलब्ध है, लेकिन अगर किसी फ़ीचर फ़ोन पर ट्विटर यूज़ करना हो तो ट्विहाई एक अच्छा विकल्प है.ट्विहाई सादा और सरल है. ये ट्विटर के कई फ़ीचर्स देता है, जैसे यूज़र प्रोफ़ाइल सेटिंग, तस्वीरें और यूज़र के हैंडल पर शेयर किए गए लिंक्स वगैरह.ऑपरेटिंग सिस्टम: जावाअगर आप ताज़ा ख़बरों से अपडेटेड रहना पसंद करते हैं तो ये ऐप आपकी मदद कर सकता है.न्यूज़हंट हिन्दी, अंग्रेज़ी, बांग्ला, तमिल और अन्य कई भाषाओं में समाचार मोबाइल पर देता है. इस ऐप में 50 से ज़्यादा अख़बारों में से आप अपना पसंदीदा अख़बार या न्यूज़ फ़ीड चुन सकते हैं.ऑपरेटिंग सिस्टम: जावा, एंड्रॉएड, आईओएस, विंडोज़, नोकिया ओवीआई, ब्लैकबेरीफ़ीचर फ़ोन्स के ब्राउज़र आम तौर पर काफ़ी सुस्त होते हैं.ओप्रा मिनी के ज़रिए फ़ीचर फ़ोन पर ब्राउज़िंग थोड़ी कम तकलीफ़देह बनाई जा सकती है.इसके ज़रिए फ़ीचर फ़ोन पर भी स्मार्टफोन्स की तरह मल्टीपल टैब ब्राउज़िंग, स्पीड डायल, तेज़ सर्च और डाउनलोड मैनेजर पाए जा सकते हैं. ये आपके डाटा की खपत को भी कम कर सकता है.ऑपरेटिंग सिस्टम: जावा, एंड्रॉएड, आईओएस, ब्लैकबेरी, अन्य बेसिक फ़ोनख़ासतौर पर जावा फ़ोन्स के लिए बना ये ऐप यूज़र्स को एक साथ कई चैट नेटवर्कों पर लॉग-इन करने की सुविधा देता है. इससे आप चैट कॉन्फ्रेंसिंग कर सकते हैं, फ़ोटो शेयर कर सकते हैं और अलर्ट भी सेट कर सकते हैं.ऑपरेटिंग सिस्टम: जावा, एंड्रॉएड, आईओएस, ब्लैकबेरी, अन्यफ़ीचर फ़ोन पर किताबें पढ़ने में स्क्रीन साइज़ के अलावा दूसरी सबसे बड़ी दिक्कत है ई-बुक फ़ाइल का फ़ोन पर सपोर्ट न होना.एलबाइट रीडर इस समस्या से निजात दिलाता है. ये ई-पब, टेक्स्ट, एक्सएचटीएमएल जैसे कई फ़ॉर्मेट सपोर्ट करता है. ये हॉरिजॉन्टल के अलावा वर्टिकल सक्रीन में पढ़ने की सुविधा भी देता है.ऑपरेटिंग सिस्टम: जावा, सिंबियन, अन्य3जी या वाई-फ़ाई सेवाओं का प्रयोग करने वाले फ़ीचर फ़ोन्स के लिए ये ऐप उपयोगी हो सकता है.वर्चुअल रेडियो की 113 कैटेगरियों में ये ऐप 1500 से ज़्यादा रेडियो स्टेशन सुनने की सुविधा देता है.ऑपरेटिंग सिस्टम: जावा, सिंबियन, एंड्रॉएड, आईओएस(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पहली बार बीबीसी से उनकी आवाज़ 1954 में प्रसारित हुई थी. उन्होंने 11 बार ओलंपिक खेलों की रिपोर्टिंग की. इसमें 1960 के रोम ओलंपिक से लेकर 2000 के सिडनी ओलंपिक तक शामिल हैं.साथ ही उन्होंने छह बार फ़ुटबॉल वर्ल्ड कप की रिपोर्टिंग भी की.कोलमैन ने बीबीसी के कुछ प्रमुख खेल कार्यक्रम भी प्रस्तुत किए. इसमें ग्रांडस्टैंड और स्पोर्ट्स नाइट शामिल हैं. उन्होंने 18 साल तक 'ऑवर ऑफ क्वेश्चन ऑफ़ स्पोर्ट्स' कार्यक्रम की मेज़बानी की.कोलमैन 2000 में बीबीसी से सेवानिवृत्त हुए. 

ओलंपिक खेलों के लिए उनके योगदान को मान्यता देते हुए उन्हें ओलंपिक ऑर्डर अवॉर्ड दिया गया था.उनके परिवार ने बयान में कहा है, "हम दुख के साथ घोषणा कर रहे हैं कि एक संक्षिप्त बीमारी के बाद डेविड कोलमैन का निधन हो गया है. निधन के समय वह अपने परिवार के साथ थे और उन्हें अधिक तकलीफ़ नहीं हुई."बीबीसी के महानिदेशक टोनी हॉल ने संस्था की तरफ़ से उन्हें श्रद्धांजलि दी.उन्होंने कहा, "डेविड कोलमैन देश के सर्वाधिक महान और सर्वाधिक सम्मानित 

पत्रकार थे. उनकी विशिष्ट और ज्ञानवर्धक टिप्पणियों को सुनते हुए पीढ़ियां जवान हुईं. प्रस्तुति, टिप्पणी और विश्लेषण के दौरान उन्होंने वर्तमान दौर के खेल प्रसारण के लिए मानक तय किए."उन्होंने कहा, "हमारी संवेदनाएं उनके परिवार और दोस्तों के साथ हैं."कोलमैन शौकिया धावक भी रहे और उन्होंने एक पत्रकार के रूप में स्टॉकपोर्ट एक्सप्रेस से अपना करियर शुरू किया था और अपनी राष्ट्रीय सेवा के दौरान सेना के समाचार पत्र के लिए लिखा.जब 1952 में चोट के कारण उन्हें ब्रिटिश ओलंपिक टीम के ट्रायल से बाहर होना पड़ा, तो उन्होंने बीबीसी के संपादक से पत्र लिखकर कहा कि वह शनिवार शाम को प्रसारित होने वाले खेल कार्यक्रम के लिए एथलेटिक्स की रिपोर्टिंग करना चाहते हैं.इसके बाद बीबीसी से उनका नाता जुड़ा, जो 2000 में उनके सेवानिवृत्त होने तक चलता रहा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दक्षिण अफ्रीका में सफल ट्रायल के बाद इसे कंपनी ने लॉन्च किया है. यह टेक्नॉलॉजी ठीक उसी तरह काम करती है जैसे मोबाइल फोन पेमेंट टेक्नॉलॉजी.यूजर को खरीददारी के समय सेंसर के ऊपर अपनी उंगलियां रखनी होंगी.सुरक्षा विशेषज्ञों का कहना है कि फिंगरप्रिंट का इस्तेमाल हैंकिंग के लिहाज से पूरी तरह से फूलप्रूफ तो नहीं, लेकिन ये बॉयोमेट्रिक टेक्नॉलॉजी का अच्छा इस्तेमाल जरूर है.मास्टरकार्ड के सेफ्टी और सिक्यॉरिटी मामलों के चीफ अजय भल्ला कहते हैं, "फिंगरप्रिंट तकनीक से ज्यादा सहूलियत और सुरक्षा बढ़ेगी."पेमेंट करने के लिए अब कार्ड की ज़रूरत नहींतत्काल टिकट: पहचान में क्रेडिट कार्ड भी चलेगाहालांकि फिंगरप्रिंट सेंसर सुरक्षा के लिहाज से अभेद्य नहीं मानी जाती.बर्लिन के सिक्योरिटी रिसर्च लैब के चीफ साइंटिस्ट कार्स्टन नोल कहते हैं, "मुझे केवल एक ग्लास या किसी ऐसी चीज की जरूरत होगी जिसे आपने अतीत में छुआ हो."वे आगे कहते हैं, "अगर इन्फॉर्मेशन चोरी हो जाता है तो इससे पहले कि आपके विकल्प खत्म हो जाएं, फिंगरप्रिंट बदलने के लिए आपके पास नौ मौके होंगे." लेकिन तमाम चिंताओं के बावजूद कार्स्टन इस तकनीक को लेकर आशान्वित हैं.वे कहते हैं, "फिलहाल जो टेक्नॉलॉजी उपलब्ध है, ये उससे बेहतर है. चिप और पिन के कॉम्बिनेशन में पिन कमजोर कड़ी है. फिंगरप्रिंट इससे छुटकारा दिलाता है."बॉयोमेट्रिक वेरिफिकेशन का इस्तेमाल दुकानों से खरीददारी के वक्त ही किया जा सकेगा. ऑनलाइन खरीददारी में पहले की तरह सुरक्षा उपाय जारी रहेंगे.आपके क्रेडिट कार्ड पर किसकी है नज़रकैशलेस पेमेंट, लेकिन ज़रा संभल के...(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
कनाडा के वैज्ञानिकों के एक दल ने एमआरआई स्कैन के ज़रिए संगीत का कोई टुकड़ा, पहली बार, सुनने पर दिमाग के उन क्षेत्रों में सक्रियता दर्ज की, जिन्हें ‘रिवॉर्ड सेंटर’ के नाम से जाना जाता है.जैसे-जैसे श्रोता संगीत को पसंद करता जाता है, न्यूक्लियस एक्यूमबेन्स कहे जाने वाले दिमाग के क्षेत्र से उसका संबंध मज़बूत होता जाता है.यह शोध ‘साइंस’ जनरल में प्रकाशित हुआ है.टोरंटो में रॉटमैन रिसर्च इंस्टीट्यूट के डॉक्टर वलौरी सालिमपूर ने बीबीसी के ‘साइंस इन ऐक्शन प्रोग्राम’ को बताया, “हम जानते हैं कि न्यूक्लियस एक्यूमबेन्स का संबंध पुरस्कार से है.”वह कहते हैं, “लेकिन संगीत भावनाओं से जुड़ी हुई चीज़ है. यह ऐसा नहीं है कि आप भूखे हैं और आपको खाने के लिए कुछ मिलने वाला है और आप इसे खाने के बारे में उत्साहित हैं या ऐसा सेक्स और पैसे के बारे में हो. अक्सर ऐसी स्थिति में ही हम न्यूक्लियस एक्यूमबेन्स में हलचल देखते हैं.”मज़ेदार बात यह है कि आप ऐसी चीज़ के बारे में अंदाज़ लगा रहे हैं और उत्साहित हो रहे हैं जो पूरी तरह भावनात्मक है- और वह है संगीत के टुकड़े में आने वाली अगली ध्वनि.मैक्गिल विश्वविद्यालय के मांट्रियल न्यूरोलॉजिकल सेंटर में वैज्ञानिकों ने 19 प्रतिभागियों को उनकी पसंद के आधार पर संगीत के 60 टुकड़े पहली बार सुनाए.सभी को 30 सेकेंड लंबा एक टुकड़ा सुनाया गया और उनके पास यह मौका था कि वह चाहें तो उसे एक कृत्रिम ऑन लाइन स्टोर से ख़रीद सकते हैं.प्रतिभागियों को यह संगीत तब सुनाया गया जब वह एमआरआई मशीन के अंदर लेटे हुए थे.स्कैन को देखकर वैज्ञानिकों को पता चला कि न्यक्लियस एक्यूमबेन्स ‘चमक रहा’ था. इस हलचल के आधार पर शोधकर्ता यह अनुमान लगा सकते थे कि प्रतिभागी को संगीत पसंद आया या नहीं.डॉक्टर सालिमपूर कहते हैं, “जब वे संगीत सुन रहे थे तब हम उनकी दिमागी हलचल को देखकर, उनके बताने से पहले ही, यह जान सकते थे कि वह संगीत को सराह रहे हैं या पसंद कर रहे हैं. न्यूरोसाइंस इसी नई दिशा में बढ़ रही है- यह समझने की कोशिश में कि लोग क्या सोच रहे हैं. लोगों की दिमागी क्रिया के माध्यम से उनके विचारों, प्रेरणाओं और अंततः उनके बर्ताव का निष्कर्ष निकालने की कोशिश की जा रही है.”शोधकर्ताओं ने पाया कि न्यूक्लियस एक्यूमबेन्स दिमाग के एक दूसरे क्षेत्र ऑडिटरी कॉर्टिकल स्टोर्स से भी संपर्क करने की कोशिश कर रहा है.यह वह क्षेत्र है जिसमें पहले से सुने हुए संगीत के आधार पर ध्वनि से संबंधित जानकारियों को जमा किया जाता है.डॉ सालिमपूर कहते हैं, “दिमाग का यह क्षेत्र हर व्यक्ति के लिहाज से विशिष्ट होता है क्योंकि हम सबने अलग तरह का संगीत सुना होता है.”अब शोधकर्ता यह जानने की कोशिश में हैं कि यह हमारे संगीत की पसंद को किस तरह प्रभावित करता है. और क्या दिमागी हलचल यह बता सकती है कि क्यों लोगों का झुकाव किसी ख़ास किस्म के संगीत की तरफ़ होता है?
__________________________
या आप अपने हुनर को साथ लेकर कंपनी को अलविदा कहेंगे और हज़ारों-लाखों रुपए के लिए उसे विरोधियों के हाथों बेच देंगे?कहा जाता है कि जिसके बारे में आप नहीं जानते, वह चीज़ आपको परेशान नहीं कर सकती. लेकिन अगर आपकी कंपनी ऐसी टेक्नोलॉजी कंपनी है, जिसके उत्पाद अतिसंवेदनशील महंगी सुरक्षा पर काम करते हैं, तो इससे फ़र्क पड़ता है.ऐसे में किसी सॉफ्टवेयर का ग़लत कोड या फिर नए फ़ीचर लॉन्च करने का नतीजा घातक हो सकता है.इसीलिए तकनीक बेचने वाली कंपनियां इसकी तसदीक करने में काफ़ी मेहनत करती हैं कि उनकी तकनीकी सुरक्षा में कोई सेंध न लगा सके और इसके लिए वो पैसा ख़र्च करने को भी तैयार रहती हैं.बग बाउंटी यानी सॉफ़्टवेयर में गड़बड़ी के लिए इनाम खुराफ़ाती हैकरों को कालाबाज़ारी से बचाने के लिए रखा जाता है. सारी दुनिया में टैक कंपनियां इसे अपनी सुरक्षा में लगे लोगों की टीम के लिए इस्तेमाल में लाती हैं.माइक्रोसॉफ़्ट की तरफ़ से एक इतनी बड़ी स्कीम सामने आई है जिसने अब तक दी जाने वाली बग बाउंटी को बौना बना दिया है. अगर आप उसके प्रोग्राम या सॉफ़्टवेयर में बग का पता लगा सकते हैं तो आप डेढ़ लाख डॉलर यानी 90 लाख रुपए तक का इनाम जीत सकते हैं.माइक्रोसॉफ़्ट में वरिष्ठ सुरक्षा रणनीतिकार केटी मॉसोरिस के मुताबिक़, ‘असल में इसका मक़सद ऐसे हैकरों की तलाश है जो सही चीज़ें कर सकते हैं और बदले में वो कुछ पैसा भी बना सकते हैं. मगर चुनौती यह है कि आपको उन्हें दूसरे खरीदारों के पास जाने से पहले ढूंढ लेना है.’जो हैकर आपराधिक प्रवृत्ति के हैं, उन्हें अपनी टीम में शामिल करने वाले बाज़ार में बड़ी तादाद में मौजूद हैं.बड़ी-बड़ी हस्तियों को हैकिंग से निजात दिलाने का काम करने सॉफ़्टवेयर सुरक्षा शोधकर्ता ओलीवर क्रॉफ़टन कहते हैं, ‘हैकिंग उद्योग और ख़ासकर आपराधिक हैकिंग उद्योग असल में दुनिया में चल रही सबसे बड़ी आपराधिक गतिविधि है.’‘इस काम में अपराधियों को किसी दूसरे अपराध जैसे ड्रग्स या हथियारों की डीलिंग के मुक़ाबले ज़्यादा पैसा मिलता है. यह एक बहुत बड़ा कारोबार है.’गूगल सर्च इंजन में कुछ चतुराई भरे सवालों के ज़रिए उन्होंने बीबीसी को दिखाया कि कैसे सॉफ़्टवेयर गड़बड़ियां यानी बग बेचने के लिए बाज़ार तलाशा जा सकता है.‘किसी भी दूसरे कारोबारी लेनदेन की तरह यह एक तरह की सौदेबाज़ी है.’ क्रॉफ़टन के मुताबिक़, ‘बस इतना देखना है कि तीसरी पार्टी को कितना फ़ायदा हो रहा है. इसके मुताबिक़ इसकी कीमत तय होती है.’ वह बताते हैं कि आजकल इसके लिए लोग ‘दसियों हज़ार डॉलर’ देने को तैयार हैं.हाल ही में इंग्लैंड के ‘व्हाइट हैट’ यानी अच्छे हैकर जैक व्हिटन ने एक बड़ी बग बाउंटी जीती. उन्होंने फ़ेसबुक की टैक्स्ट मैसेजिंग में ऐसी गड़बड़ी का पता लगाया, जो लोगों के फ़ोन नंबरों को उजागर कर सकती है.उन्होंने इस बारे में फ़ेसबुक को बताया, जिसके बदले उन्हें 20 हज़ार डॉलर यानी 12 लाख रुपए अदा किए गए.इसके लिए व्हिटन ने सैकड़ों ऐसे एथिकल हैकरों की मदद ली, जो फ़ेसबुक को अपनी सुरक्षा चाक-चौबंद रखने में मदद करते हैं. कंपनी ने अपनी वेबसाइट पर ‘थैंक्स’ सेक्शन में उनका ज़िक्र किया है. बहुतों के लिए इतनी मान्यता ही काफ़ी होती है.फ़ेसबुक में यूरोप, मध्यपूर्व और अफ़्रीका के लिए नीति निर्देशक रिचर्ड ऐलन ने बताया, ‘बहुत से ऐसे लोग हैं जो इंटरनेट सुरक्षा को लेकर कुछ खोज लेने में ही उत्तेजना महसूस करते हैं. यह वैसा ही है जैसे जीव विज्ञानियों के लिए किसी नई प्रजाति या नए पौधे का पता लगाना.’‘हालांकि दूसरे कई लोग हैं, जो इस काम को बुरे मक़सद के लिए करना चाहते हैं. अक्सर ऐसे लोग सामने नहीं आते, पर हमारी सुरक्षा टीम में ऐसे लोग हैं जो उनका पता लगा लेते हैं.’वह कहते हैं कि ऐसे में लोगों को बग बाउंटी यानी इनाम मिलना एक अतिरिक्त खुशी की तरह है. पर यह सही काम करने के लिए प्रेरणा नहीं देती. इसे हासिल करने के लिए हैकरों को सबसे पहले गड़बड़ी के बारे में कंपनियों को बताना होता है. यह कोई फ़िरौती नहीं है.‘फ़ेसबुक और दूसरी कंपनियों की तरह ज़िम्मेदारी भरे खुलासे का मतलब है कि जैसे ही कोई गड़बड़ी पता चले, उसे तुरंत सूचित करें और इनाम की चिंता न करें क्योंकि दोनों एक दूसरे से जुड़े हुए नहीं हैं.’‘ज़िम्मेदारी भरे खुलासे का मतलब है कि मैं कंपनी को बताने जा रहा हूं कि उनकी सुरक्षा में यहां सेंध लगी है और इसे तुरंत ठीक किया जाए. अगर वो मुझे इनाम देते हैं तो बहुत अच्छा, मगर यह कोई शर्त नहीं है.’मगर जर्मनी के किशोर रॉबर्ट कुगलर जिन्होंने बग बाउंटी में पांच हज़ार पाउंड कमाए हैं, उनके लिए पैसे का वादा एक अहम शर्त है. कुगलर के मुताबिक़, ‘यह कोई 15 मिनट की मेहनत नहीं है. आपको कई घंटे इस पर काम करना पड़ता है, तब कहीं जाकर पैसा मिलता है.’‘बग बाउंटी काफी सकारात्मक चीज़ है. अगर आप लोगों को उनकी मेहनत का पैसा नहीं देते तो आप उनसे गड़बड़ियों का पता भी नहीं लगवा सकते.’(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लंदन स्थित कंपनी पीयरइंडेक्स हर सप्ताह लाखों ट्वीट के आंकड़ों पर नज़र रखती हैं और अपने ग्राहकों को सलाह देती है कि लोग क्या पसंद कर रहे हैं और क्या नहीं.कंपनी के एक विशेषज्ञ निक टेलर बुनियादी बातों से शुरुआत करने की सलाह देते हैं. जैसे कि लिखने की शुरुआत करने से पहले अपनी प्रोफाइल पिक्चर के बारे में विचार करना.कोई ऐसी तस्वीर जो आपके बारे में कुछ खात बातें कहती हो.ट्विटर के नए लेआउट के जरिए आप फेसबुक की स्टाइल में बैनर फोटो लगा सकते हैं. इस तस्वीर का इस्तेमाल अपनी पसंद-नापसंद बताने के लिए किया जा सकता है.मिशन इंपासबल जैसी फिल्मों में काम कर चुके डेविड श्नाइडर आजकल ब्रांडों और कारोबारियों की 

ट्विटर पर भागीदारी बढ़ाने के लिए अपने हास्य कौशल का इस्तेमाल कर रहे हैं. सलाहकार फर्म दैट लॉट के संस्थापक बताते हैं, "आपकी बेहतरीन ट्वीट में ये बातें होनी चाहिए: सूचना, एक नज़रिया और हास्य.""अगर इसमें ये तीनों बातें हैं तो उसे शेयर किया जाएगा." वो बताते हैं कि इसका लहजा ऐसा होना चाहिए कि जैसे किसी दोस्त से बातें की जा रही हों.ट्विटर का एक शिष्टाचार ये है कि आप भी दूसरों को फॉलों और रिट्वीट करें. लेकिन ये बाध्यकारी नहीं है. किसी बड़ी हस्ती के ट्वीट को हजारों लोग फॉलो करने हैं, जबकि उस हस्ती को ऐसा करने की ज़रूरत नहीं पड़ती.टेलर बताते हैं, "अगर आपको दूसरों के ट्वीट पसंद हैं, तभी उन्हें फॉलो करना चाहिए."अगर आप 1,000 फॉलोअर की सीमा को पार कर जाते हैं, तो इसका मतलब है कि आप सही राह पर हैं, लेकिन आपको 

फॉलोअर की संख्या को एक सीमा से अधिक महत्व नहीं देना चाहिए.ट्वीट का विश्लेषण करने वाले कोरिया एडवांस इंस्टीट्यूट ऑफ साइंस के डॉ. मीयांग चा कहते हैं, "हमने पाया है कि फॉलोअर्स की संख्या प्रभाव को नहीं दर्शाती है. वास्तव कई बार ये बुरा संकेत है."उन्होंने बताया, "हम इस निष्कर्ष पर पहुंचे हैं कि बड़ी संख्या में फॉलोअर्स उसी स्तर के संवाद को नहीं दर्शाते हैं. जैसे रिट्वीट या मेंशंस."ये तो कुछ दूसरी ही ख़ासियत हैं जो आपके संदेश पर किसी को एक्शन लेने के लिए प्रेरित करती हैं.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लंबी उम्र के कई खतरे होते हैं. उन अतिरिक्त सालों में पुरानी बीमारियों के कारण लोग बीमारी और कमजोरी से जूझते दिखेंगे. यही नहीं, स्वस्थ रहने का खर्च आसमान छुएगा.   अमरीका में अल्जाइमर जैसी बुढापे की बीमारी से पीड़ित लोगों की संख्या एक करोड़ 32 लाख होने की संभावना है, यानी अल्जाइमर के रोगियों की संख्या सदी के मध्य तक दोगुनी हो जाएगी. ऐसे मरीजों की देखभाल का खर्चा भी एक लाख करोड़ डॉलर होने की संभावना है.पूरी दुनिया के वैज्ञानिक ये पता लगाने की कोशिश कर रहे हैं कि उम्र के बढ़ने के साथ ही साथ वे कैसे स्वस्थ भी रहें. इसके नए और किफायती तरीके तलाशने की कोशिश की जा रही है.   इस बात की भी संभावनाएं तलाशने की कोशिश हो रही है कि क्या कला के जरिए अधिक उम्र में होने वाली बीमारियों का इलाज संभव है? तात्पर्य ये कि क्या रचनात्मक गतिविधियों के जरिए व्यक्ति ज्यादा दिनों तक जवान बना रह सकता है?   शीली 66 साल की हैं. उनमें जो आकर्षण और जोश है वह उनसे आधी उम्र की महिला को भी मात दे सकता है. वे इसका श्रेय डांस को देती हैं.   “मैं डांस करती हूं क्योंकि मैं डांस नहीं कर सकती थी. अब जब एक बार इसे शुरु कर दिया तो मुझे कोई नहीं रोक सकता. आज ये हाल है कि डांस मेरी जिंदगी बन गया है.”   वो बताती हैं कि एक कंपनी हर सप्ताह डांस का वर्कशाप करती है जिसने यहां डांस सीखने आने वाले सभी बुजुर्गों का जीवन बदल दिया है.   डांस के इस वर्कशाप में आने वाले एक और बुजुर्ग थॉमस डायर 78 साल के हैं. वे अपना अनुभव बताते हुए कहते हैं, “जब से मैंने डांस करना शुरु किया है, मेरी तन्मयता और मुस्तैदी बढ़ गई है.”   वे मानते हैं कि डांस में हर स्टेप की टाइमिंग बेहद उतार-चढ़ाव वाली होती है और इस तरह की गतिविधियों से ही इस उम्र में भी सक्रियता और ऊर्जा बनी रहती है.  2030 में ऐसा पहली बार होगा कि बूढ़ों की गिनती बच्चों से ज्यादा हो जाएगी और अब नीति निर्माताओं के लिए यह चिंता का प्रमुख विषय होने वाला है कि बुढ़ापे में भी लोग शारीरिक और मानसिक रूप से कैसे भले-चंगे रह सकते हैं?   ये माना जा रहा है कि इस संदर्भ में कला एक महत्वपूर्ण भूमिका निभा सकती है.   वॉशिंगटन में ‘सेंटर फॉर सीनियर्स’ है. इस सेंटर का मकसद बूढ़ों को सामाजिक रूप से सक्रिय रखना है. वे बुजुर्ग जो अपने जीवन में अलगाव व अवसाद झेल रहे हैं, उनमें यहां आने के बाद खुद को काफी जोशो-खरोश और उत्साह से भरा पा रहे हैं.   एक शोध के अनुसार कला के विभिन्न रूपों जैसे डांस, पेंटिंग, ड्राइंग आदि में सक्रिय होने से शरीर और मन पर काफी गहरा असर होता है. हम शारीरिक और मानसिक रूप से निरोग महसूस करते हैं. मगर ये सुनिश्चित करना जरूरी है कि व्यक्ति ज्यादा दिन जीने के साथ-साथ तंदुरुस्त भी रहे.   अधिक उम्र से जुडे़ रोग न केवल कष्टकारी होते हैं बल्कि उनसे जूझना जेब पर भी भारी पड़ता है. सक्रियता रोगों के लक्षणों को टालने में कामयाब होती है.
__________________________
किताबें, कापियाँ और अभ्यास पुस्तिकाओं को भी भूला जा सकता है. शायद भविष्य के क्लासरूम में इनकी भी ज़रूरत न पड़े.भविष्य में बच्चों के विकास के लिए शायद हाथ में टैबलेट लिए बच्चों से भरी कक्षा और सोशल मीडिया पर सक्रिय अध्यापक की ही ज़रूरत हो.लेकिन नार्वे के एक स्कूल के लिए यह भविष्य की बात नहीं है बल्कि यह उसका वर्तमान है.ओस्लो के नज़दीक स्थित सेंडविका हाई स्कूल की अध्यापिका एन माइकलसन को लंदन में आयोजित हो रहे शिक्षा क्षेत्र में दुनिया के सबसे बड़े तकनीकी मेले में आमंत्रित किया गया है. वे तकनीकी समझ रखने वाले अन्य अध्यापकों से अपने अनुभव साझा करेंगी.माइकलसन कहती हैं, "सोशल मीडिया लोगों से जुड़ने का सबसे सहज तरीका है. हम हर रोज़ ऐसा करते हैं, कभी स्कूल में, कभी काम के बाद और कभी तो काम के दौरान ही."वो बताती हैं,"ज़्यादातर लोग सोशल मीडिया पर आपस में जुड़ने को बढ़ावा देता है लेकिन स्कूल शायद अंतिम जगह हैं जहां इस पर पाबंदी है."माइकलसन अपनी क्लास में हर छात्र को ब्लॉग बनाना सिखाती हैं. छात्र अपने काम का प्रदर्शन अपने ब्लॉग पर ही करते हैं. बाकी छात्र उस पर टिप्पणी देते हैं और अध्यापक वहीं नंबर दे देते हैं.वे कहती हैं, "मैं किताबों का इस्तेमाल नहीं करती क्योंकि इससे आप सीमित हो जाते हैं. मैं अपने ब्लॉग पर ही बच्चों को यह बताती हूँ कि मैं क्या पढ़ाने वाली हूँ."माइकलसन का उद्देश्य डिजिटल माहौल बनाने का है जिसमें बच्चे ऑनलाइन रहते हुए शिक्षा हासिल कर सकें और अध्यापक पर निर्भर रहने के बजाए रचनात्मक हो और स्वयं अपने तरीके खोजें.उनकी क्लास में क्वॉडब्लॉगिंग सॉफ़्टवेयर का भी इस्तेमाल किया जाता है. इसके ज़रिए चार स्कूल आपस में जुड़ सकते हैं और एक दूसरे के ब्लॉग पर टिप्पणियाँ कर सकते हैं.सेंडविका की 17 वर्षीय चात्रा हैकेन बाकर कहती हैं, "हम दूसरे देश के छात्रों से जुड़ सकते हैं और जानकारियाँ साझा कर सकते हैं."छात्रों को फ़ेसबुक के एक पेज के ज़रिए अपडेट दिए जाते हैं. यहाँ छात्र फ़ेसबुक पर एक दूसरे के मित्र हुए बिना भी जानकारियाँ साझा कर सकते हैं और एक-दूसरे के काम पर टिप्पणियाँ कर सकते हैं.ट्विटर का इस्तेमाल दुनिया भर के शिक्षिकों से प्रेरणा लेने के लिए किया जा रहा है.माइकलसन कहती हैं, "यदि आप अंग्रेजी के शिक्षक हैं और आप ट्विटर का इस्तेमाल नहीं कर रहे हैं तो आप कुछ खो रहे हैं."वे बताती हैं, "शिक्षक रोचक और नए विचार साझा कर रहे हैं. मेरी फ़ीड में अमरीका, दक्षिण अफ़्रीका, न्यूज़ीलैंड और अन्य देशों के लोग जुड़े हैं. मैं दुनियाभर के लोगों से मदद माँग सकती हूँ."हैकन कहती हैं, "हम सांस्कृति विभिन्नताओं और जीवन के अलग-अलग रंगों पर बात करते हैं."सेंडविका स्कूल में प्रत्येक छात्र को टैबलेट उपलब्ध करवाया गया है और पूरे स्कूल कैंपस में वाई फ़ाई सेवा मौजूद है.वेंड्सवर्थ के बर्न्टवुड स्कूल से आए जिम वॉटसन मानते हैं कि उनके स्कूल के सेंडविका स्कूल जैसी सुविधाएं मिलने में अभी वक़्त लगेगा.उनके स्कूल में वर्ड वॉल प्रणाली मौजूद है जिसमें बच्चे वॉयरलैस कीबोर्ड के ज़रिए एक बड़ी इंटरएक्टिव स्क्रीन पर पूरी क्लास के सामने एक्सरसाइज़ में हिस्सा ले सकते हैं.सॉफ़्टवेयर का नया वर्ज़न भी आ रहा है जिसमें बच्चे टैब का इस्तेमाल कर सकते हैं लेकिन बर्न्टवुड स्कूल के पास अभी टैबलेट नहीं हैं. स्कूल ऐसा कार्यक्रम स्थापित करने की कोशिश कर रहा है जिसके तहत बच्चे अपना टैब लेकर स्कूल आ सकेंगे.वॉटसन मानते हैं कि सेंडविका के स्तर तक पहुँचने के लिए ब्रितानी अध्यापकों के सोशल मीडिया को लेकर नज़रिए को बदलने की ज़रूरत होगी.वे कहती हैं, "पिछले पंद्रह सालों से शिक्षक छात्रों से फ़ोन से दूर रहने के लिए कहते रहे हैं, अब उन्हें इनका इस्तेमाल करने के लिए कहना होगा."वॉटसन ने ट्विटर के ज़रिए परीक्षा से एक दिन पहले बच्चों की तैयारी जाँचने के लिए सवाल-जबाव किए थे. छात्र इसे लेकर काफी सकारात्मक थे और वे आगे भी ऐसा करना चाहते हैं.जेनेट क्रोंपटन छोटे बच्चों को पढ़ाती हैं और मानती हैं कि तकनीक के क्षेत्र में हो रहे विकास प्राइमरी स्कूल के स्तर के शिक्षकों के लिए चुनौतीपूर्ण हो सकते हैं.वे कहती हैं, "ज़रूरी नहीं है कि हर शिक्षक पूरी तरह से अपडेट हो लेकिन नए विचारों के खुला होना ज़रूर है."एन माइकलसन कहती हैं, "यदि अध्यापक यह नहीं जानेंगे कि सोशल मीडिया का इस्तेमाल कैसे किया जाए तो कुछ नहीं बदलेगा. यदि छात्र इसके इस्तेमाल के बारे में नहीं जानेंगे तब वे भी इसे लेकर अध्यापकों की तरह ही रूढ़िवादी होंगे."एक अन्य छात्र हैने वेगर यह बताने के लिए उत्साहित हैं कि उनके लिए सीखने का यह तरीका कितना मायने रखता है.वे कहती हैं, "इससे जीवन आसान हो जाता है. यदि आप क्लास में नहीं हैं तो सिर्फ़ ऑनलाइन रहकर भी अपडेट रहा जा सकता है. आप कुछ खोते नहीं हैं."क्या हैकेन और हैने अब सोशल मीडिया के बिना स्कूल की कल्पना कर सकती हैं?इस सवाल पर दोनों ही हंसती हैं. सीधा सा जबाव है. सोशल मीडिया ही उनका स्कूल है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ताज़ा अध्ययन में पाया गया है कि लकड़बग्घे की खिलखिलाहट की पिच से उसकी उम्र का पता चलता है और खिलखिलाहट में आने वाले उतार-चढ़ाव से उनकी सामाजिक हैसियत यानी रुतबे की जानकारी मिलती है कि उनके समूह में उनका कितना रौबदाब है.अमरीका में लकड़बग्घों की हँसी और खिलखिलाहट पर किए गए इस शोध की रिपोर्ट बीएमसी इकॉलोजी नामक पत्रिका में प्रकाशित हुई है.यह अध्ययन अमरीका के बर्किली स्थित कैलीफ़ोर्निया विश्वविद्यालय के प्रोफ़ेसर फ्रेडरिक थ्यूनिसेन और प्रांस के सेंट एटीन स्थित यूनिवर्सिटी ज़्याक मोने के प्रोफ़ेसर निकोला मैथेवॉन ने किया है.इन दोनों प्रोफ़ेसरों ने अपने अध्ययन दल के साथ 26 लकड़बग्घों की हँसी और खिलखिलाहट का अध्ययन किया जिन्हें बर्किली में एक केत में पकड़कर रखा गया था. इनमें कुछ धब्बों वाले लकड़बग्घे भी थे.प्रयोग के दौरान इन लकड़बग्घों की विभिन्न परिस्थितियों के दौरान हँसी और खिलखिलाहट को रिकॉर्ड किया गया यानी वो अलग-अलग हालात में किस तरह से आवाज़ें निकालते थे.मसलन जब लकड़बग्घों को खाना दिया जाता था तो वो एक दूसरे के साथ किस तरह से पेश आते थे. अलग-अलग हालात में उनकी प्रतिक्रिया अलग-अलग होती थी और उनकी हँसी और खिलखिलाहट भी अलग-अलग होती थी.इस अध्ययन दल ने लकड़बग्घों की हँसी और खिलखिलाहट के बारे में गत वर्ष कुछ अस्थाई परिणाम प्रकाशित किए थे.अब जो नतीजे प्रकाशित किए गए हैं उनमें यह पुष्टि की गई है कि लकड़बग्घे की आवाज़ हँसी या खिलखिलाहट की पिच से उसकी उम्र के बारे पता चलता है जबकि खिलखिलाहट में उतार-चढ़ाव उसके सामाजिक दर्जे के बारे में जानकारी मिलती है यानी उसके समूह में उसकी सामाजिक हैसियत रौबदाब वाली है या दूसरे या फिर तीसरे दर्जे की.अगर कोई लकड़बग्घा किसी समूह में नया-नया शामिल होता है तो उसका दर्जा सबसे  नीचे होता है जो उसकी खिलखिलाहट से पता चलता है.प्रोफ़ेसर थियूनिसेन का कहना था, "किसी लकड़बग्घे की खिलखिलाहट सामने वाले लकड़बग्घे को सामाजिक हैसियत का अंदाज़ा देती है. इससे लकड़बग्घों को अपने भोजन अधिकार स्थापित करने और भोजन से संबंधित गतिविधियोंमें तालमेल बनाने में मदद मिलती है."मादा का रुतबाधब्बों वाले लकड़बग्घे मुख्य रूप से निशाचर यानी रात को जागने वाले होते हैं और वो आमतौर पर समूहों में रहते हैं जिनके सदस्यों की संख्या दस से लेकर 90 तक हो सकती है.ये लकड़बग्घे आमतौर पर कोई शिकार सामूहिक रूप से करते हैं लेकिन कभी-कभी कोई शिकार उनमें हिंसक प्रतियोगिता भी पैदा कर देता है क्योंकि शिकार जब हाथ लग जाता है तो उसमें हिस्सा पाने के लिए लकड़बग्घों में अक्सर ख़ूनी लड़ाई भी हो जाती है.धब्बों वाले लकड़बग्घों में आमतौर पर मादा का रौब चलता है और उन्हें अन्य नर लकड़बग्घों के मुक़ाबले ऊँचा सामाजिक दर्जा हासिल होता है, और इसमें उम्र कहीं भी आड़े नहीं आती है.शोध दल का कहना है कि लकड़बग्घों की इस सामाजिक हैसियत का संदेश वो अपनी हँसी या खिलखिलाहट के ज़रिए सामने वाले जानवरों को भेजते हैं. आमतौर पर यह तब होता है जब किसी शिकार या भोजन के मुद्दे पर जब उनके बीच लड़ाई होती है.इससे पहले जो अध्ययन आए थे उनमें कहा गया था कि लकड़बग्घों की हँसी या खिलखिलाहट उनकी अधीनता के बारे में संदेश देती है लेकिन नए अध्ययन में शोधकर्ताओं ने यह पता लगाने में कामयाबी हासिल की है कि कोई लकड़बग्घा किसी तरह की ख़ास खिलखिलाहट किन हालात में अपनाता है.लकड़बग्घों की खिलखिलाहट से ख़ासतौर से किसी नए लकड़बग्घे को मदद मिलती है जो किसी समूह में शामिल होना चाहता है तो उसे उस समूह में पहले से मौजूद सदस्यों की उम्र और हैसियत के बारे में अंदाज़ा लगाना हासिल हो जाता है. कोई भी नया सदस्य उस समूह में बिल्कुल निचला दर्जा पाता है और वहाँ से फिर उसकी वरिष्ठता बनती जाती है.शोधकर्ताओं का कहना है कि समूह में लकड़बग्घों की हैसियत के बारे में पता रहने से अलग-अलग सदस्यों को समायोजन करने में मदद मिलती है और फिर वो अपना दर्जा और हैसियत सुधारने की भी कोशिश कर सकते हैं.
__________________________
आप एक ऑपरेशन थिएटर में हैं. एनेस्थीसिया शुरू हो चुका है और बेहोश होने की उलटी गिनती शुरू हो गई है.बहुत से लोगों को इसके बाद जो अगली बात याद रहती है वह होती है एक गहरी नींद से जागना. लेकिन कुछ मामले ऐसे भी होते हैं जिनमें पूरी तरह से बेहोशी कभी आती ही नहीं.सर्जरी के दौरान होश में आ जाना और फिर कुछ भी करने में नाकाम रहना किसी भी मरीज़ का सबसे बुरा डर होगा.लेकिन ब्रिटेन के प्रमुख एनेस्थीस्टों के अनुसार सिर्फ ऐसा ही नहीं होता कि आदमी या तो होश में हो या बेहोश. इसके बीच में भी एक अवस्था होती है.ऑक्सफ़ोर्ड विश्वविद्यालय अस्पताल में परामर्श एनेस्थीस्ट प्रोफ़ेसर जयदीप पंडित मानते हैं कि इनके अलावा चेतना की एक अन्य "तीसरी अवस्था" भी होती है जो सोने और जागने के बीच की होती है. हो सकता है कि मरीज़ सामान्य एनेस्थीसिया के दौरान इसी अवस्था में चला जाए.वो कहते हैं, "मैं इसे डाइसेनेस्थीसिया कहता हूं, एक ऐसी जागृति जिसमें मरीज़ को सर्जरी के बारे में पता तो होता है लेकिन वो न तो होश में होता है और न ही बेहोश."हालांकि दुनिया भर में इसका इस्तेमाल होता है लेकिन फिर भी कोई नहीं जानता कि जनरल एनेस्थीसिया शरीर पर काम कैसे करता है.एनेस्थीसिया एक जटिल काम है जिसमें सालों के प्रशिक्षण और कौन सी दवा, कितनी दी जानी है इसको ठीक से समझने की ज़रूरत पड़ती है. फिर भी अनुमानतः 15,000 में से एक सर्जरी में मरीज़ ऐसी दशा को अनुभव करते हैं जिसमें उन्हें सर्जरी के विभिन्न आयाम होश में आने के बाद याद रहते हैं. इनमें से एक तिहाई को दर्द भी महसूस होता है.दरअसल यह सवाल कि कौन होश में है और कौन नहीं, दिमाग को चकरा देने की हद तक जटिल है.लेकिन प्रोफ़ेसर पंडित उस चीज़ की पड़ताल कर रहे हैं जो इससे आगे की है. अर्थात् उस धुंधली अवस्था की जो होश और बेहोशी के बीच की है. वह इसे 'आइसोलेटेड फोरआर्म टेक्निक' नाम की पद्धति के ज़रिए दिखा पाते हैं.इसमें अगर मरीज़ सर्जरी के दौरान होश में आ जाए तो वो अपना हाथ हिलाकर सर्जन को एलर्ट कर सकता है.प्रोफ़ेसर पंडित ने इस तकनीक का इस्तेमाल कर इंसान की जागरुकता के चमत्कारिक पहलू दर्शाए हैं. कई बार किए गए परीक्षणों में बेहोश लग रहे मरीजों ने निर्देश दिए जाने पर प्रयोगकर्ता की उंगली को अपनी सक्रिय बांह से दबा दिया. लेकिन उनमें से किसी ने भी खुद ही अपनी बांह हिलाकर यह नहीं बताया कि वो होश में हैं या सर्जरी के दौरान उन्हें दर्द हो रहा है.प्रोफ़ेसर पंडित कहते हैं, "देखा जाए तो ये मरीज़ बेहोश हैं. लेकिन स्पष्टतः वह एक ऐसी अवस्था में हैं जहां वह मौखिक निर्देश जैसी चीज़ों पर प्रतिक्रिया कर सकते हैं लेकिन सर्जरी जैसी चीज़ पर नहीं. शायद इसलिए कि इससे उन्हें कोई दिक्कत नहीं होती."प्रोफ़ेसर पंडित के अनुसार इससे पता चलता है कि चेतना का तीसरा स्तर भी होता है.लेकिन इस अवधारणा का विश्लेषण करना काफ़ी मुश्किल है.सामान्यतः जब डॉक्टर एनेस्थीसिया के बारे में मरीज़ को समझाते हैं तो वह इसकी तुलना सो जाने से करते हैं. लेकिन हॉवर्ड मेडिकल स्कूल में एनेस्थीसिया के प्रोफ़ेसर डॉ एमोरी ब्राउन इसे तकनीकी रूप से ग़लत बताते हैं.उन्होंने बीबीसी को बताया, "हमें सुरक्षित तरीके से आपकी सर्जरी करने के लिए एक प्रक्रिया अपनानी पड़ेगी जो यकीनन काफ़ी आक्रामक और सदमे वाली होगी- इससे आप एक ऐसी अवस्था में पहुंच जाएंगे जो कोमा होगी और जिसे हम ख़त्म कर सकते हैं."हालांकि जब दिमाग होश से बेहोशी की ओर जाता है तो उसमें क्या हो रहा होता है यह अभी तक साफ़ नहीं है. साल 2011 में मैन्चेस्टर विश्वविद्यालय में एक शोध दल पहली बार यह देख पाया था कि एनेस्थीसिया के दौरान इंसानी दिमाग पर क्या असर होता है.दिमाग की तस्वीर उतारने की एक नई तकनीक का इस्तेमाल कर शोधार्थियों ने दिमाग की थ्री डी तस्वीर बनाई. इससे पहले सामान्य ब्रेन स्कैन की 2डी तस्वीर ही बन पाती थी.वह यह देख पाए कि जैसे-जैसे मरीज़ बेहोश होता है उसके दिमाग में क्या विद्युतीय हरकतें होती हैं.मज़ेदार बात यह है कि जैसे ही मरीज़ बेहोश हुआ उसकी दिमागी हलचलें बढ़ कईं. इससे लगता है कि एनेस्थीसिया के प्रभाव में बंद होने की बजाय दिमाग और तेजी से काम करता है ताकि होश में आ सके.लेकिन वैज्ञानिक अब भी यह नहीं समझ पाए हैं कि जब बेहोशी आती है तो दिमाग पर क्या असर पड़ता है.यूनिवर्सिटी कॉलेज लंदन हॉस्पिटल्स में एनेस्थीसिया सलाहकार डॉक्टर केविन फोंग कहते हैं, "हम इस वक्त भी यह नहीं बता सकते कि इंसानी चेतना क्या है, इसलिए ऐसी तकनीक ढूंढना जो इसकी अनुपस्थिति की निगरानी करे, मुश्किल है."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
लेकिन विश्व स्वास्थ्य संगठन (डब्बल्यूएचओ) ने आगाह किया है कि पैसों की कमी इस सुधरती स्थिति के आड़े आ रही है.संयुक्त राष्ट्र महासचिव बान की मून ने कहा है कि संतोष करके बैठने की गुंजाइश नहीं है.डब्ल्यूएचओ के मुताबिक टीबी के ख़िलाफ़ लड़ाई में नए आँकड़ें एक अहम पड़ाव है. दुनिया की एक तिहाई आबादी टीबी से संक्रमित है. हालांकि इस कारण कम ही लोग बीमार पड़ते हैं.2003 में इस बीमारी से मरने वालों की संख्या 18 लाख पहुँच गई थी लेकिन 2010 में ये 14 लाख रही.पैसे की कमीविश्व स्वास्थ्य संगठन के अनुसार चीन में काफ़ी सुधार हुआ है जहाँ 1990 से लेकर 2010 के बीच मृत्य दर अस्सी फ़ीसदी घटी है.एचआईवी संक्रमण के कारण कीनिया और तनज़ानिया में टीबी संक्रमण भी काफ़ी बढ़ गया था लेकिन पिछले दशक में वहाँ भी टीबी के मामलों में गिरावट आई है.स्थिति में सुधार को बरकरार रखने के लिए पर्याप्त पैसे की ज़रूरत है. डब्ल्यूएचओ ने कहा है कि आगे कई चुनौतियाँ हैं, ख़ासकर 2012 में एक अरब डॉलर धनराशि की कमी है.एक चुनौती है टीबी को वो रूप जिस पर विभिन्न तरह की दवाओं का असर नहीं होता. एक नए टेस्ट के आने से इसका पता चलना आसान होता जा रहा है लेकिन टीबी के इस रूप से संक्रमित कम लोगों का ही इलाज हो पाता है.
__________________________
कंपनी ने नेक्सस के इससे पहले के संस्करण के लॉन्च होने के एक साल के भीतर ये नया स्मार्टफ़ोन अंतरराष्ट्रीय बाज़ार में उतारा है.प्रीमियम स्मार्टफ़ोन ख़रीदने के इच्छुक लोग नेक्सस 5 की कीमत और फ़ीचर्स की वजह से इसमें ख़ासी रुचि दिखा रहे हैं.लेकिन बड़ा सवाल ये है कि क्या नेक्सस 5 वाकई एक पैसा वसूल फ़ोन है?नेक्सस 4 और 5 की तुलना करें तो नए नेक्सस 5 में कोई ऐतिहासिक परिवर्तन नहीं किए गए हैं.नेक्सस 5 में नेक्सस 4 की ही तरह आठ मेगापिक्सेल का बैक और 1.3 मेगापिक्सेल का फ्रंट कैमरा लगा है.दोनों फोन्स की डिसप्ले स्क्रीन साइज़ में ज़्यादा फर्क नहीं है. नेक्सस 4 की स्क्रीन 4.7 इंच की है जबकि, नेक्सस 5 की स्क्रीन 4.95 इंच की है. हालांकि नेक्सस 5 की पिक्चर क्वालिटी फुल एचडी (हाई डेफ़िनेशन) है.नेक्सस 5 में 2.26 गीगाहर्टज़ का शक्तिशाली स्नैपड्रैगन प्रोसेसर लगा हुआ है जो फ़ोन में ही ऑडियो और वीडियों एडिटिंग, हाई-क्वालिटी गेमिंग और डेटा-हेवी ऐप्लिकेशंस के लिए पर्याप्त है. इसमें 2 जीबी का रैम लगा है.फ़ोन में ग्राफ़िक्स प्रोसेसिंग यूनिट एड्रिनो का उन्नत संस्करण ‘330’ लगा हुआ है, जो कि गेमिंग के दौरान फोन को हैंग होने से बचाता है.नेक्सस 5 में गोरिल्ला ग्लास 3 लगा हुआ है जो फोन को ‘स्क्रैचप्रूफ’ बनाता है. हालांकि इससे पहले को नोकिया फोन्स की तरह मज़बूती की उम्मीद मत रखिएगा.एक फ़ीचर जो वाकई इसे नेक्सस 4 से उन्नत बनाता है, वो ये है कि नेक्सस 5 में 4जी-एलटीई की सुविधा उपलब्ध है. यानी इसमें फ़र्राटे से इंटरनेट चल सकता है बशर्ते आपकों अपने इलाके में 4जी कनेक्टिविटी मिले और आपका मोबाइल प्लान भी 4जी की सुविधा देता हो.नेक्सस 5 में एंड्रॉएड का सबसे नया-ताज़ा ऑपरेटिंग सिस्टम ‘4.4 किटकैट’ लोड है जो फ़ोन और यूज़र के बीच इंटरैक्टिविटी को बेहतर बनाता है. नेक्सस 5 ऐसा पहला फ़ोन है जिसमें किटकैट 4.4 ओएस इंस्टाल्ड है.एंड्रॉएड किटकैट में क्लाउड कंप्यूटिंग को काफ़ी सहज बनाया गया है और क्लाउड प्रिंट का विकल्प भी दिया गया है, यानी फोन से प्रिंट कमांड दीजिए और इंटरनेट से जुड़े कंप्यूटर और प्रिंटर के ज़रिए प्रिंट हाज़िर होगा.किटकैट का एक और खास फ़ीचर ये है कि इसमें आपके कॉनटैक्ट लिस्ट से जुड़ा हुआ व्यक्ति आपके मोबाइल पर चाहे जैसे आपको मैसेज भेजे (व्हाट्ज़ ऐप या एसएमएस), वो एक ही जगह पर आपको एक साथ दिखेगा.नेक्सस 4 और अन्य कंपनियों की चुनिंदा स्मार्टफ़ोन्स पर भी ये एंड्रॉएड किटकैट अपडेट जल्द आने की संभावना है.अब देखना ये है कि माइक्रोमैक्स के कैनवास रेंज, कार्बन के सस्ते विकल्पों और सैमसंग के लंबे फ़ोन रेंज से नेक्सस 5 को कितनी चुनौती मिलती है. हालांकि सैमसंग के एस4 से नेक्सस 5 काफ़ी सस्ता है.भारत में नेक्सस 5 नवंबर में लॉन्च होना है और ट्विटर पर मिल रही अपुष्ट जानकारियों के अनुसार कई स्टोर्स में नेक्सस 5 का स्टॉक पहुंचने भी लगा है.हालांकि जानकारों का कहना है कि भारत में आधिकारिक बिक्री शुरू होने के कुछ ही दिनों में ये आउट ऑफ़ स्टॉक भी हो जाएगा.नेक्सस के इससे पहले के संस्करण नेक्सस 4 की मौजूदा बाज़ार क़ीमत करीब 22 हज़ार है, जबकि नेक्सस 5 के प्रारंभिक मॉडल की क़ीमत करीब 30,000 रुपए होगा.नेक्सस 5 8जीबी, 16 जीबी और 32 जीबी के मेमोरी साइज़ेस में उपलब्ध होगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
बोइंग ने कहा है कि उसने पिछले हफ़्ते लॉकहीड मार्टिन एफ़-16 को ड्रोन विमान के तौर पर तब्दील किया है.फ्लोरिडा बेस से मैक्सिको की खाड़ी तक उड़ान भरने वाले ख़ाली कॉकपिट वाले इस विमान का नियंत्रण अमरीकी वायु सेना के दो पायलट ज़मीन से कर रहे थे.बोइंग के इस नए प्रयोग से माना जा रहा है कि पायलटों को प्रशिक्षण देने में काफ़ी मदद मिल सकती है, उन्हें ऐसा विरोधी मिलेगा जिस पर गोली चलाकर वो अभ्यास कर सकें.यह विमान एरिज़ोना साइट पर 15 साल से था. इसने ड्रोन विमान वाले प्रयोग के दौरान क़रीब 40 हज़ार फ़ीट की ऊंचाई पर उड़ान भरी. विमान की गति 1800 किलोमीटर प्रति घंटे तक पहुंच गई.इतना ही नहीं विमान ने हवा के कई करतब दिखाए. जिसमें बैरल रोल मूव और स्प्लिट एस सहित युद्धाभ्यास के दूसरे करतब शामिल थे. इन तकनीकों का इस्तेमाल युद्ध के दौरान किया जाता है.हालांकि इस दौरान फ़ाइटर-16 के ठीक पीछे दो अन्य विमानों को भी लगाया गया ताकि उस पर नज़र रखी जा सके और ऐसे उपकरण भी विमान में रखे गए थे जिनकी मदद से ज़रूरत पड़ने पर विमान ख़ुद को नष्ट कर सकता था.बोइंग के दावों के मुताबिक़ ये विमान 7-जी तक रफ़्तार में परिवर्तन कर सकता है और इसे 9-जी तक बढ़ाया जा सकता है.9-जी तक रफ़्तार में परिवर्तन के दौरान अगर कोई पायलट विमान में मौजूद हो तो उसे दिक्कतें हो सकती हैं. इस प्रोजेक्ट के चीफ़ इंजीनियर पॉल सेजास ने कहा, "इसने शानदार तरीक़े से उड़ान भरी. सब कुछ एकदम दुरुस्त रहा और इसकी लैंडिंग भी शानदार रही. इससे पहले मैंने ऐसी लैंडिंग नहीं देखी."अमरीकी वायुसेना के 82वीं एरियल टारगेट स्क्वाड्रन के कमांडर लेफ्टिनेंट कर्नल रेयान इनमैन ने भी इस प्रयोग की काफ़ी प्रशंसा की.उन्होंने कहा, "बिना किसी पायलट के इसे उड़ते हुए देखना एक अलग अनुभव था, लेकिन यह कुल मिलाकर एक शानदार उड़ान थी."बोइंग ने कहा है कि उसके पास कुल छह संशोधित एफ़-16 विमान हैं जिन्हें अब नया नाम क्यू एफ़-16 दिया गया है और इसका इस्तेमाल अमरीकी सेना अपनी योजना के मुताबिक़ड्रोन विमान के तौर पर करनाचाहती है.हालांकि स्टॉप किलर रोबोट्स अभियान के प्रवक्ता प्रोफ़ेसर नोएल शार्के ने कहा, "मैं काफ़ी चिंतित हूं क्योंकि इसका इस्तेमाल ज़मीन पर रहने वाले लोगों को निशाना बनाने के लिए हो सकता है."शार्के के मुताबिक़ इस विमान की तेज़ गति के चलते निशाना पहचानने में ग़लती हो सकती है.शार्के ने कहा, "इस बात पर यक़ीन करने की हर मुमकिन वजह है कि ये 'कथित लक्ष्य' ड्रोन हमलों के लिए प्रयोग की जगह बन सकते हैं."(बीबीसी हिंदी का एंड्रॉयड मोबाइल ऐप डाउनलोड करने के लिए

 क्लिक करें. आप ख़बरें पढ़ने और अपनी राय देने के लिए हमारे

 फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
अभी हो रहे ऑपरेशनों में मरीज के शरीर के भीतर की जानकारी के लिए सर्जन पूरी तरह से 3डी इमेज की सहायता लेते हैं, इसमें समय भी ज्यादा लगता है और की-बोर्ड और माउस पर निर्भरता बनी रहती है.परीक्षण के तौर पर सर्जनों ने कोशिश की है कि वे एक नई तकनीक से चित्रों को जोड़ कर आवाज से मिला दें और हाथ के क्रिया-कलापों का ऐसा इस्तेमाल करें की उन्हें मरीज की तस्वीरें देखने के लिए सिर्फ बोलकर निर्देश देने हों.डॉक्टरों का कहना है कि इससे उन्हें ऑपरेशन करने में ज्यादा सुविधा होगी और किसी तरह की रुकावट भी नहीं होगी.स्वतंत्र विशेषज्ञों का कहना है कि रिमोट कंट्रोल से ऑपरेशन करना अगले दस से पंद्रह वर्षों में हर जगह शुरु हो जाएगा.लंदन के संत थॉमस हॉस्पिटल के सर्जन ‘गेम टेक्नोलॉजी’ की सहायता से इस ऑपरेशन को अंजाम देने की कोशिश में लगे हुए हैं.रिमोट ऑपरेशन का प्रयोग इस तरह किया जा रहा है जिससे कि वह सिर्फ सर्जन की बात सुनेगा और जब वह कुछ कहेगा तो उसकी आवाज के अनुरूप ही हाथ हरकत करेगा.संत थॉमस हॉस्पिटल में किए जा रहे इस परीक्षण में सर्जन टॉम कैरेल के हाथ एक कंडक्टर की तरह उठे हुए हैं और वो बाईं आंत की 3डी इमेज को मोनिटर में देखकर निर्देश दे रहे हैं.हाथ के इशारे से वो शरीर के किसी भी भाग तक जा सकते हैं, छवि को बड़ी-छोटी करने के अलावा उसे उलट-पुलट भी सकते हैं. अपने गंतव्य स्थान पर पहुंचने के बाद जब वो संतुष्ट हो जाते हैं कि इसी जगह या अंग का उन्हें ऑपरेशन करना है, तो वो उसे ‘लॉक’ कर देते हैं.वो बताते हैं कि इस तरह के सीधे नियंत्रण ने उन्हें ऑपरेशन करने के लिए तकनीक पर ध्यान केन्द्रित करने में सुविधा होती है.सर्जन टॉम कैरेल का कहना है, “हाल-फिलहाल तक मैं ऑपरेशन थियेटर में लोगों को बोल-बोलकर बताता रहता था कि आपको क्या करना है या फिर कैसे बाएं जाना है, किसको दाएं जाना है या फिर आगे जाना है या पीछे जाना है. लेकिन 'काइनेक्ट' की सहायता से मैं उस जगह पर तुरंत पहुंच जाता हूं. सबसे महत्वपूर्ण बात यह है कि इसके लिए मुझे न माऊस की जरुरत पड़ती है और न ही की-बोर्ड की.”टॉम कैरेल का कहना है यह तकनीक प्रयोग करने में काफी आसान है.कैरेल के अनुसार, “यह कुछ ऐसा ही है जैसा कि स्मार्ट फोन. अगर आप एक बार उस भाव-भंगिमा को जान लेते हैं तो यह काफी आसान हो जाता है.”यह पूरी दुनिया में अपनी तरह का पहला परीक्षण है. इसके कुछ कारक जैसे-आवाज और शारीरिक क्रिया-कलाप से नियत्रंण- सबसे महत्वपूर्ण हैं.इस तकनीक को माइक्रोसोफ्ट रिसर्च ने लैंसेस्टर विश्वविद्यालय की मदद से विकसित किया है. माइक्रोसोफ्ट रिसर्च की हेलेना मेंटिस का कहना है ऑपरेशन थियेटर में अलग तरह की चुनौती होती है.हेलेना मेंटिस के अनुसार, “ऐसा होता है कि ऑपरेशन थियेटर में सर्जन, नर्स सभी एक-दूसरे के काफी करीब होते हैं और उनके सामने रोगी लेटा रहता है.”हेलेना बताती हैं, “आपकी क्षमता इतनी नहीं होती है कि आप थोड़ा-बहुत भी हिल-डुल सकें. आप किसी वैसी चीजों को नहीं छू सकते जो स्थिर न हो.”उनके अनुसार, “मुझे आश्चर्य होगा अगर दस से 15 साल के बाद इस तकनीक का प्रयोग हर जगह नहीं होने लगेगा.”लैंकैस्टर विश्वविद्यालय के स्कूल ऑफ कम्यूटिंग एंड कम्युनिकेशनंस विभाग के डॉक्टर मार्क रॉउन्सफिल्ड ने इस परीक्षण का स्वागत किया है.उनका कहना है, “यह अंतर्विषयक शोध काफी सुन्दर है. इसमें कंप्युटर के साथ–साथ समाज वैज्ञानिक और मानव वैज्ञानिकों के विशेषज्ञता का प्रयोग किया गया है.”
__________________________
मोबाइल पर ‘मारियो’, ‘नेस साइमुलेटर’ और ‘कॉन्ट्रा’ के आने के बाद अब कई 3डी गेम्स यूज़र्स को लुभा रहे हैं.गूगल प्ले पर इनमें से कई गेम्स मुफ्त उपलब्ध हैं, तो कई पेड हैं. लगभग सभी गेम्स में ज़्यादा सहूलियतों के लिए इन-ऐप शॉपिंग का ऑपशन मौजूद है.आइए एक नज़र डालते हैं ऐंड्रॉएड के ऐसे ही सात ख़ास गेमिंग ऐप्स पर.ज़बरदस्त ग्राफिक्स वाली ये कार रेसिंग गेम एंड्रॉएड और अन्य ऑपरेटिंग सिस्टमों पर सबसे लोकप्रिय गेम्स में से एक है.प्रीमियम कारों की फ्लीट से अपनी मनपसंद गाड़ी चुनकर रेस शुरू की जा सकती है. मल्टीप्लेयर मोड में आप कंप्यूटर की जगह अपने दोस्तों के साथ भी रेस लगा सकते हैं.क़ीमत: 

गूगल प्ले पर गेम फ्री, इन-ऐप शॉपिंगइस गेम में ‘भयंकर’ से दिखने वाले दानवों से योद्धा यानी यूज़र को लड़ना होता है. चार अलग-अलग कैरेक्टरों में से आप अपनी पसंद का कैरेक्टर चुन सकते हैं.जैसे-जैसे आप दानवों को हराते रहते हैं, वैसे-वैस आपको नई शक्तियां मिलती जाती है. मल्टीप्लेयर ऑप्शन से अपने दोस्तों के साथ भी खेल सकते हैं.क़ीमत: 

गूगल प्ले पर गेम फ्री, इन-ऐप शॉपिंगजीटी रेसिंग 2 एक कार रेसिंग गेम है जिसमें अलग-अलग देशों और सुपर कारों की ड्राइविंग का मज़ा लिया जा सकता है.ये एस्फॉल्ट 8 जैसे गेम्स से कई मायनों में अलग है.इस गेम में 1400 इवेंट्स हैं जिन्हें मल्टीप्लेयर पर भी खेला जा सकता है. इसमें 67 तूफ़ानी स्पोर्ट्सकारों का मज़ा लिया जा सकता है.क़ीमत: 

गूगल प्ले पर गेम फ्री, इन-ऐप शॉपिंगअगर कार रेसिंग से ऊब गए हों तो बॉक्सिंग में हाथ आज़मा सकते हैं. रीयल बॉक्सिंग में बेहतरीन ग्राफिक्स का इस्तेमाल हुआ है जो गेम को काफ़ी रोमांचक बनाते हैं.इसमें प्लेयर को अपने अंदाज़ के हिसाब का बनाया जा सकता है. मल्टिप्लेयर मोड में दोस्तों के साथ भी खेल सकते हैं.क़ीमत: 

गूगल प्ले पर गेम 55 रुपए का, इन-ऐप शॉपिंग भी ये ज़बरदस्त एक्शन से भरपूर एक ‘ऐम एंड शूट’ गेम है. अगर आप बंदूक़ों के शौकीन हैं तो इसमें आपको कई तरह की बंदूक देखने को मिलेगी.इसे मल्टिप्लेयर मोड समेत कई तरह के गेम मोड्स में खेला जा सकता है.क़ीमत: 

गूगल प्ले पर गेम 390 रुपए का, इन-ऐप शॉपिंगइस गेम में अपनी पसंद के टॉपिक्स चुनकर अन्य यूज़र्स को क्विज़ का चैलेंज दे सकते हैं.ऐप कंपनी का दावा है कि क्विज़-अप ऐप में चार सौ टॉपिक्स हैं, जिनके भीतर क़रीब दो लाख सवाल हैं.इस ऐप में ज़्यादा से ज़्यादा जीत हासिल कर आप अपने इलाके में ‘चैंपियन’ भी बन सकते हैं.क़ीमत: 

गूगल प्ले पर गेम फ्री, इन-ऐप शॉपिंगदूसरे विश्व युद्ध पर आधारित इस गेम में आपको एक सिपाही की भूमिका निभानी होती है.मल्टीप्लेयर मोड में ब्लूटूथ के ज़रिए आप पांच या कम दोस्तों को चुनौती दे सकते हैं.इस गेम में पांच देश हैं और 50 मिशन हैं.क़ीमत: 

गूगल प्ले पर गेम फ्री, इन-ऐप शॉपिंग(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
शिक्षाविदों का कहना है कि इस संख्या को बढ़ाना ही ऑनलाइन विश्वकोश में सुधार की कुंजी है और इसके लिए अब एक अभियान शुरू किया गया है.स्मिथसोनियन अमेरिकन आर्ट म्यूज़ियम में आर्थिक मंदी के दौर की कलाकार नताली स्मिथ हेनरी के बारे में स्पष्ट जानकारी उपलब्ध है.लेकिन कुछ समय पहले तक, हेनरी का कोई अस्तित्व नहीं था, कम से कम विकीपीडिया के मुताबिक़.इसके बाद एक अमरीकी विश्वविद्यालय की छात्रा चेल्सी टुफारोलो ने उनके बारे में एक लेख लिखने का निर्णय लिया.दुनिया के सबसे बड़े साझा ज्ञानस्रोत के रूप में विख्यात हो चुके विकीपीडिया पर टुफारोलो का यह पहला लेख था.विकीमीडिया फ़ाउंडेशन के एक सर्वेक्षण के मुताबिक़ विकीपीडिया में योगदान करने वालों में 91 प्रतिशत पुरुष हैं.म्युज़ियम में मीडिया एवं टेक्नोलॉजी विभाग की उप प्रमुख सारा स्नाइडर का कहना है कि विकीपीडिया दुनिया के ज्ञान के एक बड़े हिस्से को समाहित करना चाहता है.लेकिन उनका कहना है कि इसे दुनिया भर का नहीं बल्कि आधी आबादी का ज्ञान कहना ज़्यादा सटीक होगा.अभी विकीपीडिया पर 44 लाख लेख हैं और दुनिया में सबसे ज्यादा देखी जाने वाली 10 वेबसाइटों में यह लगातार बनी रही है.हालांकि 2011 में हुए विकीमीडिया के 

एक अध्ययन में पता चला कि इसके औसत लेखक श्वेत, पढ़े लिखे, कम्प्यूटर ज्ञान से लैस पुरुष हैं जो या तो अमरीका में रहते हैं या यूरोप में.विकी एजुकेशन फाउंडेशन की बोर्ड सदस्य और ऑक्सीडेंटनल कॉलेज के फ़ेलो एड्रियान वेडविट्ज़ कहते हैं कि इस अंतर का मतलब है कि आधी आबादी के ज्ञान का एक बड़ा हिस्सा छूट जा रहा है.जब एड्रियान ने अपनी कक्षा में एक दिन विकीपीडिया के मुख्य पृष्ठ को दिखाया तो उन्होंने पाया कि महिलाओं को यहां या तो उपभोग की वस्तु या अपराध की शिकार के रूप में दिखाया जाता है. उन्होंने यह भी दिखाया कि वीकीपीडिया पर अश्वेत लोगों को अपराधी के रूप में दिखाया गया है.उदाहरण के लिए 1950 के दशक से लेकर अब तक पोर्नोग्राफ़िक अभिनेत्रियों की सूची चर्चित मूल अमरीकी महिलाओं के मुक़ाबले तीन गुनी लंबी थी. यहां तक महिला कवियों और खिलाड़ियों की कुल संख्या से भी यह सूची लंबी है.गलत और उथली सामग्रियों पर अंकुश लगाने के लिए विकीपीडिया ने कुछ मानक तय किए हैं. जैसे, एक व्यक्ति तभी चर्चित है जब उसके बारे में ऐसे विश्वस्त स्रोतों में प्रकाशन या प्रसारण हुआ हो जो निष्पक्ष हैं.लेकिन कुछ लोगों का कहना है कि ये दिशा-निर्देश महिला शख्सियतों को जगह बनाने में एक बाधा की तरह हैं क्योंकि ऐतिहासिक रूप से अपने पुरुष समकक्षों के मुक़ाबले महिलाओं को उतना प्रचार या पहचान नहीं मिली है.टुफारोलो ने जब हेनरी पर लेख लिखा तो कुछ मिनट में ही एक विकीपीडिया संपादक ने इसे मिटाने का सुझाव दे दिया, क्योंकि स्मिथसोनियन में उसके कामों के प्रदर्शन के बावजूद उसे हेनरी महत्वपूर्ण नहीं दिखीं.टुफारोलो ने और संदर्भ इकट्ठा किए और सिद्ध किया कि हेनरी क्यों अलग पृष्ठ की हक़दार हैं, लेकिन उनका कहना है कि यह अनुभव धमकाने और हतोत्साहित करने वाला था.विकीपीडिया रिवोल्यूशन के लेखक एंड्र्यू लिह का कहना है कि अधिक से अधिक महिलाओं की भागीदारी ही सूचना में पक्षपात और अभाव को ख़त्म कर सकती है, ख़ासकर महिलाओं से संबंधित सामग्रियों के मामले में.विकीपीडिया में सालों से योगदान देने वाले लिह अमरीकी विश्वविद्यालय में विकीपीडिया के बारे में पढ़ाते हैं.उनके छात्र सप्ताह में एक बार म्यूज़ियम या सांस्कृतिक संस्थाओं का दौरा करते हैं और विकीपीडिया की सूचनाओं को सुधारते हैं.वो टुफारोलो का उदाहरण देते हुए कहते हैं कि यह एक बड़ा कारण है कि महिलाएं सम्पादन सहयोग नहीं करतीं.हालांकि विकीपीडिया पर विकीवूमन्स कोलाबोरेटिव और टीहाउस जैसे फोरम नए सहयोगियों की मदद करते हैं.स्नाइडर का मानना है कि विकीपीडिया में दिखने वाला लैंगिक भेदभाव असल में व्यापक संस्कृति का हिस्सा है.वो कहती हैं, ''सार्वजनिक रूप से बातचीत में पुरुष ही हावी होते हैं. इसलिए महिलाओं को और प्रोत्साहित करने की ज़रूरत है.''महिलाओं के पास पुरुषों की अपेक्षा समय भी कम होता है. हाल ही में हुए एक अध्ययन में पता चला है कि अमरीकी महिलाएं, पुरुषों की अपेक्षा रोजाना एक घंटा ज़्यादा घरेलू काम करती हैं.कुछ लोगों का कहना है कि विज्ञान, तकनीक, इंजीनियरिंग और गणित में लैंगिक अंतर काफ़ी है और यह भी एक प्रमुख वजह है.लेकिन जिन क्षेत्रों में महिलाओं का प्रभुत्व है वो विकीपीडिया में इस अंतर को पाटने में महत्वपूर्ण साबित हो सकती हैं. उदाहरण के लिए पत्रकारिता में 67 प्रतिशत, लाइब्रेरी और सूचना विज्ञान में 81 प्रतिशत और म्यूज़ियम अध्ययन में 86 प्रतिशत डिग्री महिलाओं को मिलती है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस शोध के मुताबिक खाली समय टीवी देख कर बिताने वाले पुरुषों में शुक्राणुओं की संख्या कम हो जाती है.'ब्रिटिश जर्नल ऑफ स्पोर्टस मेडिसन' में प्रकाशित अध्ययन के मुताबिक पुरुष के लिए एक हफ्ते में बीस घंटे से ज़्यादा टीवी देखना खतरनाक है.ये शोध लगभग दो सौ छात्रों पर किया गया. हालांकि कम से कम 15 घंटे ये ज़्यादा की कसरत से पुरुष के वीर्य की गुणवत्ता बेहतर होती है.शोधकर्ताओं का ये भी कहना है कि शुक्राणुओं की संख्या घटने और संभावित कारणों को समझने के लिए और अध्ययन किए जाने की जरूरत है.कुछ विशेषज्ञों का कहना है कि संतान के इच्छुक लोगों को ऐसे खेलों से दूर रहना चाहिए जो उनके शुक्राणु को नुकसान पहुंचा सकते है.कुछ दूसरे अध्ययनों से संकेत मिलते हैं कि बहुत ज़्यादा समय मोटर साइकिल की सवारी या फिर तंग कपड़े पहन कर लंबी दूरी तक दौड़ना भी अच्छा नहीं है. ठीक इसी तरह, तंग अंडरवियर पहने वाले लोगों को भी कम शुक्राणु के स्तर के साथ जोड़ कर देखा गया है.नवीनतम अध्ययन में, हार्वर्ड स्कूल के शोधकर्ताओं ने न्यूयॉर्क के एक विश्वविद्यालय में पढ़ रहे 189 युवा छात्रों से पूछा कि वो कितने घंटे टीवी देखने में बिताते हैं और कितने घंटे शारीरिक गतिविधि करते हैं.जिन लोगों पर शोध किया गया उनकी उम्र 18 और 22 के बीच थी. प्रयोगशाला विश्लेषण के लिए इन सभी से शुक्राणु का नमूना देने के लिए कहा गया.जब शोधकर्ताओं ने शुक्राणु परीक्षण के नतीजों का मिलान किया तो पाया कि गतिहीन जीवन शैली वाले पुरुषों में कम शुक्राणु थे.ऐसे पुरुष, जो सप्ताह में 15 घंटे या उससे अधिक समय तक शारीरिक रूप से सबसे अधिक सक्रिय थे, उदाहरण के तौर पर फुटबॉल, बेसबॉल या बास्केटबॉल के जरिए व्यायाम करते थे, उनमें शुक्राणुओं की संख्या कम शारीरिक रूप से सक्रिय लोगों की तुलना में 73 फीसदी अधिक थी.जो लोग सप्ताह में कम से कम 20 घंटे या फिर लंबे समय तक टीवी देखते है उनमें शुक्राणुओं की संख्या उन लोगों के मुकाबले 44% कम थी, जो कम टीवी देखते हैं.हालांकि इन पुरुषों में शुक्राणुओं की संख्या इतनी भी कम नही थी कि डॉक्टर उन्हें नपुंसकता की श्रेणी में रख सकें.शोधकर्ताओं का कहना है कि उनके निष्कर्ष निर्णायक नहीं बल्कि सुझाव है. जो पुरुषों प्रजनन क्षमता में सुधार करना चाहते हैं उन्हें शारीरिक व्यायाम को बढ़ाना चाहिए.वैसे ये अभी साफ नही है कि सोफे पर बैठ कर टीवी देखने से ही शुक्राणुओं की संख्या कम क्यों हो सकती है. शुक्राणु वृद्धि के लिए ठंडी परिस्थितियां अनुकूल होती हैं. अंडकोश की थैली गर्म होने पर इनकी वृद्धि घट जाती है.हांलाकि मोटापा भी प्रजनन क्षमता को प्रभावित कर सकता है – लेकिन जिन पुरुषों पर शोध किया गया उनमें से अधिकांश मोटापे के शिकार नहीं थे.
__________________________
इस बीमारी से पीड़ित व्यक्ति लाल और हरे रंग को नहीं पहचान पाता,साथ ही कई महिलाओं के अलावा हर 10 में से एक पुरुष, इस बीमारी से पीड़ित होता है.ऑक्सी-आइसो नाम के लेंस को अमरीका के रिसर्च संस्थान ने इजाद किया है जिससे कि डॉक्टर उन नसों को देख पाएंगे जहां तनाव है.जांच से पता चला है कि ये लेंस कलर ब्लाइंड इंसान की लाल और हरे रंगों को पहचाने में मदद करते हैं.लेकिन इस लेंस का इस्तेमाल गोताखोर नहीं कर सकते क्योंकि ये लेंस पीले और नीले रंग को पहचानने की क्षमता को कम करता है.न्यूरोबॉयोलॉजिस्ट मार्क चांगिज़ी ने इस लेंस को विकसित किया है.वो कहते हैं, “बाकी स्तनधारियों के मुकाबले इंसानों में रंगों को पहचानने की बेहतर क्षमता है. ऑक्सी-आइसो फिल्टर सिर्फ उन रंगों को उभारता है जो हरे या लाल होते हैं जिन्हें कलर ब्लाइंड नहीं देख पाते.”डेनियल बोर कलर ब्लाइंड है और वो ससेक्स यूनिवर्सिटी के सैकलर सेंटर फॉर कॉंशियशनेस में न्यूरो वैज्ञानिक है. उनके अनुसार ये लेंस लाल रंग को बेहद चटख दिखाता है. हालांकि उन्हें इसकी सफलता पर आशंका भी है.डेनियल बोर कहते हैं कि ये लेंस पीले रंग को पूरी तरह से अदृष्य बना देता है. वो कहते हैं, “मेरी बेटी के कंप्यूटर मॉनिटर पर कुछ पीले रंग थे लेकिन मैं उन्हें देख ही नहीं पाया.”तो ये उन लोगों के लिए क्रांतिकारी साबित हो सकता है जिन्हें ये समस्या है.
__________________________
लूसी टाउनसेंड पूछते हैं कि बिना कुछ खर्च किए, कोई असुविधा या शर्मिंदगी उठाए यदि लोग फ़िट रहना चाहते हैं तो उन्हें क्या करना चाहिए.कसरत से दूर रहने वाले लोगों के लिए फ़िटनेस गुरु की तरफ से यहां पांच आसान व्यायाम बताए जा रहे हैं जिनकी मदद से वे फ़िट रह सकते हैं.फ़िट रहने के लिए सबसे आसान उपाय है ज़्यादा से ज़्यादा पैदल चलना और एलिवेटर की जगह सीढ़ियों का इस्तेमाल. दिन भर में सीढ़ियों से पांच दफ़ा उतरें और पांच दफ़ा चढ़ें.शारीरिक सक्रियता बढ़ाने के लिए कोई ज़रूरी नहीं कि जिम जाकर घंटों कसरत की जाए. फ़िटनेस गुरु रोज़मेरी कोनली की सलाह है कि यह काम घर में ही आसानी से किया जा सकता है.रोज़मेरी कहती हैं, "घर की सीढ़ियां चढ़ें और उतरें. इसमें न तो पैसे लगते हैं और न कोई परेशानी है. यह आसान है. इसमें ज्यादा वक़्त भी नहीं लगता और आपकी सांसें भी नहीं फूलती."दूसरी आसान तरक़ीब है एक और आसान व्यायाम. फर्श की ओर चेहरा कीजिए, बाहें एल आकार में बांधिए, पांव सीधे रखते हुए नितंब और शरीर को एक सीध में लाइए. फिर दंड लगाइए.बूटकैंप पाइलेट्स के प्रबंधक इलियट लेक के अनुसार वैसे तो कुछ लोग दंड लगाना पसंद नहीं करते, पर शारीरिक सक्रियता बढ़ाने के लिए यह सबसे बेहतर कसरत मानी गई है.वे बताते हैं, "यदि इसे हफ़्ते में तीन बार 30 सेकेंड के लिए किया जाए, तो इससे काफ़ी लाभ मिलेगा."इस कसरत में पेट, पीठ, नितंब, कूल्हे सहित शरीर के निचले और ऊपरी हिस्से को जोड़ने वाली अंदरूनी मांसपेशियां सक्रिय हो जाती हैं. इसके कई फ़ायदों में से निकले हुए पेट का अंदर जाना और शरीर के चलने-फिरने के ढंग में सुधार शामिल है. यही नहीं, इससे रीढ़ की हड्डियों की मज़बूती भी बढ़ती है.तीसरा आसान उपाय कुछ अलग हटकर है. कोनली अपने ट्विटर अकाउंट से रोज़ 20:00 (जीएमटी) बजे फ़िटनेस सेशन चलाती हैं.वे कहती हैं, "ये व्यायाम मुश्किल है. इसमें आपके पसीने भी छूट सकते हैं.""इस व्यायाम में शारीरिक सक्रियता बढ़ाने के लिए कार धोना एक अच्छा विकल्प है. साथ ही बागवानी और लॉन की घास काटने में भी अच्छी-खासी ऊर्जा ख़र्च होती है."कोनली कहती हैं कि इन गतिविधियों के कई फ़ायदे हैं. ऐसे हल्के व्यायाम से दिल की धड़कन की गति दुरुस्त रहती है. एनएचएस हर हफ़्ते कम से कम 150 मिनट मध्यम गति के एरोबिक एक्सरसाइज़ करने की सलाह देता है.कसरत करने में आलस करने वालों के लिए चौथी कसरत कुछ दिलचस्प और बेहद आसान है. कोनली की तरक़ीबों में से यह एक और तरक़ीब है.वे कहती हैं, "इस व्यायाम के लिए पहले अपने सोफ़े के अगले हिस्से पर ठीक से बैठ जाएं. फिर अपना दायां पैर ऊपर उठाएं और हवा में पैर के अंगूठे से 'ए' लिखिए. अब बायां पांव उठाएं और उससे भी वही प्रक्रिया दोहराएं."वे कहती हैं, "यह कसरत तो टीवी देखते-देखते भी आराम से की जा सकती है."अगर आप फ़िट रहना चाहते हैं और अपना वज़न कम करना चाहते हैं और इसके लिए समय नहीं है, तो निराश मत हों. यह पांचवां और अंतिम उपाय अपनाएं.लागबोराह विश्विद्यालय में शारीरिक गतिविधि और सार्वजनिक स्वास्थ्य में वरिष्ठ व्याख्याता डॉ. लॉरेन शेरार कहते हैं, "नियमित समय पर उठना और टहलना फ़ायदेमंद होता है."डॉ लॉरेन शेरार व्यायाम का तरीक़ा बताते हैं. "अपने फ़ोन में कुछ निश्चित अंतराल का रिमाइंडर लगाएं. जब-जब अलार्म बजे, पांच मिनट के लिए खड़े हों या टहलिए."शेरार इसके लिए आगाह करते हैं कि डॉक्टरों ने भी लंबे समय तक बैठने को हानिकारक बताया है.कहा गया है कि ज़्यादा वक़्त तक बैठने से लंबी उम्र नहीं होती.शेरार कहते हैं, "प्रत्येक 30 मिनट पर पांच मिनट के लिए खड़े होना सेहतमंद और फ़िट रहने का सबसे अच्छा और आसान व्यायाम है."(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
स्मार्टफ़ोन को फटाफट चार्ज करने वाली तकनीक का प्रदर्शन पहली बार साल 2015 में किया गया था.इसराइल के स्टार्टअप स्टोरडॉट ने अपनी फ्लैशबैटरी को लास वेगास में सीईएस टेक शो में दिखाया था.स्टार्टअप के मुख्य कार्यकारी डोरोन मायर्सडोर्फ़ ने बीबीसी को बताया कि उम्मीद है कि इसका उत्पादन साल 2018 में शुरू हो सकता है.हालाँकि एक तकनीकी विश्लेषक बेन वुड ने इस दावे पर संदेह जताया है.मायर्सडोर्फ़ ने कहा कि वो ये नहीं बता सकते कि कौन सी कंपनी उनकी तकनीक का इस्तेमाल कर स्मार्टफोन बनाएगी.साल 2015 में उन्होंने बीबीसी से कहा था कि उनकी कंपनी की बैटरी में ऐसी सामग्री का इस्तेमाल किया गया है जो इसे परंपरागत बैटरियों से अलग करती है. यानी इस प्रक्रिया में एनोड से कैथोड को आयंस तेज़ी से ट्रांसफर होते हैं और बैटरी जल्द चार्ज होती है.स्मार्टफ़ोन बैटरी की लाइफ़ होगी डबलस्मार्टफ़ोन की पुरानी बैटरी आ सकती है कामदावा किया गया है कि इस तकनीकी में नैनो मटीरियल का इस्तेमाल किया गया है.हालाँकि तब दिखाए गए बैटरी के कुछ नमूने अधिकतर स्मार्टफोन बैटरियों की तुलना में मोटे थे, लेकिन अब मायर्सडोर्फ़ का दावा है कि बैटरी में बाज़ार में आने के लिए तैयार है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
वैज्ञानिकों का कहना है कि ग्रह की भीतरी सतह ठंडी होने के कारण सिकुड़ गई है और इस स्तर पर दरारें पड़ रही हैं .वैज्ञानिकों को इस बारे में पहली बार जानकारी तब मिली जब सत्तर के दशक के मध्य में मैरीनर 10 सैटेलाइट ग्रह के पास से गुज़री थी.लेकिन अमेरिकी अंतरिक्ष एजेंसी 

मैसेंजर सैटेलाइट से मिली ताज़ा तस्वीरों के अध्ययन से वैज्ञानिकों को इस ग्रह के सिकुड़ने के बारे में नई जानकारी मिली हैं.वैज्ञानिक जर्नल नेचर जियोसाइंस की ताजा रिपोर्ट में कहा गया है कि बुध ग्रह का सिकुड़ना पहले जितनी उम्मीद थी उससे कहीं ज़्यादा है.

मैरीनर 10 मिशन साल 1974 और 1975 में बुध के पास से गुजरा था और उसने बुध के 45 प्रतिशत इलाक़े की तस्वीरें ली थीं . उन तस्वीरों से पता चल रहा था कि बुध की सतह पर दरारें हैं.यह दरारें सैकड़ों मील लंबी थी. मैरीनर 10 से ली गई तस्वीरों से अनुमान लगाया गया था कि इस ग्रह की त्रिज्या एक से तीन किलोमीटर कम हुई है .ये नतीजे उन परिणामों के उलट थे जो मॉडलिंग तकनीक से मिले थे. मॉडलिंग तकनीक के अनुसार बुध जैसे ठंडे होने वाले पिण्ड को चार अरब साल में इससे ज़्यादा सिकुड़ना चाहिए था.मैसेंजर ने बुध के 100 प्रतिशत सतह की तस्वीर लेकर वैज्ञानिकों की मुश्किल हल कर दी. मैसेंजर साल 2011 में बुध के पास से गुजरा और उसने 100% सतह की तस्वीरें लीं .इन तस्वीरों की समीक्षा के बाद बात यह बात सामने आई है कि यह ग्रह पहले जितना अनुमान था उसेस ज़्यादा सिकुड़ चुका है.वाशिंगटन के कारनेगी इंस्टीट्यूट के डॉ. पॉल बायरन ने बीबीसी को बताया, " ग्रह में पड़ी कुछ दरारें बहुत बड़ी हैं. ग्रह के दक्षिणी हिस्से में एक लंबी दरार पड़ी है जिसकी लंबाई 1000 किलोमीटर है.बुध का व्यास लगभग 4000 किलोमीटर है. मैसेंजर मिशन के बाद जापान और यूरोप भी बुध पर मिशन भेजने की तैयारी कर रहे हैं. ये मिशन अगले साल भेजे जाएंगे .(बीबीसी हिन्दी के एंड्रॉएड ऐप के लिए 

यहां क्लिक करें आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ऐसा ही एक फ़ोबिया है, गेल्टोफ़ोबिया. अजीब बात यह है कि इससे पीड़ित शख्स को हँसी से बेहद डर लगता है. ऐसे व्यक्ति के सामने कोई हँसे, तो उसे लगता है कि उसका ही मज़ाक उड़ाया जा रहा है.इसके शिकार लोग लोगों से मिलना नहीं पसंद करते क्योंकि अगर लोग हँस पड़े, तो वे घबरा जाते हैं और कई लोग तो संतुलन तक खो देते हैं.कई देशों के वैज्ञानिक गेल्टोफ़ोबिया को समझने की कोशिश कर रहे हैं.अमरीका निवासी 18 साल के ड्रुमांड (बदला हुआ नाम) ने शोधकर्ताओं से कहा, ''मैं जब लोगों को हँसते सुनता हूं, तो मुझे लगता है कि वो मेरे ऊपर हँस रहे हैं. मैं लड़ने तक को तैयार हो जाता हूं.''इजराइली निवासी 37 साल के चुक्कर कहते हैं, ''जब मैं हँसी सुनता हूं, तो मुझे बहुत ग़ुस्सा आता है. मुझे तनाव और सिरदर्द भी हो जाता है.''डॉक्टर ट्रेसी प्लैट अध्ययन कर रही हैं कि हँसने से डरने से चेहरे पर आने वाले भावों का कैसा संबंध है.इस अध्ययन में ऑनलाइन फ़ॉर्म भरने के बाद स्वयंसेवक ज्यूरिख़ स्थित उनकी प्रयोगशाला में आते हैं.डेनमार्क में सबसे कम केवल दो फ़ीसदी लोग ही गेल्टोफ़ोबिया से पीड़ित हैं.वह कहती हैं कि ऐसा डर केवल यूरोपीय लोगों में नहीं पाया जाता, एशियाई लोग भी इसका शिकार होते हैं.प्रोफ़ेसर सोफ़ी स्कॉट यूनिवर्सिटी कॉलेज लंदन में आवाज़, भाषण और हँसी के तंत्रिका विज्ञान पर अध्ययन करती हैं.उनका कहना है, ''अगर आप लोगों के साथ अच्छे तरीके से व्यवहार नहीं करते या उनकी हँसी में शामिल नहीं होते, तो आप कल्पना कर सकते हैं कि यह कितना अप्रिय होता होगा.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
वोडाफोन के नेटवर्क के लिए बेमिलो सिस्टम नाम की इस सेवा की मदद से मां-बाप बच्चों को ऑनलाइन होने से रोक सकेंगे. साथ ही किसी निर्धारित समय पर वो उन्हें एसएमएस मेसेज भेजने और कॉल करने पर रोक भी लगा सकेंगे.साथ ही बच्चे इस सेवा को बंद नहीं कर सकेंगे. इंग्लैंड में परिवार से जुड़ी एक संस्था का कहना है कि इस सिम कार्ड से बच्चों को डराने-धमकाने या तंग करने वाले कॉल और मेसेज पर रोक लगाई जा सकेगी. यह सिम कार्ड कम्पयूटर के जरिए काम करता है.इस सेवा को इंग्लैंड में शुरु किया गया है. सेवा लेने के लिए अभिभावकों को एक सेफ्टी पैक खरीदना होगा जिसके अंदर सिम कार्ड होगा. इस सिम को बच्चों के मोबाईल फोन पर डाला डाएगा और इसके लिए कम से कम 2.95 पाउंड हर महीने खर्च करने पड़ेंगे.बेमिलो के संस्थापक और चेयरमैन साइनल गॉफ ने बीबीसी से कहा, "यह किसी भी सामान्य सिम की तरह ही है लेकिन इससे मां-बाप को बच्चों की सुरक्षा के लिहाज से पूरा नियंत्रण मिलता है. मां-बाप किसी के कॉल को अनुमति दे सकते हैं और जिन्हें वो नहीं चाहते कि वो उनके बच्चों से बात करें ऐसी कॉल पर रोक भी लगा सकते हैं."अगर अभिभावक चाहते हैं कि स्कूल के समय बच्चे फोन पर व्यस्त न हो तो वो कम्प्यूटर में लॉग करके बच्चों के फोन को दूर से ही बंद कर सकते हैं.वो बच्चों के मेसेज भी पढ़ सकते हैं.ब्रिटेन की एक रिपोर्ट के मुताबिक वहां कम उम्र की लड़कियों पर दबाव बढ़ता जा रहा है कि वो अपनी अश्लील तस्वीरें मेल करें या टेक्स्ट करें.बेमिलो के एक 2000 मां-बाप पर कराए गए एक सर्वेक्षण के अनुसार आठ वर्ष से 16 वर्ष के उम्र तक के 40 फीसदी बच्चे कभी न कभी मोबाईल पर धौंस का शिकार हुए हैं.लेकिन इस नई तकनीक से मां-बाप बच्चों के फोन पर नजर रख पाएंगे.साथ ही ये सेवा बच्चों को वयस्कों के वेबसाइट पर जाने से भी रोक सकता है.
__________________________
ब्रिटिश मेडिकल जर्नल ने इस विषय में पहले हुए 44 अध्ययनों की पड़ताल की जिनमें 7,000 से ज्यादा महिलाएं शामिल थीं.इस शोध से जुड़े लंदन स्थित दल का कहना है कि स्वास्थवर्धक भोजन करने से वजन नहीं बढ़ता है और गर्भावस्था संबंधी जटिलताएं का खतरा भी कम होता है.लेकिन साल 2010 में जारी एक परामर्श में कहा गया था कि गर्भावस्था के दौरान डाइटिंग नहीं करनी चाहिए क्योंकि इसकी वजह से अजन्में शिशु को खतरा हो सकता है.बहरहाल महिलाओं को सलाह दी गई है कि गर्भधारण करने से पहले उनका वजन उचित होना चाहिए.ब्रिटेन की आधी से ज्यादा आबादी का वजन जरूरत से ज्यादा है. यूरोप और अमरीका में 20 से 40 प्रतिशत महिलाएं गर्भावस्था के दौरान जरूरत से ज्यादा मोटी हो जाती हैं.वजन ज्यादा होने की वजह से मधुमेह, उच्च रक्तचाप के साथ ही शिशु के निर्धारित समय के पहले पैदा होने का खतरा बढ़ जाता है.लंदन स्थित क्वीन मैरी अस्पताल की डॉक्टर शकीला थंगरत्नम कहती हैं, ''ऐसे मामले ज्यादा देखने में आ रहे हैं कि महिलाओं का वजन गर्भावस्था के दौरान अधिक बढ़ जाता है. ऐसी महिलाओं और उनके बच्चे के लिए खतरा भी बढ़ जाता है.''वे कहती हैं, ''वजन पर काबू पाना मुश्किल होता है, लेकिन ये अध्ययन बताता है कि सही तरीके से खानपान के जरिए गर्भावस्था के दौरान वजन बढ़ने पर काबू पाया जा सकता है.''वे कहती हैं, ''ये अध्ययन ये भी बताता है कि संतुलित आहार से गर्भावस्था संबंधी जटिलताओं का खतरा कम किया जा सकता है. इससे ये भी पता चलता है कि डाइटिंग करना सुरक्षित है और इससे बच्चे के वजन पर असर नहीं पड़ता है.''
__________________________
वैज्ञानिकों का कहना है कि खुदाई के दौरान एक-दूसरे में गुंथे मल के हज़ारों जीवाश्म मिले हैं जो गैंडे जैसे किसी जानवर के हैं.चौबीस करोड़ साल पुरानी इस जगह को 'दुनिया का सबसे प्राचीन सार्वजनिक शौचालय' कहा जा रहा है जो इस बात का पहला सुबूत है कि प्राचीन जीव शौच के लिए किसी एक ही जगह का इस्तेमाल करते थे.

अध्ययन में कहा गया है कि आहार, बीमारी और वनस्पति को आधार बनाकर किए गए मल के विश्लेषण से पता चला है कि इसका संबंध प्रागैतिहासिक काल से है.हिरण, हाथी और घोड़े उन आधुनिक जीवों में शामिल हैं जो अपने इलाक़े की पहचान और परजीवियों को रोकने के लिए आमतौर पर किसी एक ही जगह पर अपना मल विसर्जित करते हैं.लेकिन अर्जेंटीना में मिले इस विशाल 'सामूहिक शौचालय' ने 22 करोड़ वर्ष पुराने एक अन्य 'सबसे पुराने' शौचालय का रिकॉर्ड तोड़ दिया है.अर्जेंटीना के ला रियोजा प्रांत में मिले मल के ये जीवाश्म आकार में 40 सेंटीमीटर चौड़े और वज़न में कई किलोग्राम भारी हैं जो भूरे और गहरे भूरे रंग के हैं.इस खुदाई से जुड़े डॉक्टर लुकास फ़ाइरोली कहते हैं, ''अपराधी कौन है, इसमें संदेह नहीं. इतने बड़े आकार का मल केवल एक प्रजाति देती है जिसकी हड्डियां यहां पूरे इलाक़े में बिखरी मिली हैं.''उनका इशारा शिकारी जानवर डायनोडोन्टोसोरस की ओर है जो आठ फीट लंबा जीव है जिसकी तुलना आधुनिक गैंडे से की जा सकती है.डायनोडोन्टोसोरस बड़े और स्तनधानी रेंगने वाले जीवों की तरह भी थे जो समय के उस युग में थे जब डायनासोर पहली बार आकार ले रहे थे.डॉक्टर लुकास फाइरोली का कहना है कि शौचालय साझा करने की प्रवृत्ति से संकेत मिलता है कि ये स्वभाव से मिलनसार और झुंड में रहते थे.वे कहते हैं, ''परजीवियों को दूर करने के लिए ऐसा करना ज़रूरी था. जैसा कि कहते भी हैं कि आप वहां शौच नहीं कर सकते जहां आप भोजन करते हैं.''इसका दूसरा पहलू बताते हुए वे कहते हैं, ''ये शिकारियों के लिए भी एक चेतावनी थी कि देखो, हम एक बड़े झुंड में हैं.''यहां शिकारियों से आशय मगरमच्छ जैसे उन जीवों से है जिनके पैने दांत थे जो आकार में आठ मीटर तक लम्बे हो सकते थे.यहां प्रति वर्ग मीटर में 94 मल-पिंड मिले हैं जो 900 वर्ग मीटर तक के इलाक़े में फैले हैं.प्रागैतिहासिक काल के किसी जीव का मल मिलना कोई नई बात नहीं है लेकिन इतना पुराना और इतने बड़े पैमाने पर एक ही जगह पर मल मिलना बड़ी बात है.डॉक्टर लुकास फ़ाइरोली कहते हैं कि ज्वालामुखी से निकली राख ने इस मल को परत में ढककर सुरक्षित रखने में मदद की.इन मल पिंडों को किसी 'टाइम कैप्सूल' की तरह बताते हुए शोधकर्ता मार्टिन कहते हैं, ''जब हमने इसकी बाहरी सतह तोड़ी तो इसमें से उस ज़माने के परजीवियों, पौधौं और कवक की महक निकली. मल का हर टुकड़ा तब के इको-सिस्टम का उदाहरण है.''वे ये भी कहते हैं कि इस खोज से उस पर्यावरण की झलक पाई जा सकती है जिसने डायनासोर को जन्म दिया था.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
करीब पांच हज़ार बच्चों पर किए गए इस अध्ययन में अंग्रेजी, गणित और विज्ञान विषय की परीक्षा और कसरत के बीच में संबंध पाया गया.अध्ययन के मुताबिक 17 मिनट तक कसरतकरने पर लड़कों और 12 मिनट तक कसरत करने पर लड़कियों के प्रदर्शन में सुधार देखा गया.स्ट्रैथक्लाइड और डूंडी यूनिवर्सिटी के शोधकर्ताओं द्वारा किए गए अध्ययन में पाया गया कि कसरत के कारण विज्ञान विषय में लड़कियों का प्रदर्शन विशेषकर बेहतर हुआ.अध्ययनकर्ताओं के मुताबिक इस अध्ययन से लिंग भेद के कारण कसरत का दिमाग पर अलग-अलग असर पड़ने का भी पता चलता है.जिन बच्चों ने नियमित कसरत की, उन्होंने न केवल 11 साल की उम्र में बल्कि 13 और 16 साल की उम्र में भी परीक्षाओं में बेहतर प्रदर्शन किया.किशोरों को हर रोज़ एक घंटे तक शारीरिक गतिविधि करने का सुझाव दिया जाता है लेकिन अधिकतर किशोर इससे काफी कम कसरत करते हैं.शोधकर्ताओं ने अनुमान लगाया है कि अगर किशोर हर रोज 60 मिनट तक कसरत करते तो उनका प्रदर्शन कितना बेहतर होता.उन्होंने दावा किया कि 15 मिनट तक कसरत करने के कारण किशोरों का प्रदर्शन एक चौथाई ग्रेड बेहतर हुआ. ऐसे में यह संभव है कि अगर किशोर हर रोज़ एक घंटे तक कसरत करते तो उनके प्रदर्शन में पूरे एक ग्रेड का सुधार होता.अध्ययन करने वाले दल में शामिल डूंडी यूनिवर्सिटी के डॉ. जोइस बोथ ने कहा, ''शारीरिक गतिविधियां स्वस्थ रहने के साथ-साथ अन्य चीज़ों के लिए भी ज़रूरी हैं. माता-पिता, नीति निर्माताओं और शिक्षा से जुड़े लोगों के लिए ये नतीज़े काफी मायने रखते हैं.''ब्रिटेन के जर्नल स्पोर्ट्स मेडिसीन में छपे इस अध्ययन में शोधकर्ताओं ने कहा है कि इस बारे में आगे होने वाले अध्ययन के नतीज़ों से सार्वजनिक स्वास्थ्य और शिक्षा नीति पर असर पड़ सकता है.(बीबीसी हिन्दी के एंड्रॉएड ऐप के लिए यहां 

क्लिक करें. आप करें 

फ़ेसबुक और 

ट्विटर पर भी फ़ॉलो कर सकते हैं.)
__________________________
अध्ययनकर्ताओं का अनुमान है कि बिल्लियां हर वर्ष 1.4 से 3.7 अरब पक्षियों और 6.9 से 20.7 अरब स्तनपायी जानवरों की मौत के लिए ज़िम्मेदार होती हैं.नेचर कम्यूनिकेशंस पत्रिका के एक लेख में वैज्ञानिकों ने बताया है कि भटकी हुई और जंगली बिल्लियां सबसे ज़्यादा जानवरों को मारती हैं.लेकिन उन्होंने ये भी कहा कि पालतू बिल्लियों से भी पक्षियों और जानवरों को खतरा होता है और पालतू बिल्लियों के मालिकों को इस खतरे को कम करने के लिए और ज्यादा कदम उठाने चाहिए.अध्ययनकर्ता इस नतीजे पर पहुंचे हैं कि अमरीका में सड़क दुर्घटनाओं, इमारतों से टकराने और ज़हर की वजह से मरने वाले जानवरों की तुलना में बिल्लियों के पंजों से मरने वाले जानवरों की संख्या ज़्यादा है.पालतू बिल्लियां का स्थानीय वन्यजीवन को मारने के सबूत कई द्वीपों पर मिलते हैं और इन्हें दुनिया भर में 33 प्रजातियों के विलुप्त होने के लिए ज़िम्मेदार माना गया है.लेकिन मुख्य भूभाग पर इनके प्रभाव के सबूत जुटाना ज्यादा मुश्किल रहा है.इस बारे में और जानकारी के लिए स्मिथसोनियन कॉन्ज़र्वेशन बायोलॉजी इंस्टीट्यूट (एससीबीआई) और अमरीकी मत्स्य और वन्यजीवन सेवा के शोधकर्ताओं ने बिल्लियों की हिंसक प्रवृति पर नज़र डालने वाले पुराने अध्ययनों का पुनरीक्षण किया.शोधकर्ताओं के विश्लेषण में ये सामने आया कि बिल्लियाँ, पुराने अध्ययनों में दिए गए आंकड़ों से कहीं ज़्यादा जानवरों की मौतों के लिए ज़िम्मेदार थीं- पुराने अनुमानों की तुलना में बिल्लियों ने चार गुना ज़्यादा पक्षियों को मारा था.अमरीकन रॉबिन जैसे अमरीका के मूल पक्षी और स्तनपायी जीवों में चूहे, छछूंदर, मूस, गिलहरी और खरगोशों को बिल्लियों से सबसे ज़्यादा खतरा था.एससीबीआई के डॉक्टर पीट मारा का कहना था, "हमारा अध्ययन इस ओर संकेत देता है कि बिल्लियां अमरीकी वन्यजीवन के लिए सबसे बड़ा ख़तरा हैं."उन्होंने आगे कहा, "हम उम्मीद करते हैं कि हमारे शोध में जो इतनी बड़ी तादाद में वन्यजीवों की मौत की बात सामने आई है उससे कुछ बिल्ली मालिक अपनी बिल्लियों को अंदर रखने की ज़रूरत को समझेंगे और नीतिनिर्धारकों, वन्यजीवन से जुड़े वैज्ञानिकों व अन्य लोग सचेत हो जाएंगे."
__________________________
उन्हें ये पुरस्कार व्यस्क शरीर के सेलों को फिरसे भ्रूण स्थिति में प्रोग्राम करने के लिए दिया गया है.नोबेल समिति ने अपनी घोषणा में कहा है कि दोनों ने अपने क्षेत्र में क्रांतिकारी काम किए हैं.जब एक स्पर्म अंडे को फ़र्टीलाइज़ करता है तो एक क़िस्म का सेल बनता है. ये कई बार मल्टीप्लाई होने के बाद एक ऐसे सेल का विकास करता है जो बहुत ही महत्वपूर्ण होता है. ये ऐसे टिश्यू को जन्म देता है जो एक साथ शरीर के नर्व, हड्डी और चमड़ी बनाने में कारगर होता है.लेकिन इसकी ख़ास बात यह है कि एक बार सेल कोई विशेष रूप ले लेता हौ तो फिर इसे बदलना मुश्किल है.जॉन ने 1962 में मेंढक के आंत के सेल से तमाम जेनेटिक जानकारी हासिल की और फिर इसे एक नए मेंढक के अंडे से मिलाया. जिसके बाद एक नए टैडपोल का जन्म हुआ.और ये किसी भी दूसरे सामान्य टैडपोल की तरह ही था.इसी तकनीक से डॉली नाम के भेड़ का क्लोन तैयार हुआ था, जो पहला स्तनधारी क्लोन है.40 साल बाद शिन्या यमनाका ने इससे आगे का रास्ता तय किया. हालांकि उनका रास्ता ज़रूर अलग था. उन्होंने चार जीन को एक साथ त्वचा कोशिकाओं से जोड़ते हुए इसे स्टेम सेल्स में बदल दिया जो एक विशेष क़िस्म की कोशिका में परिवर्तित हो गया. यही उनकी सबसे बड़ी उपलब्धि मानी जाती है.नोबेल पुरस्कार समिति का कहना है कि इस प्रयोग ने हमें ये समझने में मदद की है कि कोशिकाएं और जीवधारी कैसे विकसित हो सकते हैं.समिति का कहना था, ''इस तकनीक ने दुनिया भर के वैज्ञानिकों को एक ऐसे तकनीक से परिचय कराया है जो चिकित्सा के कई क्षेत्रों में काफ़ी महत्वपूर्ण साबित होगा.''वहीं इस सम्मान को पाने वाले यमनाका का कहना है कि उनके लिए नोबेल पुरस्कार पाना  अत्यधिक गर्व की बात है जो बिना गॉर्डन के संभव ही नहीं था.इस तकनीक से इंसानों को दिली राहत मिल सकती है. चिकित्सा विज्ञान के क्षेत्र में इसे एक क्रांतिकारी क़दम माना जा रहा है.क्योंकि इससे दिल की बीमारी को भी क़ाबू में करने में मदद मिलेगी.इस तकनीक का विकास हुआ तो बहुत संभव है कि आगे चल कर हमें कोशिकाओं को बदलने की तकनीक का भी ज्ञान हो जाए.मसलन त्वचा और ब्लड कोशिकाओं से दिमाग़ और दिल की कोशिकाएं तैयार की जा सकती हैं.
__________________________
वैज्ञानिकों का मानना है कि ये नतीजे आगे चल कर वृद्ध लोगों की देखभाल पर असर डाल सकते हैं.शोध के नतीजे नेचर पत्रिका में छपे हैं.इस प्रक्रिया में वृद्धावस्था से जुड़ी कोशिकाओं को शरीर से निकाल दिया जाता है जो विभाजित होना बंद कर देती हैं. लेकिन ऐसी कोशिकाएं उम्र के साथ शरीर में जमा होने लगती है और प्रतिरक्षा प्रणाली यानि इमम्यून सिस्टम इन्हें पूरी तरह बाहर निकाल नहीं पाता है.शोधकर्ताओं का अनुमान है कि वृद्ध लोगों में ऐसी लगभग 10 प्रतिशत कोशिकाएं होती हैं.अमरीका के मेयो क्लिनिक में वैज्ञानिकों ने ऐसी दवा बनाई है जिसने जेनेटिक यानी अनुवांशिक इंजनीयरियंग द्वारा बनाए गए चूहों में वृद्धावस्था से जुड़ी इन कोशिकाओं नष्ट कर दी गईं.प्रयोग में शोधकर्ताओं ने वृद्धावस्था के तीन लक्ष्णों पर ध्यान दिया-मोतियाबिंद का आना, मांसपेशियों का नष्ट होना और त्वचा के नीचे जमा वसा का ख़त्म होना जिससे त्वचा चिकनी रहती है.शोधकर्ताओं का कहना था कि चूहों को जब ये दवा दी गई तो उनमें वृद्धावस्था के इन लक्ष्णों के दिखने में 'नाटकीय रूप से देरी' देखी गई.और जब ये दवा ऐसे चूहों को दी गई जो बूढ़े हो गए थे, उनकी मांसपेशियों में सुधार देखा गया.एक शोधकर्ता डॉक्टर जेम्स कर्कलैंड का कहना था, "मैंने ऐसा कुछ भी कभी भी नहीं देखा."इस उपचार का हालांकि उम्र पर कोई असर नहीं देखा गया लेकिन ये इस वजह से भी हो सकता है क्योंकि चूहे अनुवांशिक इंजीनियरिंग द्वारा बनाए गए थे.जहां तक मनुष्यों में भी वृद्धावस्था के लक्ष्णों को धीमा करने की बात है, तो मनुष्यों में वृद्धावस्था से जुड़ी कोशिकाओं को चूहों की तरह शरीर से बाहर नहीं निकाला जा सकता.हालांकि एक और शोधकर्ता, डॉक्टर जान वान ड्यूर्सन का मानना है कि युवाओं में तो पहले से ही वृद्धावस्था से जुड़ी कोशिकाएं शरीर से बाहर निकल रही होती हैं.उनका कहना था, "मैं आशावादी हूं कि इस शोध का वाकई असर होगा. इन कोशिकाओं से छुटकारा पाने के लिए अगर आप अपने इमम्यून सिस्टम को थोड़ा और बेहतर बना सकें, या फिर ऐसी दवाई बनाई जाए जो इन कोशिकाओं पर काम करे, तो मुझे यक़ीन है कि बस इतना ही काफ़ी होगा."लेकिन अमरीकी मेडिकल रिसर्च काउंसिल के क्लिनिकल साइंसिज़ सेंटर के डॉक्टर जीसस गिल मानते हैं कि ये सिर्फ़ शुरुआती शोध है और इसके नतीजों को लेकर सावधानी बरतने की ज़रूरत है.
__________________________
'रॉ स्टोरी’ नाम की वेबसाइट के अनुसार टोरंटो के एक डॉक्टर ने मर्दों के लिंग के आकार का अंदाजा लगाने वाला एक मोबाइल ऐप बनाया है.मोबाइल ऐप की वेबसाइट ‘दिप्रिडिक्टर’ कहती है कि यह ऐप पुरुष की लंबाई, उसके यौन रुझान और उसकी उंगलियों की लंबाई जैसे आंकड़ों के जरिए उसके लिंग की लंबाई बताने की कोशिश करता है.इसके लिए अलग अलग वैज्ञानिक अध्ययनों के आधार पर निकाले गए नतीजों का भी इस्तेमाल किया गया है.हालांकि वेबसाइट ‘दिप्रिडिक्टर’ में कहा गया है कि यह ऐप्लिकेशन सिर्फ और सिर्फ मजे के लिए है.इस मोबाइल ऐप को बनाने वाले डॉक्टर क्रिस कुलीगन कहते हैं कि ‘दिप्रिडिक्टर’ उन मिथकों को कमजोर करने में मदद करेगा जो ‘पुरुषों के लिंग के आकार और उससे होने वाली असुरक्षा, चिंता और अंसतुष्टि’ से जुड़ी होती है.अपने पिता का जिक्र करते हुए डॉक्टर क्रिस कहते हैं,“महत्वपूर्ण ये नहीं है कि आपकी पेंसिल कितनी लंबी है बल्कि महत्वपूर्ण ये है कि अपना नाम आप किस तरह से लिखते हैं.”हालांकि उन्होंने कहा कि ऐसा कोई शोध प्रकाशित नहीं हुआ है जो पुरुषों के लिंग के आकार तय करने का आधार बताता हो.डॉक्टर क्रिस हालांकि उस अध्ययन का हवाला देते हैं जिसमें कहा गया है कि समलैंगिक पुरुषों का जननांग सामान्य पुरुषों की तुलना में औसत रूप से अधिक मोटा और लंबा होता है.फिलहाल यह ऐप केवल एंड्रॉयड इस्तेमाल करने वालों के लिए ही है.
__________________________
पृथ्वी से 40 प्रकाश वर्ष दूर स्थित ‘जीजे-121-फोरबी’ नाम के इस ग्रह को उन ग्रहों की श्रेणी में रखा गया है, जिन्हें सुपर-अर्थ कहा जाता है.आकार में ये ग्रह हमारी पृथ्वी से कहीं बड़ा है, लेकिन बृहस्पति से छोटा है.हबल टेलिस्कोप के जरिए इस बात की पुष्टि की गई है कि इस ग्रह पर मौजूद अघिकतर द्रव्यमान पानी है.इस ग्रह का बेहद गर्म होना इस बात का संकेत है कि यहां असाधारण भौतिक पदार्थ हो सकते हैं.हार्वर्ड स्मिथसोनियन खगोल भौतिकी केंद्र के ज़ैकहोर ब्रेटा का कहना है कि ‘जीजे-121-फोरबी’ उन ग्रहों में से नही है जिनके बारे में हम जानते हैं.इस ग्रह की खोज 2009 में जमीनी टेलिस्कोप से की गई थी. लाल रंग का ये ग्रह धरती से बीस लाख किलोमीटर की दूरी पर है.अनुमान है कि इसका तापमान दो सौ डिग्री सेल्सियस से उपर होगा.इस ग्रह का व्यास पृथ्वी के व्यास का पौने तीन गुना है, लेकिन द्रव्यमान सिर्फ सात गुना है.अगर पृथ्वी के घनत्व के लिहाज से इसे देखा जाए तो इस नए ग्रह का द्रव्यमान लगभग बीस गुना होना चाहिए.2010 में खगोलविदों ने इसके वायुमंडल से जुड़े तथ्यों के दस्तावेज जारी किए थे. इसमें इस बात के संकेत दिए गए थे कि ‘जीजे-121-फोरबी’ ग्रह का वायुमंडल पानी से बना हो सकता है, लेकिन एक संभावना ये भी जताई गई थी कि इस ग्रह पर कोहरे या धुंध की चादर हो सकती है.इस ग्रह के अध्ययन के लिए बेट्रा और उनके सहयोगियों ने कैमरे से युक्त हबल स्पेस टेलीस्कोप का इस्तेमाल किया.जब ये ग्रह कैमरे के सामने से गुजरा तो इस पर गैंसों का मिश्रण के संकेत मिले.शोधकर्ताओं का कहना है कि बार बार अध्ययन के परिणाम बताते हैं कि ग्रह पर धूल का गुबार नही बल्कि वाष्प मौजूद है.ग्रह के घनत्व की गणना के हिसाब से देखा जाए तो ‘जीजे-121-फोरबी’ पर पृथ्वी से कहीं ज्यादा पानी है.इसका मतलब ये भी हुआ कि इस संसार की आंतरिक संरचना भी हमारे संसार की संरचना से काफी अलग होगी.
__________________________
वैज्ञानिकों का कहना है कि पारंपरिक सिगरेटों को इलेक्ट्रॉनिक सिगरेटों से बदलकर धूम्रपान से होने वाली मौतों को कम किया जा सकता है हालांकि इसके दीर्घकालिक प्रभावों के बारे में अभी कोई जानकारी नहीं है.'एडिक्शन जर्नल' में शोधकर्ताओं ने सलाह दी है कि ई-सिगरेटों पर तंबाकू वाली सिगरेटों के मुक़ाबले नियम कम कठोर होने चाहिए.लेकिन विशेषज्ञों का कहना है कि बिना किसी पुख़्ता सुबूत के इन्हें बढ़ावा देना ठीक नहीं है.तंबाकू का धुआं अंदर ले जान के बजाय ई-सिगरेट पीने वाले वाष्पीकृत तरल निकोटीन को सांस के साथ अंदर लेते हैं.ब्रिटेन में करीब बीस लाख लोग इलेक्ट्रॉनिक सिगरेट पीते हैं और इनकी लोकप्रियता दुनियाभर में बढ़ रही है.विश्व व्यापार संगठन और ब्रिटेन के राष्ट्रीय अधिकारी ई सिगरेट की बिक्री, विज्ञापन और इस्तेमाल पर प्रतिबंध लगाने वाली नीतियों पर विचार कर रहे हैं.एक अंतरराष्ट्रीय दल ने 81 शोधों की जांच की. उनका कहना है कि इलेक्ट्रॉनिक सिगरेट में तंबाकू के धुएं में पाए जाने वाले कुछ ज़हर तो होते हैं लेकिन काफ़ी कम मात्रा में.शोधकर्ता यह भी कहते हैं कि ई-सिगरेट का इस्तेमाल शुरू करने पर धूम्रपान के आदी सिगरेट पीना कम कर सकते हैं या छोड़ सकते हैं.शोधपत्र के एक लेखक, लंदन के क्वीन मेरी विश्वविद्यालय के प्रोफ़ेसर पीटर राएक कहते हैं, "नियम बनाने वालों को ई-सिगरेट के बाज़ार को कमज़ोर करने से बचना चाहिए क्योंकि इससे वह धूम्रपान करने वालों को इन सुरक्षित उत्पादों को अपनाने से रोक सकते हैं."लंदन स्कूल ऑफ़ हाइजीन एंड ट्रॉपिकल मेडिसिन के प्रोफ़ेसर मार्टिन मैक़की भी इस विश्लेषण में शामिल थे. उन्होंने कहा, "स्वास्थ्य से जुड़े लोगों में ई-सिगरेट पर गहरे मतभेद हैं."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस मरीज़ का दिल शरीर के हिस्सों को ख़ून की आपूर्ति करने के लिए संघर्ष कर रहा था. ऐसे में उस पर थोड़े से भी दबाव से उसकी मौत हो सकती थी.इसके लिए डॉक्टरों ने दिल की सिलाई करने की एक तकनीक का प्रयोग कर क्षतिग्रस्त ऊतकों को हटाया. इस दौरान डॉक्टरों ने दिल के आकार को कम भी किया जिससे वह ख़ून की आपूर्ति आसानी से कर सके.यह ऑपरेशन लंदन के किंग्स कॉलेज अस्पताल में किया गया.हृदय को रक्त लाने वाली धमनियों में रुकावट आ जाना हृदय गति के रुक जाने का एक सामान्य कारण है. इससे हार्ट अटैक का ख़तरा बढ़ जाता है. इससे हृदय की पेशी मर जाती है और वहाँ ऐसे क्षतिग्रस्त ऊतक आ जाते हैं, जो कि धड़क नहीं सकते.समय के साथ-साथ ये क्षतिग्रस्त ऊतक दिल के हिस्सों में फैल जाते हैं, इससे दिल के अंदर सूखे ऊतकों के चलते जगह ज़्यादा हो जाती है. इस वजह से हृदय को हर धड़कन के साथ अधिक ख़ून की आपूर्ति करनी पड़ती है.इस सबका प्रभाव यह होता है कि दिल कमज़ोर हो जाता है, उसके काम करने की क्षमता कम हो जाती है. ऐसे में आदमी सीढ़ियाँ चढ़ने में हांफने लगता है.इस ऑपरेशन के दौरान डॉक्टरों ने एक तार का उपयोग किया. तार के जरिए पेशियों को कसा गया और हृदय के दीवारों की मरम्मत की गई.इस तरह डॉक्टरों ने क्षतिग्रस्त ऊतकों को हटा दिया. उन्होंने हृदय के एक कक्ष का आकार भी चौथाई घटा दिया.जिस मरीज़ का यह ऑपरेशन किया गया वो हैं दक्षिण-पूर्व लंदन निवासी 58 साल के सेवकेट गूचर. ऑपरेशन के बाद उनके दिल के कामकाज में महत्वपूर्ण सुधार हो रहा है.किंग्स कॉलेज अस्पताल के हृदय रोग विशेषज्ञ प्रोफ़ेसर ओल्फ़ वेंडलर ने बीबीसी से कहा, '' ब्रिटेन में इस तकनीक का उपयोग हमने पहली बार किया है, इसके किसी के हृदय को रोकने या उसे हार्ट लंग मशीन में रखने की ज़रूरत भी नहीं होती है. '' उन्होंने कहा कि यह प्रक्रिया कम दर्दनाक और कम आक्रामक है.ब्रिटिश हार्ट फ़ाउंडेशन के एसोसिएट मेडिकल डायरेक्टर प्रोफ़ेसर जर्मी पियर्सन ने कहा, '' इस परीक्षण के नतीजे बताएंगे कि यह प्रायोगिक प्रक्रिया सुरक्षित है की नहीं.''(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हमारे राजनीतिक विचारों को बनाने और उन्हें प्रभावित करने में कई कारक जिम्मेदार होते हैं, मसलन- हमारी परवरिश, हमारा व्यवसाय, शायद हमारे दोस्त और साथी भी.लेकिन इधर कुछ सालों से इस तरह की बातों के पक्ष में काफी प्रमाण दिए जा रहे हैं कि हमारी पसंद- नापसंद को प्रभावित करने में कुछ और तत्व जिम्मेदार हो सकते हैं. खासकर हमारे राजनीतिक विचार हमारे जीन्स से भी प्रभावित हो सकते हैं.राजनीतिक विचारों को जीन्स का हिस्सा समझने वाली धारणा को आजकल काफी स्वीकृति मिल रही है. इतनी ज़्यादा कि अब जीनोपॉलिटिक्स नामक अध्ययन का एक नया क्षेत्र ही तैयार हो रहा है.इसकी शुरुआत इस प्रमुख अध्ययन से हुई जिसमें ये दिखाया गया कि हमशक्ल जुड़वाँ बच्चों के राजनीतिक विचार उन जुड़वाँ बच्चों की तुलना में कम समान होते हैं जिनकी शक्लें नहीं मिलतीं.इससे ये भी पता लगा है कि राजनीतिक रुझान पर सिर्फ आस-पास के माहौल का ही असर नहीं होता, बल्कि उन पर माँ-बाप के जीन्स का भी असर होता है.इस बारे में जो सबसे पुख्ता सबूत दिया जा रहा है वो ये कि उदारवादी से रूढ़िवादी तक विचार रखने वाले लोगों का ये गुण आनुवंशिक होता है.दूसरे शब्दों में कहें तो जब हम राजनीतिक रुझानों के पूर्वानुमानों वाले जीन्स की बात करते हैं, तो इसका ये मतलब नहीं कि हमने उन जीन्स की खोज कर ली है जो मतदान के व्यवहार को प्रभावित करते हैं.ये बात स्पष्ट है कि ऐसा फिलहाल कोई जीन नहीं है जो कि इस बात को नियंत्रित करता हो कि लोग अपनी राजनीतिक पसंद के बारे में पूछे गए सवालों का कैसे जवाब देते हैं.ये कुछ बेतुका लग सकता है और हमें मानने की जरूरत है कि हमारे जीन ढाँचे में एक ऐसा जीन सुसुप्प्त अवस्था में लाखों साल से तब तक पड़ा था जब तक कि राजनीति विज्ञान के विशेषज्ञों ने प्रश्नावली अध्ययन की खोज नहीं की. ये बिल्कुल असंभव है.लेकिन यहीं रुकने की जरूरत नहीं है. ये संभव नहीं है कि इस बात पर विश्वास किया जाए कि ऐसा कोई जीन है जो ये तय करे कि कोई व्यक्ति लिबरल पार्टी के पक्ष में मतदान करेगा या फिर कंजर्वेटिव पार्टी के पक्ष में.सवाल उठता है कि लोकतंत्र की खोज से पहले उसे प्रभावित करने वाला जीन कैसे आ सकता है?मतदान के एक सामान्य व्यवहार बनने से पहले उस जीन की क्या उपयोगिता रही होगी?किसी व्यक्ति के मस्तिष्क में ऐसा कोई तत्व हो सकता है जो कि भावनाओं को नियंत्रित करते हों. उदाहरण के तौर पर एक अध्ययन से पता चलता है कि अचानक शोर-गुल सुन कर कुछ अमरीकी स्वयंसेवकों को सबसे ज्यादा पसीना आने लगा और यही वे लोग भी थे जो कि मृत्यु दंड और इराक युद्ध का समर्थन कर रहे थे.एक अन्य अध्ययन से पता चलता है कि ब्रिटेन में उदारवादियों और रूढ़िवादियों की दिमागी संरचना में कुछ मूलभूत अंतर होते हैं. मस्तिष्क का एक हिस्सा जो कि भावनाओं से संबंधित होता है, वो रूढ़िवादियों में कुछ बड़ा होता है.ये कुछ उदाहरण भले ही हों लेकिन इससे ये मतलब कतई नहीं निकाला जा सकता है कि लोगों के राजनीतिक विचार सीधे तौर पर जीवविज्ञान से नियंत्रित होते हैं.बजाय इसके, ऐसा माना जा सकता है कि विभिन्न जैविक संरचना वाले लोगों के राजनीतिक विचार भिन्न हो सकते हैं.इसलिए इस बात से बहुत हैरानी भी नहीं होनी चाहिए कि जीन्स लोगों के राजनीतिक विचारों को प्रभावित करते हैं. इन सबसे ये रहस्य और गहरा हो जाता है कि हमारे विचार और हमारा जीवविज्ञान किस तरह से आपस में संबंधित हैं.
__________________________
शोधकर्ताओं का कहना है कि अगर असमय जन्मे नवजात बच्चों के गाल के अंदरूनी हिस्से पर जेल रूप में शक्कर मली जाए तो यह उनमें मस्तिष्क संबंधी विकारों की रोकथाम का असरदार और सस्ता साधन साबित हो सकता है.ख़ून में शुगर का ख़तरनाक स्तर तक कम होना समय पूर्व जन्मे हर 10 में से 1 बच्चे को प्रभावित करता है. इसका इलाज ना होने पर ये बच्चे को स्थायी नुकसान पहुंचा सकता है.न्यूज़ीलैंड के शोधकर्ताओं ने इस जेल थेरेपी का इस्तेमाल 242 बच्चों पर किया और इसके नतीजे के आधार पर कहा जा रहा है कि यह सबसे पहले अपनाया जाने वाला उपाय होना चाहिए.शोधकर्ताओं का 

अध्ययन 'द लैंसेट' में प्रकाशित हुआ है.ऑकलैंड विश्वविद्यालय के प्रोफेसर जेन हार्डिंग और उनकी टीम का कहना है कि डेक्सट्रॉस जेल से किया जाने वाला इलाज काफ़ी सस्ता पड़ता है (तकरीबन 1 पाउंड प्रतिदिन). साथ ही ड्रिप से दिए जाने वाले ग्लूकोज़ के बजाय इसका इस्तेमाल आसान है.वर्तमान में जो इलाज किया जाता है उसमें अतिरिक्त ख़ुराक औऱ 

शुगर स्तर का पता लगाने के लिए ख़ून की बार बार जांच करना शामिल है.हालांकि हाइपोग्लाइकेमिया से जूझ रहे बच्चों को सघन चिकित्सा में रखा जाता है और उन्हें नसों के ज़रिए ग्लूकोज़ दिया जाता है क्योंकि उनका शुगर स्तर लगातार कम बना रहता है.ये अध्ययन इस बात का मूल्यांकन करता है कि क्या हाइपोग्लाइकेमिया से निपटने के लिए डेक्सट्रॉस जेल का इस्तेमाल ज़्यादा असरदार साबित हो सकता है.यूनिवर्सिटी कॉलेज लंदन के महिला स्वास्थ्य संस्थान के नील मार्लो का कहना है कि डेक्सट्रॉस जेल का इस्तेमाल बंद हो चुका है लेकिन इन खोजों से पता चलता है कि इसे इलाज के लिए दोबारा इस्तेमाल किया जाना चाहिए.इस बात के काफ़ी बेहतर सुबूत हैं कि ये बेहद क़ीमती है.समय पूर्व जन्मे बच्चों के हितार्थ काम करने वाली संस्था ‘ब्लिस’ के मुख्य कार्यकारी ऐंडी कोल कहते हैं कि ‘‘यह नया शोध काफ़ी दिलचस्प है. हम हमेशा ऐसी हर चीज़ का स्वागत करने के लिए तैयार रहते हैं जो असमय जन्मे या बीमार बच्चों से संबंध रखती है.’’यह एक सस्ता इलाज है और आईसीयू में जाने वाले बच्चों की संख्या कम कर सकता है जो पहले से ही बहुत ज़्यादा इलाज कर रहे हैं.हालांकि शोध के शुरूआती नतीजे कम शुगर स्तर के साथ जन्मे बच्चों के लिए फ़ायदेमंद साबित हुए हैं लेकिन ये साफ़ है कि इस इलाज को हक़ीक़त में अपनाने के लिए अभी और शोध करना होगा.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इस चीनी कंपनी के 76 करोड़ से ज़्यादा उपभोक्ता हैं और इस महीने की शुरुआत में तीन नेटवर्कों के बीच 4जी लाइसेंस वाली हासिल करने वाली वो पहली कंपनी है.दुनिया के सबसे बड़े स्मार्टफोन बाज़ार चीन में ऐपल तेज़ी से अपनी बिक्री बढ़ाना चाहती है लेकिन उसे अपने प्रतिद्वंद्वियों से कड़ी टक्कर मिल रही है.उम्मीद है कि ताजा डील से चीन के बाजार में ऐपल को अपनी हिस्सेदारी बढ़ाने में मदद मिलेगी.ऐपल के मुख्य कार्यकारी टिम कुक ने कहा, ''ऐपल के लिए चीन एक बहुत ही महत्वपूर्ण बाजार है. चाइना मोबाइल के साथ हुई इस साझेदारी से हमें विश्व के सबसे बड़े नेटवर्क के उपभोक्ताओं तक आईफोन पहुँचाने का मौका मिलेगा.''इस साल की शुरुआत में कुक ने उम्मीद जताई थी कि ऐपल को उत्तरी अमरीका की जगह चीन से सबसे ज़्यादा आमदनी होने लगेगी. आईफोन, ऐपल को लाभ पहुंचाने वाले सबसे महत्वपू्र्ण उत्पादों में से एक है.चीन में मोबाइल सेवा मुहैया कराने वाली दो अन्य कंपनियों- चाइना यूनिकॉम और चाइना टेलिकॉम के उपभोक्ताओं के लिए आईफ़ोन पहले ही उपलब्ध था.लगभग सवा अरब उपभोक्ताओं के साथ चीन विश्व के सबसे बड़े स्मार्टफोन उपभोक्ताओं में से एक है.लेकिन हाल ही में ये बात सामने आई है कि चीनी उपभोक्ताओं के घरेलू चीनी कंपनियों और सैमसंग के सस्ते हैंडसेट की तरफ रुख करने से, आईफोन के पिछले मॉडलों की बिक्री में गिरावट देखी गई है.आईडीसी कंसल्टेंसी की हालिया रिपोर्ट के मुताबिक चीन में सबसे ज्यादा स्मार्टफोन बेचेने वाली तीन मुख्य कंपनियां सैमसंग, लेनोवो और कूलपैड हैं.अपने प्रतिद्वंद्वियों को टक्कर देने के प्रयास में ही ऐपल ने इस साल आईफोन का सस्ता संस्करण 5सी बाज़ार में उतारा था.विश्लेषकों के मुताबिक ऐपल को उम्मीद थी कि इस मॉडल को बाजार में लाने और विश्व के सबसे बड़े मोबाइल नेटवर्क के साथ क़रार के बाद उसे चीन में प्रतिद्वंद्वियों का सामना करने में मदद मिलेगी.मगर अभी तक ऐपल ने ये घोषणा नहीं की है कि चाइना मोबाइल नेटवर्क के ज़रिए लोग जो आईफ़ोन 5एस और 5सी मोबाइल लेंगे उसके लिए उन्हें कितनी क़ीमत अदा करनी होगी.विश्लेषकों का कहना है कि इस सौदे में बहुत संभावनाएं हैं. कैंटर फिज़राल्ड रिसर्च का अनुमान है कि चाइना मोबाइल के लगभग ढाई करोड़ उपभोक्ताओं को कंपनी आईफोन बेच सकती है.इस साल सितंबर तक नौ महीनों के दौरान ऐपल पूरे विश्व में लगभग सवा 10 करोड़ आईफोन बेच चुकी है.इससे पहले तक चाइना मोबाइल के उपभोक्ता ऐपल का आईफ़ोन इस्तेमाल नहीं कर सके थे क्योंकि उस कंपनी की 3जी टेक्नॉलॉजी आईफ़ोन के लिए उपयुक्त नहीं थी.लेकिन उसका 4जी नेटवर्क आईफोन 5एस और 5सी के साथ काम करेगा.फ्रॉस्ट एंड सुलिवन कंसल्टेंसी फर्म के प्रबंध निदेशक मनोज मेनन ने बीबीसी को बताया, ''ये पिछले कुछ सालों में ऐपल की सबसे बड़ी साझेदारियों में से एक है. इस साझेदारी से ऐपल को कुल वैश्विक फोन उपभोक्ताओं के लगभग दस प्रतिशत से भी ज्यादा उपभोक्ताओं तक पहुँचने में मदद मिलेगी.''उन्होंने बताया कि, ''इस मसौदे को पूरी तरह से लागू करने के लिए ऐपल को इससे भी अधिक किफायती मॉडल बाजार में लाने की जरूरत हो सकती है.''आईफोन 5एस और 5सी चाइना मोबाइल के उपभोक्ताओं के लिए 17 जनवरी से बिक्री के लिए उपलब्ध होंगे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
प्रयोगों के तहत मच्छरों का डीएनए बदलने की कोशिश की जा रही है ताकि वे मलेरिया न फैला सकें. विश्व स्वास्थ्य संगठन के मुताबिक मलेरिया से लाखों लोगों की जान जाती है.वैज्ञानिक जीन संशोधन प्रक्रिया के तहत प्रयोगशाला में मच्छरों का जीन बदलकर ऐसे मच्छर बनाने में तो पहले ही सफल हो चुके हैं जो मलेरिया नहीं फैला सकते. लेकिन शोधकर्ताओं के सामने चुनौती ये है इस जीन को बाहर पलने वाले मच्छरों में भी पहुँचाया जा सके.अगर शोधकर्ता सही जीन बाहरी मच्छरों में ले जाने में सफल रहे तो ये मच्छर भी मलेरिया नहीं फैला पाएँगे.लंदन में इंपीरियल कॉलेज के प्रोफ़ेसर आंद्रिया क्रिसांती कहते हैं कि भविष्य में ऐसा भी संभव हो सकता है कि नए जीन वाला मच्छर मनुष्यों के बजाए अन्य जानवारों को काटे या फिर केवला नर मच्छरों को जन्म दे जो मलेरिया नहीं फैला सकते.जबकि प्रोफ़ेसर जेनेट आगाह करती हैं कि अभी बाहर पलने वाले मच्छरों के ख़िलाफ़ नई तकनीक के इस्तेमाल में वक़्त लगेगा और जीन-संशोधित तकनीक के इस्तेमाल को लेकर सामाजिक मान्यता की समस्या भी रहेगी.वैज्ञानिकों का मानना है कि अभी इस पूरे प्रयोग पर और काम करने की ज़रूरत है.
__________________________
खासकर धनी देशों में ये समस्या ज़्यादा है. विशेषज्ञों का कहना है कि देर रात तक मोबाइल और कम्प्यूटर का इस्तेमाल इसका मुख्य कारण है.अध्ययन से पता चला है कि नींद पूरी नहीं होना गंभीर मामला है.कक्षा में ऊंघ रहे छात्रों के कारण दूसरे छात्रों को भी परेशानी होती है और पढ़ाई की रफ्तार थम जाती है.बॉस्टन कॉलेज ने इस संबंध में दुनियाभर से आंकड़े जुटाए और फिर इनकी आपस में तुलना की.इसमें पाया गया कि नींद से वंचित छात्रों की सबसे ज्यादा संख्या अमरीका में है.शिक्षकों के मुताबिक नौ और दस साल के 73 प्रतिशत तथा 13 और 14 साल के 80 प्रतिशत छात्र कम नींद की समस्या से जूझ रहे हैं.ये अंतरराष्ट्रीय औसत से बहुत अधिक है. अंतरराष्ट्रीय स्तर पर 47 प्रतिशत प्राथमिक छात्रों को और 57 प्रतिशत माध्यमिक छात्रों को और अधिक नींद की जरूरत है.न्यूजीलैंड, सऊदी अरब, ऑस्ट्रेलिया, इंग्लैंड, आयरलैंड और फ्रांस जैसे देशों में भी नींद से वंचित छात्रों का आंकड़ा अंतरराष्ट्रीय औसत से अधिक है.फिनलैंड भी उन देशों में भी शामिल है जहां बच्चे अपनी नींद पूरी नहीं कर पाते.दूसरी तरफ अजरबैजान, कजाक़स्तान, पुर्तगाल, चेक गणराज्य, जापान और माल्टा ऐसे देश हैं जिनका रिकॉर्ड इस मामले में बहुत अच्छा है.यानी इन देशों में बच्चे भरपूर नींद लेते हैं.ये विश्लेषण वैश्विक शैक्षिक रैंकिंग के लिए जुटाए गए आंकड़े का एक हिस्सा है.इसके तहत 50 से भी अधिक देशों में नौ लाख से अधिक प्राथमिक और माध्यमिक छात्रों का टेस्ट लिया गया.नींद नहीं आने से आपके सीखने की प्रक्रिया बुरी तरह प्रभावित हो सकती हैं.सर्रे विश्वविद्यालय के निद्रा शोध केन्द्र के निदेशक डर्क जान डिज्क ने कहा, "नींद पूरी नहीं होने से सीखने, याद रखने और पढ़ने-लिखने की प्रक्रिया प्रभावित होती है."नींद नहीं आने और मस्तिष्क की कार्यप्रणाली को लेकर हुए शोध से ये बात साबित हुई है कि याददाश्त के लिए नींद बेहद जरूरी है.उनींदी स्थिति में दिमाग को चीजों को ग्रहण करने और याद रखने में परेशानी होती है.
__________________________
स्वीडन का एक संग्रहालय ममी के अपने संकलन का थ्री डी रूप में डिजिटलीकरण करेगा.इससे यहां आने वाले लोग डिजिटल रूप में रखी उस ममी को खोलकर देख सकेंगे कि उसके भीतर क्या है.स्टॉकहोम में मेडेलहाव्समुसीट की 

ममीज़ का थ्रीडी मॉडल, फ़ोटो और एक्सरे 

स्कैन द्वारा तैयार किया जाएगा.साल 2014 के वसंत में इन्हें स्थाई रूप से प्रदर्शन के लिए खोल दिया जाएगा.संग्रहालय के प्रमुख का कहना है कि इससे दर्शक प्राचीन 

मिस्र के लोगों की जीवन शैली के बारे में बेहतर ढंग से समझ सकेंगे.संग्रहालय छह ममी को रियलिटी कैप्चर टेक्नोलॉजी के ज़रिये हाई रेज़्योल्यूशन 3डी डिजिटल मॉडल्स में तैयार करेगा. इस तकनीक में फोटो ऑर एक्स-रे स्कैन के माध्यम से डाटा जुटाया जाता है.संग्रहालय में आने वाले लोग ममी को उसी तरह देख सकेंगे जैसे कि पुरातत्वविद् प्राचीन काल के अवशेषों को देखते हैं.स्वीडिश इंटरैक्टिव इंस्टीट्यूट के थॉमस रेडेल कहते हैं, “हम संग्रहालयों के थ्रीडी डिजिटलीकरण और इंटरैक्टिव विज़ु्अलाइज़ेशन के नए मापदंड तय करना चाहते हैं ताकि यह संकलन अन्य संग्रहालयों, शोधकर्ताओं और दर्शकों के बेहतर इस्तेमाल आ सके.”वह कहते हैं, “यहां हम ममीज़ पर काम कर रहे हैं लेकिन यह प्रक्रिया अन्य चीजों के लिए भी इस्तेमाल की जा सकती है जैसे कि ऐतिहासिक कलाकृतियों पर.”संग्रहालय में आने वाले दर्शक ममीज़ को काफ़ी उच्च रेज्योल्यूशन पर ज़ूम कर ताबूत पर नक्काशी जैसी चीज़ों को काफ़ी बारीकी से देख सकते हैं.दर्शक कई वर्चुअल परतों को हटाकर ममी को खोलकर भी देख सकेंगे और जान सकेंगे के शरीर के साथ क्या कलाकृति रखी गई हैं.रेडेल कहते हैं, “हम वस्तुतः ममी की एक वर्चुअल प्रति बना सकते हैं. इसे अन्य संग्रहालयों के साथ बांटा जा सकता है, शोध के लिए इस्तेमाल किया जा सकता है या इंटरैक्टिव दर्शक अनुभव के लिए इस्तेमाल किया जा सकता है.”स्टॉकहोम में मेडेलहाव्समुसीट के स्वीडिश इंटरैक्टिव इंस्टीट्यूट और दो टेक्नोलॉजी कंपनियों ऑटोडेस्क और फारो मिलकर इस प्रोजेक्ट पर काम कर रहे हैं.इस प्रदर्शनी की निर्माता एल्ना नॉर्ड कहती हैं, “यह तकनीक हमारे दर्शकों को ममी में लिपटे महिला-पुरुष को बेहतर ढंग से समझने में मदद करेगी.”वह कहती हैं, “लोग ममी को परत-दर-परत खोलकर और उसके अंदर बंद व्यक्ति के लिंग, आयु, जीवन यापन की स्थितियों और विश्वासों के बारे में जान सकते हैं. तकनीक की मदद से ममीज़ प्राचीन समय के ज्ञान को जानने का बहुत मज़बूत ज़रिया बन गई हैं.”(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
'नेचर' और  'नेचर जेनेटिक्स' नाम की विज्ञान पत्रिकाओं में प्रकाशित इस अध्ययन के मुताबिक करीब सभी लोगों में यह असंगति पाई जाती है. शोधकर्ताओं को विश्वास है कि उनके इस अध्ययन से इलाज के नए तरीके खोजने करने में मदद मिलेगी.वहीं ब्रिटिश हार्ट फाउंडेशन का कहना है कि अच्छे रक्चाप की कुंजी अभी भी जीवन शैली ही है.बीबीसी के स्वास्थ्य मामलों के रिपोर्टर जेम्स गैलाघर का कहना है कि इस अध्ययन के मुताबिक मोटापा, व्यायाम और खाने में नमक की मात्रा की वजह से किसी परिवार में उच्च रक्तचाप की संभावना बनी रह सकती है.उच्च रक्तचाप के लिए आमतौर पर जीवन शैली के ख़तरों को जिम्मेदार माना जाता है लेकिन आनुवांशिक कारणों को कम करके आंका जाता है.शोधकर्ताओं का कहना है कि उन्होंने अब जीन की भूमिका को समझने की राह को आसान बना दिया है. इससे पहले अध्ययन में दुनिया के 24 देशों के वैज्ञानिकों ने दो लाख लोगों से लिए गए आंकड़ों का विश्लेषण किया. इस दौरान उन्होंने जीनोम में रक्त चाप से जुड़े 16 बिंदुओं की पहचान की.अध्ययन से जुड़े लंदन मेडिकल स्कूल के प्रोफ़ेसर मार्क कॉलफ़िल्ड कहते हैं,   "एक आनुवांशिक विसंगति कम से कम पाँच फ़ीसद लोगों में पाई गई. वहीं कुछ आम विसंगतियां तो 14 फ़ीसदी से अधिक लोगों में मौज़ूद थीं."रक्तचाप के आनुवांशिक कारणों पर से पर्दा उठने से इसकी शारीरिक प्रक्रियाओं का पता चला है जिसे एक दिन दवाओं से ठीक किया जा सकेगा.प्रोफ़ेसर कॉलफ़िल्ड कहते हैं, "शोध के इन निष्कर्षों को प्रयोगशाला से क्लिनिक में ले जाने की पर्याप्त क्षमता है."शोधकर्ताओं का कहना है कि वे अब तक रक्तचाप में आनुवांशिक योगदान का केवल एक फ़ीसदी हिस्सा ही खोज पाए हैं.'नेचर  जेनेटिक्स' में प्रकाशित  एक दूसरे अध्ययन में आनुवांशिक कोड के छह नए हिस्सों की पहचान की गई है.ब्रिटिश हार्ट फ़ाउंडेशन के मेडिकल निदेशक प्रोफ़ेसर पीटर विसबर्ग कहते हैं, "दुनिया भर के शोधकर्ताओं ने रक्तचाप पर नियंत्रण करने वाले जीन की पहचान की है, यह भविष्य में रक्तचाप के इलाज का रास्ता खोलेगा."
__________________________
स्कॉटलैंड में हुए शोध से पता चला है कि 

गर्भावस्था के दौरान जो महिलाएं मोटी होती हैं उनके बच्चों की 55 साल से कम उम्र में मृत्यु की संभावना 35 फ़ीसदी ज़्यादा होती है.हालांकि अभी इस शोध से ये पता नहीं चला है कि इन नतीजों के लिए जेनेटिक्स, गर्भाशय पर पड़ने वाले प्रभाव और बाद की जीवन शैली कितनी ज़िम्मेदार है.लेकिन ब्रिटिश मेडिकल जर्नल में प्रकाशित इस शोध के लेखकों का कहना है कि उनके निष्कर्ष जनस्वास्थ्य के लिए चिंता विषय हो सकते हैं.ब्रिटेन में प्रसव से पूर्व हर पांच में से एक महिला ज़रूरत से ज़्यादा मोटी हो जाती है.इस शोध में 28,540 वैसी महिलाओं पर अध्ययन किया गया जिनका गर्भधारण के बाद पहली बार परीक्षण किया गया. ऐसी महिलाओं के 37,709 बच्चों का भी विश्लेषण किया गया जिनकी उम्र 34 से 61 साल के बीच है.इस अध्ययन में हर पांच में से एक महिला को ज़्यादा वज़न का माना गया जिनका बॉडी मास इंडेक्स (बीएमआई) 25 से 29.9 के बीच था जबकि चार फीसदी महिलाएं 30 से ज़्यादा बीएमआई के साथ और ज़्यादा मोटी पाई गईं.इस शोध के निष्कर्षों तक पहुंचने में दिल की बीमारी या किसी अन्य कारण से हुई समय पूर्व 6,551 मौतों को शामिल किया गया.शोध में पाया गया कि गर्भावस्था के दौरान जिन महिलाओं का वज़न सामान्य था उनके मुकाबले ज़्यादा वज़न वाली माओं के बच्चों की समयपूर्व मृत्यु की संभावना 35 फ़ीसदी ज्यादा पाई गई.इस अध्ययन में प्रसव के समय माता की आयु, बच्चे का वज़न और सामाजिक स्थिति को भी शामिल किया गया था.इस शोध का नेतृत्व करनेवाली एडिनबर्ग यूनिवर्सिटी की प्रोफ़ेसर रेबेका रेनॉल्ड्स ने कहा कि शोध के नतीजे ये इस ओर इशारा करते हैं कि गर्भावस्था के दौरान महिलाओं को वज़न पर नियंत्रण रखना चाहिए, सोच समझकर खाना चाहिए और सक्रिय जीवन बिताना चाहिए.हालांकि उन्होंने ये भी कहा कि गर्भावस्था के दौरान ज़्यादा वज़न और बच्चों की जल्दी मृत्यु के बीच पूरी तरह किसी निर्णायक निष्कर्ष तक पहुंचने के लिए अभी और शोध की ज़रूरत है.पहले के शोधों से ये पता चला है कि गर्भावस्था के दौरान ज़्यादा वज़न का बच्चे के भूख की प्रकृति और उसकी काया से संबंध होता है.कैंब्रिज विश्वविद्यालय के प्रोफ़ेसर सर स्टीफ़ेन ओ’रहिली ने चेतावनी देते हुए कहा है कि मां के मोटापे का असर परिवार पर होता है.“मोटे लोगों को दिल की बीमारी की संभावना ज़्यादा होती है, इसलिए इस शोध में शामिल लोग उन लोगों के मुकाबले ज्यादा मोटे थे जिनकी माएं दुबली-पतली थीं.”‘रॉयल कॉलेज ऑफ़ मिडवाइव्स’ का कहना है कि महिलाओं को सामान्य वज़न में गर्भधारण करना चाहिए.लेकिन कॉलेज के डायरेक्टर लुई सिल्वरटोन का कहना है कि हर प्रीग्नेंसी योजनाबद्ध नहीं होती और मिडवाइव्स यानी प्रसव में मदद करनेवाली महिलाएं पूरी कोशिश करती हैं कि गर्भवती महिलाएं वज़न न बढ़ाएं और प्रसव के बाद 

सही तरीके से वज़न कम करें.इस शोध को थोड़ी आर्थिक सहायता देनेवाली संस्था ब्रिटिश हार्ट फ़ाउंटेशन में सीनियर कार्डियक नर्स डोइरेन मैड्डॉक का कहना है, “ये अध्ययन सभी लोगों को सतर्क करता है लेकिन खासतौर से इसका महत्व गर्भवती महिलाओं के लिए है जिन्हें अच्छा भोजन लेना चाहिए और सक्रिय रहना चाहिए.”(आप ख़बरें पढ़ने और अपनी राय देने के लिए हमारे

 फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
'ऑक्सफोर्ड एडवान्स्ड लर्नर्स डिक्शनरी' के मुताबिक, जब कोई व्यक्ति अपने जीवन की अधेड़ावस्था में चिंताग्रस्त हो जाता है, खुद को बेहद निराश महसूस करता है, उसमें आत्मविश्वास की बहुत कमी हो जाती है तो इसे 'मिड-लाइफ क्राइसिस' कहते हैं.कुछ अन्य स्रोत बताते हैं कि 'मिड-लाइफ क्राइसिस' पश्चिमी समाज से उपजा शब्द है जिसके व्यापक मायनों में यौन जीवन, अकेलापन, भावनात्मक असुरक्षा जैसे तमाम मनोवैज्ञानिक कारक समाहित हैं.वैसे तो वनमानुष और इंसानों के बर्ताव में कई स्तरों पर समानता देखी गई है लेकिन 'मिड-लाइफ क्राइसिस' के मामले में भी दोनों की बीच समानता शोधकर्ताओं के लिए भी हैरानी का विषय है.'प्रोसिडिग्स ऑफ द नेशनल एकेडमी ऑफ साइंसेज़' में प्रकाशित इस शोध के नतीजे बताते हैं कि वनमानुष भी इंसानों की भांति सुख-दुख और अवसाद को महसूस करते हैं.वनमानुषों के व्यवहार को समझने वाले प्राणि-विज्ञानिक, मनोवैज्ञानिक और अर्थशास्त्रियों को मिलाकर बनाए गए एक दल ने अपने शोध की बुनियाद पर ये निष्कर्ष निकाला है.शोधकर्ताओं का कहना है कि इंसानों की तरह वनमानुष भी जवानी के दिनों में रोमांच से भरपूर होते हैं और अधेड़ उम्र आते-आते उनमें 'मिड-लाइफ क्राइसिस' के लक्षण दिखाई देने लगते हैं.उनका कहना है कि ये चक्र अंग्रेज़ी के शब्द 'यू' के आकार की तरह होता है जो शुरुआत में उत्साह, मध्य अवस्था में गिरावट और फिर आखिर में उत्थान की ओर संकेत करता है.सरल शब्दों में इसे यूं भी कहा जा सकता है कि ये एक ऐसा चक्र है जिसमें पहले खुशी, फिर गम और आखिर में एक बार फिर खुशी का अहसास चरम पर पहुंच जाता है.एडिनबरा यूनिवर्सिटी से सम्बद्ध और इस शोध में अहम भूमिका निभाने वाले डॉक्टर एलेक्जेंडर वीस के दल ने नर और मादा दोनों तरह के वनमानुषों के व्यवहार का अध्ययन किया.इसके लिए उन्होंने अलग-अलग अभयारण्यों और चिड़ियाघरों में रहने वाले 508 वनमानुषों का चयन किया जिनकी उम्र भी अलग-अलग थी.शोध में उन लोगों के अनुभवों को भी शामिल किया गया जो अभयारण्यों या चिड़ियाघरों में इन वनमानुषों की कम से कम दो वर्ष से देखभाल कर रहे थे.डॉक्टर वीस कहते हैं, ''जिस जिस बात की पड़ताल कर रहे थे, वो ये है कि ये जो 'यू' आकार वाला जीवनचक्र है, क्या उम्र का खुशी और बेहतरी का वनमानुषों के साथ भी वैसा ही संबंध है जैसा इंसानों के मामले में होता है.''वे ये भी कहते हैं कि इंसानों और वनमानुषों के बीच समानता आनुवांशिकता और मनोविज्ञान से परे भी जा सकती है.वे इसका उदाहरण देते हुए कहते हैं कि वनमानुष, इंसानों की तरह सामाजिक दबाव और तनाव महसूस करते हैं.डॉक्टर वीस कहते हैं, ''वनमानुषों में इंसानों की तरह ऐसा तो नहीं होता कि वे एक चमचमाती लाल रंग की स्पोर्ट्स कार की अचानक मांग कर बैठें. लेकिन इंसानों की ही तरह उनमें ऐसा होता है कि अधिक से अधिक मादाओं के साथ संभोग करना चाहते हैं या ज्यादा से ज्यादा संसाधन जुटाना चाहते हैं.''वारविक यूनिवर्सिटी में अर्थशास्त्र के प्रोफेसर एंड्र्यू ओसवाल्ड भी इस शोध में शामिल थे. वे इंसानी खुशी के बारे में 20 वर्षों से शोध कार्य में जुटे हैं.वे इस शोध के नतीजों को 'माइंड ब्लोइंग' बताते हैं और इंसानों के मामले में शिक्षा, आमदनी, विवाह जैसी बातों के परिप्रेक्ष्य में कहते हैं कि 'मिड-लाइफ क्राइसिस' एक सत्य है और इसका अस्तित्व होता है.मनोवैज्ञानिक डॉक्टर वीस कहते हैं कि इस शोध से सोच-विचार के कई दरवाजे खोल दिए हैं क्योंकि लम्बे समय तक ये माना जाता रहा है कि 'मिड-लाइफ क्राइसिस' का संबंध मानव समाज और इंसान की जिंदगी से ही है.वे ये भी कहते हैं कि ये अपने आप में पूरी तस्वीर नहीं है और इस तस्वीर के दूसरे कई पहलू भी होंगे जिनकी गहराई के पड़ताल करने की जरूरत है.
__________________________
यह सिस्टम इस बात का तत्काल विश्लेषण कर लेगा कि ऑनलाइन पोस्ट सच है कि नहीं.इससे यह भी पता चल सकेगा कि जिस अकाउंट से पोस्ट किया गया है, कहीं वो ग़लत सूचनाएं फैलाने के लिए ही तो नहीं बनाया गया है.इसका उद्देश्य, सरकारों समेत अन्य संस्थाओं और इमरजेंसी सेवाओं को प्रभावी जवाबी कार्रवाई के लिए मदद करना है.2011 में लंदन दंगे के दौरान सोशल मीडिया के इस्तेमाल पर आधारित शोध के बाद यह प्रोजेक्ट शुरू हुआ.विश्लेषण किए जाने वाले आंकड़ों में ट्विटर और फ़ेसबुक पर जारी पोस्ट के अलावा हेल्थकेयर फोरमों पर डाली गई टिप्पणियों को भी शामिल किया जाएगा.इस प्रोजेक्ट की मुख्य शोधकर्ता और शेफील्ड विश्विद्यालय से जुड़ीं डॉक्टर कैलिना बोनशेवा के अनुसार, ''2011 के दंगे के बाद ऐसे सुझाव आए थे कि सोशल नेटवर्किंग साइट्स को बंद कर देना चाहिए था ताकि दंगाई इकट्ठा न हो सकें.''वो कहती हैं, ''सोशल साइट्स उपयोगी सूचनाएं भी मुहैया कराती हैं. लेकिन समस्या यह है कि यह सब इतनी तेजी से घटित होता है कि हम झूठ में से सच को उतनी तेज़ी से छांट नहीं सकते.''यह सिस्टम सूचनाओं के स्रोत को वर्गीकृत कर देगा ताकि उनके सच को जांचा-परखा जा सके.इन श्रेणियों में समाचार केंद्र, पत्रकार, विशेषज्ञ व प्रत्यक्षदर्शी आदि के खाते शामिल होंगे जिनसे स्वतः पोस्ट जारी होते रहते हैं.सोशल नेटवर्क पर हुई बातचीत का अध्ययन होगा ताकि पता चल सके कि इनकी शुरुआत कैसे हुई और इस बात की जांच की जाएगी कि सूचना की पुष्टि हो सकती है या नहीं.बोनशेवा का कहना है कि पोस्ट के केवल लिखित वाक्यों का ही विश्लेषण किया जाएगा.उनका कहना है, ''हम तस्वीरों का विश्लेषण नहीं करेंगे. इसलिए हम यह नहीं देखने जा रहे हैं कि किसी तस्वीर से छेड़छाड़ हुई है कि नहीं. क्योंकि यह तकनीकी रूप से बहुत जटिल है.''सिस्टम की खोज के परिणाम एक 'विजुअल डैशबोर्ड' पर दिखाई देंगे ताकि यूज़र जान सकें कि कहीं यह अफ़वाह तो नहीं.शोधकर्ताओं का दावा है कि परीक्षण के प्राथमिक नतीजे 18 महीने के भीतर आ जाएंगे और पत्रकारोँ और स्वास्थ्य सेवा विशेषज्ञों के समूहों के साथ ही मुख्य रूप से इनका परीक्षण किया जाएगा.डॉक्टर बोनशेवा ने कहा, ''हमें देखना है कि क्या काम करता है और क्या नहीं. हमें देखना है कि इंसानी विश्लेषण और मशीनीकृत विश्लेषण के बीच हम सुंतलन बिठा पाए कि नहीं.''इस प्रोजेक्ट का नाम ग्रीस के मिथकीय चरित्र फ़ीम पर रखा गया है जो अफवाहों को फैलाने के लिए विख्यात था.यह प्रोजेक्ट तीन साल तक चलेगा, जिसमें पांच विश्वविद्यालय, शेफ़ील्ड, वारविक, लंदन का किंग्स कॉलेज, जर्मनी का सारलैंड और वियेना में मॉडल हिस्सा ले रहे हैं.इसमें चार कंपनियां भी भाग ले रही हैं- एटोस, आईहब, ओंटोटेक्स्ट और स्विसइन्फ़ो.उम्मीद की जा रही है कि इस परियोजना के आखिर में पत्रकारों के लिए एक टूल बनाया जा सकेगा. (बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
शोधकर्ताओं ने पाया कि क्रोमोडोरिस रेटिकुलाटा अपना लिंग खुद से अलग कर सकता है, दोबारा उगा सकता है और फिर से इसका इस्तेमाल कर सकता है.जापान के शोधकर्ताओं ने विचित्र यौन रुझान वाले क्रोमोडोरिस को प्रशांत महासागर में खोज निकाला है.उनका मानना है कि यह पहला ऐसा ज्ञात जीव है जो अपने नए उगाए हुए लिंग से बार-बार मैथुन कर सकता है.रॉयल सोसायटी के जर्नल बायोलॉजी लेटर्स में वैज्ञानिकों ने इसे ‘डिसपोजेबल पेनिस’ का नाम दिया है.नए लिंग के उगने से पहले इस समुद्री घोंघे का यौन जीवन बेहद जटिल हो जाता है.लगभग इन सभी जलचरों को रंगीन घोंघो की न्यूडीब्रांच प्रजाति के जीव के तौर पर जाना जाता है.इनके बारे में ऐसा माना जाता है कि ये एक ही समय में उभयलिंगी भूमिका में होते हैं.इसका मतलब यह हुआ कि इनके पास नर और मादा दोनो जैसे यौन अंग होते हैं और वे उनका इस्तेमाल एक ही वक्त में कर सकते हैं.बर्नार्ड पिक्टन उत्तरी आयरलैंड के नैशनल म्यूजियम में समुद्री अकशेरुकी जीवों के क्यूरेटरवह कहते हैं,“उनका औजार उनके शरीर की दाहिनी तरफ रहता है ताकि दो न्यूडीब्रांच जब एक दूसरे के संपर्क में आएं तो उनके शरीर एक दूसरे के विपरीत दिशा में हों और उनका शरीर एक दूसरे को छू सके.”उन्होंने बताया,“वे मैथुन करते समय उनके शरीर की स्थिति ऐसी रहती है कि वे एक दूसरे को अपने शुक्राणु दे रहे होते हैं.”समुद्री घोंघों पर नजर रखने वाले जानकार समुद्री घोंघों की इस जटिल सहवास प्रक्रिया से हैरान हैं.पिक्टन कहते हैं,“मैंने पहले कभी ऐसा नहीं देखा.”जापानी शोधकर्ताओं ने पाया इन रंगीन समुद्री घोंघों के नमूने जापान के ही तटवर्ती इलाकों में स्थित मूंगे की प्रवाल भित्तियों से इकठ्ठे किए.उन्होंने इन जीवों को 31 बार सहवास करते हुए देखा.सेकेंड से मिनट भर तक चले मैथुन क्रिया के बाद क्रोमोडोरिस रेटिकुलाटा प्रजाति के इन जीवों ने अपना लिंग शरीर से अलग कर दिया था.वैज्ञानिक यह देखकर हतप्रभ थे कि अगले 24 घंटों के भीतर उनके जननांग दोबार उग आए थे और वे फिर से सहवास करने के लिए तैयार थे.
__________________________
ब्रिटेन की न्यूकासल युनिवर्सिटी के वैज्ञानिकों अगुआई में हुए एक अध्ययन में ये बात सामने आई है.मगर लैंसेट जर्नल में इस अध्ययन के बारे में छपी रिपोर्ट में इस बात पर ज़ोर दिया गया है कि आम तौर पर इन स्कैनों से होनेवाले फायदे, खतरों की तुलना में अधिक महत्वपूर्ण हैं.उन्होंने कहा है कि उनके अध्ययन में इस बात को सामने रखा है कि सी टी स्कैन का प्रयोग तभी करना चाहिए जब वो बेहद आवश्यक हो जाए.साथ ही स्कैन से हुए रेडिएशन को दूर करने के लिए भी प्रयास जारी रखना चाहिए.सीटी (कम्प्यूटराइज़्ड टोमोग्राफ़ी) स्कैन में एक एक्स-रे नली को रोगी के शरीर के भीतर घुमाकर आंतरिक अंगों की गहराई से तस्वीरें ली जाती हैं.सीटी स्कैन बच्चों के लिए उपयोगी होता है क्योंकि इसमें उन्हें बेहोश करने या सुलाने की ज़रूरत नहीं होती.अपनी तरह के इस पहले शोध में वैज्ञानिकों ने ब्रिटेन में 180,000 युवा मरीज़ों के रिकॉर्डों की समीक्षा की.उन्होंने 1985 से लेकर 2002 तक के 21 साल से कम उम्र के ऐसे रोगियों का अध्ययन किया जिनका सीटी स्कैन हुआ था.चूँकि रेडिएशन से होनेवाले कैंसर के विकसित होने में समय लगता है, इसलिए उन्होंने कैंसर और इससे होनेवाली मौतों का पता लगाने के लिए 2009 तक के आँकड़ों का परीक्षण किया.मस्तिष्क कैंसर और ल्युकीमिया बहुत कम होनेवाली बीमारियाँ हैं.अध्ययन का अनुमान है कि दस साल से कम उम्र के ऐसे बच्चे जिनके सिर के स्कैन हुए, उनमें पाया गया कि 10,000 मामलों में ल्युकीमिया और मस्तिष्क कैंसर का एक-एक अतिरिक्त मामला पाया गया.न्यूकासल युनिवर्सिटी के वैज्ञानिक डॉक्टर मार्क पीयर्स ने कहा,"हमने पाया कि बचपन में सीटी स्कैन करवाने से ब्रेन कैंसर और ल्युकीमिया का ख़तरा अच्छा ख़ासा बढ़ जाता है."मगर वे सीटी स्कैन से होनेवाले को तात्कालिक लाभ को खतरों से अधिक बड़ा बताते हुए उन्होंने स्कैन में इस्तेमाल हुई रेडियो किरणों के प्रभाव को दूर करने के लिए प्रयास करने की ज़रूरत पर बल दिया.उन्होंने कहा,"रेडिएशन समय के साथ-साथ कम होता जा रहा है, मगर इसके स्तर को और कम करने की ज़रूरत है."अध्ययन से जुड़े एक और वैज्ञानिक प्रोफ़ेसर सर एलन क्राफ़्ट ने कहा,"ब्रिटेन में यदि कोई चिकित्सक बच्चे के सीटी स्कैन के लिए कहता है तो वो ऐसा रेडिएशन के ख़तरे को ध्यान में रखकर ही करता है. इसलिए यहाँ जब कहा गया हो तो सीटी स्कैन नहीं करवाने से स्वास्थ्य के लिए ख़तरा और अधिक हो सकता है."ब्रिटेन के स्वास्थ्य मंत्रालय के एक प्रवक्ता ने इस बारे में कहा है कि ब्रिटेन में सीटी स्कैन में अपनाए जानेवाले रेडिएशन का स्तर पहले से ही अन्य देशों के मुकाबले कम है और ये तभी करवाया जाता है जब उसके लिए वाजिब जरूरत होती है.
__________________________
सदियों से येती को देखे जाने की बातें की जा रही हैं. अब उसके फिंगरप्रिंट्स का पता चला है और साथ ही उसके शरीर के कुछ हिस्से मिलने का भी दावा किया गया है.अमरीकी जीवविज्ञानी शॉर्लट लिंडक्विस्ट के नेतृत्व में शोधकर्ताओं की एक टीम ने दावा किया है कि उन्होंने येती और उसके अंत से जुड़े रहस्यों को ढूंढ निकाला है. वो कहते हैं कि ये नतीजे निश्चय ही उससे जुड़ी काल्पनिक कथाओं को मानने वालों को निराश करेगी.5300 साल पुरानी मर्डर मिस्ट्री की पुलिस जाँचसबसे पुराना जूता मिलालिंडक्विस्ट न्यूयॉर्क में बफेलो स्कूल ऑफ़ साइंस में प्रोफ़ेसर और सिंगापुर में नानयांग टेक्नोलॉजिकल यूनिवर्सिटी के विज़िटिंग प्रोफ़ेसर हैं और उन्होंने येती के अवशेषों का डीएनए टेस्ट के ज़रिए विश्लेषण किया है.इन अवशेषों के नमूनों में हाथ, दांत, हाथ की त्वचा, बाल और मल मिले हैं जो तिब्बत और हिमालयी इलाकों में मिले थे.लिंडक्विस्ट ने बीबीसी को बताया, "जांच के दौरान उपलब्ध नौ नमूनों में से एक कुत्ते का निकला जबकि अन्य उस इलाके में रहने वाले आठ अलग-अलग प्रजातियों के भालू के हैं, जैसे एशियाई काले भालू, हिमालय और तिब्बत के भूरे भालू के."एक शोधकर्ता के अनुसार, "जिस नमूने की मैंने जांच की वो 100 फ़ीसदी भालू के थे."उदास भालू की ख़ुशनुमा होगी ज़िंदगी?लिंडक्विस्ट बताते हैं, "हमारी खोज यह बताती है कि इस इलाके के भालूओं में येती के जैविक आधार मिलते हैं, हमारा शोध इसी आनुवांशिक रहस्यों को उजागर कर सकता है."वो कहते हैं कि वो जानबूझकर येती के मिथकों का खंडन करने की कोशिश नहीं कर रहे हैं. उनका कहना है कि उनके शोध की शुरुआती अवधारणा यह थी कि ये नमूने भालूओं की उस प्रजाति से मिलते हैं, जिनकी अभी तक खोज नहीं हो सकी है.कहां से आया सबका प्यारा टेडी बीयरयह पहली बार नहीं है अवशेषों के डीएनए नमूने का परीक्षण किया जा रहा है, लेकिन लिंडक्विस्ट कहते हैं कि पहले के अध्ययन विस्तृत या अपने आप में संपूर्ण नहीं थे.उन्होंने कहा, "हमने जो शोध किया है वो आज की तारीख़ में सबसे सटीक और विस्तृत है."इस शोध के नतीजे ब्रिटिश अकेडमी ऑफ़ साइंस के एक प्रकाशन "प्रोसीडिंग्स ऑफ़ द रॉयल सोसाइटी बी" जर्नल में छापे गये हैं.यह शोध एशियाई भालू की उत्पत्ति के इतिहास की जानकारी हासिल करने में भी मदद करता है.शेर, भालू, भेड़िए रह गए हैं आधेलिंडक्विस्ट ने कहा, "इस इलाके में भालू या तो असुरक्षित हैं या फिर उनका अस्तित्व ही ख़तरे में है, लेकिन उनके इतिहास के विषय में कुछ ख़ास जानकारी उपलब्ध नहीं है."विशेषज्ञ मानते हैं कि यह अध्ययन उन लोगों को निराश कर सकती है जो येती की काल्पनिक कहानियों में विश्वास करते हैं. लेकिन किसी को भी निराश नहीं होना चाहिए. वो कहते हैं, "कुछ लोग यह कह सकते हैं कि मेरा अध्ययन केवल कुछ नमूनों पर आधारित है, लेकिन कुछ अन्य अवशेष भी हो सकते हैं जिनकी अभी खोज ही नहीं हुई है. क्या पता, इस समय एशिया के पहाड़ों पर कहीं एक अजीब-सा प्राणी घूम रहा हो."(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
इस तकनीक में झूठ पकड़ने के लिए बात करने के दौरान चेहरे पर आए बदलाव को पढ़ने की कोशिश की जाती है.ब्रैडफ़र्ड विश्वविद्यालय के शोधकर्ताओं ने किसी व्यक्ति के झूठ बोलने पर उसके चेहरे पर ख़ून के प्रवाह और हाव-भाव में आए बदलाव पर नज़र रखी.बीबीसी के विज्ञान संवाददाता मैट मैकग्रा के मुताबिक वैज्ञानिकों को उम्मीद है कि इस तकनीक का इस्तेमाल पुलिस और अप्रावासन अधिकारी उस व्यक्ति को बिना बताए कर सकते हैं, जिससे पूछताछ हो रही हो.  वैज्ञानिक इस तकनीक का इस्तेमाल इस साल के अंत तक एक ब्रितानी हवाई अड्डे पर करने की योजना बना रहे हैं. दुनिया में 1921 के बाद से झूठ पकड़ने के लिए पॉलीग्राफ का अविष्कार हुआ था जो अब भी इस्तेमाल होता है.वैज्ञानिकों का दावा है कि यह नई तकनीक पॉलिग्राफ जितनी ही प्रभावी है लेकिन इसका शारीरिक हस्तक्षेप उसके मुक़ाबले काफ़ी कम है.इस तकनीक में झूठ पकड़ने के लिए शोधकर्ताओं ने आँखों के आसपास ख़ून के प्रवाह की तस्वीरें लेने के लिए तापीय कैमरे का इस्तेमाल किया.कोई व्यक्ति जूठ बोल रहा है या सच, यह जानने के लिए इन तस्वीरों को एक कंप्यूटर प्रोग्राम के जरिए घबराहट, आँखों के झपकने और होठ काटने से जोड़ा गया.शोधकर्ताओं का कहना है कि सुरक्षा अधिकारी जब किसी व्यक्ति से पूछताछ कर रहे हों तो, उसे बिना बताए इस तकनीक का उपयोग करने के अच्छे नतीजे मिलेंगे.शुरुआत में 40 लोगों पर किए गए प्रयोग में इस तकनीक से 70 फ़ीसदी सही नतीजे मिले.लेकिन वैज्ञानिकों का कहना है कि अगर इसे किसी हवाई अड्डे पर वास्तविक स्थिति में उपयोग में लाया जाए तो इसके 90 फ़ीसद सही नतीजे मिल सकते हैं.ब्रैडफ़र्ड विश्वविद्यालय के डॉक्टर हसन उगाली कहते हैं कि इस तकनीक का इस्तेमाल भविष्य में सुरक्षा और आप्रवासान मामलों के साथ-साथ पार्किंसन और डिमेंशिया (स्मृति लोप) जैसी बीमारियों का पता लगाने में भी किया जा सकता है.
__________________________
हम बात कर रहे हैं 

बिजली से चलने वाली फोल्डिंग कारों की, जो न सिर्फ भीड़ से बजबजाते हुए हमारे शहरों के लिए फायदेमंद हैं बल्कि 

ग्रीनहाउस उत्सर्जन को रोकने में भी कामयाब साबित होने जा रही हैं.जनवरी 2012 में जब स्पेन के एक कारोबारी उपक्रम हिरिको ड्राइविंग मोबिलिटी समूह ने पहली फोल्डिंग माइक्रो-ईवी कार हिरिको फोल्ड को दुनिया के सामने पेश किया था.उस वक्त किसी को विश्वास नहीं हुआ था कि विचार के स्तर पर अपने जन्म के महज़ दस साल के भीतर यह सपना साकार हो जाएगा.बीते मार्च महीने में दुनिया के सबसे पुराने कार शो जेनेवा मोटर शो में जब दोबारा यह कार दिखी, तो यह उत्पादन के चरण तक पहुंच चुकी थी.भारत में इसकी कीमत नौ लाख रुपए से कुछ कम आंकी गई थी.अब ताज़ा खबर यह है कि हिरिको को अपने घर में ही तगड़ी टक्कर मिल रही है. हालिया चुनौती स्पेन के कास्पल समूह की ओर से आई है.इसकी नई फोल्डिंग कार को डिज़ाइनर फ्रा पोदादेरा ने डिज़ाइन किया है.हिरिको की कुल लंबाई ढाई फुट है और इसे मोड़ने के बाद यह सिर्फ डेढ़ फुट की रह जाती है.जबकि पोदादेरा की डिज़ाइन की हुई कार मुड़ने के बाद छह फुट तीन इंच लंबी रहती है.इसकी खूबी यह है कि हिरिको के मुकाबले इसकी अधिकतम गति 66 मील प्रतिघंटा है जबकि हिरिको की 31 मील प्रतिघंटा ही है.महानगरों के लिए विशेष तौर पर बनाई गई हिरिको फोल्ड के एक प्रमुख डिज़ाइनर रायन चिन कहते हैं, ''हमारा उद्देश्य शहरों और वाहनों के रिश्ते को बुनियादी रूप से बदलना था. सवाल यह नहीं कि हम अपने शहरों को गाड़ियों के हिसाब से कैसे तैयार करते हैं, बल्कि हमारी चुनौती यह थी कि अपने शहरों के हिसाब से वाहनों को हम कैसे अनुकूलित कर सकते हैं.''सिटी कार का विचार पहली बार जनरल मोटर्स द्वारा प्रायोजित एक डिज़ाइन कार्यशाला मीडिया लैब में 2003 में जन्मा था.इसके बाद वास्तुकला, शहरी नियोजन, कंप्यूटर विज्ञान और मेकैनिकल इंजीनियरिंग आदि विविध क्षेत्रों के लोगों को एक स्टूडियो में इस परियोजना पर काम करने के लिए साथ लाया गया.कई दौर के विमर्श के बाद बिजली से चलने वाली एक छोटी सी कार बनाने का फैसला लिया गया जिसे मोड़ कर एक कतार में पार्किंग में खड़ा किया जा सके और जिसे एशिया, अमरीका व यूरोप के शहरों में एक से ज्यादा लोग इस्तेमाल कर सकें.यहां से शुरू हुआ कारों के योग का युग. फोल्डिंग कार आज बाज़ार में उतरने की स्थिति में आ चुकी है.भारत में टाटा ने भी ऐसी ही एक कार बनाई है हालांकि उसकी कीमत दस लाख रुपए बताई जा रही है.ज़ाहिर है, हिरिको की कारें सस्ती होने के कारण भारतीय उपभोक्ताओं के लिए ज्यादा 

किफायती होंगी, लेकिन इस तरह की कारों के साथ एक दिक्कत भी है.ऐसी कारें तैयार करने वालों के सामने एक बड़ा सवाल यह आ खड़ा हुआ है कि ऐसे लोगों को कैसे इन कारों के इस्तेमाल के लिए प्रोत्साहित किया जा सकेगा जो सार्वजनिक परिवहन लेने के लिए बस अड्डे या मेट्रो स्टेशन के करीब न रहते या काम करते हों.शहरी योजनाकार इस समस्या को 'पहली और आखिरी पहेली' का नाम देते हैं.बर्कले में कैलिफोर्निया युनिवर्सिटी की शहरी और परिवहन योजनाकार एलिज़ाबेथ डीकिन कहती हैं, ''जैसे-जैसे पिछले 50 साल में शहरों का विस्तार हुआ है, पहली और आखिरी पहेली वैसे-वैसे और कठिन होती गई है.''माना जा रहा है कि इस समस्या से निपटने का एक तरीका यह हो सकता है कि फोल्डिंग कारों का बेड़ा शहर में कुछ तय स्थानों पर रखा जाए जहां उन्हें चार्ज करने वाले या फिर किराये पर उठाने वाले स्टेशन भी हों.इससे लोग आसानी से ऐसे वाहन लेकर बस अड्डे या मेट्रो तक जा सकेंगे और नतीजतन सड़कों पर वाहनों का भार कम होगा.इससे शहरों की हवा भी साफ सुथरी बनी रह सकेगी.फिलहाल हिरिको समूह की योजना ऐसी कारें यूरोप और दूसरे चुनिंदा शहरों में बेचने की है.विशेष तौर पर चुने गए स्थानों में बार्सिलोना, बर्लिन, माल्मो, सेन फ्रांसिस्को आदि हैं.इसके अलावा स्पेन के बास्क इलाके में आने वाले उर्दइबे, इबिज़ा, हांगकांग और दक्षिणी ब्राज़ील के फ्लोरियानापोलिस में भी यह कार बेचे जाने की योजना है.हिरिको अपनी 400 माइक्रो ईवी कारों की पहली खेप जल्द ही बार्सिलोना में उतारने जा रही है.एक बार यह योजना यूरोप और अमरीका में कारगर हो गई, तो दिल्ली और बंगलुरु जैसे भीड़भाड़ वाले शहरों से हिरिको फोल्ड जैसी कारें दूर नहीं रह जाएंगी.जिस तरीके से हमारे शहरों का वातावरण वाहनों की अधिकता से तबाह हुआ है, उम्मीद की जा रही है कि जलवायु परिवर्तन से निपटने में बिजली से चलने वाली फोल्डिंग कारें बेहद कारगर साबित होंगी.
__________________________
'हाइपरटेंशन' पत्रिका में छपे एक शोध के अनुसार हाई ब्लड प्रेशर के 15 मरीज़ों ने 250 मिलीलीटर जूस पीया जिससे उनका रक्तचाप 10 एमएमएचजी कम पाया गया.इसका ज़्यादातर असर तीन से छह घंटे तक रहता है, लेकिन अगले दिन भी इसका प्रभाव देखा गया.वैज्ञानिकों का कहना है कि चुकंदर में नाइट्रेट होता है जो रक्त की धमनियों को खोलता है. इससे रक्त के प्रवाह में मदद मिलती है. छाती में दर्द से पीड़ित लोग अक्सर ऐसी दवाएं लेते हैं जिनमें नाइट्रेट होता है.'बार्ट्स एंड द लंदन स्कूल ऑफ़ मेडिसन एंड डेंसिट्री' के शोधकर्ता कई वर्षों से ब्लड प्रेशर को कम करने के सिलसिले में चुकंदर के प्रभावों पर अध्ययन कर रहे हैं. उनका कहना है कि अभी इस बारे में और काम किए जाने की ज़रूरत है.वो चुकंदर के जूस पीने को लेकर इस बात से भी ख़बरदार करते हैं कि इससे पेशाब का रंग गुलाबी हो सकता है.नाइट्रेट ज़मीन में प्राकृतिक रूप से पाया जाता है. वहीं से ये सब्ज़ियों की जड़ों में पहुंचता है और उन्हें बढ़ने में मदद करता है.शोधकर्ता अमृता अहलूवालिया का कहना है, “हम ये देख कर हैरान है कि इस तरह का नतीजा पाने के लिए बस थोड़े से नाइट्रेट की ही दरकार होती है.”उनका कहना है, “हम उम्मीद करते हैं कि जो व्यक्ति नाइट्रेट से भरपूर सब्जि़यां लेगा, उसका हृदय बेहतर तरीक़े से काम करता रहेगा. पत्तियों वाली सब्ज़ियां या फिर चुकंदर बहुत फ़ायदेमंद हो सकती हैं.”ब्रिटिश हर्ट फ़ाउंडेशन में मेडिकल डायरेक्टर प्रोफ़ेसर पीटर वाइसबर्ग का कहना है, “ये शोध इस मौजूदा सलाह का समर्थन करता है कि हमें भरपूर हरी सब्जि़यां खानी चाहिए.”वो कहते हैं, “लेकिन हमें इस बारे में अभी और शोध करना होगा कि क्या नाइट्रेट से परिपूर्ण सब्ज़ियां लंबे समय तक ब्लड प्रेशर को कम करने में मददगार हो सकती हैं.”ब्रिटिश हर्ट फ़ाउंडेशन ही इस शोध के लिए आर्थिक मदद मुहैया करा रहा है.
__________________________
कई लोग इसी तरह से सोशल साईट पर मर्दों से दोस्ती करते हैं फिर उनसे वेबकैम के सामने निर्वस्त्र होने की गुहार की जाती है. ऐसा करते ही उनकी तस्वीरें रिकॉर्ड कर ली जाती हैं जिसके बाद धमकी मिलने और ब्लैकमेलिंग का सिलसिला शुरू हो जाता है.धमकी मिलती है कि अगर उन्होंने पैसे न दिए तो इस तरह की बात फैला दी जाएगी कि वो बाल यौन शोषण में लिप्त हैं.फ़्रांस की पुलिस का कहना है कि उन्हें हर दिन इस तरह की शिकायतें मिल रही हैं. पुलिस का कहना है कि ऐसे बहुत सारे मामले शायद पुलिस के पास पहुंच ही नहीं रहे.इस तरह के धोखे में फंस चुके एक शख्स इस शर्त पर अपना तजुर्बा बताने को तैयार हैं कि उनकी पहचान ज़ाहिर नहीं की जाएगी.वो कहते हैं, "उसने मुझे मैसेज भेजा, मैं बहुत ख़ुश था क्योंकि लड़कियां सामान्यत: इन मामलों में पहल नहीं करती हैं.""उसने मुझसे कहा कि वो फ्रांस के लियोन की रहने वाली है, लेकिन फिलहाल छुट्टियों बिताने आईवरी कोस्ट में है. हमने कुछ देर एमएसएन पर चैट किया जिस दौरान मैंने उसका वीडियो भी देखा. वो एक बहुत ख़ुबसुरत फ्रांसीसी लड़की थी, बहुत ही ख़ुबसुरत.""कुछ देर के बाद मुझे साइट पर उसका वीडियो दिखने लगा जिसमें वो अपने कपड़े उतार रही थी. मुझे बिल्कुल अहसास नहीं हुआ कि ये रिकॉर्डेड वीडिया था, मुझे लगा ये लाइव है."लेकिन फिर उसका असल मक़सद साफ़ हो गया."लगभग पांच मिनट बाद ही मुझे एक मैसेज मिला: मैंने आपकी पूरी हरकत की रिकॉर्डिंग की है, ये है वो वीडियो. अगर आपने हमें पैसे नहीं भेजे तो इस रिकॉर्डिंग को यूट्यूब पर डाल दिया जाएगा."अपनी कहानी बता रहे 28-वर्षीय युवक कहते हैं, "मैंने उस वीडियो को देखा, मैं अपना चेहरा साफ़ तौर पर देख सकता था ... उसमें सब कुछ दिख रहा था."वीडियो के नीचे पीड़ित युवक का नाम था, साथ ही लिखा था कि वो एक लड़की के सामने अश्लील हरकतें कर रहे थे.उनसे 600 डॉलर अबिदजान के एक पते पर भेजने की मांग की गई थी.पुलिस का कहना है कि दुर्भाग्य से इस तरह के मामले इतने निजी होते हैं कि ज़्यादातर लोग पुलिस के पास जाते ही नहीं.लोगों की मान-मर्यादा का प्रबंधन करने वाली कंपनी 'रेप्यूटेशन स्क्वॉड' कहना है कि जो लोग इस तरह के जाल में फंसते हैं वो कई तरह की कहानियां गढ़ते हैं और सीधे तौर पर नहीं बताना चाहते कि वो किसी से इंटरनेट पर मिले और कैमरे पर कपड़े उतारने को तैयार हो गए.लेकिन कंपनी का कहना है इस तरह के 95 फ़ीसद मामले इंटरनेट ब्लैकमेल के होते हैं.कई ऐसे मामले भी सामने आए हैं जहां पैसे न दिए जाने की सूरत में ब्लैकमेल करनेवाले पुलिस का भेस बनाकर लोगों के घर तक पहुंच गए हैं.जानकारों का कहना है कि लोगों को मालूम होना चाहिए कि इंटरनेट पर डाली गई चीज़ वहां से हटाई भी जा सकती है और यूट्यूब सेक्स से संबंधी वीडियो अपने साइट पर नहीं रहने देते हैं.पुलिस का कहना है कि जो सीधे पुलिस को इस तरह के मामले की जानकारी देने से डरते हैं वो कम से कम इसे उनकी वेबसाइट पर डाल सकते हैं.
__________________________
चश्मे के साथ मिलकर ये लेंस चीज़ों को 2.8 गुना तक बड़ा देखा जा सकता है.चश्मे में इस तरह के पोलराइज़्ड फ़िल्टर लगे हैं जो अलग-अलग दिशाओं से आने वाली प्रकाश की किरणों को एक ही दिशा में भेज देते हैं.यह चश्मा पहनने वाला तय कर सकता है कि कब उसे सामान्य चश्मे वाली दृष्टि से देखना है और कब दूरबीन वाली दृष्टि से. वह कभी भी सामान्य और दूरबीन के बीच आसानी से बदलाव कर सकता है.दूरबीन वाले यह चश्मे उम्र बढ़ने के चलते 

आंखों की रोशनी कम होने की दिक्कत से निजात पाने के लिए ईजाद किए गए हैं.उम्र के साथ मैक्यूला (रेटीना के बीच का पीला भाग जो चीज़ को स्पष्ट देखने में सहायता करता है) का कमज़ोर होना 

अंधेपन का सबसे बड़ा कारण है.जैसे-जैसे मैक्यूला 

कमज़ोर होता जाता है वैसे-वैसे आदमी की चेहरे पहचानने, पढ़ने और गाड़ी चलाने- यानी की हर वह क्षमता, जिसमें ब्यौरे की ज़रूरत होती है, कमज़ोर पड़ती जाती है.शोधकर्ताओं द्वारा तैयार कॉन्टैक्ट लेंस में एक मुख्य क्षेत्र है जिससे सामान्य 

दृष्टि के लिए रोशनी मिलती है. दूर की चीज़ों को नज़दीक दिखाने के लिए मुख्य क्षेत्र के चारों तरफ़ एक छल्ला है. ख़ास तरीक़े के छोटे-छोटे एल्यूमिनियम के शीशे चीज़ों को बढ़ाकर दिखाने के लिए चारों तरफ़ रोशनी को चार गुना कर रेटीना की ओर भेजते हैं.सामान्य रूप से प्रयोग करने पर बढ़ाई गई तस्वीर नहीं दिखाई देती क्योंकि जोड़ीदार चश्मे में लगे पोलेराइज़िंग फ़िल्टर इसे रोक देते हैं. देखने वाला इन फ़िल्टर्स को बदल सकता है ताकि उसे सिर्फ़ बढ़ाई गई तस्वीर ही देखने को मिले.कैलिफ़ोर्निया विश्वविद्यालय, सैन डिएगो के जोसेफ़ फ़ोर्ड और स्विट्ज़रलैंड के ईपीएफ़एल के एरिक ट्रेम्बले के नेतृत्व में शोधकर्ताओं के दल ने फ़िल्टर करने के लिए सैमसंग के थ्री डी (त्रिआयामी) टीवी सेट में इस्तेमाल किया जाने वाले लेंस का इस्तेमाल किया.सामान्यतः प्रयोग किए जाने पर यह लेंस बाएं या दाएं लेंस को वैकल्पिक रूप से बंद कर एक थ्री डी तस्वीर बनाता है.दल द्वारा तैयार किए गए लेंस के पहले प्रारूप का व्यास 8 मिमी, मोटाई एक मिमी थी और छल्ले वाले क्षेत्र में यह मोटाई 1.17 मिमी थी.डॉक्टर ट्रेंबले ने बीबीसी को बताया, “सबसे बड़ी मुश्किल लेंस को हवा के आर-पार होने योग्य बनाने की थी. अगर आप 30 मिनट तक यह लेंस पहनना चाहते हैं तो आपको इसे हवादार बनाना ही होगा.”लेंस में गैस गुज़र जानी चाहिए ताकि कांटेक्ट लेंस से घिरे आंख के हिस्से ख़ासतौर पर रेटिना को ऑक्सीजन की आपूर्ति हो सके.टीम ने लेंस में बहुत छोटे-छोटे ऐसे रास्ते बनाए जिनसे ऑक्सीजन आ-जा सके.डॉक्टर ट्रेंबले के अनुसार, "इस जटिलता की वजह से लेंस का निर्माण करना और मुश्किल हो गया.”बहरहाल यह लेंस तैयार किए जा रहे हैं और नवंबर में इनका क्लीनिकल ट्रायल शुरू हो जाएगा.वह कहते हैं कि अंततः उम्र बढ़ने की वजह से दृष्टि संबंधी दिक्कतों से जूझ रहे लोगों तक यह लेंस पहुंच सकेंगे.अब तक नज़र की दिक्कत को दूर करने के लिए या तो सर्जरी करके एक दूरबीन वाला लेंस लगाया जाता था या भारी चश्मे पहनने होते थे, जिसमें दूरबीन वाले लेंस मुख्य लेंस का एक भाग होते थे.आरएनआईबी में नेत्र स्वास्थ्य प्रचार प्रबंधक क्लारा ईग्लेन कहती हैं कि शोध “रुचिकर” लगता है. वह मैक्यूला के क्षय पर इसके केंद्रित होने के लिए इसकी तारीफ़ करती हैं.हालांकि इन लेंसों का भविष्य में कोई और इस्तेमाल भी हो सकता है क्योंकि इस शोध को अमरीकी सेना के शोध विभाग, डार्पा, द्वारा आर्थिक सहायता दी जा रही है.डॉक्टर ट्रेंबले कहते हैं, “उन्हें मैक्यूला के क्षय के बारे में चिंता नहीं है. वह तो अति दृष्टि के बारे में सोच रहे हैं जो कि एक ज़्यादा बड़ी दिक्कत है.”(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
हैरिएट-वॉट विश्वविद्यालय में भौतिक विज्ञानियों ने एक ऐसी तकनीक विकसित की है जो लेज़र का इस्तेमाल कर, तकरीबन सभी चीज़ों, को स्कैन कर लेता है.दल का दावा है कि थोड़े से और शोध के बाद कैमरे की रेंज को 10 किमी तक बढ़ाया जा सकता है.इस कैमरे का इस्तेमाल मुख्यतः वाहनों जैसी चीज़ों को स्कैन करने के लिए किया जाएगा.(क्या आपने बीबीसी हिन्दी का नया एंड्रॉएड मोबाइल ऐप देखा ? डाउनलोड करने के लिए 

यहां क्लिक करें)यह कैमरा अभी इंसानी त्वचा को नहीं देख सकता. इसकी वजह यह है कि त्वचा लेज़र को उस तरह परावर्तित नहीं करती जैसे अन्य चीज़ें करती हैं.इसका अर्थ यह हुआ कि अगर आप ऐसे कैमरे की नज़र में आने से बचना चाहते हैं तो नंगा होना आसान उपाय है.वस्तुओं की तस्वीरें लेने के अलावा इस तकनीक का इस्तेमाल चट्टानों के सरकने या हरियाली के पनपने पर नज़र रखने के लिए किया जा सकता है.टीम के अनुसार कैमरा लेज़र को विभिन्न पदार्थों की ओर फेंकता है और रोशनी के वापस डिटेक्टर तक पहुंचने में लगे समय के आधार पर तस्वीरें बनाता है.यह कैमरा एक मिलीमीटर की सटीकता से चीज़ों को रिकॉर्ड कर सकता है. शोध दल को यकीन है कि इसके तस्वीर बनाने वाले सॉफ़्टवेयर में कुछ और सुधार करके इसी तकनीक को वस्तु की दिशा और गति मापने में भी इस्तेमाल किया जा सकता है.हैरिएट-वॉट में एक शोधार्थी ऑगनस मैकर्थी ने कहा, “इस खोज ने एक बड़े इलाके में सामान्य, छोटे लक्ष्यों की विस्तृत तस्वीर बनाने का रास्ता खोल दिया है.”वह आगे कहते हैं, “ये साफ़ है कि इस मशीन को छोटा और तेज़ बनाए जाने की ज़रूरत है. लेकिन हमारा यकीन है कि एक हल्का, पूरी तरह लाए-ले जाने में सक्षम स्कैनिंग डेप्थ इमेजर बनाना संभव है और ऐसा उत्पाद पांच साल से भी कम वक्त में तैयार हो सकता है.”
__________________________
इस डायनासोर को जैक भी कहा जाता है. नौ करोड़ सत्तर लाख साल पुराने इन अवशेषों से ये पता चला है कि ये ज़्यादातर पेड़-पौधे खाने वाले थे.इन अवशेषों का पता इरोमंगा शहर में चला है. यहां बहुत सारे अवशेष पाए जाते हैं और ये इलाक़ा एक समय में समुद्र से ढका हुआ था.जीवाश्म वैज्ञानिकों का कहना है कि ताज़ा जानकारी से पता चलता है कि डायनासोर की खोज के मामले में ऑस्ट्रेलिया एक बड़ा केंद्र है.यहां के सबसे बड़े डायनासोर  कूपर के अवशेष भी 2004 में इन्हीं भेड़ों के फ़ार्म में पाए गए थे. कूपर लगभग 30 मीटर लंबा, बहुत विशाल और कवचधारी था.क्वींसलैंड संग्रहालय के जीवाश्म वैज्ञानिक स्कॉट हॉकनेन का कहना है कि ज़ैक का अस्थिपंजर  कूपर से छोटा  लेकिन पूर्ण था.ज़ैक की गर्दन लंबी, सिर छोटा और दांत मोटे थे और  लंबी गर्दन का संतुलन बनाने के लिए एक लंबी पूँछ भी थी.हॉकनैन का कहना था कि क्वींसलैंड के कई भागों से डायनासोर के अवशेष मिले है और इस तरह से ऑस्ट्रेलिया डॉयनासोर की खोज का केंद्र बन  गया है.साथ ही उनका कहना था कि जैक के ज़्यादातर  अवशेष ज़मीन के बाहर निकले हुए थे लेकिन अब और खुदाई की योजना बनाई जा रही है.ज़मीन के अंदर डायनासोर की शरीर के सैंकड़ों ढ़ाँचे होंगे और हड्डियों की परतें इतनी गहरी हैं कि इन्हें बाहर निकालना इतना आसान नहीं है.इसी साल की शुरुआत में डायनासोर की तीन नई प्रजातियां पाई गई थी जो जैक के समय ही जितनी पुरानी थी.
__________________________
16 साल के पैट्रिक केन ने बचपन में ही अपना एक बाजू और एक टाँग गंवा दिया था. उन्होंने कहा है कि ये नया आई-लिंब उनके लिए बेशकीमती है.मोबाइल ऐप के इस्तेमाल से कोई भी व्यक्ति इस कृत्रिम बाजू को नियंत्रित कर सकता है.पैट्रिक 2010 से आई-लिंब का पुराना वर्जन इस्तेमाल करते रहे हैं लेकिन नए वर्ज़न से वे अपने अँगूठे का भी बेहतर इस्तेमाल कर पाएँगे.पैट्रिक कहते हैं, “पहले मुझे किसी से गुज़ारिश करनी पड़ती थी कि क्या वे मेरे जूते का फीता बाँध सकते हैं. बिना कृत्रिम बाजू के भी मैं काम कर लेता था लेकिन अब तो मैं वो हर काम कर सकता हूँ जो मैं चाहता हूँ. इसकी मदद से मैं अपना काम बेहतर तरीके से और फुर्ती से कर सकता हूँ.”ये आई-लिंब उनके बाजू पर लगाया गया है. दो सेंसर इस पर नज़र रखते हैं कि माशपेशियों में कितनी सिकुड़न हो रही है. इसी के ज़रिए पैट्रिक अपने बाजू और अंगूठे की मूवमेंट नियंत्रित करते हैं.पैट्रिक कहते हैं कि वो प्रोस्थेटिक आर्म नहीं पहनना चाहते लेकिन बोआनिक आर्म एकदम अलग है.इसे टच बायोनिक्स कंपनी ने बनाया है और इसके मुख्य कार्यकारी इयन स्वटीवन्स कहते हैं कि ये तकनीक लोगों को बेहतर नियंत्रण और लचीलापन देती है.उन्होंने बताया कि आई-लिंब को लगाने के बाद लोग अपने रोज़मर्रा के कामकाज बेहतर तरीके से कर सकते हैं और अपने जीवन को बेहतर कर सकते हैं.
__________________________
इस अध्ययन में दावा किया गया है कि फ़्रांस में मर्दों के शुक्राणुओं की संख्या साल 1989 से साल 2005 के बीच एक तिहाई गिरी है.‘ह्यूमन रिप्रोडक्शन’ नाम के जर्नल में छपे शोध के लिए 26, 600 मर्दों के वीर्य का परीक्षण किया गया.परीक्षण में पाया गया कि 16 वर्षों के भीतर इन मर्दों में 32.3% शुक्राणु घटे.हालांकि शुक्राणु संख्या अब भी प्रजनन कर पाने में पर्याप्त है लेकिन जानकार संख्या घटने के कारणों की पड़ताल के लिए और अध्ययन करना चाहते हैं.इस अध्ययन से जुड़े डॉक्टर जोएल ला मोए कहते हैं, “हमारे अनुसार तो ये पहला अध्ययन है जिसमें शुक्राणुओं की संख्या में गंभीर कमी आई है. इस शोध को लंबी अवधि तक सारे देश में किया गया है. ये एक जन स्वास्थ्य के लिए एक गंभीर चेतावनी है.“लेकिन ब्रिटेन के शेफ़ील्ड विश्वविद्यालय के डॉक्टर एलन पेसी इस चेतावनी से सहमत नहीं हैं.उन्होंने बीबीसी को बताया, ''शुक्राणुओं की संख्या में पाई गई गिरावट अब भी ‘नॉर्मल रेंज’ में है. डॉक्टर कहते हैं कि नर प्रजनन के लिए प्रति मिलीलीटर डेढ़ करोड़ शुक्राणुओं की ज़रुरत होती है. अध्ययन में तो प्रति मिलीमीटर चार करोड़ से अधिक शुक्राणु पाए गए हैं.“लेकिन शुक्राणुओं की संख्या में आ रही कमी की वजह क्या है.एडिनबरा विश्वविद्यालय के प्रोफ़ेसर रिचर्ड शार्प कहते हैं, “हमारे आधुनिक लाइफ़स्टाइल में कुछ तो गड़बड़ है. शायद खान-पान या रसायनिकों से निकटता के कारण ये सब हो रहा है. लेकिन हम अब भी नहीं जानते कि इसके पीछे सबसे अहम कारण क्या है. लेकिन संभव है कि ये इन दोनों का मिश्रण हो. यानी वसा युक्त भोजन और हमारे जीवन में रसायनों की बढ़ती मौजूदगी. ”
__________________________
इसके लिए लोगों को गंध और डर से संबंधित दो छवियों से जुड़ाव स्थापित करने के लिए प्रशिक्षित किया गया.नींद के दौरान उन्हें एक छवि से संबंधित गंध सुंघाई गई और जब वो उठे तो वो उस गंध से संबंधित छवि से कम भयभीत थे.ब्रिटेन के एक विशेषज्ञ ने इस अध्ययन की प्रशंसा करते हुए कहा है कि इससे डर का इलाज करने में मदद मिलेगी और शायद यह पोस्ट-ट्रॉमैटिक स्ट्रेस डिसऑर्डर (पीटीएसडी) में भी लाभप्रद हो.पीटीएसडी में यौन दुर्व्यवहार, गंभीर चोट और हत्या की धमकी जैसी घटनाएं शामिल हैं.

पढें : ऑपरेशन किए बग़ैर कैसे कम हो मोटापा आमतौर पर ऐसे लोगों का इलाज जागते हुए किया जाता है. इस दौरान विशेषज्ञों की निगरानी में उनसे उनके डर का सामना कराया जाता है.यह अध्ययन बताता है कि ये इलाज गहरी नींद में भी किया जा सकता है. इस अवस्था में भावनात्मक स्मृति को बदलने के बारे में चिंतन किया जाता है.शोधकर्ताओं ने 15 स्वस्थ लोगों को दो अलग-अलग चेहरों की तस्वीरें दिखाईं.उसी समय उन्हें हल्का इलेक्ट्रिक शॉक दिया गया. साथ ही उन्हें नींबू, पुदीना, लौंग या चंदन जैसी कोई खास गंध सुँघाई गई.इसके बाद उन्हें एक शयन प्रयोगशाला में ले जाया गया. जब वो गहरी नींद में आ गए तो उन्हें दिखाए गए एक चेहरे से संबंधित गंध सुँघाई गई.

पढ़े: बच्चों को ज्यादा प्रोटेक्ट करना कितना सही?  इसके बाद जब वो जागे तो उन्हें बिना किसी गंध या झटके के दोनों चेहरे दिखाए गए.उन्होंने उस चेहरे से कम डर महसूस किया, जिससे संबंधित गंध उन्हें सोने के दौरान सुँघाई गई थी.लोग आम तौर पर पांच मिनट से 40 मिनट तक गहरी नींद लेते हैं और इस प्रयोग का असर उन लोगों में अधिक देखा गया जिन्होंने अधिक समय तक गहरी नींद ली.इस अध्ययन की अगुवाई कर रही शिकागो स्थित नार्थवेस्टर्न यूनीवर्सिटी फ़ीनबर्ग स्कूल ऑफ़ मेडिसिन की कैथरीना हॉनर ने कहा, "यह एक अद्भुत खोज है. हमने पाया कि डर में थोड़ी लेकिन महत्वपूर्ण कमी हुई."उन्होंने कहा, "बड़ी बात ये है कि अगर पहले से मौजूद डर पर इसका इस्तेमाल किया जाए तो शायद नींद के दौरान डर का इलाज बेहतर ढंग से किया जा सकेगा."(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
इसे इस्तेमाल करने वाले लोगों को "@facebook.com" ईमेल अकाउंट मिलते थे.अब से "@facebook.com" पर भेजे गए ईमेल को उस ईमेल अकाउंट पर भेज दिया जाएगा जिसकी मदद से यूज़र ने फ़ेसबुक पर साइन अप किया था.फ़ेसबुक के एक प्रवक्ता ने कहा, "हम ये बदलाव कर रहे हैं क्योंकि ज़्यादातर लोग अपने फ़ेसबुक ईमेल अकाउंट का इस्तेमाल नहीं करते थे."ये बदलाव मार्च की शुरुआत में होगा.इस ईमेल सेवा की शुरुआत नवंबर 2010 में हुई थी और इसे एक ऐसे तरीके के तौर पर पेश किया गया था जिससे यूज़र के एक ही इनबॉक्स में फ़ेसबुक मैसेज, एसएमएस और पारंपरिक ईमेल आ सकेंगे.

जुलाई 2012 में इसकी आलोचना भी हुई जब फ़ेसबुक ने यूज़र के ईमेल एड्रेस हटाकर उनके प्रोफ़ाइल पर "@facebook.com" वाले ईमेल एड्रेस डाल दिए थे. बाद में फ़ेसबुक ने ये ईमेल एड्रेस हटा लिए थे.ईमेल सेवा बंद करने का ये कदम फ़ेसबुक ने 19 अरब डॉलर में वॉट्स ऐप ख़रीदने के कुछ दिन बाद उठाया है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
17 हफ्तों की गर्भवती महिला टैमी गॉन्ज़ालेज़ ने जब स्कैन कराया तो उन्होंने अजन्में शिशु के मुंह से एक बुलबुले को बाहर आते देखा.डॉक्टरों का कहना है कि ये एक बेहद दुर्लभ किस्म का ट्यूमर था, जिसमें इस गर्भस्थ शिशु के ज़िदा बचने की उन्मीद काफी कम थी.लेकिन डॉक्टरों ने न सिर्फ इसका सफल ऑपरेशन किया बल्कि पाँच महीने बाद इस बच्ची का जन्म भी हुआ.फ्लोरिडा के जैक्सन मेमोरियल अस्पताल के डॉक्टरों का कहना था कि इस तरह का ट्यूमर इतना दुर्लभ है कि ये 20 सालों के अस्पताल के इतिहास में सिर्फ एक बार ही दिखाई दिया है.ऑपरेशन की प्रक्रिया में पहले टैमी गॉन्ज़ालेज़ को पहले निश्चेतक का इस्तेमाल किया गया और ऑपरेशन की जगह को सुन्न कर दिया गया.इसके बाद एक सुई के जरिए उस झिल्ली यानि आवरण तक पहुँचा गया , जिसमें भ्रूण सुरक्षित रहता हैट्यूमर को शिशु के होठों से अलग करने के लिए लेज़र किरणों का इस्तेमाल किया.इस ऑपरेशन में सिर्फ आधे घंटे का वक्त लगा.टैमी गॉन्ज़ालेज़ ने मियामी में एक संवाददाता सम्मेलन में बताया,"आखिरकार डॉक्टरों ने पूरी तरह से इस ट्यूमर को काट कर अलग कर दिया. मैं इसे तैरते हुए देख सकती थी. इस ट्यूमर का वजन काफी था, अब मैं अपनी बच्ची का चेहरा साफ देख सकती थी."टैमी गॉन्ज़ालेज़ का कहना था कि सर्जन की टीम ने जीवन रक्षक का काम किया है.ऑपरेशन के पाँच महीने बाद अक्टूबर 2010 में पैदा हुई इस बच्ची का नाम लियाना है और अब ये 20 महीने की स्वस्थ बच्ची है.बस इस बच्ची के मुंह पर इस सर्जरी का एक छोटा सा निशान बाकी है.इस ऑपरेशन के बारे में अमेरिकन जर्नल ऑफ ऑब्सटैट्रिक्स एंड गॉयनकालॉजी में छपा है.
__________________________
कंपनी का दावा है कि बड़ी स्क्रीन के कारण 

गैलेक्सी मेगा वीडियो देखने के लिए आदर्श स्मार्टफ़ोन है और इसमें एक साथ दो ऐप्स चलाए जा सकते हैं.दक्षिण कोरिया की कंपनी सैमसंग ने 2011 में 5.3 इंच स्क्रीन वाला गैलेक्सी नोट लांच किया था.इसे फैबलेट श्रेणी में रखा गया था क्योंकि इसमें फ़ोन और 

टैबलेट दोनों की खूबियां थीं.

3500 रुपए में फैबलेटइस स्मार्टफ़ोन को उम्मीद से ज़्यादा लोकप्रियता मिली थी. लेकिन गैलेक्सी मेगा की सफलता को लेकर संदेह है.सैमसंग 

एंड्रॉयड आधारित हाई डेफिनिशन स्क्रीन हैंडसेट की मार्केटिंग कर रहा है.लेकिन कंपनी के एक प्रवक्ता इस बात की पुष्टि नहीं कर सके कि नया स्मार्टफ़ोन 720 पी को सपोर्ट कर रहा है या फुल एचडी 1080 पी रिजोल्यूशन को.इस समय बाज़ार में मौजूद सबसे बड़ा फुल एचडी स्मार्टफ़ोन दक्षिण कोरिया की एक कंपनी पैनटैक का है. कंपनी ने जनवरी में 5.9 इंच स्क्रीन वाले वेगा नंबर 6 की घोषणा की थी.सैमसंग का दावा है कि गैलेक्सी मेगा का वज़न 199 ग्राम है. ये आसानी से जेब में आ सकता है और इसे एक हाथ से ही इस्तेमाल किया जा सकता है.हालांकि कंपनी इसकी सफलता को लेकर निश्चित नहीं है और इसके विकल्प के तौर पर 5.8 इंच के छोटे संस्करण को भी लांच किया जाएगा.दोनों फ़ोन मई में बिक्री के लिए उपलब्ध होंगे.सबसे पहले इन्हें 

यूरोप और 

रूस में उतारा जाएगा.
__________________________
चीन के सबसे बड़े अनुवांशिक शोध संस्थान बीजीआई शेंचेन में चीनी वैज्ञानिकों ने दुनिया के 

सबसे प्रतिभाशाली दो हजार लोगों के डीएनए के नमूने जमा किए हैं और वो उनके जीनोमों को अलग अलग क्रम में व्यवस्थित कर रहे हैं और उस युग्म की पहचान करने में जुटे हैं जो मानवीय बुद्धिमत्ता को निर्धारित करता है.माना जाता है कि चीनी वैज्ञानिक अपने इस शोध में काफी आगे बढ़ चुके हैं और जब वो अपनी इन कोशिशों में कामयाब हो जाएंगे तो माता पिता अपने लिए सबसे होनहार बच्चे चुन पाएंगे और उनकी बुद्धिमत्ता हर पीढ़ी के साथ पांच से 15 आईक्यू अंक तक बढ़ सकती है.इस तरह कुछ ही पीढ़ियों में चीनी बच्चों के साथ बौद्धिक स्तर पर प्रतिस्पर्धा करना बहुत ही कड़ी चुनौती बन जाएगी.क्रांतिकारी मनोविज्ञानी और न्यूयॉर्क विश्वविद्यालय में लेक्चरर जेफ्री मिलर भी उन दो हजार लोगों में शामिल हैं जिन्होंने अपने डीएनए के नमूने चीनी वैज्ञानिकों को दिए हैं.मिलर कहते हैं कि अनुवांशिक शोध के मामले में पश्चिमी जगत चीन से काफी पीछे है.वो कहते हैं, “हमारे पास भी वही तकनीकी क्षमताएं हैं, डाटा का विश्लेषण करने की वही क्षमता है, लेकिन वे कहीं बड़े स्तर पर डाटा जुटा रहे हैं और वैज्ञानिक निष्कर्षों को सरकारी नीति में तब्दील करने में भी सक्षम हैं. तकनीकी और वैज्ञानिक तौर पर हम भी ऐसा कर सकते हैं, लेकिन कर नहीं रहे हैं.”मिलर के अनुसार बीजीआई शेंचेन में वनस्पतियों और जंतुओं के अनुवांशिक शोध के अलावा हर उस चीज पर काम चल रहा है जो आर्थिक रूप से प्रासंगिक या वैज्ञानिक तौर दिलचस्प हो.चीन न सिर्फ आर्थिक रूप से महाशक्ति बनने की तरफ बढ़ रहा है, बल्कि अब वो वैज्ञानिक शोध में भी पीछे नही है.
__________________________
इस बात की भी संभावना है कि आप ऑनलाइन सेवा देने वाले इन लोगों से कभी मिले भी न.बस थोड़ी सी फ़ीस के बदले ये आपके प्रोफाइल को शानदार बनाए रखने में आपकी पूरी मदद करेंगे.आजकल पूरा एक उद्योग है, जो लोगों और संस्थाओं को उनके ऑनलाइन प्रोफाइल का बेहतर प्रबंधन करने में मदद करता है.'वर्ल्ड ऑफ वारक्रॉफ्ट' ऑनलाइन गेम को क़रीब एक करोड़ लोग खेलते हैं जिनमें से बहुत से रोजाना 12 घंटे से अधिक इसमें लगे रहते हैं. ऐसे में यहाँ अपनी अलग पहचान बनाना खासा मुश्किल होता है. हालांकि यह खेल के नियमों के बिलकुल विपरीत है लेकिन फिर भी बहुत से 'एरेना बूस्टर' हैं जो लोगों को ऊंचे स्कोर हासिल करने में मदद करते हैं. 'एरेना बूस्टर' लोगों के बदले गेम खेलते हैं और जब उनका किरदार ऊंचा स्तर हासिल कर लेता है तो वे उन्हें सौंप देते हैं. हालाँकि इसके बदले वे फ़ीस लेते हैं.पूर्व एरेना बूस्टर फिलिप कारबुन ने बीबीसी को बताया कि किशोरावस्था में जब वे इस खेल के टॉप रेटेड प्लेयर थे तब लोग संदेश भेजकर उनसे मदद माँगते थे.यह संदेश दुनियाभर से आते थे. वे कहते हैं कि शुरू में तो मैं सिर्फ लोगों की मदद करना चाहता था, फिर मैं इसके बदले पैसे लेना लगा. उनसे सलाह माँगने वाले ज्यादातर अमीर लोग थे जो सऊदी अरब जैसे देशों में रहते थे.वे कहते हैं, "एक कंप्यूटर प्रोग्रामर के तौर पर मैं जल्द ही यह जान गया था कि कितना पैसा बनाया जा सकता है."फिलिप अब 25 साल के हैं और अपने द्वारा शुरू की गई एरेना बूस्टर कंपनी के लिए काम नहीं करते हैं. एक समय उनके साथ दस लोग काम करते थे और वे एक ग्राहक से 130 से 420 पाउंड तक लेते थे.ऑस्ट्रिया में रहने वाले फिलिप दावा करते हैं कि गेम कंपनियाँ इस तरह की गतिविधियों को रोकने का पूरा प्रयास करती हैं लेकिन फिर भी ये काम धड़ल्ले से होता है. एरेना बूस्टर आजकल प्रॉक्सी आईपी एड्रेस और वीपीएन (वर्चुअल प्राइवेट नेटवर्क) के जरिए अपने ग्राहकों को सेवाएं देते हैं ताकि वे कंपनियों की पकड़ में न आ सकें.फिलिप अब वर्ल्ड ऑफ वारक्रॉफ्ट नहीं खेलते हैं और पैसा कमाने के लिए अब अपने वीडियो पोस्ट करते हैं. वे कहते हैं, "मैंने इस खेल पर करीब बीस हजार घंटे खर्च किए और अंततः इसमें मेरी रूचि नहीं रही. मैं अब पैसा कमाने का नया जरिया पाकर खुश हूँ."डेन कोबैन मार्केटिंग एजेंसी एफएसटी ग्रुप में सोशल मीडिया विशेषज्ञ हैं. वे एक समय में कई ग्राहकों की सोशल मीडिया एक्टिविटी का प्रबंधन करते हैं. एक वक्त ऐसा भी था जब वे एक साथ 15 लोगों के ऑनलाइन खाते चलाते थे. वे कहते हैं कि कुछ लोग अपने आप में ब्रांड होते हैं. उन लोगों के लिए बात करने का लहजा मायने रखता है. प्रोफाइल में स्माइली का इस्तेमाल करना या न करना या गंभीरता दिखाना या न दिखाना इन लोगों के लिए अहम होता है.कोबैन की कंपनी कई तरह की सेवाएँ देती है. वे ऑनलाइन खातों के संचालन से संबंधित राय भी देते हैं और पूरे खाते के प्रबंधन का काम भी देखते हैं. उनकी फीस सेवाओं पर निर्भर करती हैं लेकिन नतीजे हमेशा ठोस ही होते हैं.वे कहते हैं कि मार्केटिंग में निवेश का रिटर्न साबित करना मुश्किल काम हैं लेकिन कुछ चीजें तो हैं जो निश्चित तौर पर सोशल मीडिया के जरिए की जा सकती हैं.वे कहते हैं, "आप फेसबुक या ट्विटर के जरिए आने वाले लोगों की संख्या जान सकते हैं और आप इसे आय से जोड़कर भी देख सकते हैं."सोशल मीडिया यदि इतना ही अहम है तो लोग फिर अपने खातों का प्रबंधन स्वयं ही क्यों नहीं करते?, इस बारे में कोबैन कहते हैं लोगों के लिए सबसे बड़ी चुनौती तमाम तरह के सोशल मीडिया से खुद को अपडेट रखना होता है.वे कहते हैं, "बहुत से लोग अभी फेसबुक और ट्विटर को ही सही से नहीं समझ पाए हैं जबकि इंस्टाग्राम, पिंट्रेस्ट और स्नैपचैट जैसी वेबसाइटें लगातार बढ़ रही हैं."रिकॉर्डधारी यॉचमैन सर रोबिन नॉक्स जॉनस्टन ट्विटर पर व्यक्तिगत रूप से न आने के अपने फैसले पर अभी तक टिके हैं. हालाँकि एक साल पहले ही उनके नाम से खाता बन गया था. फिलहाल करीब 700 लोग उन्हें फ़ॉलो करते हैं और उन्होंने 136 ट्वीट की हैं.बीबीसी से बातचीत में उन्होंने कहा, "मुझे समझाया गया था कि ट्विटर जरूरी है लेकिन व्यक्तिगत तौर पर मेरी इसमें कोई रूचि नहीं है. लेकिन मेरे साथ काम करने वाली टीम इस बात पर जोर देती रही कि मेरा ट्विटर खाता होना ही चाहिए. मैं राजी हो गया लेकिन स्वयं कुछ भी न करने की शर्त पर."अकेले बिना रुके पूरे ग्लोब का चक्कर लगाने वाले सर रॉबिन की क्लिपर वैंचर बोट एंपायर के चेयरमैन हैं. वे कहते हैं कि मैं अपना ट्वीट स्वयं लिखता हूँ और फिर उन्हें अपने ऑफिस भेज देता हूँ. वे कहते हैं कि जब मैं ज्यादातर ट्वीट्स को बेहद सांसारिक पाता हूँ तो मुझे नहीं लगता कि मैं कुछ मिस कर रहा हूं.जेम ब्रैडली ने इसी साल अपनी कम खर्च वाली तस्वीर सुधार सेवा शुरू की है. वे एक फोटो को सही करने के लिए 10 पाउंड से भी कम फीस लेते हैं. और थोड़े से और ज्यादा पैसे में वे कई तस्वीर सुधार संबंधी सेवाएँ उपलब्ध करवाते हैं.वे कहते हैं कि लोग अभी भी छुट्टियों पर घूम रहे हैं और उनके पास तस्वीरें सुधारने का काफी काम आ रहा है. वे कहते हैं, "हो सकता है बहुत सी तस्वीरें रोजमर्रा की हों लेकिन बहुत सी तस्वीरें जीवन में एक ही बार होने वाले लम्हों की भी होती हैं."ब्रैडली कहते हैं कि कुछ लोगों के लिए तस्वीरें ठीक करने वाले सॉफ्टवेयर इस्तेमाल करना बेहद चुनौतीपूर्ण काम होता है. कई लोगों के लिए तो बेहद सरल टूल इस्तेमाल करना भी मुश्किल होता है.कई बार तस्वीर को ठीक करने के लिए उन लोगों की जरूरत होती है जो तस्वीरों को समझते हैं.ब्रैडली ने बीबीसी को बताया कि वे अपने ग्राहकों की उम्र के बारे में रिकॉर्ड नहीं रखते हैं लेकिन ज्यादातर ग्राहक बढ़ती उम्र के हैं.उनकी सेवाएं रियल स्टेट एजेंटों के बीच भी खासी लोकप्रिय हो रही हैं. इनमें से ज्यादातर अपने फोन के जरिए तस्वीरें खींचते हैं.ब्रैडली कहते हैं, "कैमरा तो अच्छा होता है लेकिन लेंस का साइज और मौसम कई बार समस्या खड़ी कर देता है. हम तस्वीरें सीधी करते हैं, मैदान से गंदगी साफ कर देते हैं और आसमान को साफ और नीला कर देते हैं. और यह व्यापार विवरण अधिनियम के खिलाफ़ भी नहीं है."(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
गूगल के एक प्रवक्ता ने बताया है कि एंड्रॉएड ऑपरेटिंग सिस्टम निर्माण के प्रमुख रह चुके एंडी रुबिन गूगल के नए प्रयास का नेतृत्व कर रहे हैं.हालांकि गूगल ने अभी तक ये नहीं बताया है कि वो किस तरह के रोबोट विकसित करेगा.'न्यूयार्क टाइम्स' अख़बार की एक रिपोर्ट के अनुसार गूगल फ़िलहाल जिन रोबोट्स पर काम कर रहा है, उन्हें वो अभी बेचना नहीं चाहता.(पढ़ेंः दुनिया का सबसे नन्हा उड़ने वाला रोबोट)अख़बार का कहना है कि गूगल सेल्फ़-ड्राइविंग कार में इस्तेमाल होने वाले रोबोट्स पर काम कर रहा है, ताकि सामानों की होम डिलीवरी में मदद मिल सके.न्यूयॉर्क टाइम्स के मुताबिक़ हाल ही में गूगल ने सैन फ्रांसिस्को और सैन जोस में 'गूगलशॉपिंग एक्सप्रेस' के नाम से किराने का सामान घर पहुंचाने वाली सेवा शुरू की है.यह भविष्य में अमेज़न की 'प्राइम एअर' प्रोजेक्टस को चुनौती दे सकता है जो ड्रोन के माध्यम से उपभोक्ताओं को सामान पहुंचाने की संभावनाओं पर विचार कर रही है.हालांकि गूगल खुद अपनी परियोजना के बारे में जब तक नहीं बताता, तब तक इस परियोजना की सटीक जानकारी मिलना मुश्किल है.एडिनबर्ग विश्वविद्यालय के रोबोटिक लैब विभाग के निदेशक प्रोफ़ेसर सेतु विजयकुमार कहते हैं, "यह साफ़ है कि पर्सनल रोबोट और इससे जुड़ी अन्य तकनीकों के बाज़ार में उतरने के दिन बहुत करीब हैं."उन्होंने कहा, "अब तक रोबोट बनाने संबंधी तकनीक की दिशा में गति और सेंसिंग सिस्टम में काफ़ी तरक्की हुई है. अब मुख्यधारा की गूगल जैसी कंपनियां चुनौती के लिए तैयार हैं. इससे ताक़तवर सॉफ्टवेयर के एकीकरण, मानकीकरण और माड्युलर डिज़ाइन बनाने में तेज़ी आएगी."(पढ़ेंः सिर्फ़ मशीन नहीं रह जाएंगे रोबोट)अनुसंधान के क्षेत्र की सबसे बड़ी कंपनी का रोबोटिक प्रोजेक्ट पॉलो ऑल्टो, कैलीफ़ोर्निया में है और इसका एक कार्यालय जापान में भी होगा. जापान भी रोबोटिक्स के क्षेत्र में काफ़ी आगे है.न्यूयार्क टाइम्स से बात करते हुए गूगल रोबोट्स का नेतृत्व कर रहे एंडी रुबिन कहते हैं, 'इसे अमल में लाने के लिए गूगल की दस साल की योजना है.'उन्होंने कहा, "मुझे लगता है किरोबोटिक्समें काफ़ी संभावनाएं हैं."वो कहते हैं, "हम हार्डवेयर बना रहे हैं, सॉफ़्टवेयर बना रहे हैं. हम ऐसे सिस्टम बना रहे हैं, ताकि एक टीम इस पूरी प्रक्रिया को क्रमबद्ध तरीके से समझ सके."गूगल की अधिगृहीत की गई कंपनियां इन क्षेत्रों में प्रयास करने वाली हैं. जिन कंपनियों का गूगल ने अधिग्रहण किया है, वो हैं:ऑटोफ़सः अमरीका के सैन फ्रांसिस्को में स्थित ये कंपनी रोबोट्स के माध्यम से विज्ञापन बनाने की योजना पर काम कर रही है. गूगल के कुछ विज्ञापन कैंपेन के लिए इसने काम भी किया है.बॉट एण्ड डॉलीः यह ऑटोफ़स की सहायक कंपनी है, जिसे सटीक गति वाले रोबोट्स और फ़िल्म निर्माण में विशेषज्ञता हासिल है.(पढ़ेंः कभी देखा है इतना विशाल रोबोट)होलोम्नीः कैलीफ़ोर्निया की कंपनी को ढलवां मॉड्यूल्स बनाने में महारथ हासिल है, जो गाड़ी को किसी भी दिशा में तेज़ी से आगे बढ़ा सकते है.इंडस्ट्रियल परसेप्शनः पॉलो ऑल्टो के मुख्यालय में स्थित कंपनी का मुख्य व्यवसाय थ्री-डी विजन गाइडेड रोबोटिक तकनीक विकसित करने पर केंद्रित है ताकि ट्रकों पर सामान की लदाई और उतारने के काम को स्व-चालित बनाया जा सके.मेका रोबोटिक्सः मैसाचुसेट्स इंस्टीट्यूट ऑफ़ टेक्नॉलजी से टूटकर बनी कंपनी रोबोट के विभिन्न हिस्सों का निर्माण करती है जो मानवीय जरूरत के अनुकूल और सुरक्षित हों.रेडवुड रोबोटिक्सः सैन फ्रांसिस्को स्थित यह कंपनी अगली पीढ़ी के रोबोट्स की भुजाएँ बनाने के काम में लगी है, जिसका उत्पादन, वितरण और स्वास्थ्य जैसे सेवा क्षेत्र में उपयोग हो सके.साफ्टः टोक्यो यूनिवर्सिंटी से निकली यह कंपनी मनुष्य के शक्ल वाले रोबोट्स के विकास और संचालन के क्षेत्र में काम करती है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें

 फ़ेसबुक और 

ट्विटर पर भी फ़ॉलो कर सकते हैं.)
__________________________
ब्रितानी रीडिंग विश्वविद्यालय की देख-रेख में हुए एक शोध के मुताबिक़ विमानों को पहले ही तेज़ हवाओं का सामना करना पड़ रहा है और आने वाले दिनों में झटके और बढ़ेंगे.पर्यावरण से जुड़ी पत्रिका नेचर क्लाइमेट चेंज में छपे अध्ययन में संकेत दिए गए हैं कि सदी के मध्य तक यात्रियों को और अधिक झटके बर्दाश्त करने होंगे और वो जल्दी-जल्दी होंगे.उत्तरी अटलांटिक के उन इलाक़ों, जिनमें विमानों को झटके लगते हैं, उनकी परिधि बढ़ जाएगी.रीडिंग विश्वविद्यालय के प्रोफेसर डॉक्टर पॉल विलियम्स कहते हैं कि ये महज़ आरामदेह सफ़र का मामला नहीं है, बल्कि इसके आर्थिक पहलू भी है.उन्होंने बीबीसी से कहा कि इन परिधियों से बचने के लिए विमान लंबा रास्ता लेगें जिससे तेल का ख़र्च बढ़ेगा.उन्होंने कहा कि ईंधन के लिए पैसे लगते हैं, जो विमान कंपनियों को खर्च करने होंगे, और ज़ाहिर है कि ये आख़िरकार यात्रियों की जेब से ही बाहर आएगा.वैज्ञानिकों ने अपनी जांच का केंद्र उत्तरी अटलांटिक कॉरिडोर को बनाया था, जिससे होकर अमरीका और यूरोप के बीच हर दिन तक़रीबन 600 विमान उड़ान भरते हैं.हालांकि इसपर कोई ठोस आंकड़े मौजूद नहीं है लेकिन विमानों को हिचकोलों से जो नुक़सान बर्दाश्त करना पड़ता है वो सालाना अनुमानत: 15 करोड़ डॉलर है.ये ख़र्च विमानों को हुए नुक़सान में किसी भी बड़ी घटना के बाद उसकी जांच में आया ख़र्च, लोगों को आई चोटों वग़ैरह पर आने वाला खर्च शामिल है.
__________________________
साथ ही भारत में सोशल मीडिया कैसे दुनिया के बाक़ी देशों से अलग है?गूगल हैंगआउट एक ज़रिया है वेब पर कई लोगों से एक-साथ जुड़कर वीडियो चैट करने का.आप भारतीय समयानुसार रात आठ बजे से ये हैंगआउट नीचे दिए गए लिंक पर देख भी सकते हैं-

गूगल प्लस पर या 

यूट्यूब परआप भी इस हैंगआउट में शामिल होकर अपनी राय रख सकते हैं इस बात पर कि क्या भारत के युवा देश में सोशल मीडिया की क्रांति ला सकते हैं?बीबीसी की डिजिटल इंडियंस की प्रोजेक्ट टीम आपको इस हैंगआउट में शामिल होने के लिए आमंत्रित कर रही है. आप भी 5 सितंबर को भारतीय समयानुसार रात आठ बजे से विशेषज्ञों के पैनल से जुड़ सकते हैं.हैंगआउट का संचालन करेंगी बीबीसी की दिल्ली डिजिटल संपादक रमा शर्मा. इसमें शामिल होने वाले हैं--आशीष टंडन: ग्रामवाणी- सचिन तपारिया: लोकल सर्कल्स- दीना मेहता: ब्लॉगर- अनिका गुप्ता: आईबीएन लाइव के सिटिज़न जर्नलिज़्म प्रोजेक्ट से- प्रशांतो के रॉय: टेक्नॉलॉजी और डिजिटल मामलों के लेखक- मरियम क़्वानसाह: बीबीसी अफ़्रीका के सोशल मीडिया विभाग सेआइए आपको बताते चलें कि आप इसमें कैसे शामिल हो सकते हैं-- गूगल+ :आप 

बीबीसी इंडिया के गूगल+ पेज के ज़रिए अपने सवाल भेज सकते हैं या इस हैंगआउट में शामिल होने की इच्छा ज़ाहिर कर सकते हैं. - ट्विटर : अपने सवाल या टिप्पणियाँ आप हैशटैग #BBCDI का इस्तेमाल करके 

@bbchindi या 

@bbcindia को ट्वीट कर सकते हैं. - फ़ेसबुक: 

बीबीसी हिंदी के फ़ेसबुक पेज पर आप इससे जुड़ी पोस्ट में अपने सवाल कमेंट के तौर पर पोस्ट कर सकते हैं.इसके अलावा गूगल हैंगआउट में हिस्सा लेने के लिए आप नीचे दिए गए फ़ॉर्म का भी इस्तेमाल कर सकते हैं.
__________________________
‘नेचर’ पत्रिका में प्रकाशित लेख में जापानी शोधकर्ताओं ने कहा है कि सिद्घांत के हिसाब से ये तकनीक न देख सकने वाले लोगों के लिए काफ़ी कारगर साबित हो सकती है.इस तकनीक से प्रयोगशाला में विकसित किए गये रेटिना का प्रत्यारोपण कर नेत्रहीन लोगों की रोशनी लौटाई जा सकती है.बीबीसी के विज्ञान संवाददाता पल्लव घोष  का कहना है, "हांलाकि शोधकर्ता इससे पहले भ्रूण कोशिका से तंत्रिका , मांस पेशी प्रयोगशाला में सफलतापूर्वक बना चुके हैं, लेकिन ऐसा पहली बार हुआ है जब जापान के वैज्ञानिकों ने रेटिना जैसी जटिल कोशिकीय संरचना बनाई है."दरअसल आँख के पीछे का पर्दा यानी रेटिना कोशिकाओं का समूह है जिसकी वजह से ही हमें दिखाई देता है. दृष्टिहीनता के अधिकतर मामलों में देखा गया है कि रेटिना की यही कोशिकाऐं क्षतिग्रस्त हो जाती हैं.  आशा की किरणइस नए शोध पर लंदन के प्रोफेसर रॉबिन अली का कहना है कि जापानी वैज्ञानिकों की इस नई खोज से दृष्टि गवां चुके मरीज़ों को काफी फायदा हो सकता है.हालांकि मानव की मूल कोशिका से रेटिना की बहुकोशिकाओं को विकसित करने का प्रयोग सफल रहा है, लेकिन इसे मरीज़ों में प्रत्यारोपित करने से पहले इस दिशा में काफ़ी काम करना होगा.शुरुआती संकेत अच्छे हैं पर अभी इस क्षेत्र में और शोध की ज़रुरत है. विशेषज्ञ कहते हैं कि अगर सब कुछ ठीक रहा तो पाँच सालों में छोटे स्तर पर चिकित्सीय परीक्षण शुरु हो सकते हैं .
__________________________
अब दौड़ चांद में सबसे पहले खनन करने की है.गूगल ने चांद पर जाने वाली

 निजी कंपनियों के लिए 200 लाख डॉलर या करीब 110 करोड़ भारतीय रुपए के बराबर के भारी-भरकम पुरस्कार की घोषणा की है.शर्त है कि इसके लिए कंपनी चांद पर रोबोट उतारे, जो उसकी सतह पर 500 मीटर चलकर जांच करे और इसका हाई डेफ़िनेशन विडियो 2015 तक धरती पर वापस भेजा जाए.मिशन पूरा करके दूसरे स्थान पर रहने वाली कंपनी को भी 50 लाख डॉलर का इनाम दिया जाएगा.इसके अलावा 5 किमी तक चलने, पानी ढूंढने और चांद पर

 इंसान की पहले से मौजूदगी के निशान, जैसे कि 

अपोलो के पहुंचने के निशान, पर अतिरिक्त इनाम भी दिया जाएगा.मून एक्सप्रेस उन 25 कंपनियों में से एक है जो चांद पर उतरकर पैसा कमाने के बारे में सोच रही हैं.नासा ने उसे अपनी सुविधाओं का इस्तेमाल करने और अंतरिक्ष यान की जांच की इजाज़त दे दी है.बीबीसी संवाददाता अलेस्टर लीहेड ने मून एक्सप्रेस की प्रयोगशाला में जाकर चांद पर जाने की उसकी तैयारी को देखा.कंपनी के सीईओ बॉब रिचर्ड्स कहते हैं, “चांद पर उतरने के लिए हमारी प्रोद्यौगिकी का ध्यान मून लैंडर पर है.”कंपनी ने मून लैंडर का प्रोटोटाइप तैयार कर लिया है और वो उसे 

नासा की प्रयोगशाला में जांच रही है.मून एक्सप्रेस जैसी कंपनियों के सामने पहली चुनौती मून लैंडर को चांद पर खुद ही उतरने योग्य बनाना है. इसकी सफलता क्रांतिकारी परिणाम दे सकती है.बॉब रिचर्ड्स कहते हैं, “ये ठीक है कि हम चांद के बारे में अभी ज़्यादा जानते नहीं हैं लेकिन हम ये जानते हैं कि चांद पर धरती के पूरे भंडार से ज़्यादा प्लैटिनम ग्रुप की धातुएं हो सकती हैं.”वो ये भी कहते हैं, “इसके अलावा चांद पर पानी है. पानी सौर मंडल की सूरत बदलने वाली शक्ति है, पानी रॉकेट का ईंधन है, पानी खेती करने में मददगार हो सकता है, पानी ज़िंदगी दे सकता है.”लेकिन इस दौड़ में वो अकेले नहीं हैं. चीन चांद के लिए रोबोट्स और इंसानों वाले अभियान तैयार कर रहा है. वो इसकी असीम संभावनाओं वाली ज़मीन भी चाहता है.लेकिन क्या कोई अकेला व्यक्ति या देश 

चांद की ज़मीन पर कब्ज़ा कर सकता है?1967 की बाहरी अंतरिक्ष संधि के अनुसार ऐसा नहीं हो सकता.अंतरिक्ष वकील, जेम्स डंसटन कहते हैं, “बाहरी अंतरिक्ष संधि में चांद पर स्वतंत्र पहुंच, स्वतंत्र प्रयोग और स्वतंत्र दोहन को न सिर्फ़ प्रोत्साहित किया गया है बल्कि शर्त बना दिया गया है.”वो कहते हैं कि, “अंतर्राष्ट्रीय कानून के अनुसार आप चांद के मालिक नहीं हो सकते लेकिन आप वहां जा सकते हैं और इसका इस्तेमाल कर सकते हैं. सवाल ये है कि इन दोनों में आप संतुलन कैसे कायम करेंगे.”लेकिन मून एक्सप्रेस जैसी कंपनियों की नज़र तो अभी चांद के व्यावसायिक दोहन में है. रिचर्ड्स कहते हैं, “चांद के व्यावसायिक दोहन का मतलब है कि हम चांद को इंसानी दुनिया के करीब ला रहे हैं, वो दुनिया जिसे इंसान अपनी समझता है.”
__________________________
पूर्वी यूक्रेन में होने वाले इस विमान हादसे में 298 लोग मारे गए थे.इस हादसे से जुड़े वीडियो और जानकारी के नाम पर स्पैमर फ़ेसबुक और ट्विटर पर पोर्न वेबसाइट्स और अन्य साइट्स के स्पैम लिंक साझा कर रहे हैं.स्पैमहॉस संस्था के मुख्य जाँच अधिकारी रिचर्ड कोक्स ने कहा , "इस तरह के काम मे लगे लोगों की प्रतिक्रिया पहले से संभावित है. वे सभी पैसा बनाना चाहते हैं. उनमें कोई संवेदनशीलता नहीं है."इस हादसे का शिकार होने वाले 298 लोगों में से एक लियम स्वीने के नाम पर एक फ़ेसबुक पेज़ बनाया गया, जो उनके नाम और तस्वीरों का इस्तेमाल करता है.इस पेज़ से केवल एक लिंक साझा किया गया है, इसका शीर्षक है, "वीडियो कैमरे ने यूक्रेन में हुए एमएच 17 हादसे के लम्हे को क़ैद किया."लेकिन इस पेज़ से साझा किए गए लिंक से यूजर्स एक पोर्न वेबसाइट पर पहुंच जाते हैं. इस पेज़ पर क्लिक करने वाले से अपना फ़ोन नंबर देने को कहा जाता है ताकि उनकी उम्र का प्रमाणित की जा सके कि वह 18 साल या इससे अधिक उम्र के हैं.कोक्स कहते हैं, "ऐसा करने वाले के पास आपकी कॉलर आईडी पहुंच जाती है और आपको ढेर सारी अनावश्यक फ़ोन काल्स आ सकती हैं."बीबीसी की तरफ़ से एक फ़ेसबुक प्रोफ़ाइल के बारे में जानकारी मिलने के बाद फ़ेसबुक ने उसको डिसएबल कर दिया. फ़ेसबुक के प्रवक्ता ने कहा, "इस तरह की प्रोफ़ाइल्स के बारे में जानकारी मिलने के बाद हम उनको हटा कर रहे हैं."18 जुलाई को इंटरनेट सुरक्षा से जुड़ी संस्था ट्रेंड माइक्रो के उप-प्रमुख रिक फर्ग्युसन ने ट्विटर पर विमान हादसे के नाम पर पोस्ट की गई ऐसी ट्वीट्स देखी थीं, जो स्पैम लिंक्स थीं.वो कहते हैं कि इस तरह के पेज़ का इस्तेमाल ज़्यादा क्लिक बटोरने और विज्ञापन से होने वाली आय बढ़ाने के लिए करते हैं.हालांकि ट्विटर का नियम कहता है, "यूजर्स और तकनीकी धोखाधड़ी को ट्विटर बर्दास्त नहीं करेगा, ऐसे अकाउंट को हमेशा के लिए निरस्त किया जा सकता है."(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
स्मार्ट कॉंन्टेक्ट लेंस अपनी दो परतों के बीच लगी नन्ही वायरलेस चिप और छोटे ग्लूकोज़ सेंसर की मदद से आंसुओं में मौजूद ग्लूकोज़ की मात्रा का पता लगाएगा. शरीर में ग्लूकोज़ की मात्रा से ही पता चलता है कि डायबिटीज़ का क्या स्तर है.

गूगल इस लेंस में एक ऐसी एलईडी लाइट लगाने पर भी काम कर रहा है, जो ग्लूकोज़ की सीमा से ज़्यादा होते ही जल उठेगी.मगर कंपनी का यह भी मानना है कि रोज़मर्रा के इस्तेमाल के लिए इस तकनीक के तैयार होने के पहले काफ़ी कुछ किया जाना बाकी है.गूगल ने अपने ब्लॉग में लिखा है, "यह तकनीक आने में अभी देर है. मगर हमने इससे जुड़े अधिकतर शोध पूरे कर लिए हैं. हमें विश्वास है कि एक दिन यह तकनीक डायबिटीज़ से जूझ रहे लोगों के लिए 

राहत लेकर आएगी."दुनिया भर की कई कंपनियां पहने जाने वाले (वियरेबल) 

तकनीकी उत्पाद बाज़ार में अपने पांव जमाना चाहती हैं.आने वाले सालों में उन्हें इस बाज़ार में काफ़ी संभावनाएं नज़र आती हैं.अलग-अलग अनुमानों के आधार पर कहा जा सकता है कि वियरेबल तकनीक के क्षेत्र में अगले पांच साल में 10 अरब डॉलर से 50 अरब डॉलर तक की बढ़ोतरी की संभावना है.इस क्षेत्र की कई कंपनियां आजकल विशेष रूप से सेहत से जुड़ी तकनीक पर काम कर रही हैं.गूगल को उम्मीद है कि निकट भविष्य में स्मार्ट कॉन्टेक्ट लेंस के उपभोक्ताओं की संख्या बढ़ने वाली है. इसलिए वह ज़ोर-शोर से इसे बनाने में जुटी है.'अंतरराष्ट्रीय डायबिटीज़ फ़ेडरेशन' के मुताबिक़ साल 2035 तक पूरी दुनिया में 10 में से एक इंसान को डायबिटीज़ होने की आशंका है.ऐसे मरीज़ों को ग्लूकोज़ स्तर पर लगातार नज़र रखनी पड़ती है. ग्लूकोज़ की मात्रा में अचानक कमी या बढ़ोतरी सेहत के लिए गंभीर ख़तरे पैदा करती है. इसलिए नियमित जांच ज़रूरी है.गूगल के मुताबिक़ अभी वह ग्लूकोज़ पर हर सेकेंड नज़र रखने वाले इन लेंसों के नमूनों की जांच कर रही है.परामर्श कंपनी 'फ्रॉस्ट एंड सुलिवन' के प्रबंधक मनोज़ मेनन ने बीबीसी को बताया, "रोगनिरोधक स्वास्थ्य कंपनियों में हो रहा यह विकास उत्साहजनक है. उम्मीद है कि इस क्षेत्र में कई और नए अनुसंधान होंगे, जिनसे 

वियरेबल उत्पादों के ज़रिए सेहत से जुड़ी गतिविधियों पर नज़र रखी जा सकेगी."गूगल ने स्मार्ट कॉन्टेक्ट लेंस बनाने के लिए अमरीकी फ़ूड एंड ड्रग एडमिनिस्ट्रेशन (एफ़डीए) की मदद ली है. इसके अलावा वह ऐसे कई और साझेदार भी तलाश रही है, जिन्हें ऐसे उत्पाद तैयार करने में विशेषज्ञता हासिल हो.गूगल के अलावा ऐसी कई कंपनी हैं जो वियरेबल प्रोडक्ट के ज़रिए इसे पहनने वाले की सेहत पर नज़र रखती हैं.इस महीने की शुरुआत में लास वेगास में हुए एक कंज़्यूमर इलेक्ट्रॉनिक्स शो के दौरान 'सेंसिबल बेबी' गैजेट लॉन्च किया गया.यह उत्पाद शिशु की नाइट ड्रेस में लगाया जाता है. फिर इससे शिशु के शरीर के तापमान और उसकी स्थिति रिकॉर्ड की जाती है. किसी भी तरह का खतरा भांपते ही 'सेंसिबल बेबी' स्मार्टफ़ोन ऐप को संकेत भेजता है, जिसके बाद उसका अलार्म बजने लगता है.इसी तरह ऐसी कई स्मार्टवॉच भी लॉन्च की गई हैं जो दिल की धड़कनों और तापमान पर नज़र रखती हैं. पिछले साल जापानी कंपनी सोनी एक स्मार्टविग लेकर आई थी.सोनी का दावा है कि यह विग अपने सेंसर के ज़रिए शरीर के तापमान, स्पंदन और रक्त दाब पर एक साथ नज़र रखता है.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
वन्य जगत में भी विभिन्न जातियां और प्रजातियां इस काम के लिए अजीबो-ग़रीब तोहफ़े इस्तेमाल करती हैं.ब्राज़ील में मकड़ी की एक प्रजाति, पाराट्रेकालिया ओरनाटा के नर, मादा को आकर्षित करने के लिए रेशम की थैली में लपेटकर शिकार देते हैं. मकड़ियों के विशेषज्ञ, डा. लुइज़ कोस्टा-श्मिट के अध्ययन के मुताबिक, दक्षिण अमरीकी मकड़ी की इस प्रजाति के नर थैली बुनने में एक ख़ास रसायन फ़ीरोमोन का इस्तेमाल करते हैं.इसके चलते मादा मकड़ी के उस नर मकड़ी को अपना साथी बनाने की संभावना बढ़ती है.इसी तरह घास में पाई जाने वाली यूरोप की मकड़ी की एक प्रजाति पिसौरा मीराबिलिस के नर भी तोहफ़ा रेशम की थैली में बाँध कर देते हैं.लेकिन हमेशा ही इनमें खाने की कोई स्वादिष्ट वस्तु नहीं होती. बल्कि कई बार इस आकर्षक पैकेज में सिर्फ़ सूखी घास या पौधे का कोई हिस्सा भी हो सकता है.ब्राज़ील की इस अध्ययन टीम के एक अन्य सदस्य, पेद्रो एरे डिस्कोज़ी ब्रुम कहते हैं, "अगर नर मकड़ी को 'रिसेप्टिव' या रज़ामंद मादा मिल जाती है लेकिन उसके पास उस समय कोई शिकार नहीं होता तो उस समय वह नर कोई अन्य वस्तु रेशम की थैली में रखकर दे देता है. मादा को रिझाने की कोशिश के शुरुआती दिनों में उस नर के मादा द्वारा चुने जाने की ओर ये एक अहम कदम हो सकता है."फ़्रूट फ़्लाई (ड्रॉसोफ़ीलिया सबोबस्कूरा) प्रजाति में नर मक्खी भावी साथी के लिए तोहफ़ा महज़ उगल देते हैं.पक्षी जगत में नर किंगफ़िशर बहुत सोच-समझ कर तोहफ़े चुनने के लिए जाने जाते हैं.नर किंगफ़िशर मादा को मछली तोहफ़े के रूप में देते हैं. लेकिन मादा का आकर्षित होना इस बात पर निर्भर करता है कि वो मछली उसे किस तरह पेश की गई है.इसके लिए नर किंगफ़िशर मछली इस तरह से निगलता है जिससे उसे उगलते समय चोंच से मछली का सिर पहले बाहर आए.वाइल्डलाइफ़ फ़ोटोग्राफ़र चार्ली हैमिल्टन जेम्स कहते हैं कि मादा किंगफ़िशर मछली के नाप और प्रजाति पर ध्यान देती है. इसलिए अगर तोहफ़ा छोटी मछली का हो, तो उसे अकसर नज़र अंदाज़ कर दिया जाता है.हैमिल्टन ये भी कहते हैं कि इस बहुरंगीय पक्षी का नर हमेशा ही बहुत धैर्य से काम नहीं लेता. नर किंगफ़िशर लगभग 10 मिनट तक ही मादा की प्रतिक्रिया का इंतज़ार करता है और अगर मादा दिलचस्पी नहीं दिखाती, तो वो ख़ुद ही मछली खा लेता है.कई बार तो मादा के मांगने के बावजूद नर किंगफ़िशर उसके सामने ही मछली खा लेता है.वहीं ब्लू मैनाकिन नाम के पक्षियों में कई नर समूह बनाकर एक अकेली मादा के लिए नृत्य करते हैं. लेकिन फिर समूह का नेता बाकी नर पक्षियों को हटाकर मादा के साथ संबंध बनाता है.बफ़ ब्रैस्टिड सैंडपाइपर्स में मादा को आकर्षित करने के लिए नर अपनी बगल (आर्मपिट्स) दिखाता है.बात अगर चिंपाज़ी की करें तो अमरीका के आयोवा स्टेट विश्वविद्यालय में मानव वैज्ञानिक प्रोफ़ेसर जिल प्रुएटेज़ सेनेगल के सवानाह जंगलों में चिंपाज़ियों पर अध्ययन कर रही हैं.पिछले साल उनके दल ने पाया कि नर चिंपाज़ी उन मादाओं के साथ जंगली पौधे और मांस बाँटते हैं जो उनके परिवार की नहीं हैं. हालांकि भोजन बाँटने की इस प्रक्रिया के बाद भी ज़रूरी नहीं कि नर चिंपाज़ी मादा के साथ संबंध बना पाए.इसी तरह अमरीका के ड्यूक विश्वविद्यालय के 2010 के एक अध्ययन में भी पाया गया था कि पूर्वी अफ़्रीका में नर चिंपाज़ी की इस उदारता के प्रति मादा की कोई 'प्रतिक्रिया' नहीं थी.लेकिन क्रिस्टिना गोम्स और क्रिस्टोफ़ बोएश का अध्ययन इस ओर इशारा करता है कि हो सकता है कि ये नर चिंपाज़ी की लंबे समय के लिए एक रणनीति हो.आइवरी कोस्ट के टाई फ़ोरेस्ट रिज़र्व में अध्ययन कर रहे गोम्स और बोएश ने पाया कि नर चिंपाज़ियों के लंबे समय तक एक मादा के साथ मांस बाँटने से नर के उस मादा के साथ संबंध बनाने की संभावना बढ़ जाती है.वैसे बात जब वन्य जगत के जीवों की अपना प्रेम दिखाने की हो, तो भले ही चुनाव का अधिकार मादा का हो लेकिन ये तो मानना पड़ेगा कि नर के पास भी तरक़ीबों की कमी नहीं होती.
__________________________
अब न तो उसे जीवनभर दवाएं लेनी होंगी, न ही सामाजिक दुर्भाव झेलनी होगी और न ही अपने दोस्तों और परिवार को बताने या न बताने की चिंता झेलनी होगी.लेकिन इन सबके बीच एक बड़ा सवाल ये है कि क्या वाकई इस कामयाबी से एचआईवी का इलाज संभव हो गया है?अमरीका में मिली इस कामयाबी के साथ विशेष परिस्थितियां जुड़ी हुई हैं. पहले तो डॉक्टरों ने बच्ची में एचआईवी का पहले पता लगा लिया और शुरुआत में ही वायरस पर करारा हमला किया. लेकिन वयस्कों में इस तरह इलाज संभव नहीं क्योंकि उनमें एचआईवी का पता लगने में महीनों और कई बार तो वर्षों लग जाते हैं.ब्रिटेन में जहां एचआईवी के संभावित ख़तरे वाले समूहों, जिनकी मुफ्त नियमित जांच की जाती है, उनमें चार में से एक व्यक्ति को पता नहीं होता कि वो एचआईवी पीड़ित हैं. जब तक उन्हें पता लगता है तब तक वायरस पूरी तरह फैल चुका होता है और प्रतिरोधी तंत्र में जड़ें जमा चुका होता है जिसका इलाज संभव नहीं हो पाता.तो क्या एचआईवी का इलाज संभव नहीं?सबसे पहले ध्यान देने वाली बात ये है कि एचआईवी अब पहले की तरह ‘घातक’ नहीं रहा.इसके बारे में पहली बार 20वीं सदी की शुरुआत में अफ्रीका में पता चला और 1980 तक आते-आते ये वैश्विक स्वास्थ्य समस्या बन गया.शुरुआती दिनों में इसका कोई इलाज नहीं था.विश्व स्वास्थ्य संगठन के मुताबिक पिछले तीन दशकों में इस जानलेवा वायरस ने ढाई करोड़ से ज़्यादा लोगों की जान ले ली है.नब्बे के दशक के मध्य में इस वायरस के खिलाफ़ ऐसी थेरेपी विकसित हुई जिसकी वजह से एचआईवी-एड्स से होने वाली मौत की संख्या में नाटकीय कमी आई.उसके बाद पता चला कि एचआईवी से संक्रमित लोगों का अगर सही इलाज किया जाए तो उनका जीवन काल सामान्य लोगों की तरह हो सकता है. लेकिन सही इलाज की शर्त इसके मरीज़ों पर बहुत भारी पड़ती है क्योंकि एचआईवी संक्रमित लोगों का 70 फ़ीसदी सब सहारन अफ्रीका में रहता है जहां दवाओं की बहुत किल्लत है.ऑक्सफोर्ड विश्वविद्यालय के डॉक्टर जॉन फ्रेटर ने बीबीसी को बताया, “हम हमेशा सोचते थे कि एचआईवी की रोकना असंभव है. लेकिन हमने वैसी चीज़ों की खोज शुरू की जिसके बारे में पहले कोई जानकारी नहीं थी. और अब लगता है कि ये नहीं कहा जा सकता कि एचआईवी का इलाज असंभव है.”जब किसी व्यक्ति को पहली बार एचआईवी का संक्रमण होता है तो ये तेज़ी से फैलता है और पूरे शरीर की कोशिकाओं को संक्रमित कर देता है.उसके बाद वायरस डीएनए के भीतर छुप जाता है जहां उसे छुआ नहीं जा सकता.लेकिन अब ऐसी प्रायोगिक दवाएं मौजूद हैं जो वायरस को शरीर से बाहर निकाल सकती हैं और उसे बेअसर कर सकती हैं.डॉक्टर फ्रेटर कहते हैं, “दवाओं से वायरस कोशिका के भीतर सक्रिय हो जाता है और प्रतिरक्षी तंत्र में नज़र आने लगता है, जहां टीके की मदद से उस पर हमला किया जा सकता है.”हालांकि इस प्रक्रिया से इलाज के लिए ऐसी दवाओं की ज़रूरत होती है जो वायरस को सक्रिय बना सके और ऐसे टीके की ज़रूरत होती जो प्रतिरक्षी तंत्र को इसे ख़त्म करने का प्रशिक्षण दे सके.डॉक्टर फ्रेटर कहते हैं, “सच्चाई ये है कि हम इस स्तर तक पहुंचने के अभी काफ़ी दूर हैं.”एक और विकल्प ये हो सकता है कि इलाज के क्रम में एक ऐसे म्यूटेशन यानी जेनेटिक बदलाव का प्रयोग किया जाए जिससे लोग एचआईवी संक्रमण से सुरक्षित हो जाएं.  साल 2007 में टिमोथी रे ब्राउन पहले ऐसे व्यक्ति बने जिनका एचआईवी वायरस के संक्रमण से पूरी तरह इलाज संभव हो सका. रक्त कैंसर के इलाज के क्रम में पहले उनके प्रतिरक्षी तंत्र को नष्ट किया गया, उसके बाद म्यूटेशन वाले एक मरीज़ के स्टेम सेल को उनमें ट्रांसप्लांट किया गया.मरीज़ के अपने प्रतिरक्षी तंत्र को मज़बूत बनाने के लिए जेनेटिक इंजीनियरिंग की मदद ली जा सकती है उसे वायरस के हमले से सुरक्षित किया जा सके लेकिन ये फिलहाल संभव होता नज़र नहीं आ रहा.ब्रिटेन में इंपीरियल कॉलेज के एड्स वैक्सीन प्रोग्राम के प्रमुख प्रोफ़ेसर जोनाथन वेबर कहते हैं, “परिपक्व संक्रमण के मामलों में हमें कुछ जानकारी है लेकिन ये सब अभी प्रायोगिक दवाओं के स्तर पर ही है. अभी तक इस क्षेत्र में सर्वसम्मति नहीं बन सकी है और न ही कोई सीधा रास्ता नज़र आता है.”लंदन के होमर्टन अस्पताल की कंसल्टेंट प्रोफ़ेसर जेन एंडरसन कहती हैं कि अमरीकी बच्ची के इलाज के मद्देनजर इस बारे में अभी सावधानी बरतने की जरूरत है.प्रोफ़ेसर एंडरसन के मुताबिक,“ये बेहद खुशी का मौक़ा है लेकिन इससे आज की एचआईवी संक्रमित दुनिया का चेहरा बदला नहीं जा सकता.”माताओं से बच्चे में संक्रमण के मामलों को दवाओं और शल्य चिकित्सा से रोका जा सकता है. लेकिन वयस्कों में ज्यादातर मामले असुरक्षित सेक्स की वजह से होते हैं.एचआईवी एक संक्रमण है जहां बचाव इलाज से ज़्यादा आसान है.
__________________________
हैंगआउट का विषय है- भारत में गाँवों में इंटरनेट का इस्तेमाल और डिजिटल इनोवेशन.यूट्यूब पर हैंगआउट लाइव देखने के लिए 

क्लिक करें.आपने गाँवों में टेक्नॉलॉजी के इस्तेमाल को लेकर बीते हफ़्ते दो ख़बरें पढ़ी होंगी. एक आदिवासी इलाक़ों में कैसे टेक्नॉलॉजी का इस्तेमाल हो रहा है और दूसरा ये कि किसानों को कैसे टेक्नॉलॉजी का इस्तेमाल करके बेहतर फ़सल उगाने के तरीक़े सिखाए जा रहे हैं.उसी प्रक्रिया को आगे बढ़ाते हुए हम ये हैंगआउट करने जा रहे हैं. गूगल हैंगआउट एक ज़रिया है वेब पर कई लोगों से एक-साथ जुड़कर वीडियो चैट करने का.बीबीसी हिंदी के गूगल प्लस पन्ने पर हैंगआउट लाइव देखने के लिए 

क्लिक करें.इस चैट में आप भी शामिल हो सकते हैं. आपके पास इसके लिए एक अच्छी स्पीड वाला इंटरनेट कनेक्शन होना चाहिए और कंप्यूटर के साथ वेबकैम भी.अगर आपके पास ये सुविधाएँ हैं और आप इस हैंगआउट में शामिल होना चाहते हैं तो नीचे दिए फ़ॉर्म का इस्तेमाल करके आप सवाल भेज सकते हैं. इसके अलावा आप बीबीसी हिंदी के फ़ेसबुक पन्ने पर, ट्विटर पर या गूगल प्लस के पन्ने पर आकर इस हैंगआउट से जुड़ी पोस्ट पर अपने सवाल लिख सकते हैं.आपके पास इसके लिए एक अच्छी स्पीड वाला इंटरनेट कनेक्शन होना चाहिए और कंप्यूटर के साथ वेबकैम भी.साथ ही हैंगआउट में शामिल होने के लिए आपका एक जीमेल का अकाउंट भी होना चाहिए.इसके अलावा हैंगआउट में आने के लिए आपके कंप्यूटर में गूगल हैंगआउट प्लगिन्स की ज़रूरत होती है. आप गूगल पर हैंगआउट प्लगिन्स टाइप करें और वहाँ से उसे इंस्टॉल कर लें.आप क्या कहना चाहते हैं ये नीचे दिए फ़ॉर्म में, फ़ेसबुक, ट्विटर या गूगल प्लस पर इससे जुड़े पोस्ट में जाकर बताइए. पोस्ट में हैशटैग #BBCDI ज़रूर जोड़ें.फिर कुछ लोगों से हम जुड़ेंगे और हमारे भेजे लिंक के ज़रिए आप शामिल हो सकेंगे इस हैंगआउट में.पाठकों के सवालों में से कुछ सवाल हम चुनेंगे और उन्हें शामिल करेंगे इस हैंगआउट में.इतना ही नहीं, अगर आपके पास गाँवों में इंटरनेट और वहाँ डिजिटल इनोवेशन से जुड़ी कोई रोचक जानकारी है तो वो भी आप इन मंचों पर हमारे साथ साझा कर सकते हैं और हम तकनीकी सुविधाएँ होने की स्थिति में आपको इस हैंगआउट में शामिल करेंगे.इसके बाद हम आपसे संपर्क करके आपके ई-मेल पर हैंगआउट का लिंक भेजेंगे और उसके ज़रिए आप हमसे हैंगआउट में जुड़ सकेंगे.डिजिटल इंडियंस प्रोजेक्ट टीम के सदस्य मुकेश शर्मा इस हैंगआउट का संचालन करेंगे और आपके सवालों के साथ इसमें हिस्सा लेंगे सुशील कुमार झा भी.इसमें शामिल होंगे-आप इसमें हमारे सोशल मीडिया चैनलों के ज़रिए शामिल हो सकते हैं-- गूगल+ :आप 

बीबीसी इंडिया के गूगल+ पेज के ज़रिए अपने सवाल भेज सकते हैं या इस हैंगआउट में शामिल होने की इच्छा ज़ाहिर कर सकते हैं. - ट्विटर : अपने सवाल या टिप्पणियाँ आप हैशटैग #BBCDI का इस्तेमाल करके 

@bbchindi या 

@bbcindia को ट्वीट कर सकते हैं. - फ़ेसबुक: 

बीबीसी हिंदी के फ़ेसबुक पेज पर आप इससे जुड़ी पोस्ट में अपने सवाल कमेंट के तौर पर पोस्ट कर सकते हैं.इसके अलावा गूगल हैंगआउट में हिस्सा लेने के लिए आप नीचे दिए गए फ़ॉर्म का भी इस्तेमाल कर सकते हैं.
__________________________
यह गिरावट ऐसे समय दर्ज की गई है जब बुधवार को ही कंपनी ने पचास करोड़ डॉलर के तिमाही नुक़सान की घोषणा की है.समाचार एजेंसी एएफपी का कहना है कि न्यूयॉर्क स्टॉक एक्सचेंज में गुरुवार को शुरुआती क़ारोबार के दौरान ट्विटर के शेयर 23.3 प्रतिशत की गिरावट के साथ 50.55 डॉलर के स्तर पर आ गए.समाचार एजेंसी रॉयटर्स के मुताबिक़, ट्विटर के मुख्य कार्यकारी अधिकारी डिक कोस्टोलो को भरोसा है कि अगले वर्ष कंपनी मुनाफ़ा कमाएगी.ट्विटर के शेयरों में अब तक का सबसे बड़ा उछाल बीते साल दिसम्बर में 74.73 डॉलर के स्तर पर किया गया था.तब निवेशकों को लगा था कि ट्विटर के शेयर फ़ेसबुक की राह पर चल निकलेंगे.न्यूयॉर्क में मौजूद बीबीसी बिज़नेस एडिटर जॉन मर्विन का कहना है कि ट्विटर के शेयरों के मूल्यों में जल्द सुधार नहीं आया तो उसकी क़ीमत और गिर सकती है.एस एंड पी कैपिटल आई क्यू की वित्तीय सूचना से जुड़े स्कॉट केसलर का कहना है कि बाज़ार में ट्विटर की राह आसान नहीं है.उनका कहना है, ''ट्विटर पहली या तीसरी नहीं बल्कि अमरीका की चौथी सबसे बड़ी सोशल नेटवर्क कंपनी है जहां पहले स्थान पर फेसबुक, दूसरे पर गूगल प्लस और तीसरे पर लिंक्डइन है. इसकी वजह है कि इस्तेमाल में यह उतनी आसान नहीं है और मुझे लगता है कि वाकई अहम बात यह है कि निवेश, विस्तार और फिर सतत वृद्धि के लिए काफ़ी धन लगता है.''ट्विटर ने बीते साल नवम्बर में ही शेयर बाज़ार में अपना पहला क़दम रखा था. तब इसके एक शेयर की क़ीमत 26 डॉलर रखी गई थी.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
दरअसल, घुटने के दर्द से परेशान कई मुस्लिमों को परंपरागत तरीके से फ़र्श पर चटाई बिछाकर नमाज़ अदा करने में भारी दर्द झेलना पड़ता है.डॉक्टर सुलेमान मूरिया ख़ुद घुटने की तकलीफ़ से गुजरे और इस ख़ास स्टूल को तैयार करने में उन्हें चार साल का लंबा वक़्त लगा.डॉक्टर मोरिया कहते हैं, "तरीका यह है कि नमाज के दौरान घुटने टेकने से पहले इस कुशन (गद्दी) को पैरों के बीच फर्श पर रखना पड़ता है. और जब आप प्रचलित तरीके से बैठेंगे तो शरीर का पूरा भार कुशन पर चला जाएगा. इस तरह से आप घुटने के दर्द से बच जाएंगे."वह कहते हैं, "मुझे अपनी और दूसरों की मदद करने की खुशी है. मैंने ये कुशन ब्रैडफ़ोर्ड की सात मस्जिदों में बांटे हैं और मुझे यह कहते हुए बेहद खुशी रही है कि लोगों से शानदार प्रतिक्रिया मिल रही है."डॉक्टर मोरिया का कहना है कि इसे हर कोई इस्तेमाल नहीं कर सकता, क्योंकि इसके लिए आपको घुटनों के बल तो झुकना ही पड़ता है.कुदरत शाह घुटनों के दर्द के चलते पिछले डेढ़ साल से फर्श़ में चटाई पर नमाज़ नहीं पढ़ पा रहे थे.वह कहते हैं, "मैं घुटनों के बल नहीं झुक सकता था. जब इमाम लंबी नमाज पढ़ाते थे तो मैं बहुत देर तक नहीं बैठ पाता था. और ईमानदारी से कहूं तो मन ही मन नमाज़ जल्द ख़त्म करने को कहता था."इस अनोखे कुशन के बाद कुदरत शाह एक बार फिर चटाई पर नमाज़ पढ़ पा रहे हैं और वह भी बिना दर्द के.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
कंपनी ने दो लोगों को चांद की यात्रा पर ले जाने की क़ीमत 14 अरब रूपए तय की है.गोल्डन स्पाइक का कहना है कि वो इस काम में पहले से ही मौजूद रॉकेट और कैप्सूल तकनीक का इस्तेमाल करेगी और कार्यक्रम की शुरूआत इस दशक में ही होगी.चंद सालों पहले स्पेस एक्स नाम की एक कंपनी ने कुछ माल अंतरराष्ट्रीय अंतरिक्ष स्टेशन पहुंचाया था जिसके बाद गोल्डन स्पाइक जैसी दूसरी कंपनियों को लोगों को चांद की यात्रा पर ले जाने का विचार आया.अमरीका चांद पर पहुंचने वाला दुनियां का पहला मुल्क था.हालांकि बहुत अधिक क़ीमत और लोगों की कम होती दिलचस्पी ने चंद्रमा से जुड़े कार्यक्रमों को बंद करने पर मजबूर किया है. अमरीकी राष्ट्रपति बराक ओबामा ने नासा के एक कार्यक्रम को ये कहते हुए बंद कर दिया कि अमरीका वहां पहले जा चुका है.नासा के पूर्व सह प्रशासक एलेन स्टर्न का कहना है कि गोल्डन स्पाइक दक्षिण अफ्रीका, दक्षिणी कोरिया और जापान जैसे देशों की सरकारों से यात्राओं को लेकर बातचीत कर रही है क्योंकि उन्हें चांद पर वैज्ञानिक परीक्षण वगैरह करने में दिलचस्पी हो सकती है.वो कहते हैं कि नासा ने जो कुछ 1960 के दशक में किया था, कंपनी उसे व्यवसाय में तबदील करने जा रही है.कंपनी का कहना है कि वो साल में 15 से 20 यात्राएं चांद पर भेजेंगे.हालांकि हार्डवार्ड विश्वविद्यालय में काम करने वाले खगोल विद्या के जानकार जोनाथन मैक्डवेल ने समाचार एजेंसी एपी से कहा है कि गोल्डन स्पाइक जैसी कई कंपनियां शुरू होने से पहले ही ख़त्म हो जाएंगी.कंपनी के यात्रा की भारी क़ीमत का हवाला देते हुए उन्होंने कहा कि इसके बहुत आगे तक जाने की उम्मीद नहीं है.
__________________________
अमरीकी शोधकर्ता यही मानते हैं. वो गणना करते हैं कि पिछले 3.5 अरब वर्षों में धरती से अंतरिक्ष की ओर गईं बड़ी चट्टानें जीवन को शरण देने में सक्षम थीं.एस्ट्रोबॉयोलॉजी में वो लिखते हैं कि इसके लिए चिक्सुलब का उदाहरण ही काफी है, जिसके चलते बड़े पैमाने पर धरती का चट्टानी मलबा यूरोपा जा पहुंचा.शोधकर्ता कहते हैं कि ज़िंदगी की संभावनाओं को संजोए रखने वाली बहुत सी चट्टानों ने

 मंगल को बनाया, हो सकता है जिन पर कभी जीवन रहा हो.पेन स्टेट यूनिवर्सिटी की मुख्य लेखक राचेल वार्थ कहती हैं, '' हमने पाया कि ये चट्टानें जीवन का वाहक रही होंगी, जो पृथ्वी और मंगल से एक दूसरे के ग्रहों और सोलर सिस्टम और जूपिटर तक पहुंची होंगी.''उन्होंने आगे कहा, '' टाइटन या जूपिटर के चंद्रमा पर जीवन की तलाश कर रहे अभियान में देखना होगा कि वो मिल रहे जैविक पदार्थ क्या स्वतंत्र हैं या उनका जुड़ाव पृथ्वी के परिवार वृक्ष से रहा है.''पैंसपर्मिया – यानि वो विचार, जिसमें माना गया है कि जीवाणु धूमकेतुओं और उल्का पिंडों के टकराने से उत्पन्न मलबे के जरिए अंतरिक्ष में सैर करते रहते हैं. ये बात लंबे समय से खगोलविदों को आकर्षित करती रही है.नए अध्ययन में शोधकर्ताओं ने पहले अनुमान लगाया कि बड़े बदलावों में पृथ्वी से अंतरिक्ष की ओर गईं चट्टानें तीन मीटर से कहीं ज्यादा बड़ी रही होंगी.उनका अनुमान था कि दस मिलियन वर्षों से हो रही इन यात्राओं में शामिल कम से कम तीन मीटर की चट्टानें सूर्य के विकिरण से जीवाणुओं की रक्षा करने में सक्षम रही होंगी.उसके बाद उन्होंने इन यात्राओं के भाग्य को तय किया होगा. इनमें कई चट्टानें आमतौर पर पृथ्वी की कक्षाओं में पहुंची होंगी तो कुछ नीचे गिर गई होंगी.कुछ या तो सूर्य की ओर खींच ली गई होंगी या पूरी तरह से सोलर सिस्टम से बाहर निकल गई होंगी.वार्थ कहती हैं, '' कम लेकिन महत्वपूर्ण संख्या ने एलियन जगत के लिए रास्ता भी बनाया होगा, हो सकता है कि इससे वहां ज़िंदगी का स्वागत हुआ हो. इन सबका मतलब तो है.''जूपिटर के उपग्रह यूरोपा पर कम से कम छह ऐसी चट्टानें देखी गई हैं जो बर्फ के कणों और समुद्र के द्रव से लिपटी हुई थीं. यहां ये भी अनुमान लगाया जा सकता है कि जीवाणु यूरोपा के समुद्र तक भी पहुंचे हों.पृथ्वी के मलबे और चट्टानों के मंगल तक पहुंचने को अब आमतौर पर स्वीकार किया जा रहा है. शोधकर्ताओं के अनुसार करीब 360,000 चट्टानें लाल ग्रह तक की यात्रा कर चुकी होंगी.सबसे प्रसिद्ध प्रभाव मैक्सिको में 66 मिलियन साल पहले हुए चिक्सुलब को ही माना जाता है, जब एक छोटे शहर जितना बड़ा एस्टेरायड पृथ्वी से टकराया.इसके प्रभाव के चलते बड़े पैमाने पर डायनासोर का ख़ात्मा हुआ. ज्वालामुखी सरीखे विस्फोट हुए. बड़े पैमाने पर जंगलों में आग लगी. धुएं और धूल ने पृथ्वी को आगोश में ले लिया.शोधकर्ताओं का मानना है कि चिक्सुलब प्रभाव से करीब 70 बिलियन किलो चट्टानें अंतरिक्ष में गईं, इसमें 20 हजार किलो यूरोपा तक पहुंची. ये संभावना ज़्यादा है कि ये विशालकाय चट्टानें अपने साथ जीवन को भी वहां ले गईं.लेकिन क्या इन महाकाव्य सरीखी यात्राओं में वास्तव में जीवधारी बचे होंगे?वार्थ कहती हैं, '' मैं हैरान हूं कि इसके बावजूद मंगल पर जीवन क्यों नहीं मिला."वो कहती हैं कि ये हमारे अध्ययन से परे है. लेकिन ये मानना तार्किक होगा कि कुछ हद तक पृथ्वी के जीवाणु वहां पहुंचे होंगे.ये देखा जा चुका है कि अत्यधिक छोटे जीवाणु अंतरिक्ष के मुश्किल माहौल का सामना कर सकते हैं. और बैक्टीरिया के बीजाणु तो लाखों सालों के बाद भी सुप्त अवस्था में बचे रह सकते हैं.पृथ्वी की जद में अगर रहने लायक कोई जगह है तो वो यूरोपा, मंगल और टाइटन हैं-बेशक इन तीनों पर ही पानी की मौजूदगी संभव है, लेकिन वो यहां पहुंचने वालों को नजर नहीं आई है.यूरोपा का समुद्र बर्फ़ीले कणों से ढका है, जिसकी सतह मोटी और अभेद्य भी हो सकती है.वार्थ कहती हैं कि हो सकता है कि वहां कभी द्रव रूपी पानी रहा हो लेकिन बाद में ये बर्फ के रूप में जम गया.वह कहती हैं, '' ये भी माना जाता है कि यूरोपा नाम का ये चंद्रमा अतीत में हाल में कुछ समय पहले तक कुछ गर्म भी रहा हो.''मंगल पर पिछले साढ़े तीन बिलियन बरसों में बहते हुए पानी को नहीं देखा गया-जो पृथ्वी के लोगों के लिए भविष्य में जिंदगी की सबसे बड़ी उम्मीद भी माना जा रहा है.लेकिन क्या ऐसा भी हो सकता है कि जीवन की यात्रा मंगल से पृथ्वी की ओर आई हो?शुरुआती मंगल का वातावरण पहले गरम और गीला प्रतीत होता है-जो जीवन के विकास की मुख्य स्थिति होती है.वार्थ कहती हैं, ''यदि मंगल के वातावरण में कभी जीवाणु रहे हों और तो संभव है कि वो भी उल्कापिंडों की दोनों ग्रहों के बीच भारी आवाजाही के ज़रिए पृथ्वी तक पहुंचे हों.''हमारे ग्रहीय प्रक्रिया की शुरुआत के समय अरबों उल्काएं मंगल से पृथ्वी की ओर आकर गिरी होंगी. यहां तक कि ये भी संभव है कि पृथ्वी पर जीवन की उत्पत्ति मंगल से हुई हो.प्रुड यूनिवर्सिटी के खगोलजैवकीय के प्रोफ़ेसर जे मेलोश कहते हैं कि हालांकि वार्थ की टीम पेंसपर्मिया के बारे में गणना करने वाली कोई पहली टीम नहीं है. उनकी दस लाख सालों की यात्रा अब तक की सबसे बड़ी है.वह कहते हैं, '' ये अध्ययन मज़बूती से इस निष्कर्ष पर पहुंचता है कि बड़े प्रभावों के जरिए कभी धरती और मंगल की सतह से बड़े पैमानों पर पदार्थों के निकलकर अंतरिक्ष के ज़रिए पृथ्वी और मंगल पर पहुंचने की बड़ी घटनाएं हुई हैं. और इनसे उत्पन्न मलबे ने आराम से एक ग्रह से दूसरे ग्रह का रास्ता पा लिया.''हांलाकि वह ये भी कहते हैं, '' चिक्सुलुब प्रभाव कोई बहुत बेहतर दावा नहीं है क्योंकि ये समुद्र में 50 मीटर से 500 मीटर नीचे हुआ. बेशक इससे समुद्र की तलहटी पर रहने वाले जीव-जंतु निकलकर अंतरिक्ष में पहुंचे हों, लेकिन इससे शायद ही ठोस चट्टानें अंतरिक्ष की ओर गई हों.''(बीबीसी हिन्दी के एंड्रॉएड ऐप के लिए 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
हाल ही में ऐसे कई इनोवेटिव ऐप्स लॉन्च किए गए हैं जो आपके मोबाइल यूज़ करने का तरीक़ा बदलने की ताक़त रखते हैं.बच्चों की सुरक्षा को लेकर अभिभावक अक्सर चिंतित दिखते हैं. ऐसे में काम आता है ‘माय नीनो’ ऐप.ये ऐप बच्चे और अभिभावक के स्मार्टफ़ोन्स में लोड किया जा सकता है और इसकी मदद से अभिभावक बच्चों के पल-पल की जानकारी पा सकते हैं.बच्चे कहां हैं, किसके संपर्क में हैं, क्या बातचीत कर रहे हैं, इसकी जानकारी ये ऐप अभिभावकों तक पहुंचा देता है.अगर बच्चा ख़तरे में है तो अलार्म बटन दबा सकता है जिससे बच्चे की लोकेशन और संदेश अभिभावकों तक पहुंच जाते हैं.अगर आपके पास एंड्रॉएड फ़ोन है तो आप 32 भाषाओं में बेहद आसानी से टाइप कर सकते हैं. रीवरी लैंग्वैज ऐप में ‘प्रेडिक्टिव टेक्स्ट’ भी है, यानी आप पूरा शब्द टाइप करें इससे पहले ही शब्द दिखने लगते हैं.रीवरी के ही एक फ़ोन बुक ऐप से आप अपना फ़ोन बुक अंग्रेज़ी से हिन्दी या किसी अन्य भाषा में बदल सकते हैं.ये ऐप ख़ासतौर पर किसानों और कृषि में रुचि रखने वालों के लिए हैं. इसके ज़रिए किसान खेती संबंधित जानकारी पा सकते हैं, दवाई, बुआई करने की तकनीक 3डी वीडियो में देख सकते हैं.इसके अलावा वो अपने सवाल हेल्पलाइन से पूछ भी सकते हैं. और सबसे ज़रूरी बात ये है कि इस ऐप के ज़रिए किसान मंडियों पर कृषि उत्पादों की क़ीमतों के बारे में भी पता कर सकते हैं.आमतौर पर जब हम किसी नए शहर में जाते हैं तो वहां के बारे में कामचलाऊ जानकारी के साथ ही जाते हैं. शहर में कौन सी जगह कितनी शांत या ख़तरनाक है ये बाद में ही पता चलता है.इसी का समाधान निकालता है ‘सेफ़्टीपिन’. इस ऐप के ज़रिए आप देख सकते हैं कि आप जिस शहर में जा रहे हैं, वहां कौनसी जगह कैसी है.ऐप ख़तरनाक इलाक़ों की जानकारी अन्य यूज़र्स से जुटाए डेटा के आधार पर देता है. इसमें ‘सेफ़्टी मीटर’ जैसा भी एक फ़ीचर है जो लोगों की रेटिंग के आधार पर चलता है.आमतौर पर लोग किसी अपराध की जानकारी देने के लिए पुलिस के पास जाने से हिचकते हैं. लेकिन ‘सिटीज़न कॉप’ ऐप ने इसका समाधान निकालने की कोशिश की है. ये ऐप इंदौर पुलिस के साथ संयुक्त रुप से शुरू हुआ और फ़िल्हाल मध्य प्रदेश के कई शहरों में सक्रिय है.यूज़र्स इस ऐप के ज़रिए पुलिस को सीधे किसी अपराध की सूचना दे सकते हैं. अपना नाम देना है या नहीं, वो यूज़र पर निर्भर करता है. पुलिस को तुरंत जानकारी मिल जाती है. इस ऐप के निर्माताओं का दावा है कि इसके ज़रिए इंदौर में कई मामलों का पर्दाफ़ाश हुआ है.ये एक मोबाइल वॉलेट है जिसके ज़रिए यूज़र्स अपने छोटे-मोटे बिलों की अदायगी कर सकते हैं.मोबी क्विक के निर्माताओं के अनुसार इसके ज़रिए एक मोबाइल से दूसरे मोबाइल पर चुटकियों में पैसे भेजे जा सकते हैं और इसके लिए कोई अतिरिक्त शुल्क नहीं लिए जाते.मोबाइल वॉलेट से पैसे बैंक अकाउंट में भी ट्रांस्फ़र किए जा सकते हैं जहां से इसे कैश किया जा सकता है.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप हमसे 

फ़ेसबुक और 

ट्विटर पर भी जुड़ सकते हैं.)
__________________________
बीबीसी संवाददाता जिल मैक्गिवरिंग के अनुसार तमिलनाडु के वन अधिकारियों को चिंता है कि हाथियों की सूंड के ज़रिए आशीर्वाद देने की इस परंपरा से हाथी बीमार पड़ सकते हैं.तमिलनाडु के मंदिरों में लगभग 50 हाथी है और उन्हें सूंड़ से तीर्थ यात्रियों के सिर को छूने के लिए मजबूर किया जाता है.वन अधिकारियों का कहना है कि तीर्थ यात्रियों को छूने से हाथियों को टीबी होने का ख़तरा है. पिछले कुछ वर्षों में मंदिर में रखे चार हाथियों की टीबी से मौत हो चुकी है. अधिकारियों के अनुसार हाथियों को हर दिन लगभग 500 तीर्थ यात्रियों के साथ ये प्रथा निभानी पड़ती है. इस तरह मंदिरों में रखे इन हाथियों को टीबी और ऐसी कई बीमारियाँ होने का ख़तरा हो सकता है जो छूने से फैलती हैं.मंदिरों की व्यवस्था की देखरेख करने वाले सरकारी विभाग के प्रवक्ता ने कहा कि वह वन विभाग के इस अनुरोध का पालन करेंगे.लेकिन एक दक्षिणपंथी हिंदू संगठन ने इस आवेदन पर टिप्पणी करते हुए कहा है कि इस तरह का कोई भी फ़ैसला करने से पहले इस पर चर्चा होनी चाहिए.उल्लेखनीय है कि जानवरों के अधिकारों के लिए लड़ने वाले कुछ संगठन लंबे समय से मंदिरों के हाथियों पर प्रतिबंध लगाने की मांग कर रहे हैं.इन संगठनों का कहना है कि हाथी बेहद समझदार जानवर और सामाजिक प्राणी है और उसे ज़बरदस्ती अलग-थलग नहीं करना चाहिए.
__________________________
भारतीय अंतरिक्ष अनुसंधान संगठन (इसरो) लाल ग्रह पर उपग्रह भेजने के लिए अंतिम दौर की तैयारियों में जुटा है.इस अभियान का मुख्य मकसद भारतीय अंतरिक्ष प्रौद्योगिकी का आकलन करना है कि क्या अंतरिक्ष में कदम बढ़ाता यह देश दूसरे ग्रहों पर अभियान के संचालन में सक्षम है.यह अंतरिक्ष यान मंगल ग्रह के मौसम और सतह के बारे में वैज्ञानिक जानकारी भी जुटाएगा.

मंगलयान का प्रक्षेपण 28 अक्टूबर को प्रस्तावित था, लेकिन प्रशांत महासागर में खराब मौसम के कारण अधिकारियों ने इस अभियान को एक सप्ताह के लिए टालने का फैसला किया.इस मानवरहित अभियान को 19 नवंबर तक लांच किया जा सकता है.अगर यह अभियान सफल होता है तो 

इसरो अमरीका, यूरोप और रूस के बाद सफलतापूर्वक मंगल पर यान भेजने वाला दुनिया की चौथी अंतरिक्ष एजेंसी बन जाएगा.एनडीटीवी के साइंस एडिटर और भारतीय अंतरिक्ष अभियान के बारे में एक किताब लिख चुके 

पल्लव बागला के मुताबिक चन्द्रमा पर पहुंचने के बाद अब भारत के लोग चीन को पीछे छोड़ते हुए लाल ग्रह तक पहुंचने की संभावना से काफ़ी उत्साहित हैं.उन्होंने बीबीसी को बताया कि, ''अगर भारत मंगल पर पहुंचने के लिए चीन को मात दे देता है तो आप राष्ट्रीय गर्व की कल्पना कर सकते हैं."इस अभियान की घोषणा भारत के प्रधानमंत्री 

मनमोहन सिंह ने पिछले साल अगस्त में लाल किले की ऐतिहासिक प्राचीर से अपने स्वतंत्रता दिवस भाषण के दौरान की थी.बागला के अनुसार, "लाल किले की प्राचीर से कही गई हर बात राष्ट्रीय गर्व से ओतप्रोत होती है और इस अभियान के साथ राष्ट्रीय गर्व बेहद मुखर रूप से जुड़ा हुआ है."इससे पहले 2011 में चीन ने यिंगहू-1 नाम के अंतरिक्ष यान के मंगल पर भेजने की कोशिश की थी, लेकिन कुछ तकनीकी कारणों के चलते यह अभियान विफल हो गया.इसके बाद भारतीय अंतरिक्ष एजेंसी ने मंगलयान नाम से अपने मंगल अभियान को तेजी से आगे बढ़ाया और यह महज 15 महीनों में उड़ान के लिए तैयार है.भारत का अंतरिक्ष कार्यक्रम 30 वर्षों से अधिक पुराना है. हाल फिलहाल तक उसकी प्राथमिकता ऐसी तकनीक के विकास की थी, जिससे देश की गरीब आबादी को सीधे मदद मिल सके. इसमें उपग्रहों के जरिए दूरसंचार क्षेत्र के बुनियादी ढांचे का विकास और मौसम की निगरानी शामिल है.लेकिन इसरो ने 2008 में अंतरिक्ष में नई खोजों के लिए उपग्रहों के निर्माण और उनके प्रक्षेपण की दुर्जेय क्षमता हासिल कर ली और चंद्रयान-1 के नाम से अपना चंद्र अभियान पूरा किया.इस 

चंद्र मिशन की लागत 5.5 करोड़ पाउंड से अधिक थी. सरकार मंगल अभियान के लिए छह करोड़ पाउंड से अधिक खर्च कर चुकी है.अंतरिक्ष अभियान को लेकर सरकार के रूख़ में आए इस बदलाव पर कुछ लोग सवाल भी उठाते हैं. उनका कहना है कि इस धन का इससे बेहतर इस्तेमाल किया जा सकता है.इस बारे में बागला कहते हैं कि, "इस छह करोड़ पाउंड से आप भारत में गरीबी की ज़िंदगी बिता रहे 40 करोड़ लोगों को गरीबी से उबार नहीं सकते हैं."यूनीवर्सिटी कॉलेज लंदन के मुलर्ड अंतरिक्ष विज्ञान प्रयोगशाला में 'सौर मंडल के प्रमुख' एंड्रयू कोट्स के मुताबिक अंतरिक्ष में खोज की ओर झुकाव इससे जुड़े आर्थिक लाभ के अनुमानों के चलते है.खोज कार्यक्रमों के लक्ष्य काफी ऊंचे हैं. अगर वो दुनिया के सामने एक बार यह साबित कर सके कि उनमें दूसरे ग्रहों तक अंतरिक्ष यान भेजने की क्षमता है तो वो वैज्ञानिक संगठनों को अपने प्रक्षेपण यान पर उपलब्ध स्थान बेच सकते हैं.प्रोफेसर कोट्स बताते हैं कि इस अभियान के साथ ही भारत उन देशों की बिरादरी में शामिल हो जाएगा जिन्हें अंतरिक्ष में खोज की महारत हासिल है.गरीबी उन्मूलन के लिए काम कर रही संस्था एक्शन एड के भारत में कार्यकारी निदेशक संदीप चाचड़ का मानना है कि अंतरिक्ष में खोज के लिए किए जा रहे निवेश से देश के गरीबों को फायदा मिल सकता है.उन्होंने बीबीसी न्यूज़ से कहा, "अंतरिक्ष प्रौद्योगिकी सहित नई तकनीकों में निवेश भारत जैसी अर्थव्यवस्था की आकांक्षाओं का महत्वपूर्ण हिस्सा है. इस तरह की गरीबी वाले देश में ऐसी उत्कृष्ट तकनीक का विकास एक सरलीकृत विरोधाभास नहीं है."उन्होंने कहा कि, "महत्वपूर्ण बात यह है कि विज्ञान और प्रौद्योगिकी के फायदों का सबकी भलाई के लिए इस्तेमाल किया जाए. उन लाभों के जरिए गरीबी से उबरने और भविष्य की पीढ़ियों के लिए उम्मीद कायम करने की कोशिश की जाए."चीन अंतरिक्ष के क्षेत्र में एक बड़ी ताकत है. चीन के राष्ट्रीय अंतरिक्ष प्रशासन (सीएनएसए) के पास अच्छी तरह से विकसित 

अंतरिक्ष यात्रा का कार्यक्रम है.सीएनएसए इस साल दिसंबर में चंद्रमा पर चेंग-3 नाम से अंतरिक्ष यान भेजेगा, जिसके साथ एक रोवर जुड़ा होगा.चीन ने चंद्रमा पर अधिक संख्या में रोबेटिक जांच अभियान भेजने के लिए एक महत्वाकांक्षी योजना बनाई है.इसके साथ ही चीन मंगल पर भी उपग्रह भेजने की तैयारी कर रहा है.जापान की अंतरिक्ष एजेंसी जाक्सा भी इस क्षेत्र की एक बड़ी ताकत है. यह एशिया की सबसे अधिक अनुभवी अंतरिक्ष एजेंसी है और उसे कई मानवरहित अंतरग्रहीय अंतरिक्ष अभियानों का अनुभव हासिल है.कोट्स के मुताबिक, "भारत, चीन और जापान निश्चित रूप से एक दूसरे पर नज़र गड़ाए हुए हैं."इस प्रतिस्पर्धा के बढ़ने के साथ ही अंतरिक्ष खोज की दिशा में नए सिरे से उछाल आने की उम्मीद है. ऐसे में हो सकता है कि अंतरिक्ष में चहलकदमी की कोशिशों में लगे एशियाई देश मिलकर किसी अभियान की शुरुआत करें.इसके बाद संभव है कि मंगल पर अंतरिक्ष यात्रियों को भेजने के लिए वास्तविक वैश्विक अभियान की रूपरेखा तैयार हो सके.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
एंटी वायरस कंपनी एवीजी की एक रिपोर्ट में यह खुलासा किया गया है.एक मामले में तो शोधकर्ता ऐसे ही खतरनाक प्रोग्राम को तोड़कर एक बच्चे तक जा पहुंचे. 11 साल का यह बच्चा कनाडा में रहता था.शोधकर्ताओं ने पाया कि बच्चों के बीच पसंद किए जाने वाले कंप्यूटर गेम्स पर ऐसे हमले बहुत ज़्यादा हो रहे हैं.एवीजी में मुख्य तकनीकी अधिकारी युवाल बेन-इट्ज़हैक का कहना है कि ये तो समस्या की शुरूआत भर है.इट्ज़हैक कहते हैं, “कई स्कूल बच्चों को प्रोग्राम बनाना सिखा रहे हैं. ये बच्चे नहीं जानते कि जो प्रोग्राम वो बना रहे हैं वो सही हैं या गलत.”बच्चों के बनाए ये प्रोग्राम ज़्यादातर कंप्यूटर की शुरूआती भाषा, विज़ुअल बेसिक या सी शार्प में बनाए जा रहे हैं.खतरनाक प्रोग्राम बनाने के खतरों से अनजान बच्चे इनमें ऐसे संकेत छोड़ देते हैं जिनसे उनकी पहचान ज़ाहिर हो सकती है. पेशेवर हैकर ऐसी गलती कभी नहीं करते.इट्ज़हैक की टीम ने 200 मिलियन से ज़्यादा खिलाड़ियों वाले एक ऑन लाइन गेम रनएस्केप में एक खतरनाक प्रोग्राम पकड़ा.टीम को पता चला कि ये प्रोग्राम लोगों के आंकड़े चुराकर एक ख़ास ईमेल एड्रेस पर भेज रहा है. यह ईमेल एड्रेस कनाडा के एक बच्चे का था.इट्ज़हैक मानते हैं कि ऐसे बच्चों को प्रोग्रामिंग के साथ ही यह भी बताया जाना चाहिए क्या सही है और क्या ग़लत.वह कहते हैं, “ आप अपने बच्चों को सिखाते हैं कि बिना पैसे दिए खिलौना नहीं उठा सकते. इसी तरह की शिक्षा सॉफ्टवेयर बनाने के बारे में भी दी जानी चाहिए.”दुनिया भर में कई स्कूल अपने पढ़ाने का तरीका बदल रहे हैं।ये बच्चों को सिर्फ़ कंप्यूटर का इस्तेमाल करना ही नहीं सिखा रहे। ये स्कूल बच्चों को कंप्यूटर के लिए प्रोग्राम बनाना भी सिखा रहे हैं.ब्रिटेन में स्कूल के बाद बच्चों को प्रोग्रामिंग सिखाने वाले कई क्लब हैं.गूगल और याहू जैसी कंपनियां ऐसी कोशिशों को प्रोत्साहित भी करती हैंलिंडा सैंडविक ऐसे ही एक क्लब “कोड क्लब” की सह-संस्थापक हैं.लिंडा कहती हैं, “एवीजी की रिपोर्ट में बच्चों की प्रोग्रामिंग के खतरों को बहुत बढ़ चढ़ा कर बताया गया है.”उनके अनुसार हम जब हम पढ़ाई शुरू करते हैं, तो हम पढ़ना सीखते हैं, फिर लिखना भी सीखते हैं. ऐसा ही डिजिटल तकनीक के साथ है.
__________________________
इसकी शुरुआत 14 साल पहले इसी दिन हुई थी. लेकिन अगर गूगल नहीं होता तो क्या होता ? यहीं सवाल बीबीसी हिंदी सेवा ने फ़ेसबुक पर अपने पाठकों से पूछा तो अलग अलग राय सामने आईं.बीबीसी हिंदी के फेसबुक पन्ने पर लोगों ने जमकर टिप्पणियां की हैं जिसमें से हम आपके लिए कुछ टिप्पणियां लाए हैं. विवेक कुमार कहते हैं कि गूगल के बिना इंटरनेट की दुनिया अधूरी हो जाती लेकिन शाहिद अली लिखते है कि अगर गूगल नहीं होता तो कुछ और होता यानि कोई और विकल्प होता तो गूगल का काम कर रहा होता.सचिन कुमार दूसरा विकल्प सुझाते है उनका कहना है कि अगर गूगल नहीं होता तो वे बिंग का इस्तेमाल करते.अंजू नेहा जायसवाल अपनी टिप्पणी में कहती हैं  अगर गूगल नहीं होता तो लोगों को कोई जानकारी ही नहीं मिल पाती.वो कहती हैं, '' अगर गूगल नहीं होता तो हमें दुनिया की तमाम जानकारियां नहीं मिल पाती. हम रोज़गार समाचारों के बारे में ताज़ा जानकारी नहीं पा सकते थे और प्रतियोगी परिक्षाओं के बारे में जानकारी हासिल कर पाते.''अभिषेक कुमार रंजन लिखते है कि गूगल ने दुनिया को छोटा कर दिया है. जबकि वहीं अमरनाथ पासवान के अनुसारजिदंगी के लिए जिस तरह जल और वायु महत्वपूर्ण है वैसे ही सूचना देने में गूगल अहम हो गया है.व्रिजभूषण तिवारी का मानना है कि अगर गूगल नहीं होता तो जानकारी रखने के लिए एक मोटी डायरी रखनी पड़ती. लेकिन दुंगर दान बिथु  गूगल से थोड़े नाराज़ दिखते हैं.वो कहते हैं, '' गूगल ने लोगों को सुविधा दी तो है लेकिन कहीं न कहीं अपना गुलाम भी बना लिया है.यदि आज गूगल नहीं होता तो हम चैन की बंसी बजा रहे होते.''सुतंतर पाल ने पोस्ट किया है कि गूगल न होता तो हमारी जानकारी सीमित हो जाती और हमारे लिए जिंदगी मुश्किल हो जाती.
__________________________
जीन डोपिंग का मक़सद सीधा और सरल है. इसकी मदद से इंसान की आनुवांशिक बुनावट में इस तरह से फ़ेरबदल किया जाता है कि शरीर की मांसपेशियां पहले से अधिक मज़बूत और गतिशील हो उठती हैं.उदाहरण के लिए, जीन चिकित्सक प्रयोगशाला में तैयार ख़ास कृत्रिम जीन को मरीज के जीनोम (जीन का समूह) से जोड़ते हैं. फिर इस जीन को प्रभावहीन वायरस की मदद से मरीज के अस्थि-मज्जा में पहुंचाया जाता है.ऐसा करने से शरीर की मांसपेशियों को तैयार करने वाले हार्मोन उत्तेजित हो जाते हैं, लाल रक्त कणों का बनना बढ़ जाता है. मरीज की कोशिकाओं में पहुंचकर यह नया जीन दवा की तरह काम करता है.दूसरी ओर, इससे एथलीटों को अपने प्रदर्शन के दौरान अधिक से अधिक ऑक्सीजन मिलती है और वे थकते नहीं हैं.मांसपेशियों की 

ताक़त और गति बढ़ाने का यह तरीक़ा काफ़ी विशिष्ट और दुर्लभ है. जीन डोपिंग का इस्तेमाल कमज़ोर मांसपेशियों सहित व्यापक स्तर पर रोगों का समाधान निकालने के लिए किए जा रहे अनुसंधानों में हो रहा है.इससे सहज अंदाज़ा लगाया जा सकता है कि यह तरीक़ा एथलीटों के लिए कितना फ़ायदेमंद है.फ़्रांस के नैंट्स स्थित स्वास्थ्य और चिकित्सा अनुसंधान से जुड़े फ्रेंच नेशनल इंस्टीट्यूट में जीन डोपिंग को विकसित करने में जुटे डॉ फ़िलिप मौलियर ने जब कुछ साल पहले इससे जुड़ा शोध-पत्र प्रकाशित किया तो उसका अच्छा स्वागत नहीं हुआ.मौलियर ने अपने प्रयोग से साबित कर दिया कि एक ख़ास जीन, एरिथ्रोपोएटिन को कृत्रिम रूप से तैयार करना और फिर उसे शरीर में डालना संभव है.एरिथ्रोपोएटिन हार्मोन या ईपीओ- जो लाल रक्त कोशिकाओं की उत्पत्ति को नियंत्रित करता है, खिलाड़ियों के लिए ग़ैर-क़ानूनी डोप का ज़रिया बना. यही वह जादुई दवा थी जिसका प्रयोग लांस आर्मस्ट्रांग ने 'टूअर डी फ्रांस' की साइकिल दौड़ में किया था.फ़िलिप मौलियर के दस्तावेज़ प्रकाशित होने के तुरंत बाद नैंट्स स्थित उनकी प्रयोगशाला में कई लोग मिलने पहुंचे. वे पेशेवर 

साइकिलिस्ट थे और 'टूअर डी फ्रांस' प्रतियोगिता के प्रतिभागी रह चुके थे.फ़िलिप मौलियर बताते हैं, "वे लोग बड़े उत्साहित थे. उनका मानना था कि भले ही जीन डोपिंग पर अभी अनुसंधान चल रहा है, लेकिन साइकिलिस्टों के लिए यह उपलब्ध हो जाए तो इसका प्रयोग किया जा सकता है. मैं इस बात से बेहद हैरान-परेशान हो उठा."एक निष्क्रिय वायरस का इस्तेमाल करते हुए जीनोम में स्थायी बदलाव करके कोशिकाओं का आनुवांशिक इलाज एक जटिल प्रक्रिया है. फ़िलिप मौलियर कहते हैं कि इसका ऐसा कोई शॉर्ट-कट नहीं है जिससे अस्थाई लाभ लिया जा सके.जब ये पूर्व साइकिलिस्ट डॉ. मौलियर से मिले थे, उसके कुछ साल बाद ईपीओ जीन के बारे में सारी जानकारी इंटरनेट पर उपलब्ध हो गई थी और कोई भी उसे पा सकता था.डॉ. मौलियर कहते हैं, "फ़ौरी लाभ वाले इन तरीक़ों को पकड़ पाना जाँचकर्ताओं के लिए काफ़ी मुश्किल होता है."लेकिन वर्ल्ड एंटी-डोपिंग एजेंसी (वाडा) इस बारे में क्या कर रही है ?साल 2003 में वाडा ने जीन डोपिंग को प्रतिबंधित कर दिया था.एजेंसी का मानना है कि यह तरीक़ा अनुचित होने के साथ ही खिलाड़ियों के लिए घातक भी हो सकता है.शरीर में ईपीओ-जीन की अतिरिक्त इकाई उत्पन्न होने से ढेरों लाल रक्त कोशिकाओं का निर्माण हो सकता है जिससे खून के ज़्यादा ही गाढ़ा होने का ख़तरा रहता है.जीन-डोपिंग की जाँच का तरीक़ा है या नहीं, यह पूछने पर वाडा के विज्ञान निदेशक ओलिवियर रॉबिन ने स्पष्ट जवाब नहीं दिया.उन्होंने कहा, "पिछले 10 साल से ज़्यादा समय से हम जीन डोपिंग का पता लगाने वाली तकनीक विकसित करने की कोशिश कर रहे हैं और हमें यक़ीन है कि हमने जीन डोपिंग का पता लगाने का तरीक़ा खोज लिया है."मगर इससे जुड़े कुछ गंभीर सवाल भी हैं. भले जीन डोपिंग का पता लगाने का कोई क़ानूनी या जैविक तरीका मिल जाए, लेकिन सवाल है कि यदि जीन थैरेपी का इस्तेमाल व्यापक स्तर पर होने लगे या इसका इस्तेमाल रोज़मर्रा की बात बन जाए ?क्या होगा अगर हम दवा की साधारण दुकानों से मांसपेशियों में होने वाली कमजोरी को रोकने वाली जेनेटिक दवाई ख़रीदने में सक्षम हो जाएं? क्या एथलीटों को करियर को लंबा खींचने या खेल के दौरान लगी चोट से ज़ल्दी उबरने में इसका इस्तेमाल करने से रोका जा सकता है?प्रोफ़ेसर ली स्वीने पिछले दो दशक से जीन थैरेपी के क्षेत्र में कार्य करने वाले प्रमुख अनुसंधानकर्ताओं में एक हैं. पेंसिलवेनिया विश्विद्यालय से जुड़े डॉ. स्वीने वाडा के जीन डोपिंग के बारे में विशेषज्ञ सलाहकारों की टीम का हिस्सा भी हैं.डॉ. मौलियर की तरह ही डॉ. स्वीने ने भी इस विषय पर शोध पत्र प्रकाशित करवाया था और खेल से जुड़े लोगों ने उनसे संपर्क किया था.1990 के दशक में किया गया स्वीने का शोध आईजीएफ़-1 जीन को चूहों में प्रत्यारोपित करने से संबंधित था.स्वीने कहते हैं, "हमसे कई खिलाड़ियों और यहाँ तक कि प्रशिक्षकों तक ने संपर्क किया था. वो ये नहीं समझ रहे थे कि इस प्रयोग का अभी शुरुआती चरण है और मनष्यों के प्रयोग के लिए अभी यह तैयार नहीं है."लेकिन इस तकनीक के प्रयोग को लेकर डॉ. स्वीने के विचार वाडा के रूढ़िवादी मानकों से अलग हैं.स्वीने कहते हैं, "मुझे लगता है कि किसी व्यक्ति को ऐसी किसी तकनीक का इस्तेमाल करने से रोक देना अनैतिक होगा जो उसकी मांसपेशियों को वर्तमान और भविष्य में भी अधिक मज़बूत बनाए. जब तक सुरक्षा से जुड़ा कोई ख़तरा न हो, मुझे नहीं लगता कि किसी को केवल इसलिए सज़ा मिलनी चाहिए कि वह एथलीट है. हालाँकि मैं वाडा की टीम में हूँ लेकिन इस मसले पर मेरे विचार उससे थोड़े अलग हैं."ऐसा लगता है कि जीन डोपिंग की प्रकृति ऐसी है कि इसके सही या ग़लत इस्तेमाल के बीच विभाजन रेखा खींचना कठिन और नैतिक रूप से असहज कर देने वाला होगा.इसके लिए खेल अधिकारियों, एथलीटों और प्रशंसकों को खेल की एक नई परिभाषा पर एकमत होना होगा.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
स्टॉकहोम में पेश की गई इस रिपोर्ट में ख़बरदार किया गया है कि ग्रीन हाउस गैसों के उत्सर्जन से दुनिया के तापमान में और वृद्धि होगी.ये रिपोर्ट जलवायु परिवर्तन पर संयुक्त राष्ट्र संघ की समीति ने तैयार की है. ग्लोबल वॉर्मिंग की वजह से दुनिया भर में ग्लेशियर तेज़ी से पिघल रहे हैं और ज़ाहिर है इस तरह का ख़तरा हिमालय के क्षेत्र में मौजूद ग्लैशियरों पर भी है.भारत, पाकिस्तान और बांग्लादेश में कम से कम अस्सी करोड़ लोग पानी के लिए इन्हीं ग्लेशियरों पर निर्भर करते हैं.हिमालय के दिलकश पहाड़ अब बढ़ते हुए प्रदूषण की क़ीमत चुका रहे हैं. प्रदूषण से वातावरण में गर्मी बढ़ी है और अब इसका असर साफ़ तौर पर नज़र आने लगा है.बाताल ग्लेशियर तक पहुंचने का रास्ता दुर्गम है लेकिन वातावरण में बढ़ती हुई गर्मी का असर अगर ग्लेशियरों पर क़रीब से देखना हो तो कोई दूसरा तरीक़ा भी नहीं.सामने की पहाड़ी पर मौजूद बाताल ग्लेशियर अब तेज़ी से पिघल रहा है. सुनील डार इस ग्लेशियर में होने वाली तब्दीली का अध्ययन कर रहे हैं. डार ने कुछ इस तरह की जानकारियां हासिल की हैं जो किसी सैटेलाइट से नहीं देखी जा सकती हैं.वो कहते हैं, “ये ग्लेशियर पिघल रहा है. यहां की चट्टानों को देख कर साफ पता चलता है कि पहले ग्लेशियर की बर्फ यहां तक फैली हुई थी. लेकिन अब ये पिघल गई है.”मौसम में बदलाव से बर्फबारी बढ़ी है और इसके कारण कुछ क्षेत्रों में ग्लेशियरों में भी बढ़ोतरी हुई है. लेकिन ज़्यादातर इलाक़ों में ग्लोबल वॉर्मिंग की वजह से ग्लेशियर पिघल रहे हैं. बाताल ग्लेशियर भी इसी बदलती हुई वैश्विक तस्वीर का हिस्सा है.ये फ़िक्र की बात है क्योंकि इन्हीं ग्लेशियरों से बहुत सारे लोगों की पानी की ज़रूरतें पूरी होती हैं – खेती के लिए और ज़िन्दगी के लिए भी.हिमाचल के एक गांव में ये महिला कहती हैं, “अगर हिमालय नहीं होगा, तो हमारी सेब से चलने वाली ये जो रोजी रोटी है, वो भी खत्म हो जाएगी.”पास ही हिमाचल प्रदेश का मनाली शहर है. यहां के सेब पूरे भारत में मशहूर हैं. यहां के पानी की ज़रूरत भी ग्लैशियर्स से ही पूरी होती है. लेकिन अगर पर्यावरण को नुक़सान पहुंचाने वाले गैसों के कारण गर्मी इसी रफ्तार से बढ़ती रही तो ये ग्लेशियर कितने दिन बचे रहेंगे.पहले संयुक्त राष्ट्र की समीति का ख़्याल था कि ये अगले कुछ दशकों में समाप्त हो जाएंगे. लेकिन संयुक्त राष्ट्र का कहना है कि ख़तरा अभी भी बना हुआ है और इनपर स्थानीय स्तर का प्रदूषण भी अहम रोल अदा कर रहा है.अमरीकी एजेंसी नासा के मुताबिक़ हिमालय पर धुंए के बादल जो अकसर दिखाई देते हैं वो स्थानीय प्रदूषण का ही नतीजा है. वाहनों से निकले वाला धुंए, जंगल की आग और लकड़ी के चूल्हे से निकलने वाला धूंए जैसे प्रदूषण से भी ग्लेशियर के पिघलने की रफ्तार तेज़ हो रही है.भारत में 15 करोड़ से अधिक लोग इसी तरह के चूल्हों का इस्तेमाल करते हैं जिनमें ज्यादातर ग़रीब लोग शामिल हैं.क़रीब के एक घर में टिन के बने हुए चूल्हे का प्रयोग हो रहा है इसमें धुंआ 80 फ़ीसदी कम है लकड़ी भी दूसरे चूल्हें की तुलना में 50 प्रतिशत कम खर्च होती है.लेकिन इस बेहतर तकनीक वाले चूल्हे की क़ीमत ढ़ाई हज़ार रुपए हैं. ग्लेशियरों को बचाने की राह में ये एक छोटा सा क़दम है. मंजिल दूर है क्योंकि असल ख़तरा ग्रीन हाउस गैसों से है जो अब भी बढ़ रही हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
उनका कहना है कि पहली बार एक जटिल हड्डी को इस ढंग से बनाया गया है.ये आशा की जाती है कि इस तकनीक का इस्तेमाल न केवल किसी जोड़ के विकार का इलाज करने के लिए बल्कि अन्य हड्डियों की समस्याओं को ठीक करने के लिए भी किया जा सकेगा.न्यूयॉर्क के कोलम्बिया विश्वविद्यालय द्वारा किया गया यह अध्ययन प्रोसीडिंग्स ऑफ़ द नेशनल एकेडमी ऑफ़ साइंसिस में छपा है.जोड़ों में कई कारणों से विकार पैदा होते हैं. वो जन्मजात हो सकते हैं गठिया के कारण या फिर चोट लगने से. और इनका इलाज काफ़ी मुश्किल होता है.जोड़ बड़ी जटिल संरचनाएं होती हैं इसलिए शरीर के किसी अन्य हिस्से से ली गई हड्डी से उनकी मरम्मत करना आसान नहीं होता. लेकिन इस अध्ययन में बोन मैरो से ली गई स्टेम कोशिकाओं का प्रयोग किया गया और रोगी के जबड़े की हड्डी की डिजिटल छवि का इस्तेमाल करके उसी आकार की हड्डी बनाई गई.भावी संभावनाएंइस अध्ययन की प्रमुख डॉ गोरदाना वुन्यक नोवाकोविच ने कहा, “रोगी की अपनी स्टेम कोशिकाओं से हड्डी बना पाने से इस तरह के विकारों के इलाज में एक नई क्रांति आ जाएगी”.डॉ नोवाकोविच ने कहा कि ये नई तकनीक सिर और गर्दन की दूसरी हड्डियों जैसे खोपड़ी और गाल की हड्डियों पर भी इस्तेमाल की जा सकती है जिनकी ग्राफ़्टिंग मुश्किल होती है.इस तरह मानव हड्डियों के हिस्से बनाने की क्षमता पुनर्संरचना के काम को बिल्कुल बदल डालेगी. विशेषकर किसी गंभीर दुर्घटना में आई चोट के बाद या कैंसर के इलाज में.डॉ नोवाकोविच ने कहा, “हमने सोचा कि जबड़े की हड्डी बनाना हमारी इस नई तकनीक की सबसे बड़ी परीक्षा होगी. क्योंकि अगर हम ये बना सके तो हम किसी भी आकार की हड्डी तैयार कर सकेंगे”.उन्होने कहा कि प्रयोगशाला में जो जोड़ तैयार किया गया वह केवल हड्डी थी इसमें अन्य ऊतक जैसे कुरकुरी हड्डी शामिल नहीं थे. हालांकि कोलम्बिया विश्वविद्यालय का दल हड्डी और कुरकुरी हड्डी के मिले जुले रूप को तैयार करने के नए तरीके पर भी काम कर रहे हैं.इस दिशा में वैज्ञानिकों के लिए एक और चुनौती होगी ऐसी हड्डी तैयार करना जिसमें रक्त की आपूर्ति हो सके और उसे रोगी की रक्त आपूर्ति तन्त्र से जोड़ा जा सके.इंगलैंड के ब्रिस्टल विश्वविद्यालय में ऊतकों के विशेषज्ञ प्रोफ़ेसर एन्टनी हॉलेन्डर ने पिछले साल एक कृत्रिम श्वासनली बनाने में मदद की थी. उनका कहना है कि इस नई तकनीक का रोगियों में इस्तेमाल अभी दूर है और इस क्षेत्र में बहुत काम करना बाक़ी है.प्रोफ़ेसर एन्टनी हॉलेन्डर ने कहा, “फिर भी यह ऊतक इंजीनियरिंग की एक अद्भुत मिसाल है जिसने हड्डी को सही आकार में तैयार किया”.
__________________________
मैकेफ़ी ने भारत में इंटरनेट पर क्रिकेट जगत से जुड़ी शख़्सियतों पर एक शोध किया जिसमें पता लगाने की कोशिश की गई कि किन नामों के   इंटरनेट पर खोजे जाने पर सबसे ज्यादा वायरस हमले होते है.इस सूची में पहले स्थान पर क्रिस गेल का नाम था जिसके बाद ब्रेट ली और तीसरे स्थान पर स्पॉट फिक्सिंग विवादों में फंसे भारतीय गेंदबाज़ एस श्रीसंत का नाम था.  क्रिस गेल, श्रीसंत जैसे चर्चित शख्सियतों के नाम की खबरों और चित्रों से ललचाकर यूज़र को वायरस फैलाने वाली वेबसाइटों पर बुलाया जाता है. यूज़र के कुछ भी क्लिक करते या वेबसाइट के खुलने भर से वायरस यूज़र के कंप्यूटर में प्रवेश कर जाता है.आईपीएल 6 के एक मुकाबले में   क्रिस गेल ने 30 गेंदों पर धुंआदार 100 रन बनाकर सुर्खिया बटोरी थी, जिसके बाद कई दिनों तक गेल का नाम इंटरनेट पर अलग-अलग वेबसाइटों पर प्रकाशित होता रहा.आईपीएल से ही संबंधित स्पॉट फिक्सिंग विवाद में राजस्थान रॉयल्स के खिलाड़ी   श्रीसंत गिरफ्तार किए गए थे. इस वाकये के बाद कई दिनों तक श्रीसंत का नाम चर्चा में रहा था.यूज़र्स के   कंप्यूटरों पर हमला करने के लिए साइबर अपराधी खेल प्रतियोगिताओं और कार्यक्रमों का फायदा उठाने की कोशिश करते है.बड़ी प्रतियोगिताओं के दौरान खेल प्रेमी इंटरनेट पर अपने पसंदीदा खिलाड़ियों की खबरें और तस्वीरें सर्च करते है और इसी दौरान   साइबर अपराधियों के फैलाए जाल में फंस जाते है.ये वायरस आपकी खूफ़िया जानकारियों को चुराने से लेकर आपका 

कंप्यूटर तक खराब कर सकते हैं.(क्या आपने बीबीसी हिन्दी का नया एंड्रॉएड मोबाइल ऐप देखा? डाउनलोड करने के लिए यहां 

क्लिक करें. आप ख़बरें पढ़ने और अपनी राय देने के लिए 

बीबीसी हिंदी के फेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
अब तक हमने आपको ऑनलाइन दुनिया में भारत के नए सिरे से उभरने की कहानी बताई है और इनोवेशन के ज़रिए पहचान बनाने वाले तीन अलग-अलग लोगों से मिलवाया है.अपने पहले गूगल हैंगआउट में हमने भारत में सोशल मीडिया की स्थिति पर चर्चा की. हमने लोगों से पूछा कि क्या ये ऐसे देश में वास्तव में कुछ बदलाव ला सकता है जहाँ इंटरनेट तक महज़ 10 फ़ीसदी लोगों की ही पहुँच है.हैंगआउट की ख़ास बातें हमने आप तक बीबीसी हिंदी के फ़ेसबुक और गूगल प्लस पेज पर पहुँचाई थीं.इस सीज़न की शुरुआत में हमने आपसे कहा था कि आप अपने 'डिजिटल इंडियंस' के बारे में हमें सुझाव दीजिए.वे कुछ नया बनाने की कोशिश कर रहे महिला या पुरुष हो सकते हैं, कोई उद्यमी हो सकता है या फिर कोई विशेषज्ञ जिसकी डिजिटल गतिविधि पर आप नज़र रखते हैं.अब तक आपकी ओर से जो सुझाव आए हैं उनमें से कुछ लोकप्रिय सुझाव ये हैं:-सबीर भाटिया एक भारतीय मूल के अमरीकी उद्यमी हैं जिन्होंने साल 1996 में हॉटमेल शुरू किया था. हॉटमेल ने दुनिया को सबसे शुरुआती दिनों में वेबमेल दिया था. बाद में माइक्रोसॉफ़्ट ने उसे ख़रीद लिया और आज भी वो दुनिया में ई-मेल के मामले में दूसरे नंबर पर है. एमआईटी ने भाटिया को टेक्नोलॉजी की दुनिया में प्रभावशाली 100 युवा इनोवेटर्स में एक माना था.सैम पित्रोदा सार्वजनिक सूचना तंत्र के मामले में प्रधानमंत्री के सलाहकार हैं. वे नेशनल इनोवेशन काउंसिल यानी राष्ट्रीय नवरचना परिषद के प्रमुख भी हैं. 1980 के शुरुआती दिनों में पित्रोदा प्रधानमंत्री राजीव गाँधी के टेक्नोलॉजी सलाहकार थे और भारत में सूचना प्रौद्योगिकी क्रांति की जो पहली लहर चली थी, उसका श्रेय उन्हें दिया जाता है.राजू नारिसेट्टी न्यूज़ कॉर्प के वरिष्ठ उपाध्यक्ष और स्ट्रैटेजी उप प्रमुख हैं. वे वॉल स्ट्रीट जर्नल डॉटकॉम पर उपलब्ध डिजिटल सामग्री के लिए ज़िम्मेदार हैं.इससे पहले वे वॉशिंगटन पोस्ट के मैनेजिंग एडिटर रह चुके हैं जहाँ उन्होंने पूरे न्यूज़रूम के काम-काज का तरीक़ा बदल दिया. वह भारतीय अख़बार मिंट के संस्थापक संपादक भी थे.सौगत मित्रा झोपड़-पट्टियों में 'होल इन द वॉल' यानी दीवार में छेद जैसे प्रयोग के लिए जाने जाते हैं. दीवारों में उन्होंने कंप्यूटर लगवा दिए. उन्हें इस साल का टीईडी पुरस्कार भी मिला. इसके तहत मिली दस लाख डॉलर की राशि उनकी ऐसे स्कूल की योजना को काफ़ी मदद करेगी, जहाँ बच्चे ऑनलाइन पढ़ सकें.इस तरह के नामों की हम ट्विटर और फ़ेसबुक पर लिस्ट बनाएँगे और साथ ही गूगल सर्कल भी होगा जिसे महीने के आख़िर में हम आप सबके साथ साझा करेंगे.सभी नाम #BBCDI की सूची का हिस्सा बनेंगे. मगर हमें अब भी कुछ उभरते हुए सितारों की ज़रूरत है. इस सूची में जो नाम आए हैं उनमें महिलाएँ अभी काफ़ी कम हैं इसलिए कृपया हमें इनोवेशन जगत में लगी महिलाओं के बारे में और बताइए.इनमें से कुछ नाम इस सीज़न के अंत में 25 सितंबर को होने वाले 'इनोवेशन हैंगआउट' का हिस्सा बनेंगे.(रमा शर्मा, दिल्ली में बीबीसी की डिजिटल एडिटर हैं और डिजिटल इंडियंस शृंखला की प्रोजेक्ट एडिटर भी. आप उनसे ट्विटर पर जुड़ सकते हैं @ramaamultimedia पर)बताइए कौन हैं वे डिजिटल इंडियंस जो आपके अनुसार दिशा दे रहे हैं भारत के भविष्य को? अपने विचार और अनुभव हमसे साझा करने के लिए नीचे दिए गए कमेंट्स बॉक्स का प्रयोग कीजिए.
__________________________
वॉयस बायोमीट्रिक्स यानी आवाज़ के नमूनों की रिकार्डिंग और विश्लेषण ताकि पहचान सुनिश्चित की जा सके. ये धोखेबाज़ों के ख़िलाफ़ लड़ाई में नया तकनीकी हथियार है.नेशनल फ्रॉड अथॉरिटी (एनएफ़ए) के अनुसार इस तरह की धोखाधड़ी से ब्रिटिश अर्थव्यवस्था को हर साल 52 अरब पाउंड की चपत लगती है.एनएफ़ए का कहना है कि अकेले ब्रिटिश वित्तीय सेवाओं से ही पांच अरब पाउंड उड़ा लिए जाते हैं. हालांकि आंकड़े दो गुने या तीन गुने ज़्यादा भी हो सकते हैं क्योंकि धोखाधड़ी के बहुत से मामले रिपोर्ट ही नहीं किए जाते.डिजिटल युग ने धोखा करने की संभावनाओं को और ज़्यादा बढ़ा दिया है. ख़ासकर तब जब ऐसा करने वालों के पास निजी सूचनाएं चुराने के बहुत से रास्ते मौजूद हैं.पहचान चुराने और खाता हैक कर लेने की समस्या दिनों दिन बढ़ती ही जा रही है.आवाज़ के नमूने इस्तेमाल करने का सबसे बड़ा फ़ायदा यह है कि इसकी नकल करना या चुराना बेहद मुश्किल है.वैलिडसॉफ़्ट कंपनी के मार्केटिंग विभाग के विश्व प्रमुख ईमानुएल फ़िल्सज्यां रीटेल बैंकों को सुरक्षा और यूरोपीय सरकारों को सरहद पार होने वाली धोखाधड़ी से निपटने के तरीक़ों पर सलाह देते हैं.वह कहते हैं कि बायोमीट्रिक्स के लिहाज से आवाज़ एक गतिशील नमूना है. यह अंगुलियों के चिन्हों की तरह स्थिर नहीं है इसलिए इसकी डिजिटल नकल उतारना बेहद मुश्किल है.आवाज़ के डिजिटल नमूनों में 100 से ज़्यादा पहचाने जा सकने वाले तत्व होते हैं.वॉयस बायोमीट्रिक्स कंपनियों का मानना है कि जटिल गणितीय प्रणालियों और अत्याधुनिक मशीनों के ज़रिए 97 फ़ीसदी मामलों में लोगों की बिल्कुल सही पहचान की जा सकती है.यहां तक कि दो जुड़वा बच्चों में भी, जिनका डीएनए समान है, उन्हें उनकी आवाज़ के नमूने से अलग-अलग पहचाना जा सकता है.यह तकनीक को ज़्यादा भरोसेमंद बनाता है ताकि इसे कोर्ट में सुबूत के तौर पर इस्तेमाल किया जा सके.आवाज़ बहुत अहम है क्योंकि इंटरनेट बैंकिंग और ख़रीदारी की शुरूआत होने के बावजूद कंपनियों से संपर्क के लिए कॉल सेंटर ही मुख्य ज़रिया है.पहचान क़ायम करने के परंपरागत तरीक़े जैसे पिन कोड, पासवर्ड या याद पर आधारित सवाल दोषपूर्ण साबित हुए हैं क्योंकि हममें दोष हो सकता है- हम भूल जाते हैं.यही वजह है कि हम बेहद साधारण पिन कोड या पासवर्ड रखते हैं जो हमें याद रहते हैं और दूसरे के लिए अनुमान लगाना आसान होता है.धोखाधड़ी की जांच करने वालों ने पाया है कि पिन चोरी के मामलों में तकरीबन 10 फ़ीसदी में कोड 1-2-3-4 जैसा बेहद सामान्य रखा गया था.एक तकनीकी कंपनी सेस्टेक के मुख्य कार्यकारी प्रोफ़ेसर लेवेन्ट आर्सलन कहते हैं, "आप अपनी आवाज़ नहीं भूल सकते. आपकी आवाज़ का इस्तेमाल ज़्यादा आसान है."आवाज़ की पहचान में ज़रा सी भी गड़बड़ी होने पर उपभोक्ता की आवाज़ का लाइव टेस्ट शुरू हो जाएगा. इसके साथ धोखाधड़ी करना लगभग असंभव है ख़ासकर जब वे एक रिकॉर्डिंग का इस्तेमाल कर रहे हों.बार्कले की वित्तीय शाखा बार्कले वेल्थ का दावा है कि आवाज़ से जुड़े बायोमीट्रिक्स लागू करने के बाद से कंपनी को काफ़ी फ़ायदा हुआ है.इस तकनीक का इस्तेमाल करने से पहले, उसके एजेंट्स को मिलने वाली 25 फ़ीसदी धोखे वाली फ़ोन कॉल्स के लिए मुमकिन था कि वे बैंक की सुरक्षा प्रणाली को चकमा दे सकें.अब बैंक का कहना है कि ऐसी फ़ोन कॉल्स की तादात शून्य पर आ गई है.स्लोवाकिया के टाट्रा बैंक ने भी वॉयस बायोमीट्रिक प्रणाली का प्रयोग शुरू किया है जिससे कॉल सेंटर के एजेंट्स से बात करते समय उपभोक्ताओं की आवाज़ की पहचान की जाएगी.बैंक के रिकॉर्ड में मौजूद आवाज़ के नमूने से पहचान स्थापित करने में महज़ 10 से 15 सेकेंड का वक्त काफ़ी होता है लेकिन इसमें कुछ पेचीदगियां हैं.उपभोक्ताओं को इस प्रणाली के तहत सूचीबद्ध करना मुश्किल है क्योंकि आवाज़ की रिकॉर्डिंग करने के लिए निजता से जुड़े क़ानूनों और क्षेत्राधिकारों में विभिन्नता है.इसके अलावा सिर्फ़ आवाज़ के बायोमीट्रिक्स से काम नहीं चलता. संचार आंकड़ों के विश्लेषण जैसी दूसरी तकनीकों का इस्तेमाल भी करना पड़ता है.(बीबीसी हिन्दी के एंड्रॉएड ऐप के लिए आप यहां 

क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
ब्रेड को एक अत्याधुनिक माइक्रोवेव में बनाया गया जिससे फफूंद बनाने वाले जीवाणु नष्ट हो गए.हालांकि, कंपनी को इस बात का डर भी है कि लोग इस पर कितना भरोसा जताएंगे.अमरीकी कंपनी माइक्रोजैप का दावा है कि इस तकनीक से न सिर्फ ब्रेड को लंबे समय तक सुरक्षित रखा जा सकता है बल्कि दूसरे खाद्य पदार्थों के लिए भी इसका इस्तेमाल किया जा सकता है.विकासशील देशों में खाने की बर्बादी एक आम समस्या है. अमरीका और ब्रिटेन में भोजन की सबसे ज्यादा बर्बादी होती है.अमरीका में इस साल खाने की बर्बादी के जो आँकड़े सामने आए हैं, उसके मुताबिक अमरीकी नागरिक खरीदे गए खाद्य पदार्थों में से तकरीबन 40 फीसदी खाना बर्बाद कर देते हैं.इस अनाज की कीमत 165 अरब डॉलर के करीब होती है.ब्रिटेन में भी ब्रेड की बर्बादी बहुत ज्यादा होती है और इसके पीछे सबसे बड़ा कारण है उसमें जल्दी पैदा होने वाला फफूंद.आमतौर पर ब्रेड या पाव रोटी किसी प्लास्टिक रैपर में लिपटे होते हैं जो फफूंद पैदा करने के लिए काफी होता है.ब्रेड को खास तरीके से रखने से उसे तकरीबन 10 दिनों तक ताज़ा और स्वादिष्ट रखा जा सकता है.लेकिन अमरीकी कंपनी माइक्रोजैप का दावा है कि उन्होंने जो तकनीक विकसित की है उससे ब्रेड को करीब 60 दिनों तक सुरक्षित रखा जा सकेगा.‘टेक्सस टेक विश्वविद्यालय’ की प्रयोगशाला में रखे मेटेलिक माइक्रोवेव को दिखाते हुए कंपनी के प्रमुख डॉन स्टल बताते हैं, “इस मशीन को इस तरह से डिजाइन किया गया है कि ये बैक्टीरिया को नष्ट कर सके.”सबसे बड़ा सवाल लोगों के भरोसे और स्वाद का है.इस पर डॉन स्टल कहते हैं कि लोगों का भरोसा जीतना इतना आसान काम नहीं होगा. इसके लिए हमें कुछ खरीदारों का विश्वास जीतना होगा.वो कहते हैं कि हमें लोगों को गुणवत्ता का भरोसा दिलाना होगा.
__________________________
एप्पल का तर्क था कि लिथियम आयन से बनी बैट्री वाले पुराने आईफ़ोन ढंग से चलते रहें, इसलिए ऐसा किया गया.अब कंपनी का कहना है कि वो बैट्री बदलने के लिए तैयार है और 2018 में एक ऐसा सॉफ्टवेयर लाया जाएगा, जिससे आईफ़ोन यूज़र अपने फ़ोन की बैट्री की लाइफ़ पर नज़र रख सकेंगे.लंबे वक्त से आईफ़ोन यूज़र्स को ये शक था कि कंपनी नए फोन की ख़रीद बढ़ाने के लिए पुराने फ़ोन को धीमा कर देती थी. एप्पल पर हुए आठ मुक़दमेहाल ही में एप्पल ने इस बात को स्वीकार किया है. इसके बाद से अमरीका में एप्पल के ख़िलाफ़ आठ मुक़दमे किए जा चुके हैं.जिसके बाद कंपनी को काफ़ी आलोचना झेलनी पड़ रही है. एप्पल एक बयान के मुताबिक़, कंपनी ने वॉरेंटी से बाहर हुई बैट्री को बदलने की क़ीमत को 79 डॉलर से घटाकर 29 डॉलर करने का फ़ैसला किया है. ये छूट आईफोन-6 और उसके बाद आए फोन पर लागू होगी. कंपनी का कहना है, ''एप्पल में उपभोक्ताओं का भरोसा हमारे लिए सब कुछ है. हम इस लक्ष्य से कभी नहीं भटकेंगे. आप लोगों के भरोसे और समर्थन की वजह से ही हम वो काम कर पा रहे हैं, जो हमें पसंद है. हम इस बात को कभी नहीं भूल सकते.''अपनी सफ़ाई में क्या बोली थी एप्पल कंपनी?एप्पल ने फ़ोन धीमा करने की बात मानते हुए कहा था, ''लिथियम इयॉन बैट्री के साथ ये दिक्कत सिर्फ़ एप्पल के प्रोडक्ट तक ही नहीं है. पुरानी बैट्री 100 फ़ीसदी पावर सप्लाई नहीं कर पाती है. कहां छुपा रही है एप्पल अपनी बेशुमार दौलत?एप्पल के आईफ़ोन X में क्या है ख़ास?(बीबीसी हिन्दी के एंड्रॉएड ऐप के लिए यहां क्लिक करें. आप हमें फ़ेसबुक और ट्विटर पर भी फ़ॉलो कर सकते हैं.)
__________________________
लेकिन हर रोज नई उड़ान भर रही टेक्नॉलजी के साथ कदम से कदम मिला कर चल रहे इन लोगों की जिंदगी मानों विमान में सफर करते वक्त थम जाती है.वहां न ईमेल ठीक से काम करता है, न फेसबुक और न ही यूट्यूब.यूं तो कई एयरलाइंस हवाई सफर के दौरान इंटरनेट मुहैया कराने का दावा करती हैं लेकिन सभी विमानों में ये सुविधा मिलने के लिए अभी लंबा सफर तय करना है.विमान में इंटरनेट मिलता भी तो हैं तो उसके लिए अकसर आपको ज्यादा दाम देने पड़ते हैं. इसके बाजवूद हवाई जहाज में वैसी स्पीड मिल पाना संभव नहीं जैसी जमीन पर मिलती है.ब्रिटेन की टेलिकॉम कंसल्टिंग कंपनी मशीना रिसर्च के निदेशक मैट हटन कहते हैं, “अगर कोई सोचे कि वो हवाई सफर में घर की तरह वेब ब्राउजिंग कर सकता है, तो उसे निराशा ही होती है.”हटन बताते हैं कि वो विमान में अपने दफ्तर के ईमेल देखने और भेजने के लिए इंटरनेट का इस्तेमाल करते हैं लेकिन ‘सेंड’ बटन पर क्लिक करने के बाद भी कई मिनटों तक ईमेल उनके आउटबॉक्स में रहता है और फिर आखिरकार इंतजार के बाद भेजा जाता है.लेकिन विश्लेषकों का कहना है कि ये हालात जल्द बदल सकते हैं.ब्रितानी उपग्रह दूरसंचार कंपनी इनमारसैट और वैश्विक विमानन आपूर्ति की सबसे बड़ी कंपनी अमरीका की हनीवेल के बीच हाल में एक समझौता हुआ है जिसके जरिए विमान में इंटरनेट कनेक्शन को बेहतर किया जाएगा.इसके लिए इनमारसैट अगले तीन साल में पृथ्वी की कक्षा में तीन उपग्रह भेजेगी. इनमें से एक उपग्रह अगले साल ही भेजे जाने की योजना है.कंपनी का कहना है कि 'ग्लोबल एक्सप्रेस' नाम की उसकी इस परियोजना में ग्लोबल कवरेज होगा और इससे सब जगह लंबी दूरी के हवाई सफर में सस्ते दामों पर तेज रफ्तार इंटरनेट वाई-फाई सेवा मुहैया कराई जाएगी.हालांकि विमान में वाई-फाई की सुविधा नई नहीं है. वर्ष 2003 में विमान निर्माता कंपनी बोइंग ने इंटरनेट की सुविधा वाला विमान उतारा. इसके लिए विमान में विशेष रिसीवर लगाए गए जो भू-स्थैतिक उपग्रह से तेज रफ्तार वाले सिग्लन प्राप्त करते थे.लेकिन अमेरिका पर 11 सितंबर 2001 को हुए आतंकवादी हमले के मद्देनजर विभिन्न एयरालाइंसों के लिए ये सुविधा हासिल कराना मुश्किल रहा.इसके अलावा यात्रियों की भी हवाई सफर में इंटरनेट के लिए ज्यादा पैसा देने में कोई खास दिलचस्पी नहीं थी, इसीलिए वर्ष 2006 में यह परियोजना ठप हो गई.हाल के बरसों में हवाई सफर के दौरान वाई-फाई की मांग फिर बढ़ गई है.बहुत सी एयरलाइंस अपने ग्राहकों की मांग को पूरा करने की दिशा में आगे बढ़ना चाहती हैं.वैसे इस बात को लेकर अब भी संदेह है कि आप जमीन से 36 हजार फीट की ऊंचाई पर अपने घर वाली स्पीड पर इंटरनेट इस्तेमाल कर पाएंगे.कंसल्टिंग कंपनी फ्रोस्ट एंड सुलिवन के डियोगनिस पापियोमिटीस का कहना है कि ग्लोबल एक्सप्रेस निश्चित रूप से हवाई सफर के दौरान ब्रॉडबैंड कनेक्शन को ज्यादा तेज करेगा, लेकिन जरूरी नहीं कि ये पहले से सस्ता भी होगा.
__________________________


दक्षिण कोरियाई कंपनी सैमसंग ने कहा है कि यह उपकरण दो किमी की दूरी तक से डाटा को एक जीबी प्रति सेकेंड के दर से भेज सकने में सक्षम है.कंपनी ने अपने बयान में कहा है कि यह तकनीक 2020 तक बाज़ार में आ सकती हैं. इसके जरिए 4जी की तुलना में कई सौ गुना अधिक स्पीड से डाटा ट्रांसफ़र होगा.बयान में कहा गया है कि इस तकनीक के बाज़ार में आ जाने से इसके उपभोक्ता थ्रीडी फ़िल्मों और वीडियो गेम, अल्ट्रा हाई डिफनेशन (यूएचडी) के वीडियो के सजीव प्रसारण और दूरस्थ मेडिकल सुविधाओं का लाभ उठा पाएंगे.इस तकनीकी के उपयोग से चलते-फिरते हुए भी 

अल्ट्रा हाई डिफिनेशन (यूएचडी) वीडियो को देखा जा सकता है.हालांकि एक विशेषज्ञ ने कहा है कि इस ख़बर को अभी एक विशेष संदर्भ में ही देखा जाना चाहिए.सरे विश्वविद्यालय में 5जी से संबंधित शोध के प्रमुख प्रोफ़ेसर रहीम तफ़ेज़ोली कहते हैं कि अगर इस नई विकसित तकनीक का इस्तेमाल भी किया गया तो भी यह बहुत बड़ी 5जी तकनीकी का एक बहुत छोटा सा हिस्सा ही होगी.प्रोफ़ेसर तफ़ेज़ोली के शिष्य 5जी मानकों के विकास की एक साढ़े तीन करोड़ डॉलर की परियोजना पर काम कर रहे हैं. इसका कुछ हिस्सा 

सैमसंग ने प्रायोजित किया है.हालांकि प्रोफ़सर तफ़ेज़ोली कहते हैं कि 5जी के मानकों को पूरी तरह तय किए जाने में अभी कुछ और साल लगेंगे.प्रोफ़ेसर तफ़ेज़ोली के इस शोध को सैमसंग, हुवावेई, फ़ुजीत्सु लैबोट्रीज और ब्रिटिश सरकार और कुछ अन्य संस्थाओं ने सहयोग दिया. इस शोध से कुछ काम जापान, चीन और कुछ और जगहों पर हुआ.संयुक्त राष्ट्र की 2015 में होने वाली वर्ल्ड रेडियो कम्युनिकेशन कांफ्रेंस में इस बात पर चर्चा की जाएगी कि रेडियो स्पेक्ट्रम के किस हिस्से का उपयोग किया जाए.(बीबीसी हिन्दी के

 एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर भी फ़ॉलो भी कर सकते हैं.)
__________________________
यूरोपियन हॉर्ट जर्नल में प्रकाशित एक शोध अध्ययन का यही दावा है. नार्वे यूनिवर्सिटी ऑफ़ साइंस एंड टेक्नालॉजी में बीते ग्यारह साल के दौरान 50 हजार लोगों पर ये अध्ययन हुआ है.इस अध्ययन के मुताबिक कई रात तक ठीक से नहीं सो पाने वाले लोगों का दिल ठीक से नहीं धड़कता और कभी भी वह काम करना बंद कर सकता है.इस अध्ययन में 20 से 89 साल की उम्र के लोगों को शामिल किया गया, ये भी ध्यान रखा गया कि अध्ययन में शामिल लोगों को पहले से हृदय संबंधी शिकायत नहीं हो.जिन लोगों को नींद ठीक से नहीं आती है, उन लोगों में देखा गया वे काफी थके थके लगते हैं और उनका दम जल्दी फूलने लगता है.इस शोध के दौरान शामिल लोगों से पूछा गया कि उन्हें सोने में कोई तकलीफ तो नहीं है और क्या रात की नींद के बाद वे सुबह में तरोताजा महसूस करते हैं.इसके बाद यह पाया गया कि जिन लोगों की नींद पूरी नहीं हो पाता है उन्हें दिल का दौरा पड़ने की आशंका सामान्य तौर पर नींद पूरा करने वाले लोगों के मुकाबले तीन गुना ज्यादा होती है.हालांकि अभी तक खराब नींद और दिल के दौरे में के बीच के संबंध के बारे में पता नहीं चल पाया है. शोधकर्ता इसे भी ध्रूमपान, मोटापा, अनिद्रा और हृदय संबंधी मुश्किलों से जोड़कर देख रहे हैं.शोधकर्ताओं ने इस बाबत और भी लंबे समय तक के अध्ययन की जरूरत पर बल दिया है.इस शोध अध्ययन के लेखक डॉक्टर लॉगसैंड ने कहा, “हम नहीं जानते हैं कि अनिद्रा से दिल का दौरा पड़ने में कोई सीधा संबंध है, लेकिन अगर ऐसा है तो अच्छी बात होगी, क्योंकि इससे हम दिल के दौरे के ख़तरे को कम कर सकते हैं.”लॉगसैंड कहते हैं, “अगर हम लोग नींद की समस्या के बारे में कुछ और ज़्यादा जानकारी जुटाते हैं तो दिल के दौर पर काबू पाने में मदद मिल सकती है.”उन्होंने कहा, “अगर आप अनिद्रा के शिकार हैं तो आपके शरीर से स्ट्रेस हार्मोन निकलता है जिसका हृदय पर खराब असर पड़ता है.”इसी शोध दल ने आम लोगों में अनिद्रा और दिल के दौरे पर भी अध्ययन किया है.अगर आपकी नींद पूरी नहीं होती तो यह डायबिटीज और अवसाद को भी आमंत्रण देने जैसा है.यूनिवर्सिटी ऑफ शेफील्ड के सीनियर क्लीनिकल लेक्चरर डॉ टिम चिको कहते हैं, “अनिद्रा और हृदय के काम करना बंद करने में संबंध तो है लेकिन यह साबित नहीं होता है कि अनिद्रा की वजह से ही दिल के दौरे पड़ते हैं.”टिम चिको कहते हैं, “अनिद्रा कोई अच्छी स्थिति नहीं है, लेकिन बेहतर जीवनशैली से इसे काफी हद तक कम किया जा सकता है. आप वजन घटाकर और ध्रूमपान छोड़कर इस पर काबू पा सकते हैं.”ब्रिटिश हॉर्ट फाउंडेशन के सीनियर कार्डिक नर्स जूने डेविसन ने कहा, “ इस अध्ययन में अनिद्रा और दिल के दौरे के बीच संबंध होने की बात कही जा रही है लेकिन इसका मतलब ये नहीं अनिद्रा दिल के दौरे का कारण है.”वैसे डेविसन ने कहा, “वैसे यह पहले से ही जानी हुई बात है कि अच्छी नींद मानसिक, शारीरिक और मानसिक शांति के लिए जरूरी है.”
__________________________
दावा किया जा रहा है कि "द डाइवर्टर" नाम का सूट पहन कर समुद्र में जाने से शार्क के हमले से बचा जा सकेगा.समुद्र में जाना रोमांचक होता है लेकिन साथ ही समुद्री जीवों के हमले का ख़तरा भी हमेशा बना रहता है. जब शार्क की बात आती है तो अच्छे- अच्छों के छक्के छूट जाते हैं.इसे बनाने वाले ऑस्ट्रेलिया के दो व्यवसायियों का दावा है कि यह अपनी तरह का पहला सूट है. इसे एक विश्वविद्यालय की शोध परियोजना की मदद से तैयार किया गया है. इसकी बनावट भी ख़ास है.पश्चिमी ऑस्ट्रेलिया में शार्क के हमलों के बढ़ते मामलों के बाद इसे बनाने का काम शुरू किया गया था."द डाइवर्टर" के निर्माताओं का कहना है कि उन्होंने इस सूट को 

शार्क के बारे में मिली नई वैज्ञानिक जानकारियों के आधार पर तैयार किया है.निर्माताओं का कहना है कि शार्क रोशनी को किस तरह से देखती है. किन रंगो को वह देख पाती हैं, किन्हें नहीं देख पाती है, इन सारी बातों को ध्यान में रखते हुए इस सूट को तैयार किया गया है.उन्होंने कहा कि यह शार्क की नज़र से गोताखोर या उसकी साँस लेने की नली को छिपा सकेगा. दोनों ऑस्ट्रेलियाई उद्यमियों में से एक क्रेग एंडर्सन ने समाचार एजेंसी एएफपी को बताया कि यह वेटसूट शार्क की नज़र को भ्रमित कर देगा.वेस्टर्न ऑस्ट्रेलिया विश्वविद्यालय की शोधकर्ता, शोइन कॉलिन कहती हैं कि काले- सफ़ेद रंग वाला यह सूट इंसान से शार्क को दूर रखेगा.वह कहती हैं, कई जानवर पट्टियों को देख कर दूर भागते हैं. इससे उन्हें संकेत मिलते है कि इसका शिकार करना सुरक्षित नहीं होगा.पश्चिमी ऑस्ट्रेलिया की सरकार ने टाइगर शार्क पर परीक्षण करने के लिए वित्तीय मदद दी है.परीक्षण के लिए पुतलों को वेटसूट पहना कर समुद्र में डाला गया. पाया गया कि टाइगर शार्क उन पुतलों के पास से आगे बढ़ गई, जिन पुतलों ने पट्टीदार वेटसूट पहना था. शार्क ने उन्हीं पुतलों पर हमला किया जिन्होंने काली पोशाक पहन रखी थी.दक्षिण ऑस्ट्रेलिया और दक्षिण अफ्रीका के 

समुद्र में और भी परीक्षण किये जाने हैं.क्रेग एंडर्सन ने कहा कि दुनिया भर में शार्क को दूर भगाने की तकनीक की बहुत अधिक माँग है.उन्होंने कहा, " सभी को उपाय चाहिए, दुनिया में सभी को पानी में जाने से घबराहट होती है."ब्रिटेन में शार्क संरक्षण ट्रस्ट की अध्यक्ष एली हुड ने बीबीसी को बताया कि पानी के खेलों में लोगों की रूचि बढ़ी है और अब पहले से ज्यादा लोग पानी में जा रहे हैं.ट्रस्ट शार्क को दूर रखने के उपायों में हो रही प्रगति का स्वागत करता है.उन्होंने यह भी कहा कि शार्क से संबंधित दुर्घटनाएँ या मौतें तभी होती हैं जब लोग तटों पर लगाई गई चेतावनी पर ध्यान न देकर समुद्र में चले जाते हैं. सुबह और शाम के समय समुद्र में जाने से शार्क का खतरा बढ़ जाता है.(बीबीसी हिन्दी के एंड्रॉएड ऐप के लिए आप 

यहाँ क्लिक कर सकतें हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन इंटरनेट पर थोड़ी सी रिसर्च कीजिए और आप पाएंगें कि ये सिर्फ़ एक मिथक है कि कम रोशनी में पढ़ने से आंखों पर बुरा असर पड़ता है.पर ये मसला यहीं ख़त्म नहीं हो जाता. थोड़ा और गहराई में जाएं और वैज्ञानिक तथ्यों को जानें तो ये मामला सुलझने के बजाय और पेचीदा हो जाता है.इस पहेली में उलझने से पहले आइए हम आंखों की रोशनी से जुड़ी मूलभूत बातों के बारे में जान लेते हैं.हमारी आंखों की संरचना बेहद अनोखी होता है. दरअसल हमारी आंखें अलग-अलग रोशनी के हिसाब से ख़ुद को ढाल लेती हैं.अगर आप कम रोशनी में पढ़ने की कोशिश कर रहे हैं, तो आपकी आंखों की पुतलियां फैल जाती हैं ताकि लेंस के ज़रिए आपके रेटिना में ज़्यादा रोशनी जा सके.रेटिना के भीतर जो कोशिकाएं मौजूद होती हैं वो मिल रही रोशनी को आंकलन कर दिमाग़ को संदेश भेजती हैं कि आपकी आंखें क्या देख सकती हैं और क्या नहीं.उदाहरण के तौर पर, अगर आप ऐसे कमरे में मौजूद हैं जिसमें रोशनी है ही नहीं तो आपकी आंख ख़ुद को उस स्थिति के हिसाब से ढाल लेती है.जैसे ही आप बल्ब जलाएंगें, तो आपकी आंख पर थोड़ा ज़ोर ज़रूर पड़ेगा, लेकिन कुछ ही पलों में आपकी आंखें मौजूदा रोशनी के साथ ख़ुद को संभाल लेती हैं.इसी तरह अगर आप कम रोशनी में किताब पढ़ने की कोशिश करते हैं तो आपकी आंखें उस स्थिति में भी ख़ुद को ढाल लेती हैं.लेकिन कुछ लोगों को फिर भी लगता है कि कम रोशनी में पढ़ने से उनकी आंखों पर ज़ोर पड़ रहा है, जिससे उन्हें सिर में दर्द होने लगता है.दुर्भाग्यवश ऐसा कोई शोध नहीं हुआ है जिससे कम रोशनी में पढ़ने से होने वाले दीर्घकालिक असर का पता चल सके.इसलिए विभिन्न सर्वेक्षणों का अध्ययन कर हमने ये विभिन्न तथ्यों को जोड़ने की कोशिश की.ज़्यादातर सर्वेक्षणों में चीज़ों को पास से देखने पर ज़्यादा ज़ोर दिया गया, बजाय कम रोशनी में पढ़ने पर.कुछ सर्वेक्षणों में कम दिखाई देने के पीछे आनुवांशिक कारण भी बताए गए.सिडनी में एक सर्वेक्षण में 1700 बच्चों पर शोध किया गया और पाया गया कि जो बच्चे दिन में बाहर खेलने में ज़्यादा समय बिताते हैं, उन्हें आंखों की दिक्कतें कम आती हैं.लेकिन दिन में ही क्यों?वो इसलिए क्योंकि एक सिद्धांत के मुताबिक़ बच्चे जो भी खेल खेलते हैं उसमें वे किसी न किसी चीज़ पर फ़ोकस करने की कोशिश करते हैं और दिन की रोशनी में ऐसा करने से आंखों पर कोई बुरा असर नहीं पड़ता.इस सिद्धांत को माना जाए, तो इसका मतलब ये हुआ कि ज़्यादा रोशनी में पढ़ना ही आपकी आंखों के लिए बेहतर होता है.लेकिन चूंकि ये सर्वेक्षण बच्चों पर ही किए गए थे तो ये बात ध्यान में रखना ज़रूरी है कि बच्चों की आंखें भी विकसित होती रहती हैं.जहां तक वयस्कों की बात है, तो शायद उनकी आंखें विकसित हो चुकी होती हैं, इसलिए उन पर कम रोशनी में पढ़ने से भी कोई फ़र्क़ नहीं पड़ता.
__________________________
यह पहले से ही माना जाता है कि ‘नाशपाती के आकार’ के बजाय ‘सेब के आकार’ के शरीर वालों को हृदयसंबंधी रोग होने की आशंका ज़्यादा होती है.शोध में कहा गया है कि सामान्यतः स्वस्थ दिखने वाले मोटे लोगों में भी गुर्दे के रोग के लक्षण पाए गए हैं.नीदरलैंड्स के ग्रोनिन्गेन विश्वविद्यालय के स्वास्थ्य केंद्र में शोधकर्ताओं के एक दल ने 300 से अधिक ऐसे लोगों को अध्ययन किया जिनका वजन या तो स्वास्थ्य के लिहाज से सही था या वे मोटे थे.शोधकर्ताओं ने पाया कि कमर और कूल्हे का अधिक अनुपात रखने वाले मोटे लोगों के गुर्दे कम कुशलता से काम कर रहे थे. उनके गुर्दे रक्त के कम प्रवाह, और उच्च रक्त दाब से प्रभावित थे.यह सब उन लोगों में भी पाया गया जो कि आम तौर पर स्वस्थ थे.शोध प्रमुख अर्जन के वाकेरनाक कहते हैं, "हमें पता चला कि मोटे लोग जो कि सामान्य रूप से स्वस्थ हैं और जिनका रक्तचाप सामान्य है, उनके गुर्दों में भी उच्च रक्तचाप पाया गया है. जब वो थोड़े ज़्यादा या बहुत मोटे होते हैं तो स्थिति बदतर हो जाती है."शोध के परिणामों के अनुसार ऐसे लोगों को गुर्दे के उच्च रक्तचाप वाले इलाज से लाभ मिल सकता है.इसमें नमक का स्तर कम करना और आवश्यकतानुसार दवाएं देना शामिल है.ब्रिटेन के गुर्दा शोध संस्थान के एक प्रवक्ता के अनुसार, "हम पहले से ही मानते हैं कि नाशपाती के आकार के मोटापे के बजाय सेब के आकार के मोटापे से हृदय संबंधी रोग होने की आशंका ज़्यादा होती है. इससे पता चलता है कि गुर्दा रोग के लिए भी यही सही है."वह आगे कहते हैं, "यह इस बात का भी सबूत है कि मोटापे और बढ़ते गुर्दा रोगों के बीच संबंध है. लोगों को अपने गुर्दे को सही रखने के लिए ज़्यादा सचेत करने की ज़रूरत है."
__________________________
एक शोध के मुताबिक भोजन में ब्रेड, बेकन और ब्रेकफ़ास्ट सीरियल्स जैसे नमकीन या लवणयुक्त खाद्य पदार्थों की मात्रा कम करने से पेट का कैंसर होने की संभावना भी कम हो सकती है.ये कहना है वर्ल्ड कैंसर रिसर्च फंड यानी डब्ल्यूसीआरएफ़ का.संस्था चाहती है कि लोग कम नमक खाएं और खाद्य पदार्थों के लेबलों पर उनके तत्वों की जानकारी ज़्यादा बेहतर तरीके से छापी जाए.डब्ल्यूसीआरएफ़ का कहना है कि ब्रिटेन में पेट के कैंसर का हर सात में से एक मामला रोका जा सकता है, अगर लोग रोज़ कुछ ख़ास बातों का ध्यान रखें.कैंसर रिसर्च यूके का कहना था कि ये संख्या ज़्यादा भी हो सकती है.भोजन में बहुत ज़्यादा नमक रक्तचाप के लिए ख़राब होता है और इससे दिल की बीमारी और स्ट्रोक हो सकता है. लेकिन ज़्यादा नमक से कैंसर भी हो सकता है.भोजन में प्रतिदिन छह ग्राम नमक सही माना जाता है यानी लगभग एक चाय का चम्मच.लेकिन वर्ल्ड कैंसर रिसर्च फंड के मुताबिक लोग प्रतिदिन 8.6 ग्राम नमक खाते हैं.ब्रिटेन में हर साल पेट के कैंसर के लगभग 6,000 मामले सामने आते हैं.डब्लूयसीआरएफ़ का अनुमान है कि अगर हर व्यक्ति प्रतिदिन छह ग्राम नमक की सीमा को माने तो इनमें से कैंसर के 14 प्रतिशत यानी लगभग 800 मामले कम हो सकते हैं.संस्था की स्वास्थ्य सूचना अधिकारी केट मेंडोज़ा कहती हैं, "पेट के कैंसर का सफलतापूर्वक इलाज मुश्किल है क्योंकि ज़्यादातर मामले बीमारी बढ़ने के बाद ही सामने आते हैं."वे आगे कहती हैं, "इस वजह से बीमारी की रोकथाम के लिए ये और भी ज़्यादा ज़रूरी है कि लोग अपनी दिनचर्या और जीवनशैली में सही चुनाव करें जैसे भोजन में नमक की मात्रा कम करना और ज़्यादा फल और सब्ज़ियां खाना."खाने में ज़्यादा नमक का मतलब सिर्फ़ भोजन में ऊपर से नमक डालना नहीं है क्योंकि नमक की एक बड़ी मात्रा तो पहले से ही खाद्य पदार्थों के अंदर मौजूद होती है.इसीलिए डब्लयूसीआरएफ़ चाहता है कि खाद्य पदार्थों को लेबल करने यानी उनमें मौजूद तत्वों की जानकारी के लिए "ट्रैफ़िक-लाइट" प्रणाली का इस्तेमाल किया जाए.कैंसर रिसर्च यूके की लूसी बॉयड कहती हैं, "ये शोध हाल ही में आई कैंसर रिसर्च यूके की उस रिपोर्ट को साबित करती है जिसके मुताबिक ब्रिटेन में पेट के कैंसर से ग्रसित लोगों की संख्या बढ़ने का एक कारण भोजन में बहुत ज़्यादा नमक होना भी है. अगर खाद्य पदार्थों की जानकारी मुहैया कराने के लिए ट्रैफ़िक लाईट लेबलिंग जैसी प्रणाली का इस्तेमाल हो तो इससे लोगों को भोजन में नमक की मात्रा कम करने में मदद मिलेगी."इस प्रणाली के तहत लेबल पर लाल रंग का मतलब खाद्य पदार्थ में बहुत ज़्यादा नमक, पीले रंग का मध्यम और हरे रंग का मतलब कम नमक होता है.
__________________________
लेकिन इसके विपरीत एक कहावत ऐसी भी है कि जिसके अनुसार बीयर से पहले वाइन पी तो बीमार पड़ सकते हो, बीयर के बाद वाइन पी तो ठीक रह सकते हो.ये अलग बात है कि शराब के कुछ पैग के बाद ठीक से याद नहीं रहता कि हमने क्या किया था. ऐसे में सवाल यह उठता है कि अलग-अलग तरह की शराब मिलाकर पीने के बारे में यह कहावतें कितनी सही हैं?वर्ष 2000 में छपे एक शोध में पुष्टि की गई थी कि डीहाइड्रेशन, एल्डोस्टेरॉन और कॉरटिसोल जैसे हार्मोनों के स्तर में बदलाव हैंगओवर (शराब का प्रभाव) के मुख्य लक्षण हैं. इसके अलावा इसके भी सबूत हैं कि हैंगओवर प्रतिरोधक क्षमता भी गड़बड़ा जाती है और इससे सिरदर्द, मितली, थकान महसूस हो सकती है.हैंगओवर कितना ज़्यादा होगा यह आमतौर पर दो बातें पर निर्भर होता है, पहला तो यह कि आपने अल्कोहल कितना लिया है और दूसरा कि आपने कितनी जल्दी पिया है. हालांकि यह एक अनुमान मात्र है.कई लोग कहते हैं कि उन्हें हैंगओवर होता ही नहीं लेकिन हैंगओवर क्यों नहीं होता ये किसी को नहीं पता? यंग डेन्स के एक शोध के अनुसार जिन लोगों ने अल्कोहल की 12 यूनिट ली (तक़रीबन लागर की चार पाइंट या वाइन के 250 मिलीलीटर के चार पैग), उनमें से एक तिहाई को हैंगओवर नहीं हुआ.यह ज़रूरी नहीं कि ड्रिंक्स को मिक्स करने से अल्कोहल की मात्रा बढ़ ही जाए लेकिन कॉकटेल्स से ऐसा हो सकता है. अगर आप अन्य चीज़ों के साथ तीन या चार तरह की शराब को मिलाएं तो सर फटने या गला सूखने जैसी स्थिति आ सकती है लेकिन इसकी वजह कुल मिलाकर अल्कोहल की ज़्यादा मात्रा लेना ही होगी.नशा 'इथेनॉल' से होता है उसके अलावा अन्य पदार्थ भी होते हैं जिनसे हैंगओवर प्रभावित होता है. इन्हें शराब उद्योग में कॉन्जनर कहा जाता है.यह पदार्थ ख़मीर उठने की प्रक्रिया के दौरान पैदा होते हैं, जैसे, एसीटोन, एसीटैल्डिहाइड, फ़्यूसेल तेल और टैनिन्स. इनसे शराब को गहरा रंग और स्वाद मिलता है. उदाहरण के लिए बर्बान व्हिस्की में वोदका के मुक़ाबले कॉन्जनर 37 फ़ीसदी ज़्यादा होते हैं.हैंगओवर होने में इन पदार्थों की भूमिका देखने के लिए अमरीका में शोधकर्ताओं ने अक्सर शराब पीने वाले विश्वविद्यालय के ऐसे छात्रों को चुना जो शराब के आदी नहीं थे.एक रात उन्हें बर्बॉन और कोला, एक रात वोदका और कोला और एक रात प्रायोगिक औषधि दी गई, जिसमें कोला और टॉनिक मिलाए गए थे, हां इसमें स्वाद बनाए रखने के लिए बर्बॉन या वोदका की कुछ बूंदें भी डाली गई थीं.उन सभी ने तीन से छह पैग तक लिए थे. अगली सुबह उन्हें सात बजे नाश्ते के लिए उठाया गया. शोधकर्ताओं ने देखा कि बर्बॉन पीने वाले छात्रों को हैंगओवर ज़्यादा था. लेकिन आश्चर्यजनक रूप से उन्होंने प्रतिक्रिया की जांच में बिल्कुल ठीक प्रदर्शन किया.सफ़ेद रम, वोदका और जिन जैसी साफ़ शराब से कम और हल्का हैंगओवर हुआ क्योंकि उनमें कॉन्जनर्स का स्तर कम था. संभवतः जो अपने पैग को मिक्स करते हैं उनके गहरे रंग की शराब के चुनने की संभावना ज़्यादा होती है लेकिन एक बार फिर दिक़्क़त दरअसल मिक्सिंग की वजह से नहीं होती.किसी भी वैज्ञानिक ने अब तक इस विषय पर पूरी तरह संतुलित शोध नहीं किया है. इसलिए अब तक मौजूद सबूत इशारा करते हैं कि हैंगओवरों के लिए पैग की मिक्सिंग को दोष नहीं दिया जा सकता. यह संभवतः कॉन्जनर की अधिकता या ज़्यादा पीने की वजह से होता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दक्षिण कोरियाई कंपनी सैमसंग के इस प्रयोग में अमरीकी शोधकर्ता भी काम कर रहे हैं. इन लोगों ने प्रयोग करके भी दिखाया है कि कैसे लोग सैमसंग गैलेक्सी टैबलेट में एक टिमटिमाते आइकन पर ध्यान केंद्रित करके उसे संचालित कर सकते हैं.इसके लिए लोगों को ऐसी टोपी पहननी होगी जिसमें ईईजी यानी इलेक्ट्रो इन्सीफैलोग्राम को मापने वाले इलेक्ट्रोड लगे होंगे.ईईजी (इलेक्ट्रो इन्सीफैलोग्राम) ऐसी तकनीक है जिसके सहारे दिमाग की विद्युतीय हलचलों का अध्ययन किया जाता है.ये तकनीक उन लोगों के लिए वरदान साबित होगी जिनको चलने फिरने में दिक्कत होती है.

देखिए-- सैमसंग ऐप-4 लांच की रंगारंग तस्वीरेंसैमसंग के प्रमुख शोधकर्ता इन्सू किम ने मासाच्यूसेट्स इंस्टीट्यूट ऑफ टेक्नॉलॉजी रीव्यू की वेबसाइट को बताया कि किसी भी यंत्र के साथ नियंत्रित करना मुख्य बात है.उन्होंने बताया, “कई साल पहले फोन को नियंत्रित करने के लिए केवल एक छोटा सा की-बोर्ड हुआ करता था लेकिन अब आप अपनी आवाज, स्पर्श, हाव भाव और यहां तक कि आंखों को भी मोबाइल फोन को नियंत्रित करने या फिर संचालित करने के लिए इस्तेमाल कर सकते हैं”सैमसंग गैलेक्सी-एस फोर में पहले से ही ऐसी तकनीक लगी है जिसमें लोग आंखों के सहारे फोन को नियंत्रित कर सकते हैं.जैसे कि “स्मार्ट पॉज” में मोबाइल में चल रहे किसी वीडियो को दूसरी तरफ देख कर रोका जा सकता है. नीचे की ओर आंख झुकाकर भी पेज के नीचे जाया जा सकता है.स्मार्ट फोन बनाने वालों ने एक शख्स के साथ इससे संबंधित प्रयोग का प्रदर्शन भी किया. उसे दिमाग को नियंत्रित करने वाला यंत्र पहनाया गया और फिर उससे कहा गया कि वो एक पुराने गाने का चयन करे, चलाए और उसे नियंत्रित भी करे.किम का कहना है, “ये प्रयोग हमें ये बताते हैं कि आने वाले समय में तकनीक हमें कहां ले जा रही है. इसके परिणाम 80 से 95 प्रतिशत सटीक हैं.”सैमसंग इमर्जिंग टेक्नॉलॉजी लैब के शोधकर्ताओं के साथ काम करने वाले रूजबे जाफरी कोशिश कर रहे हैं कि कैसे इलेक्ट्रोड से लगी टोपी के प्रयोग को और आसान बनाया जा सके. वो अमरीका के टेक्सस विश्वविद्यालय में इलेक्ट्रिकल इंजीनियरिंग के प्रोफेसर हैं.उनकी योजना है कि इलेक्ट्रो़ड कैप का सूखा संस्करण तैयार किया जाए. अभी जो टोपी मौजूद है उसमें गीले इलेक्ट्रोड का इस्तेमाल किया जाता है.न्यूरोस्काई और इमोटी नाम की कंपनियां पहले ही बाजार में ऐसे हेडसेट लेकर आ चुकी हैं जो लोगों की मनोदशा का आंकलन करता है और लोगों को मोबाइल या टैबलेट के इस्तेमाल में मदद करता है.कंप्यूटर हार्डवेयर बनाने वाली जानी मानी कंपनी आईबीएम भी दिमाग से चलने वाले हेडसेट तैयार कर रही है.इमोटी हेडसेट के साथ इस बारे में कई प्रयोग भी किए गए हैं.
__________________________
आपने ये तो सुना होगा कि दो जुडवां बच्चों की शक्ल एक बराबर हो लेकिन क्या आपने कभी सुना है कि दो जुडवां भाईयों का डीएनए भी बराबर हो.फ्रांस में ऐसा ही एक अनोखा मामला सामने आया है. जहां दो भाइयों के डीएनए परिणाम एक जैसे निकले हैं.जेनेटिक आधार पर इनको अलग-अलग पहचाने के लिए अब पेचीदा जेनेटिक टेस्ट करवानें होगें जिनकी लागत लगभग छह करोड़ रुपये के करीब होगी.ये मामला सामने आया है फ्रांस के दक्षिणी शहर मार्से में जहां पुलिस ने यौन हिंसा के एक मामले में दो जुड़वां भाइयों को गिरफ्तार किया है.गिरफ्तार किए गए जुडवां भाईयों के नाम एल्विन और योहान हैं.अधिकारियों का कहना है कि उन्हें पूरा भरोसा है कि उनमें से एक ने इस अपराध को अंजाम दिया है, लेकिन वो ये नहीं जानते कि इनमें से वो एक भाई कौन सा है.साधारण तौर पर किए जाने वाला डीएनए टेस्ट भी दोनों भाइयों में फर्क नहीं बता सका.सितंबर 2012 से जनवरी 2013 के बीच मार्से शहर में 22 से 76 साल की महिलाओं के साथ इसी तरह की यौन हिंसा के छह मामले आ चुके हैं.पुलिस को पहला सबूत बस पर लगे सीसीटीवी कैमरे से लगा जिसके आधार पर पुलिस ने दोनों भाईयों को गिरफ्तार किया.पीड़ित महिला ने उन्हे अपराधी के तौर पर पहचान भी लिया लेकिन वो दोनों भाईयों में कोई फर्क नहीं कर पाई.अब पुलिस जांचकर्ताओं के सामने यही सबसे बड़ी चुनौती है.पुलिस को पीड़ित महिलाओं के शरीर से डीएनए सबूत भी मिले हैं लेकिन इनसे भी कोई मदद नहीं मिली है.पुलिस का कहना है कि दोनों के डीएनए भी कमोबेश समान हैं.पुलिस के अनुसार अपराधी को पहचानने के लिए पेचीदा जेनेटिक जांच करवाने में 850000 यूरो यानी लगभग छह करोड़ रुपये का खर्च आएगा.इस टेस्ट के बाद ही दोनों जुड़वा भाइयों की अलग अलग पहचान हो सकेगी. एक विशेषज्ञ ने स्थानीय समाचार पत्र को बताया कि आम डीएनए सैंपल में लगभग 400 जीन जोड़ों का मिलान किया जाता है, यही 400 जोडे डीएनए बनाते हैं.लेकिन इस मामले में अगल अलग फर्क आंकने के लिए अरबों जीन जोडों का मिलान करना पड़ेगा तब जाकर ये पता चल सकेगा कि उन भाइयों में से किसने ये अपराध किया है.
__________________________
यह एक विवादास्पद सिद्धांत है जिसे येल विश्वविद्यालय के व्यवहार अर्थशास्त्री कीथ चेन ने अपने ताज़ा निष्कर्षों में दिया है. प्रोफेसर चेन का कहना है कि उनके शोध से यह बात साबित होती है कि 

हम जिस भाषा में बात करते हैं उसके व्याकरण का असर हमारी वित्तीय योजना और सेहत पर भी नज़र आता है.उनका कहना है कि मैंडरिन, योरूबा और मलय भाषा में बात करने वाले लोगों की तुलना में अंग्रेजीभाषी लोग बुढ़ापे के लिए कम बचत करते हैं और उनमें ज्यादा धूम्रपान करने करने की प्रवृति होती है और वे शारीरिक व्यायाम भी कम करते हैं.प्रोफेसर चेन ने समय की अवधारणा के लिहाज से 

दुनिया की भाषाओं को दो समूहों में बांटा है. एक समूह ऐसा है जो भविष्य के बारे में बात करते हुए विभिन्न कालों का इस्तेमाल करता है जबकि दूसरा समूह इस बात पर ज़ोर नहीं देता.उनका कहना है कि यूरोपीय भाषाओं में भी भविष्य के बारे में बात करने के लिए स्पष्ट तौर पर व्याकरण से जुड़े मतभेद हैं.जिन भाषाओं में भविष्य की बात करते वक्त केवल वर्तमान काल का इस्तेमाल किया जाता हैं उनके वक्ता में ज्यादा पूंजी बचाने की प्रवृति होती है वहीं जिस भाषा में भविष्य काल का इस्तेमाल कर बातचीत की जाती है उसे बोलने वाले लोग कम बचत करते हैं.

व्याकरण में अंतर की वजह से ही आखिर कैसे रिटायरमेंट के वक्त के लिए की जाने वाली बचत पर असर पड़ता है? चेन ने बीबीसी के बिजनेस डेली से कहा, “बचत की प्रवृत्ति बुनियादी तौर पर भविष्य से जुड़ी होती है. अगर आपकी भाषा अपने व्याकरण में भविष्य और वर्तमान को अलग करती है तो इसका मतलब यह है कि आप बात करते वक्त वर्तमान से भविष्य को अलग करते हैं. इसलिए इसका असर बचत पर दिखता है.”प्रोफेसर चेन ने इस बात पर ज़ोर दिया है कि भाषायी अंतर की वजह से लोगों के 

व्यवहार में भी व्यापक अंतर दिखता है.उन्होंने अपने शोध पत्र में कहा है कि जिन भाषाओं में भविष्य काल का इस्तेमाल होता है उन्हें बोलने वालों की तुलना में जिन भाषाओं में कोई वास्तविक भविष्य काल नहीं होता, उसके वक्ता रिटायरमेंट के वक्त तक 39 फीसदी ज्यादा बचत करते है, उनमें धूम्रपान करने की आदत भी 24 फीसदी कम होती है और वे 29 फीसदी ज्यादा शारीरिक रूप से सक्रिय होते हैं.लेकिन प्रोफेसर चेन के निष्कर्षों की आलोचना अर्थशास्त्री और बहुभाषाविद् दोनों ही कर रहे हैं.उनका यह तर्क है कि सांस्कृतिक, सामाजिक और आर्थिक कारणों की वजह से विभिन्न भाषा में बात करने वाले लोग अलग व्यवहार करते हैं. हालांकि प्रोफेसर चेन का कहना है कि उन्होंने नौ बहुभाषी देशों में शोध के दौरान इन कारणों पर भी ध्यान दिया था.दुर्हम यूनिवर्सिटी के सेंटर फॉर बिहेवियरल इकॉनमिक्स के निदेशक मॉर्टेन लाउ का कहना है कि आम लोगों की बचत की प्रवृत्ति का भाषा से बेहद कम लेना-देना है.वह कहते हैं कि ब्याज़ दर के लिहाज़ से बचत का रुझान तय होता है. उनका कहना है कि भाषायी समूहों के बीच महत्वपूर्ण अंतर देखने को मिलता है और विश्लेषण में इन नतीजों के औसत का इस्तेमाल मुश्किलें खड़ी कर सकता है.उनका कहना है, “मिसाल के तौर पर डेनमार्क में हमने अपने शोध में यह पाया कि धूम्रपान न करने वाले लोगों के मुकाबले धूम्रपान करने वाले पुरूष अपनी बचत पर ज्यादा ब्याज दर चाहते थे.”अगर प्रोफेसर चेन की बात सही हैं तो क्या अपने रिटायरमेंट के वक्त के लिए ज्यादा बचत करने के लिए अंग्रेजीभाषी लोगों को वर्तमाल काल में बात करनी शुरू कर देनी चाहिए?इस पर उनका कहना है, “यह दरअसल खुद को प्रोत्साहित करने के लिए वर्तमान काल में सोचा जा सकता है जिससे आत्मनियंत्रण करना आसान हो जाता है.”
__________________________
उल्लेखनीय है कि उच्च रक्तचाप का संबंध हृदयरोग, पक्षाघात और गुर्दा बेकार हो जाने से जोड़ा गया है.'बीएमसी पब्लिक हेल्थ' पत्रिका मे प्रकाशित इस शोध के नतीजे बताते हैं कि कम शिक्षित महिलाओं में कम शिक्षित पुरुषों की अपेक्षा उच्च रक्तचाप का ख़तरा ज़्यादा रहता हैब्राउन विश्वविद्यालय में ये शोध करवाने वाले प्रोफेसर एरिक लौक्स ने कम शिक्षित महिलाओं में उच्च रक्तचाप के आधारभूत कारणों को भी रेखांकित किया."कम शिक्षित महिलाओं के अवसादग्रस्त होने का ख़तरा ज़्यादा  रहता है. उनके ग़रीबी रेखा से नीचे रहने और अकेली माता हो जाने का अंदेशा  भी ज़्यादा रहता है."ब्रिटिश हार्ट फाउंडेशन के मुताबिक ताज़ा शोध से इस तथ्य की पुष्टि होती है  कि शिक्षा से वंचित लोगों में हृदय रोग की ज्यादा आशंकाएं रहती हैं.ब्रिटिश हार्ट फ़ाउंडेशन की नताशा स्टीवार्ट कहती हैं  "इन नतीजों से उन तथ्यों की पुष्टि हुई है जिनमें सामाजिक और आर्थिक तौर पर वंचित लोगों में दिल की बीमारी का ख़तरा ज़्यादा होने की बात कही गई है."उनका कहना है कि समाज के सभी वर्गों के लोगों को चाहिए कि वे अपने बच्चों को उच्च शिक्षा दिलवाएं जिससे उन्हें दिल की बीमारियों से ग्रस्त होने का ख़तरा कम हो.शोधकर्ताओं के मुताबिक उच्च शिक्षा प्राप्त लोगों को दिल की बीमारी का ख़तरा कम होने के पीछे रक्तचाप का संतुलन ही एक वजह है.अध्ययन का आधारइस अध्ययन में शामिल 3,890 लोगों से उनके 30 सालों का रिकॉर्ड लिया गया.इन लोगों को तीन आयु वर्गों में बांटा गया. पहला वर्ग 12 साल या उससे कम उम्र के लोगों का था जिनकी शिक्षा कम थी.दूसरा वर्ग 13 से 16 साल तक की उम्र के लोगों का था जिनकी शिक्षा मध्यम थी.तीसरा वर्ग 17 साल या उससे अधिक अम्र के लोगों का था जिन्होंने उच्च शिक्षा प्राप्त की थी.इस अध्ध्ययन के नतीजों में महिलाओं और पुरुषों के रक्तचाप अलग अलग पाए गए.कम शिक्षाप्राप्त महिलाओं में अधिक शिक्षा प्राप्त महिलाओं की अपेक्षा रक्तचाप 3.26 अधिक था. जबकि पुरुषों में ये अंतर 2.26 पाया गया.
__________________________
दुनिया के 135 संस्थानों से जुड़े वैज्ञानिक इस परियोजना में भाग ले रहे हैं जिसका नाम है दि ह्यूमन ब्रेन प्रोजेक्ट (एचबीपी). इनमें से ज़्यादातर वैज्ञानिक यूरोपीय हैं.इसका उद्देश्य एक ऐसी तकनीक विकसित करना है जिससे दिमाग की कंप्यूटर से नकल तैयार की जा सके.यह हर साल प्रकाशित हज़ारों न्यूरोसाइंस के शोधपत्रों से दिमाग पर शोध के आंकड़ों का डाटाबेस भी तैयार करेगा.ईपीएल, स्विट्ज़रलैंड में एचबीपी के निदेशक प्रोफ़ेसर हेनरी मार्कराम कहते हैं, "ह्यूमन ब्रेन प्रोजेक्ट पूरी तरह नई कंप्यूटर साइंस टेक्नोलॉजी बनाने की कोशिश है ताकि हम सालों से दिमाग के बारे में जुटाई जा रही सारी जानकारियों को एकत्र कर सकें."प्रोफ़ेसर मार्कराम कहते हैं, "हमें अब यह समझने लगना चाहिए कि इंसान का दिमाग इतना ख़ास क्यों होता है, ज्ञान और व्यवहार के पीछे का मूल ढांचा क्या है? दिमागी बीमारियों का निदान कैसे किया जाए और दिमागी गणना के आधार पर नई तकनीकों का विकास कैसे किया जाए."इस परियोजना को यूरोपीय संघ भी आर्थिक सहायता दे रहा है. परियोजना से जुड़े वैज्ञानिक मानते हैं कि वर्तमान कंप्यूटर तकनीक दिमाग की जटिल क्रियाओं की नकल करने में सक्षम नहीं है.लेकिन एक दशक के अंदर ही सुपरकंप्यूटर्स इतने ताकतवर हो जाने चाहिए कि इंसानी दिमाग की पहली नकल का प्रारूप तैयार हो सके.दूसरी दिक्कत आंकड़ों की वह बड़ी मात्रा है जो इस प्रक्रिया से निकलेगी. इसका मतलब यह है कि गणना की मैमोरी को भारी मात्रा में बढ़ाना पड़ेगा.एबीपी को ह्यूमन जीनोम प्रोजेक्ट के न्यूरोसाइंस समकक्ष की तरह देखना चाहिए. ह्यूमन जीनोम प्रोजेक्ट में भी हमारे पूरे जेनेटिक कोड को तैयार करने के लिए दुनिया भर के हज़ारों वैज्ञानिक शामिल थे. इसमें एक दशक से ज़्यादा का समय और सैकड़ों अरब रुपये खर्च हुए.उस प्रोजेक्ट में हर कोशिका में पाए जाने वाली तीन अरब मूल जोड़ों का नक्शा बनाया गया था जिससे हमारा पूरा जेनेटिक कोड तैयार होता है.लेकिन ह्यूमन ब्रेन प्रोजेक्ट पूरे इंसानी दिमाग़ का नक्शा नहीं बनाएगा. क्योंकि यह बहुत ज़्यादा जटिल है.दिमाग में करीब 100 अरब न्यूरॉन या तंत्रिका कोशिका होती हैं और करीब 100 ट्रिलियन सूत्रयुग्मक (synaptic) संपर्क होते हैं.इसके बजाय यह परियोजना कई तरह की कंप्यूटर नकल तैयार करने पर केंद्रित है.मानचेस्टर विश्वविद्यालय के वैज्ञानिक एक ऐसा मॉडल बना रहे हैं जो दिमागी क्रिया के एक फ़ीसदी की नकल करेगा.दि स्पिननेकर प्रोजेक्ट के मुखिया स्टीप फ़रबेर हैं जो कंप्यूटर उद्यग का एक जाना-माना नाम है. उन्होंने बीबीसी के माइक्रोकंप्यूटर के डिज़ाइन में महत्वपूर्ण भूमिका निभाई थी.वह कहते हैं, "मैंने अपना समय पारंपरिक कंप्यूटर बनाने में लगाया है और मैंने उनके प्रदर्शन को असाधारण ढंग से बेहतर होते देखा है.""लेकिन फिर भी उन्हें बहुत सी ऐसी चीज़ें करने में मुश्किल होती है जो इंसान स्वाभाविक रूप से कर लेते हैं. नवजात शिशु भी अपनी मां को पहचान लेते हैं लेकिन किसी ख़ास व्यक्ति को पहचानने वाला कंप्यूटर बनाना संभव तो है- पर बहुत मुश्किल भी है."वैज्ञानिकों को लगता है कि इन रहस्यों को सुलझाने से सूचना तकनीक में बड़े फ़ायदे मिल सकते हैं. ऐसी मशीन के ईजाद से जिसे न्यूरोमॉरफ़िक कंप्यूटर कहा जाता है- ऐसी मशीन जो दिमाग की तरह सीखती है.प्रोफ़ेसर मार्कराम कहते हैं, "इस जानकारी से हम ऐसी कंप्यूटर चिप्स बनाने में सक्षम हो सकते हैं जिनमें ऐसी ख़ास विशेषताएं हों जो इंसानी दिमाग की नकल कर सकें- जैसे कि भीड़ का विश्लेषण करने की क्षमता, बड़े और जटिल आंकड़ों के बीच फ़ैसला करने की क्षमता."इन डिजिटल दिमागों से शोधकर्ताओं को स्वस्थ और बीमार दिमाग के कंप्यूटर मॉडलों की तुलना का भी मौका मिलेगा.परियोजना का एक मुख्य उद्देश्य दिमागी बीमारियों की एक बेहतर वैज्ञानिक समझ विकसित करना भी है.इससे तंत्रिका संबंधी गड़बड़ी का एक एकीकृत नक्शा बनाकर यह देखा जा सकेगा कि उनका आपस में क्या संबंध है.एचबीपी दल को यकीन है कि इससे दिमागी बीमारियों के ज़्यादा वस्तुनिष्ठ तरीके से निदान और इलाज में मदद मिलेगी.एचबीपी की भआरी लागत की यह कहकर आलोचना की जा रही है कि इसकी भारी-भरकम लागत की वजह से दूसरे न्यूरोसाइंस शोध कार्यक्रमों के लिए पैसे की कमी हो जाएगी.परियोजना की बड़ी महत्वाकांक्षा ने भी कुछ संदेह पैदा कर दिए हैं कि क्या सचमुच एक दशक में यह दिमाग को समझने की क्षमता में क्रांतिकारी बदलाव ला सकता है.लेकिन प्रोफ़ेसर स्टीप फ़रबर को यकीन है कि इसके लिए यह सही समय है.वह कहते हैं, "कई तरह के अविश्वासों की पर्याप्त वजह है. लेकिन अगर हम लक्ष्य को पूरी तरह हासिल नहीं भी कर पाते हैं तो भी हम इतनी प्रगति तो कर ही लेंगे कि मेडिसिन, कंप्यूटिंग और समाज के लिए फ़ायदेमंद होगी."(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ऐबरडीन की यूनिवर्सिटी ने 30 हज़ार महिलाओं पर शोध किया है. शोध से सामने आया है कि गर्भपात के बाद छह महीने के अंदर गर्भधारण करना स्वस्थ गर्भावस्था के लिए सबसे बेहतरीन मौक़ा होता है.शोध के नतीजे ब्रिटिश मेडिकल जर्नल में छापे गए हैं. ये नतीजे उन अंतरराष्ट्रीय दिशा निर्देशों के बिल्कुल विपरीत हैं जिनके अनुसार गर्भपात के बाद महिलाओं को दोबारा गर्भ धारण करने के लिए कम से कम छह महीन इंतज़ार करना चाहिए और दोबारा कोशिश उसके बाद ही करनी चाहिए.डॉक्टरों ने कहा है कि इस शोध के बाद वो अपने मरीज़ों को दोबारा गर्भवती होने में कोई ख़तरा न होने का भरोसा दिला पाएंगे. शोधकर्ताओं ने वर्ष 1981 से लेकर 2000 के बीच गर्भवती महिलाओं के आंकड़े देखे. इसमें उन गर्भवती महिलाओं के आंकड़े थे जिनका गर्भपात हो गया था और वो दोबारा गर्भवती हुई थीं.प्रमुख शोधकर्ता डॉक्टर सोहिनी भट्टाचार्य का कहना है, "जो महिलाएं गर्भपात होने के तुरंत बाद दोबारा गर्भवती होना चाहती हैं उन्हें निरुत्साहित नहीं करना चाहिए. जिन महिलाओं की उम्र ज़्यादा हो गई हो उनका गर्भपात होने का ख़तरा ज़्यादा होता है. ऐसे में अगर उनसे गर्भधारण के लिए इंतज़ार कराया जाए तो उनकी गर्भावस्था सफल होने की उम्मीदें कम हो जाती हैं."इसके अलावा जो महिलाएं गर्भपात के बाद भी छह महीने के अंदर ही गर्भवती हो गई थीं, उनके बच्चे का जन्म समय से पहले होने का ख़तरा कम पाया गया था. यहां तक कि उनके बच्चे का वज़न भी उन महिलाओं के बच्चे के वज़न से बेहतर निकला जिन्होंने गर्भपात के बाद अगले छह महीने से एक साल के बीच दोबारा गर्भ धारण किया था.पाँच में से लगभग एक गर्भावस्था में 24 हफ़्तों से पहले ही गर्भपात होने की आशंका होती है. ये ख़तरा उम्र के साथ भी बढ़ता रहता है.ये शोध ओब्सटेट्रिक एपिडेमियोलोजी की लेक्चरर डॉक्टर सोहिनी भट्टाचार्य के नेतृत्व में किया गया है.उन्होंने बताया कि वर्ल्ड हेल्थ ऑर्गनाईज़ेशन के मौजूदा नियमों में सुझाव है कि अगर किसी महिला का गर्भपात हो गया हो तो उसे दूसरी बार गर्भवती होने के लिए कम से कम छह महीने का इंतज़ार करना चाहिए.उन्होंने बताया, “जिन महिलाओं की उम्र ज़्यादा हो गई हो उनका गर्भपात होने का ख़तरा ज़्यादा होता है. ऐसे में अगर उनसे गर्भाधारण के लिए इंतज़ार कराया जाए तो उनकी गर्भावस्था सफल होने की उम्मीदें कम हो जाती हैं.”महिलाओं को गर्भाधाकण में इंतज़ार सिर्फ़ तभी करना चाहिए अगर उनमें किसी प्रकार का संक्रमण फैल गया हो हालांकि ये अभी तक स्पष्ट नहीं हो पाया है कि छह महीने से ज़्यादा का इंतज़ार करने पर ख़तरे की आशंका क्यों बढ़ जाती है.एक सिद्धांत ये है कि समय के साथ प्रजनन में और ज़्यादा कमी आ सकती है. एक दूसरे सिद्धांत के अनुसार गर्भपात के तुरंत बाद अगर कोई महिला दूसरे बच्चे के लिए गर्भधारण की कोशिश करे तो हो सकता है कि ज़्यादा उत्साह में आकर वो एक स्वस्थ जीवन शैली अपना लें.पेरेंटिंग चैरिटी में शोध और सूचना की प्रमुख मैरी न्यूबर्न ने कहा,"30 या 40 साल की उम्र में मां बनने की तैयारी कर रही महिलाओं को अब ये भरोसा दिलाने में मदद मिलेगी कि अगर उनका गर्भपात हो गया तो दोबारा कोशिश करने के लिए उन्हें इंतज़ार करने की ज़रूरत नहीं होगी."
__________________________
सेंटर फॉर साइंस एंड एनवायरनमेंट (सीएसई) ने दिल्ली और आसपास के इलाकों से जुटाए सैंपलों में से क़रीब 40 फ़ीसदी में एंटिबायोटिक दवाओं का अंश पाया, देश के दूसरे हिस्सों में स्थिति इससे अलग नहीं है.सीएसई की महानिदेशक सुनीता नारायण के अनुसार मुर्गों में कई ऐसे एंटिबायोटिक पाए गए जिनका इस्तेमाल इंसानों के इलाज के लिए किया जाता है.मसलन सिप्रोफ्लॉक्सासिन, जिसका इंसानों के इलाज के लिए आम तौर पर प्रयोग किया जाता है.सुनीता नारायण ने बीबीसी हिंदी को बताया, “जानवर बीमार हो तो एंटिबायोटिक दी जा सकती है लेकिन यहां तो उनका वज़न बढ़ाने के लिए एंटिबायोटिक दिया जा रहा है.”जो एंटिबायोटिक दवाएं वज़न बढ़ाने के लिए मुर्गो को दी जाती हैं, वो उनके मांस में रह जाती हैं जब हम ये मांस खाते हैं तो एंटिबायोटिक हमारे पेट में चला जाता है.अत्यधिक एंटिबायोटिक इंसानी शरीर में जाने से धीरे-धीरे ये अपना असर खो देते हैं यानी बीमारी के वक्त ये एंटिबायोटिक असर करना बंद कर देते हैं और मरीज़ की जान पर बन आती है.पोल्ट्री फ़ेडरेशन ऑफ़ इंडिया के अधिकारी डॉक्टर एके शर्मा ने बीबीसी हिंदी को बताया कि ज़्यादातर फार्म ऐसे एंटिबायोटिक का इस्तेमाल करते हैं जो इंसानों को नहीं दिए जाते.उन्होंने कहा, “अगर सिप्रोफ्लॉक्साससिन जैसी दवाइयां मुर्गों को दी जा रही हैं तो ये गलत है.लेकिन बाज़ार में मुर्गों की सप्लाई के बाद ये पता लगाना काफ़ी कठिन है कि कौन इन दवाइयों का इस्तेमाल करता है.”वहीं सीएसई के लैब प्रमुख चंद्रभूषण का कहना है कि भारत में एंटिबायोटिक दवाओं के इस्तेमाल पर कोई नियंत्रण नहीं होने की वजह से ऐसा खुलेआम हो रहा है.चंद्र भूषण ने कहा, “यूरोपीय संघ ने 2006 में ही एंटिबायोटिक दवाओं के जानवरों का वजन बढ़ाने के लिए प्रयोग किए जाने पर प्रतिबंध लगा दिया था.”“कई अन्य देशों ने भी ऐसा किया है, लेकिन भारत एक ऐसा देश है जहां बेरोकटोक एंटिबायोटिक खरीदी जा सकता है और किसी भी प्रयोग में लाया जा सकता है. सरकार को इसे तुरंत नियंत्रित करना चाहिए. ये लोगों की जान के साथ खिलवाड़ है.”भारत में पोल्ट्री फार्मिंग एक बड़ा उद्योग है और हर साल करीब 35 लाख टन मुर्गों के मांस का उत्पादन होता है. एक अनुमान के अनुसार ये करीब़ 50 हज़ार करोड़ रुपए का उद्योग है.(बीबीसी हिंदी का एंड्रॉयड ऐप डाउनलोड करने के लिए 

क्लिक करें. आप हमसे 

फ़ेसबुक और 

ट्विटर पर भी जुड़ सकते हैं.)
__________________________
ये भौगोलिक संरचनाएं छोटी गोलकार टीले जैसी होती हैं जो एक विशाल भूभाग में फैली हैं. लेकिन वर्षों से वैज्ञानिक इनके रहस्य को समझने के लिए माथापच्ची कर रहे हैं.अब एक नए शोध में दावा किया गया है कि बिल खोदने वाले बहुत छोटे जीव इसके वास्तुकार हैं.शोध के नतीजों को सैन फ्रांसिस्को में 'अमरीकन जियोफिजिकल यूनियन फॉल मीटिंग' में पेश किया जाएगा.मीमा माउंड्स का आकार सात फ़ीट तक ऊंचा और व्यास 160 फ़ीट तक होता है. ये पूरी दुनिया भर में पाए जाते हैं लेकिन ये उत्तरी अमरीका में बहुतायत में हैं.कुछ इलाक़ों में तो ये लाखों की संख्या में पाए जाते हैं और कई किलोमीटर तक के फैले रहते हैं.शोधकर्ताओं की टीम का नेतृत्व करने वाले और सैन जोस स्टेट यूनिवर्सिटी से जुड़े डॉक्टर मैनी गैबेट ने बीबीसी से कहा, ''मीमा माउंड्स का रहस्य आज तक कोई नहीं जान पाया कि ये आख़िर बनते कैसे हैं?''उन्होंने कहा, ''पिछली कई सदियों से लोग सोचते आए हैं कि ये स्थानीय अमरीकियों की कब्रें हो सकती हैं या फिर भूकंप या ग्लेशियर के कारण इन संरचनाओं का निर्माण हुआ है. यहां तक कि कुछ लोग इन्हें किसी दूसरे ग्रह की संरचनाएं तक मानते रहे हैं.''हालांकि डॉक्टर गैबेट कहते हैं कि वो इस बात को लेकर निश्चित हैं कि इन रहस्यमयी टीलों को बिल बनाने वाले जीवों ने ही बनाया है.एक कम्प्यूटर प्रोग्राम की सहायता से शोधकर्ताओं ने दिखाया कि कैसे ये जीव सतह के नीचे खुदाई के दौरान मिट्टी को ऊपर फेंकते हैं.उन्होंने पाया कि जल जमाव वाले इलाकों में नमी से बचने के लिए ये जीव मिट्टी को ऊपर की ओर ठेलते हैं.सैकड़ों सालों को दौरान इन जीवों की कई पीढ़ियों की मशक्कत से ये टीले और विशाल होते गए.लेकिन ये विशेष नस्ल के जीव केवल अमरीका में ही पाए जाते हैं जबकि इस तरह के टीले 

अंटार्कटिका को छोड़कर पूरी दुनिया में पाए जाते हैं.गैबेट का कहना है कि छंछूदर जैसे भूमिगत स्तनपायी जीव इसके लिए जिम्मेदार हो सकते हैं.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
पीएलओएस वन पत्रिका में वैज्ञानिकों ने लिखा है कि इन तीनों में से एक ज़बर्दस्त शिकारी हुआ करता था जिसके दोनों पंजों में बड़े बड़े नाखून हुआ करते थे.बाकी दोनों डायनासोर शाकाहारी हैं जिसमें से एक ज़िराफ़ जैसा ऊंचा था जबकि तीसरा दरियाई घोड़े के आकार का हुआ करता था.ये तीनों ही जीवाश्म क़रीब दस करोड़ वर्ष पहले के हैं और पत्थरों के बीच दबे हुए मिले हैं. इन तीनों का नाम ऑस्ट्रेलिया के लोकप्रिय गीत वाल्टजिंग माटिल्डा के चरित्रों पर रखे हैं.इनमें से मांसाहारी डायनासोर को बैंजो नाम दिया गया है जिसकी फुर्ती चीते जैसी हुआ करती थी. जबकि बाकी दोनों डायनासोर टिटैनोसोर प्रजाति के बड़े जानवर माने गे हैं.ज़िराफ़ जैसी ऊंची आकृति वाले डायनासोर को क्लैंसी नाम दिया गया है जबकि मोटे डायनासोर को माटिल्डा.डायनासोरों के बारे में यह जानकारियां पीएलओएस वन पत्रिका में छपी हैं.इनके बारे में घोषणा करते हुए ऑस्ट्रेलियन एज़ ऑफ डायनोसॉर्स म्यूज़ियम ऑफ नैचुरल हिस्ट्री की अन्ना ब्लिग ने कहा कि ये खोज ऑस्ट्रेलिया की प्रीहिस्ट्री की जानकारी में बेहद अहम भूमिका निभाने वाली हैं.सिडनी मॉर्निंग हेराल्ड ने ब्लिग के हवाले से कहा है कि इस खोज ने 1981 के बाद पहली बार ऑस्ट्रेलिया को दुनिया भर के डायनासोर मानचित्र पर ला दिया है.
__________________________
लांसेट में छपे एक अध्ययन के अनुसार, बूढ़े होने पर भी चीमेने लोगों के दिल की धमनियां बंद नहीं होतीं. शोधकर्ताओं का कहना है कि बिल्कुल अलग ख़ुराक और रहने के तौर तरीक़ों के कारण 'यह बेहद असाधारण आबादी' है.बोलीविया में अमेज़न के बारिश वाले जंगलों में चीमेने लोगों की क़रीब 16,000 की आबादी है. ये मैनीक्वी नदी के किनारे शिकार, मछली और खेती-बारी पर निर्भर है.उनकी ज़िंदगी के तौर तरीक़े, हज़ारों साल पहले इंसानी सभ्यता से मिलते जुलते हैं. यहां पहुंचने के लिए वैज्ञानिकों और चिकित्सकों को लंबी यात्रा करनी पड़ी.दिल के मरीज़ों के लिए एक बहुत अच्छी ख़बरक्या आपको खाने में सुपरफूड की जरूरत है?जापान के लोगों पर चर्बी क्यों नहीं चढ़तीयुवा औरतों में होता है अजीब किस्म का हार्ट अटैकयूँ ही नहीं बढ़ जाती है पुलिस वालों की तोंदयहां मर्द प्रति दिन 17,000 क़दम, जबकि महिलाएं 16,000 क़दम चलती हैं. 60 साल से ऊपर के लोगों का औसत चलना भी 15,000 क़दम होता है. शोधकर्ताओं में से एक कैलीफ़ोर्निया में लॉन्ग बीच मेमोरियल मेडिकल सेंटर से जुड़े डॉ ग्रीगोरी थॉमस कहते हैं, "इससे वो व्यायाम का अधिकतम स्तर हासिल कर लेते हैं."जाम हुई धमनियों के कारण होने वाले दिल के दौरे के लिए कोरोनरी आर्टरी कैल्शियम (सीएसी) प्रमुख रूप से ज़िम्मेदार होता है.10 बार फल-सब्जी खाइए, उमर बढ़ाइए!ज्यादा तेल-घी वाला खाना भी करता है लिंग भेद705 लोगों पर किए गए अध्ययन में पता चला कि 45 साल की उम्र तक किसी चीमेने की धमनियों में सीएसी बिल्कुल नहीं था, जबकि इसी उम्र के 25% अमरीकियों में ये पाया जाता है.75 साल की उम्र तक पहुंचते पहुंचते दो तिहाई चीमेने लोगों में सीएसी बिल्कुल नहीं होता, जबकि इसी उम्र के 80% अमरीकियों में ये पाया जाता है.कैलीफोर्निया यूनिवर्सिटी के एंथ्रोपोलॉजी के प्रोफ़ेसर माइकल गुर्वेन ने बीबीसी को बताया, "उपलब्ध आंकड़ों में किसी भी आबादी के मुक़ाबले यह बहुत ज़्यादा कम है."चार हफ्तों में दो इंच तोंद कम करना मुमकिन है?कई महिलाओं को ही नहीं पता फीमेल कंडोम के बारे मेंउनके मुताबिक, "इस आंकड़े के नज़दीक केवल जापानी महिलाएं हैं." प्रो गुर्वेन ने कहते हैं, "हफ़्ते में एक बार व्यायाम से काम नहीं चलेगा, साइकिल से काम पर जाएं, सीढ़ियों का इस्तेमाल करें." एसेक्स यूनिवर्सिटी में क्लीनिकल साइकोलॉजी में रीडर डॉ गेविन सैंडरकॉक कहते हैं, "यह शानदार अध्ययन है. अभी तक यही समझा जाता था कि कार्बोहाइड्रेट्स सेहत के लिए नुकसानदायक होते हैं."(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
शेनज़ेन इलाक़े में स्थित हुअवेई, लेनेवो और ज़ेडटीई कंपनियों की गिनती एरिक्सन और सैमसंग के साथ होती है.इसकी वजह केवल बिक्री की मात्रा भर नहीं है.पेटेंट आवेदनों की संख्या के लिहाज़ से ज़ेडटीई दुनिया की सबसे नवाचारी कंपनी है. पिछले तीन सालों में इसने सबसे ज़्यादा 50,000 पेटेंट के आवेदन किए.ऐसे में सवाल उठता है कि क्या चीन का शेनज़ेन क्षेत्र सिलिकॉन वैली से आगे निकल जाएगा?शेनज़ेन हांगकांग से थोड़ी दूर पर स्थित है. कभी फिशिंग विलेज के रूप में जाना जाने वाला शेनज़ेन आज कैलीफ़ोर्निया से प्रतिस्पर्धा कर रहा है.यहां केवल मोबाइल क्षेत्र के बड़े खिलाड़ी नहीं हैं, शेनज़ेन में करीब 6,000 मोबाइल सेट निर्माता हैं.इस क्षेत्र में चीन के मोबाइल फ़ोन के बड़े हिस्से का उत्पादन होता है, हर साल दुनियाभर में बिकने वाले 2.5 अरब मोबाइल सेटका आधा उत्पादन अकेले चीन में होता है.यह संख्या धरती के आधे युवाओं के बराबर है दो हर साल नया मोबाइल सेट ख़रीदते हैं.चीन में शोध और विकास पर होने वाला ख़र्चा काफ़ी तेज़ी से बढ़ा है, यह पिछले दो सालों में करीब 20 प्रतिशत की दर से हर साल बढ़ रहा है.इस क्षेत्र में चीन हर साल करीब 300 अरब डॉलर ख़र्च करता है, वहीं अमरीका का ख़र्च 450 बिलियन डॉलर है. ऐसा अनुमान है कि चीन 2018 तक यूरोप को और 2022 तक अमरीका को शोध और विकास पर होने वाले ख़र्च के मामले में पीछे छोड़ देगा.वास्तव में शोध व विकास पर होने वाले ख़र्चे और पेटेंट आवेदन से नवाचार का निर्धारण नहीं होता है. आविष्कारों की उपयोगिता से नवाचार का निर्धारण होती है. लेकिन इस बारे में अभी कोई आँकड़ा उफलब्ध नहीं है.एक साक्षात्कार में ज़ेडटीई के प्रेसिडेंट शि लिरोंग ने मुझे बताते हैं कि उनकी कंपनी आय का 10 फ़ीसदी हिस्सा शोध और विकास के ऊपर ख़र्च करती है.वह कहते हैं कि बाज़ार में हिस्सेदारी के लिए उन्हें विशिष्ट तकनीक की जरूरत होगी और उपभोक्ताओं को जोड़े रखने के लिए नावचारों की आवश्यकता है.चीनी कंपनियां आकार में बड़ी हो सकती हैं, लेकिन उनका नाम वैश्विक कारोबारी घरानों जैसा नहीं है.इसका एक मुख्य कारण है कि वे दुनिया के सबसे बड़े बाज़ार अमरीका तक सीमित हैं.हम रोज़ाना मोबाइल का इस्तेमालबात करने, मैसेज भेजने और मेल भेजने के लिए करते हैं.गीगाबाइट डेटा आँकड़ा रोज़ाना भेजा जाता है, यह आँकड़े ग़लत हाथों में भी पड़ सकते हैं.अमरीकी सरकार ने सुरक्षा कारणों के मद्देनज़र सरकारी प्रतिष्ठानों में चीनी कंपनियों के ठेका लेने से प्रतिबंधित लगा दिया है.लेकिन चीनी कंपनियां वैश्विक स्तर की बड़ी कंपनी होने के नाते यूरोप और अमरीका को कड़ी प्रतिस्पर्धा दे रही हैं.लेकिन किसी देश में नवाचार की वास्तविक स्थिति को जानने में समय लगता है- इसलिए देखना होगा कि क्या शेनज़ेन सिलकॉन वैली को टक्कर दे पाएगा.चीन की सफलता आर्थिक व्यवस्था के पश्चिम से पूर्व में स्थानांतरित होने का नया अध्याय लिखेगी.(बीबीसी हिन्दी के एंड्रॉएड ऐप के लिए 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
डॉक्टर पहले से ये जानते हैं कि 

अकेलेपन से अवसाद, तनाव, व्याकुलता और आत्मविश्वास में कमी जैसी मानसिक दिक्कतें होती हैं.लेकिन ऐसे तथ्य मिले हैं कि अकेलेपन से शारीरिक बीमारियां होने के खतरे भी बढ़ जाते हैं.ये भी कहा जा रहा है कि इससे कुछ बीमारियों के होने और उनके खतरनाक बनने की आशंका होती है.शोधकर्ता ये पता लगाने की कोशिश कर रहे हैं कि अकेलापन शरीर पर ऐसा क्या असर डालता है जो बीमारी और मौत की तरफ़ धकेलता है.2006 में स्तन कैंसर की शिकार 2800 महिलाओं पर किए गए एक अध्ययन से पता चला कि ऐसी मरीज़ जो तुलनात्मक रूप से परिवार या दोस्तों से कम मिलती थीं, उनकी बीमारी से मौत की आशंका पांच गुना ज़्यादा थी.शिकागो विश्वविद्यालय में मनोवैज्ञानिकों ने देखा कि 

सामाजिक रूप से अलग-थलग लोगों की प्रतिरोधक क्षमता में बदलाव हो जाता है. ये बदलाव उन्हें स्थायी सूजन और जलन की ओर धकेलता है.किसी घाव या संक्रमण के ठीक होने के लिए अल्पकालिक सूजन और जलन ज़रूरी होती है. लेकिन अगर ये लंबे वक्त तक रहती है तो हृदयवाहिनी के रोग और कैंसर की वजह बन सकती है.विश्वविद्यालय में वैज्ञानिकों ने पाया कि अकेले लोग रोज़मर्रा के कामों को ज़्यादा तनावकारी पाते हैं.उन्होंने बड़ी संख्या में स्वस्थ लोगों में सुबह और शाम के वक्त कोर्टिसोल की मात्रा की जांच की.कोर्टिसोल तनाव के वक्त पैदा होने वाला एक हार्मोन है.अकेले लोगों में ज़्यादा कोर्टिसोल पाया गया. वैज्ञानिकों का कहना है कि इतना ज़्यादा हार्मोन सूजन और जलन और बीमारी का कारण बनता है.ओहियो राज्य विश्वविद्यालय के ताजा शोध में अकेले लोगों में तनाव की प्रतिक्रिया में सूजन और जलन को देखा गया.डॉ लीसा जारेम्का ने स्वस्थ स्वयंसेवियों के साथ उन महिलाओं की तुलना की जो ब्रेस्ट कैंसर से बच गई थीं.उन्होंने सभी प्रतियोगियों को एक जाने-माने तनाव-परीक्षण, ट्रीर सोशल स्ट्रेस टेस्ट, में रखा. इसमें सभी को बिना किसी तैयारी के सपाट चेहरे वाले लोगों के पैनल को ये समझाना था कि वो नौकरी के लिए सबसे अच्छे उम्मीदवार क्यों हैं.इसके बाद उन्हें उसे उसी पैनल के आगे दिमागी अंकगणित की एक समस्या हल करनी थी.अकेलेपन की जांच और खून के नमूनों से पता चला कि दोनों ग्रुप में अकेले लोगों में सूजन और जलन की मात्रा अधिक थी.डॉ जारेम्का कहती हैं, “अगर आप अकेले हैं तो स्थायी स्वास्थ्य संबंधी समस्या के बावजूद आपकी सूजन और जलन बढ़ सकती है.““लंबे वक्त तक डॉक्टरों को ये समझने में दिक्कत हुई कि 

अकेलेपन का स्वास्थ्य पर कितना प्रभाव पड़ता है. अब हम जानते हैं कि मरीज़ के सामाजिक बर्ताव को समझना कितना ज़रूरी है.”अकेले लोगों की संख्या पूरी दुनिया में बढ़ रही है. इनमें से ज़्यादातर बुजुर्ग हैं जिनके परिवार दूर चले गए हैं.75 साल की उम्र के आधे लोग ब्रिटेन में अकेले रहते हैं और दस में से एक गंभीर रुप से अकेलेपन का शिकार है.डॉ जारेम्का कहती हैं, “अकेले होने का मतलब शारीरिक रूप से अकेले होना नहीं बल्कि जुड़ाव महसूस न होना या परवाह न किया जाना है.”वो कहती हैं, “हमें अकेलेपन के शिकार लोगों की मदद का तरीका ढूंढना होगा. दुर्भाग्य से हम सबको ये नहीं कह सकते कि बाहर निकलो और कोई चाहने वाला ढूंढो. हमें इसके सहायक नेटवर्क बनाने की ज़रूरत है.”
__________________________
एक कनाडाई खदान कंपनी ने पापुआ न्यू गिनी के साथ समुद्र के तल में खुदाई शुरू करने संबंधी समझौते को अंतिम रूप दिया है.इस विवादास्पद योजना के तहत तांबा के अयस्क, सोना और अन्य कीमती धातुओं को 1500 मीटर की गहराई से निकाला जाएगा.हालाँकि पर्यावरण संरक्षण अभियान चलाने वालों का कहना है समुद्र की तल में खुदाई विनाशकारी साबित होगी. यह समुद्री जीवन को नुकसान पहुँचाएगा.'नौटीलस मिनरल' नाम की कंपनी की 1990 से पापुआ न्यू गिनी क्षेत्र के समुद्र तल के नीचे मौजूद खनिज पर नज़र है लेकिन सरकार के साथ लंबे विवाद के बाद यह योजना ठप पड़ गयी थी.खुदाई अभियान की शर्तों को लेकर दोनों पक्षों में विवाद था.अब पूरे हुए समझौते के तहत, पापुआ न्यू गिनी खुदाई अभियान में करीब 7 अरब 27 करोड़ की लागत लगाएगी और खदान में 15 फीसदी की हिस्सेदारी लेगी.नौटीलस मिनरल के मुख्य कार्यकारी अधिकारी माइक जॉनस्टन ने बीबीसी न्यूज़ को कहा, " इसमें बहुत समय लगा है लेकिन हर कोई बहुत ख़ुश है. इस योजना को हमेशा बहुत समर्थन मिलता रहा है और यह बहुत अपील करने वाला है कि इससे महत्वपूर्ण मात्रा में इस क्षेत्र में राजस्व पैदा होगा जिसकी आम तौर पर होने की उम्मीद नहीं होगी. "खुदाई का क्षेत्र समुद्र तल के ऊपर जलीय ऊष्मा वाला वह क्षेत्र होगा जहाँ गर्म अम्लीय पानी निकलता है और उसे अपेक्षाकृत अधिक ठंडा और क्षारीय समुद्री जल का सामना करना पड़ता है. इससे उस क्षेत्र में खनिज की अधिक मात्रा निर्माण होता है.इसके परिणामस्वरूप ज़मीन की सतह की तुलना में समुद्र तल सोना और तांबा जैसे खनिज के मामले में ज़्यादा समृद्ध होता है.दशकों से खुदाई की यह योजना इंजीनियरिंग और अधिक लागत की वज़ह से खटाई में पड़ी हुई थी.लेकिन ऐसे वक़्त में जब कीमती धातुओं की मांग की वज़ह से इन धातुओं की वैश्विक कीमत बढ़ी हुई है, तेल और गैस की खुदाई के सिलसिले में नई तकनीक का विकास हुआ है.खुदाई के लिए रोबोटिक मशीनों का विकास भी हो चुका है.खुदाई की योजना के तहत समुद्र तल की ऊपरी सतह को तोड़ने की योजना है ताकि धातु अयस्क गारे के रूप में ऊपर आ जाए.चूंकि समुद्र की सतह से धातु अयस्क निकालने की यह पहली कोशिश होगी इसलिए इस पूरे अभियान और इसके नतीजों को लेकर कंपनी गंभीर है.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
ड्रेसन रेसिंग टेक्नॉलॉजीज़ ने इस तरह दुनिया में सड़क पर सबसे तेज़ हल्के वज़न वाली इलेक्ट्रिक कार का रिकॉर्ड तोड़ दिया है.यॉर्कशर के आरएएफ़ एलविंग्टन रेसट्रैक में कंपनी की लोला बी12 69/ईवी कार 328.6 किलोमीटर प्रति घंटा की रफ़्तार से दौड़ी.गाड़ी चला रहे कंपनी के मुख्य कार्यकारी अधिकारी लॉर्ड ड्रेसन ने कहा कि यह उपलब्धि 

इलेक्ट्रॉनिक वाहन की क्षमता को प्रदर्शित करने के लिए हासिल की गई है.इससे पहले 281.6 किमी/घंटा का रिकॉर्ड बैट्री बॉक्स जनरल इलेक्ट्रिक ने 1974 में बनाया था.ड्रेसन रेसिंग अकेली 

इलेक्ट्रिक वाहन निर्माता नहीं है जो इस तकनीक का इस्तेमाल मोटर स्पोर्ट्स में करने के लिए काम कर रही है.पिछले हफ्ते निसान ने ज़िओड आरसी (ज़ीरो एमिशन ऑन डिमांड रेसिंग कार) प्रदर्शित की थी जिसे पेट्रोल और इलेक्ट्रिक किसी भी माध्यम से चलाया जा सकता है.कंपनी अगले साल होने वाले ली मैन्स 24 रेस में शामिल होने की योजना बना रही है. उसका कहना है कि यह ऐसी तकनीकों के लिए एक “चुनौतीपूर्ण परीक्षण” होगा जो अंततः सड़कों पर चलने वाली हैं.ड्रेसन रेसिंग की स्थापना 2007 में स्वघोषित “कारों के लिए पागल” पॉल ड्रेसन ने की थी, जो उस समय लेबर सरकार में मंत्री थे.ऑक्सफ़ोर्डशर के किडलिंग्टन में स्थित कंपनी दूसरों के साथ टिकाऊ स्वचालित तकनीक के विकास पर काम करती है और अपने काम को दिखाने के लिए मोटर स्पोर्ट्स प्रतियोगिताओं में भाग लेती है..फेडरेशन इंटरनेशनल डि ल’ऑटोमोबाइल्स (एफ़आईए) वर्ल्ड इलेक्ट्रिक लैंड 

स्पीड रिकॉर्ड में भाग लेने के लिए इस कार का वज़न एक हज़ार किलो से कम रखना होगा.इसके लिए कंपनी ने मूलतः जैव-इथेनॉल ईंधन वाले इंजन के साथ बनाई गई ली मैन्स सीरीज़ की कार को चुना. फिर इसके पुर्ज़ों को हल्के वज़न वाले 20 किलोवाट घंटा बैट्री से बदल दिया. इसका इंजन 850 हॉर्सपावर की ताकत देता है.कंपनी ने कार के चेसिस को भी इस्तेमाल किया जो हवा के घर्षण को कम करने के लिए रिसाइकिल्ड फ़ाइबर से बना है.अपने नए रिकॉर्ड समय की पुष्टि होने के तुरंत बाद लॉर्ड ड्रेसन ने बीबीसी से कहा, “मैं उम्मीद करता हूं कि यह लोगों को इलेक्ट्रिक कारों की भावी क्षमता को दिखाएगी.”उन्होंने कहा, “यकीनन यह एक बेहद ख़ास रेसिंग कार है लेकिन ब्रिटेन में नया विश्व रिकॉर्ड बनाकर हम दो बातें बताना चाहते हैं.”“पहली तो यह कि यह भविष्य की ओर संकेत करती है- इस कार के लिए जो तकनीक हमने विकसित की है वह रोज़मर्रा में इस्तेमाल की जाने वाली कारों तक पहुंच जाएगी.”“दूसरा संदेश यह है कि यहां ब्रिटेन में हम इस तकनीक के राजा हैं. हम मोटर स्पोर्ट्स इंजीनियरिंग में आगे रहे हैं और अब हम इलेक्ट्रिक मोटर स्पोर्ट्स इंजीनियरिंग में भी अग्रणी हैं.”

गूगल के चेयरमैन एरिक श्मिट ने रेस ट्रैक पर कार की प्रैक्टिस को दो घंटे देखा लेकिन वह रिकॉर्ड बनाते वक्त मौजूद नहीं थे.लॉर्ड ड्रेसन कहते हैं, “इलेक्ट्रिक वाहनों के मामले में गूगल का बहुत सक्रिय शोध और विकास कार्यक्रम है. तो अच्छा है कि दुनिया की अग्रणी तकनीक कंपनी आज हमारे आयोजन में शामिल हुई.”आईएचएस ग्लोबल इनसाइट में ऑटो विश्लेषक पॉल न्यूटन कहते हैं कि ऐसे आयोजन इलेक्ट्रिक कारों को बढ़ावा देने की अच्छी कोशिश हैं. लेकिन साथ ही सवाल करते हैं कि ऐसी कितनी तकनीकें 

सचमुच सड़कों पर उतरने में कामयाब हो पाएंगी.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.) 
__________________________
इस जैकेट को इस तरह बनाया गया है कि जब भी पहनने वाले इंसान के फ़ेसबुक अकाउंट पर कोई लाइक का बटन दबाएगा, तो उसे गले लगने का एहसास होगा.दरअसल लाइक बटन दबाने पर ये जैकट अपने आप फूलने लगती है और एक गर्मजोशी भरी झप्पी का अहसास होता है. इस जैकेट को नाम दिया गया है सोशल मीडिया जैकेट.इस जैकेट ने इस बहस को भी तेज़ कर दिया है कि क्या आधुनिक तकनीक इंसानों को करीब ला रही है या उन्हें एक दूसरे से दूर ले जा रही है.इस जैकेट को बनाने वाली एमआईटी की मेलिसिया चाओ किट ने अपनी वेबसाइट पर लिखा है, “ दूरियों के बावजूद ये जैकेट हमें लोगों के करीब लाती है.”मेलिसिया कहती हैं, “अलग अलग शहरों में रहने वालों के रिश्तों पर चर्चा करते वक्त हमने सोचा कि बातचीत सिर्फ वीडियो चैट तक ही क्यों सीमित रहे. क्यों ना टेली प्रेज़ेस यानी दूर रहते हुए भी करीब होने के बारे में सोचा जाए. इसी तरह हमने दूर से गले लगने के बारे में सोचा.” ये जैकेट गले लगने के अहसास का जवाब भी देती है. जिसके लाइक पर गले लगने का अहसास हुआ है उसे भी जवाब में यही अहसास मिलता है.इस जैकेट के अविष्कार पर ब्लॉगर और इंटरनेट टेक्नोलॉजी के विशेषज्ञों की मिली जुली राय है.टेक क्रंच के मैट बर्न्स कहते हैं, “अगर ये असली है तो रिश्ते वास्तविक जिंदगी में सचमुच ऑनलाइन हो जाएंगे और हम अपनी भावनाओं को अलग तरीके से बयान कर पाएंगे. कई बार आप फोन पर बुरे दिन की बात सुनने के बाद अपने साथी को लाइक बटन दबाकर गले लगाने का अहसास देना चाहेंगे.”ऑल थिंग्स डॉट कॉम के पीटर काफ्का कहते हैं, “बिलकुल बकवास है, लोग तो ये भी भरोसा करते थे कि गूगल लैंस जैसी चीज़ भी होगी.”हॉटपोस्ट टेक ने कहा है, “ये एक बहुत बेकार खोज है.” जबकि गीक डॉट कॉम ने लिखा है, “सबको गुप्त रूप से फ़ेसबुक पर आने वाले कमेंट और लाइक पसंद आते हैं, लेकिन हमें नहीं लगता कि लोग भावनाओं के स्तर पर इतने खाली हैं कि वो हर लाइक पर गले लगने का अहसास की उम्मीद केरें.”अपनी जैकेट के बचाव में मेलिसिया कहती है, “यह प्रयास ये जानने के लिए है कि सोशल मीडिया को कैसे ग्राफिक इंटरफ़ेस से उतारकर असल जिंदगी में लाया जा सकता है.”तौ क्या आप तैयार हैं इस जादू की झप्पी के लिए?
__________________________
नए संस्करण के ज़रिए कंपनी का उद्देश्य विंडोज़ 8 की कई आलोचनाओं का समाधान करना है.विंडोज़ 8.1 में पुराने संस्करणों की तर्ज़ पर स्टार्ट बटन वापस लगा दिया गया है. आलोचकों को शिकायत थी कि डेस्कटॉप पर स्टार्ट बटन के नहीं होने से इस ऑपरेटिंग सिस्टम के प्रोग्रामों तक पहुंच पाना काफ़ी जटिल हो गया था.पढ़िए: गूगल ने माइक्रोसॉफ़्ट पर किया क्रोमबुक से वारइस अपडेट से पहले के संस्करण में डेस्कटॉप पर कंटेंट कई टाइलों में दिखते थे और मनचाहे प्रोग्राम खोलने के लिए या तो सर्च करना पड़ता था या सेटिंग बदलकर डेस्कटॉप पर शॉर्टकट लगाना होता था.यह नया संस्करण ऐसे समय पर जारी किया गया है, जब लंबे समय से कंपनी की पीसी की बिक्री घट रही है और कंपनी नेतृत्व के लिए नए चेहरेकी भी तलाश कर रही है.विंडोज 8 टचस्क्रीन वाले स्मार्टफ़ोन, टेबलेट और पारंपरिक लैपटॉप और डेस्कटॉप मशीनों के बीच की खाई को पाटने के लिए डिज़ायन किया गया था. इसके लिए कंटेंट को टाइलों में समेटा गया, लेकिन तमाम लोगों ने महसूस किया कि ये उतना सफलतापूर्वक काम नहीं कर सका.स्टार्ट बटन: इसे एक बार दबाने से डेस्कटॉप पर टाइल्स दिखने लगेंगे और थोड़े लंबे समय तक दबाए रखने पर पारंपरिक विंडोज़ डेस्कटॉप खुल जाएगा.डेस्कटॉप मोड: जो लोग पारंपरिक विंडोज़ का इस्तेमाल करना पसंद करते हैं वो डेस्कटॉप मोड में ऐसा कर पाएंगे.कीबोर्ड शार्टकट: नए सिस्टम में अब अलग अलग भाषाओं और नंबरों को लिखने के लिए ऑन स्क्रीन कीबोर्ड को टॉगल करने की जरुरत भी खत्म कर दी है.नियंत्रण: पीसी पर लगा कैमरा हाथ के इशारे से ही पन्ने पलट सकेगा.वेब ब्राउज़िग: विंडो 8.1 अलग -अलग वेब पेज खोलता जाएगा और ब्राउज़िंग को आसान बनाएगा.
__________________________
बीबीसी लर्निंग के सर्वे में पाया गया कि हर पांच में से एक बच्चे ने बताया कि उसने अपने टैबलेट या स्मार्टफ़ोन पर कुछ ऐसा देखा जिससे वे विचलित हुए. ये आंकड़ा मां-बाप के अनुमान से दोगुना था.एक दूसरे अध्ययन में पाया गया कि 20 प्रतिशत से थोड़े ज़्यादा माता-पिता इस बात की निगरानी नहीं करते कि उनके बच्चे इंटरनेट पर क्या कर रहे हैं.ये अध्ययन सेफ़र इंटरनेट डे के तहत करवाया गया था.बीबीसी से बात करते हुए इंग्लैंड में 90 प्रतिशत माता-पिता ने कहा कि उन्होंने अपने बच्चों से टैबलेट या स्मार्टफ़ोन से ऑनलाइन गतिविधि के दौरान सुरक्षा का ध्यान रखने की बात कही है. लेकिन इनमें से ज़्यादातर ने माना कि उस दौरान वे बच्चों पर नज़र नहीं रखते.'गेट सेफ़ ऑनलाइन' संस्था के मुख्य कार्यकारी टोनी नीट कहते हैं, "हमारी उम्र कुछ भी हो, दुर्भाग्यवश हम सभी को ऑनलाइन पर मुश्किलों का सामना करना पड़ता है. अगर हम सर्च इंजिन फ़िल्टर्स, सुरक्षा और निजता के फ़ीचर और बिल्ट-इन सिक्युरिटी जैसे नियंत्रणों का इस्तेमाल नहीं करेंगे तो बच्चे निश्चित ही कुछ ऐसा देखेंगे जो उनकी उम्र या किसी भी उम्र के लिए ठीक नहीं है."सर्वे में ये भी सामने आया कि आठ से 12 साल के बच्चों की तुलना में 13 से 16 साल के किशोरों को इंटरनेट पर ''बुलिंग'' या डराने-धमकाने का ख़तरा ज़्यादा होता है. लेकिन माता-पिता को किशोरों के टैबलेट के इस्तेमाल को लेकर ज़्यादा चिंता नहीं होती.डेविड एम कापर्स्की लैब में वरिष्ठ सुरक्षा शोधकर्ता हैं. वे कहते हैं कि माता-पिता टैबलेट और स्मार्टफ़ोन पर इंटरनेट सर्फ़िंग के ख़तरों से उतने वाक़िफ़ नहीं होते जितना उनको पर्सनल कंप्यूटर यानी डेस्क टॉप या लैप टॉप पर इंटरनेट सर्फ़िंग के ख़तरों के बारे में पता होता है.डेविड एम कहते हैं, "जब बच्चे मोबाइल उपकरणों से वेब ऐक्सेस कर रहे हैं तब भी वे वही इंटरनेट इस्तेमाल कर रहे हैं और उसमें वही ख़तरें हैं. ये एक आम ग़लतफ़हमी है कि स्मार्टफ़ोन और टैबलेट्स में उतनी सुरक्षा की ज़रूरत नहीं है जितनी पीसी के लिए होती है. लेकिन बहुत ज़्यादा माता-पिता को अपने बच्चों की ऑनलाइन गतिविधियों के बारे में पूरी तरह जानकारी नहीं होती और इसलिए उनकी सोच को बदलने की ज़रूरत है."ऐपल कंपनी के मोबाइल फ़ोन आईफ़ोन और टैबलेट आईपैड में माता-पिता एक पासकोड का इस्तेमाल कर नियंत्रण या पैरेंटल कंट्रोल तय कर सकते हैं. कुछ ऐप्स या वेबसाइटों को या तो पूरी तरह से या फिर उम्र के मुताबिक़ सामग्री के हिसाब से ब्लॉक किया जा सकता है.एंड्रॉयड स्मार्टफ़ोन और टैबलेट्स में भी सीमित प्रोफ़ाइल अकाउंट बनाए जा सकते हैं.बीबीसी सर्वे में हिस्सा लेने वाले 50 फ़ीसदी से ज़्यादा माता-पिता ने कहा कि उन्होंने टैबलेट में तो पैरेंटल कंट्रोल और फ़िल्टर सेट कर दिए थे लेकिन सिर्फ़ 40 फ़ीसदी ने ही कहा कि उन्होंने अपने बच्चों के स्मार्टफ़ोन में भी ऐसा ही किया है.कापर्स्की लैब के अपने सर्वे के मुताबिक़ 18 प्रतिशत माता-पिता को नक़द या डाटा का नुक़सान सहना पड़ा क्योंकि उनके फ़ोन या टैबलेट उनके बच्चे इस्तेमाल कर रहे थे और मां-बाप उनकी निगरानी नहीं कर रहे थे.इसका एक कारण बच्चों द्वारा अपने माता-पिता के फ़ोन पर गेम खेलते वक़्त इन-एप ख़रीदना है. हाल ही में ऐपल कंपनी को उन माता-पिता को तीन करोड़ डॉलर से ज़्यादा भुगतान करना पड़ा था क्योंकि उनके बच्चों ने बिना इजाज़त एप ख़रीदे थे.(बीबीसी हिन्दी के क्लिक करें एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
12 लोगों पर किए गए प्रारंभिक अध्ययन में कम अवधि के व्यायाम से रक्तचाप और सामान्य स्वास्थ्य में सुधार देखा गया.विशेषज्ञों का मानना है कि यह अध्ययन किसी भी उम्र में कसरत के फ़ायदों को सामने लाता है.एबेर्टे यूनिवर्सिटी के एक दल का मानना है कि इससे बड़ी उम्र के लोगों पर होने वाले 'भारी' खर्चे में कमी आएगी.इस अध्ययन में सेवानिवृत्त लोगों का एक समूह प्रयोगशाला में हर सप्ताह में दो बार आता था और एक विशेष बाइक पर छह सेकेंड व्यायाम करता था. ऐसा उन्होंने लगातार छह सप्ताह तक किया.डॉक्टर जॉन बैबराज कहते हैं, "ढेर सारी बीमारियां अधिक समय तक बैठे रहने वाली जीवनशैली से संबंधित हैं जैसे हृद्य से जुड़ी बीमारियां और डायबिटीज. लेकिन अगर हम लोगों को सक्रिय रखते हैं तो इस तरह के ख़तरे को कम कर सकते हैं."वो बताते हैं, "इससे बुजुर्गों की सामाजिक सक्रियता बढ़ेगी और वे ज़्यादा लोगों के साथ मेलजोल बढ़ाएंगे."इस शोध के नतीजे 

जर्नल ऑफ़ अमरीकन जेरीएट्रिक्स में प्रकाशित हुए, जो बताते हैं कि अध्ययन में शामिल लोगों के रक्तचाप में नौ फ़ीसदी तक की कमी आई.अध्ययन के मुताबिक़ प्रतिभागियों की मांसपेशियों में ऑक्सीजन के प्रवाह की क्षमता में बढ़ोत्तरी हुई.इससे उनके लिए रोज़मर्रा की गतिविधियों जैसी अपनी कुर्सी से उठना और कुत्तों को टहलाने के लिए ले जाने जैसे काम उनके लिए आसान हुए.डॉक्टर बैबराज कहते हैं कि घर पर भी लोग इस तरह का व्यायाम कर सकते हैं. लेकिन पहले उनको डॉक्टर से सलाह लेनी चाहिए कि उनको स्वास्थ्य से संबंधित कोई समस्या तो नहीं है.इस अध्ययन के बारे में सवाल उठाया जा रहा है कि छोटी अवधि के भारी शारीरिक व्यायाम सामान्य व्यायाम से कितने सुरक्षित होंगे.व्यायाम के कारण तेज़ हृदयगति और रक्तचाप में बढ़ोत्तरी से दिल का दौरा पड़ सकता है और सदमा पहुंच सकता है.इसके बारे में डॉक्टर बैबराज कहते हैं कि लंबी अवधि तक दौड़ने के कारण ''दिल पर ज़्यादा दबाव पड़ता है', और छोटी अवधि के लिए उच्च तीव्रता वाले प्रशिक्षण में कठोर श्रम किया जाए तो भी ऐसा होता है.उन्होंने कहा कि अभी लंबी अवधि के परीक्षण पर विचार हो रहा है ताकि बड़ी उम्र के लोगों को होने वाले लाभ के बारे में विस्तृत जानकारी जुटाई जा सके.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
ये धातु सूक्ष्म और खोखली धातु की नलियों को जालीनुमा तरीके से बुन कर बनाया गया है.शोधकर्ताओं के मुताबिक़ यह धातु स्टायरोफ़ोम से 100 गुना ज़्यादा हल्का है और इस में अत्यधिक ऊर्जा जज़्ब करने की काबिलियत है.इस धातु को नई पीढ़ी के बैटरी और शॉक एबज़ॉरबर्स बनाने में इस्तेमाल किया जा सकता है.इस धातु को बनाने के लिए कैलिफ़ोर्निया विश्वविद्यालय, इरविन, एचआरएल लैब और कैलिफ़ोर्निया इंस्टिट्यूट ऑफ़ टेक्नॉलोजी मे संयुक्त रूप से शोध किया था. इस शोध को अंतरराष्ट्रीय साप्ताहिक पत्रिका साइंस में छापा गया है.इस धातु को बनाने वाले वैज्ञानिकों के दल के प्रमुख शोधकर्ता टोबिअस शेडलर ने बताया, ''इसे बनाने के लिए ज़रुरी ये है कि खोखली सूक्ष्म नलियों से ऐसा जाल बुना जाए जिसकी मोटाई इंसानी बाल से एक हज़ार गुना कम हो.'' इस प्रक्रिया से तैयार होने वाली धातु जाली का घनत्व 0.9 मिलिग्राम प्रति घन सेंटीमीटर है.जबकि दुनिया में अब तक की सबसे हल्की धातु सिलिका एयरोजेल का घनत्व 1.0 मिलिग्राम प्रति घन सेंटीमीटर है.इन दोनों के बीच तुलना की जाए तो पलड़ा इस नए जालीनुमा धातु का ही ज़्यादा भारी है क्योंकि इसमे 99.99 फ़ीसदी हवा है और केवल 0.01 फ़ीसदी ठोस पदार्थ है.वैज्ञानिकों के अनुसार अपनी जालीनुमा बनावट के चलते यह धातु काफ़ी मज़बूत है.एचआरएल लैब में धातु निर्माण के प्रबंधक विलियम कार्टर ने कहा, ''आईफ़ल टावर या गोल्डन गेट ब्रिज जैसी इमारतें अपनी बनावट के कारण काफी हल्की है. हम बनावट की इसी शैली को सूक्ष्म चीज़ों पर लागू करके हल्के धातुओं में क्रांतिकारी बदलाव ला रहे हैं.'' इस नई जाली धातु की मज़बूती परखने के लिए इस पर उस वक़्त तक दबाव डाला गया जब तक कि वह अपनी असल मोटाई की आधी नही पड़ गई.हालाँकि दबाव हटाने पर धातु अपनी असली मोटाई के 97 प्रतिशत तक वापस पहुँच गया.शोध दल के सदस्य लोरेंज़ो वैलडेविट ने कहा, ''जालीनुमा धातु के आयाम नैनोस्केल में तोड़ने पर इसकी मज़बूती बढ़ जाती है.''वैज्ञानिकों के मुताबिक़ इस धातु को थर्मल इन्सुलेशन, बैटरियां, कंपन और झटका झेलने वाली चीज़ों के निर्माण में उपयोग किया जा सकता है.
__________________________
उस घर की मालकिन सैली आर्नॉल्ड जब घर लौटीं तो उन्होंने अपनी खिड़की पर एक अजीब नज़ारा देखा.उनकी खिड़की पर उल्लू की आंखों, चोंच और पंख की छाप साफ़ नज़र आ रही थी.विशेषज्ञों के अनुसार इस तरह के निशान उल्लूओं में पाए जाने वाले एक ख़ास क़िस्म के पाउडर से बने हैं.ये पाउडर उल्लूओं के पंखों की सुरक्षा करते हैं.सैली आर्नॉल्ड ने कहा कि उन्हें उल्लू कहीं नहीं दिखा, इसलिए अंदाज़ा लगाया जा सकता है कि उल्लू को ज़्यादा चोट नहीं लगी होगी और वो उड़ गया होगा.सैली आर्नॉल्ड को कहना था, ''हमारी पहली चिंता थी कि उल्लू ठीक है या नहीं और इसलिए हमलोगों ने ये देखने के लिए खिड़की खोली. लेकिन सैभाग्यवश वहां कोई उल्लू नहीं था इसलिए माना जा सकता है कि वो सिर में दर्द की वजह से वहां से उड़ गया होगा.''ब्रिटेन में चिड़ियों की सुरक्षा के लिए काम करने वाली संस्था आरएसपीबी यानि रॉयल सोसाईटी फॉर द प्रोटेक्शन ऑफ़ बर्ड्स  के विशेषज्ञों ने इस बात की पुष्टि की है कि आकार और बनावट के आधार पर कहा जा सकता है कि ख़िड़की पर अपना निशान छोड़ने वाला पक्षी पीले रंग वाला उल्लू ही था.विशेषज्ञों के अनुसार दूसरे पक्षियों के मुक़ाबले पीले रंग वाले उल्लू घर के बग़ीचों में ज़्यादा पाए जाते हैं.आरएसपीबी के वाल ऑस्बॉर्न ने इस मामले में प्रतिक्रिया देते हुए कहा, ''किसी घर की ख़िड़की पर किसी पक्षी के इस तरह के निशान ज़्यादा देखने को नहीं मिलते हैं लेकिन जिस तरह के निशान पाए गए हैं उससे बिल्कुल स्पष्ट है कि वो किस तरह का पक्षी था.''ऑस्बॉर्न के अनुसार, पक्षी के लिए ये बहुत तकलीफ़देह रहा होगा लेकिन सौभाग्यवश ऐसा लगता है कि पक्षी बच गया क्योंकि ऑर्नॉल्ड दंपति को उल्लू आस पास कहीं नहीं दिखा. ज़्यादातर पक्षी उतने भाग्यशाली नहीं होते हैं.
__________________________
करोड़ों डॉलर की लागत वाली इस परियोजना के लिए रोबोट संचालित अंतरिक्ष-यानों का इस्तेमाल किया जाएगा जो क्षुद्रगहों से दुर्लभ धातुओं के साथ ही ईंधन के रासायनिक घटकों को निचोड़ लेंगे.इस कंपनी के संस्थापकों में फिल्म निदेशक जेम्स कैमरन और गूगल के मुख्य कार्यकारी अधिकारी लैरी पेज शामिल हैं जो वर्ष 2020 तक अंतरिक्ष में ईंधन का एक भंडार बनाना चाहते हैं.लेकिन वैज्ञानिकों ने इस परियोजना पर संदेह जताते हुए इसे साहसिक, मुश्किल और बेहद खर्चीला बताया है. नासा का एक आगामी मिशन एक क्षुद्रग्रह से 60 ग्राम प्लेटिनम और सोना लेकर आएगा जिसकी लागत लगभग एक अरब डॉलर आएगी.इस परियोजना के तहत अगले 18 से 24 महीनों के दौरान निजी टेलीस्कोपों की मदद से ऐसे क्षुद्रग्रहों की तलाश की जाएगी जिनमें वांछित संसाधन पर्याप्त मात्रा में मौजूद हों.इसका मकसद अंतरिक्ष में अन्वेषण के कार्य को निजी उद्योगों के दायरे में लाना है. इस योजना में निगाहें उन क्षुद्रगहों पर लगी हैं जो पृथ्वी के अपेक्षाकृत नजदीक हैं.जो कंपनी इस परियोजना पर काम कर रही है, उसका नाम 'प्लेनेटरी रिसोर्सेस' है.अंतरिक्ष पर्यटन की अवधारणा के अगुआ एरिक एंडरसन, एक्स प्राइज के संस्थापक पीटर डायमेंडिस और रोस पेरोट जूनियर हैं. जानेमाने अंतरिक्ष यात्री टॉम जोंस इस कंपनी का समर्थन कर रहे हैं.एरिक एंडरसन ने समाचार एजेंसी रॉयटर्स को बताया, ''हमने दूर की सोची है. हम उम्मीद नहीं कर रहे हैं कि ये कंपनी रातोंरात चल पड़ेगी. इसमें वक्त लगेगा.''कंपनी से जुड़े अरबपतियों को लगता है कि इस परियोजना से वित्तीय लाभ मिलने में दशकों लग जाएंगे.उनका कहना है कि वित्तीय लाभ तब होगा जब क्षुद्रग्रहों से प्लेटिनम समूह की धातुएं और अन्य दुर्लभ खनिज पदार्थ मिलेंगे.पीटर डायमेंडिस कहते हैं, ''यदि आप पीछे मुड़कर ऐतिहासिक रूप से देखें कि किस वजह से इंसान ने अन्वेषण में सबसे बड़ा निवेश किया तो आप पाएगें कि ये संसाधनों के लिए किया गया. यूरोप के लोग मसालों के पीछे गए, अमरीका के लोग सोने, तेल, लकड़ी या जमीन के लिए पश्चिम की ओर गए.''क्षुद्रगहों में मौजूद पानी को अंतरिक्ष में तरल ऑक्सीजन और तरल हाइड्रोजन में बदला जा सकता है जिनका इस्तेमाल रॉकेट में ईंधन के तौर पर किया जा सकता है.क्षुद्रगहों में मौजूद पानी को धरती पर लाना बेहद खर्चीला होगा, इसलिए योजना ये है कि इस पानी को अंतरिक्ष में ही किसी जगह ले जाया जाए जहां इसे ईंधन में तब्दील किया जा सके.फिर इस ईंधन को पृथ्वी की कक्षा में लाकर उपग्रहों या अंतरिक्षयानों में भरा जा सकता है.जॉन हॉपकिंग यूनिवर्सिटी की एप्लाइड फिजिक्स प्रयोगशाला में वैज्ञानिक, डॉक्टर एंड्रयू चेंग कहते हैं, ''अंतरिक्ष में ही भंडार बनाना आश्चर्यजनक लगता है. मैं उम्मीद करता हूं कि वहां कोई होगा जो इसका इस्तेमाल करेगा.''वे कहते हैं, ''मुझे इस बात की बड़ी उम्मीद है कि अंतरिक्ष का कारोबारी इस्तेमाल, पृथ्वी की कक्षा से परे फायदेमंद साबित होगा. शायद इसका वक्त आ गया है.''परड्यू यूनिवर्सिटी के प्रोफेसर जे मेलोश कहते हैं कि इस परियोजना की लागत बहुत ज्यादा है और अंतरिक्ष में इस तरह का अन्वेषण केवल धनी देशों के लिए एक खेल हो सकता है जो अपनी तकनीकी ताकत का प्रदर्शन करना चाहते हैं.स्पेस टूरिज्म फर्म 'स्पेस एडवेंचर्स' के सह-संस्थापक एरिक एंडरसन कहते हैं कि संदेह करना उनकी आदत रही है.वे कहते हैं, ''जब हमने लोगों को अंतरिक्ष में भेजना शुरु किया, उससे पहले लोगों ने इस विचार पर भरोसा नहीं किया.''वे कहते हैं, ''हम दशकों से ये काम कर रहे हैं. लेकिन ये धर्मार्थ नहीं है. इस परियोजना में भी हम शुरु से ही पैसा कमाएंगे.''
__________________________
जब देश की एक बड़ी आबादी डिजिटल बन रही है तो लाज़मी है कि इसका असर देश के सबसे प्रमुख उद्योगों में से एक, फ़िल्म और म्यूज़िक पर भी पड़ेगा.रिसर्च कंपनी कॉम्सकोर के ताज़ा आंकड़ों पर नज़र डालेंगे तो पता चल जाएगा कि डिजिटल इंटरटेनमेंट यानी इंटरनेट या मोबाइल के ज़रिए वीडियो और ऑडियो देखने-सुनने का तौर-तरीक़ा कितना बदल चुका है.कॉमस्कोर के आंकड़े कहते हैं कि बीते एक साल में क़ेरीब पांच करोड़ चालीस लाख वीडियो ऑनलाइन यानी इंटरनेट पर देखे गए.भारत में ऑनलाइन वीडियो बाज़ार के 55 फ़ीसदी हिस्से पर यू-ट्यूब का क़ब्ज़ा है, जबकि फ़ेसबुक, याहू और डेली मोशन जैसी वेबसाइटों का हिस्सा बाक़ी के मार्केट शेयर में अंतरराष्ट्रीय कंपनियों के तौर पर सबसे ज्यादा है.कॉमस्कोर के अनुसार ऑनलाइन वीडियो के भारत में दस सबसे बड़ी प्रदाताओं में सिर्फ़ एक भारतीय कंपनी है, टाइम्स ग्रुप.भारत में इंटरनेट पर आने वाले लोगों की औसत उम्र भी बाक़ी ब्रिक्स (ब्रज़ील, रूस, भारत, चीन, दक्षिण अफ्रीका) देशों से कम है, लिहाज़ा इंटरनेट पर उनके आकर्षण का भी एक बड़ा केंद्र बॉलीवुड है.ऑनलाइन वीडियो-म्यूज़िक उद्योग के जानकार अभिषेक गुरेजा बताते हैं, "यूज़र अपनी दिनचर्या में व्यस्त है. सुबह गाड़ी से, बस से या जिस भी तरीक़े से ऑफ़िस जाता है, उसके पास यहीं ख़ाली समय है जिसे वो मोबाइल पर बिता सके, उसके पास और ज्यादा वक़्त नहीं है. तो ऐसे समय के लिए मोबाइल पर चल पाने वाला छोटा कंटेंट दिया जाए जो उसे भरपूर इस्तेमाल किया जाएगा."बीते एक वर्ष में इंटरनेट पर आने वालों में से 74 फ़ीसदी यूज़र्स कभी न कभी इंटरटेनमेंट वेबसाइटों पर गए हैं.तो अगर ये कहा जाए कि, इंटरनेट ने ऑडियो-वीडियो देखे जाने का तरीक़ा बदल दिया है, तो ये ग़लत नहीं होगा.नए फ़िल्मों के एमपी3 गाने हों या हाई डेफ़िनेशन वीडियो, सभी इंटरनेट पर मुफ़्त में उपलब्ध है.गाना डॉट कॉम, सावन डॉट कॉम और इन डॉट कॉम जैसी वेबसाइटों पर फ़िल्मी संगीत मुफ़्त में ऑनलाइन सुना जा सकता है.ऑनलाइन वीडियो की बात करें तो, यूट्यूब किसी अलाउद्दीन के चिराग़ से कम नहीं है. चाहे जिस भी विषय या फ़िल्म से संबंधित वीडियो ढूंढ रहे हों, यूट्यूब में उससे संबंधित कोई ना कोई वीडियो ज़रूर मिल जाएगा.पिछले साल भर में इंटरनेट पर ऑनलाइन वीडियो देखने वालों की संख्या में 27 फ़ीसदी का इज़ाफ़ा हुआ है.इंटरनेट यूज़र्स बढ़ने के साथ ही गानों की पायरेसी के उद्योग ने भी अपनी जड़ें मज़बूत की है.कॉमस्कोर के अनुसार ज़्यादातर जगहों पर प्रतिबंधित वेबसाइट सॉन्ग्स डॉट पीके का भारत में इंटरनेट ऑडियो-वीडियो बाज़ार में क़रीब दस फ़ीसदी का हिस्सा है.मुफ़्त में संगीत की उपलब्धता के बीच इसे वैध तरीक़े से ऑनलाइन बेचे जाने की भी कोशिशें की गईं, हालांकि इनमें से कई अब बंद हो चुकी हैं.ऑनलाइन शॉपिंग वेबसाइट फ़्लिपकार्ट ने एमपी3 संगीत बेचने की एक सेवा, फ्लाइट शुरू की जिसे कुछ ही महीने पहले बंद कर दिया गया. लेकिन ऐपल की सेवा आईट्यून्स इस दौड़ में अभी तक बनी हुई है और तटस्थ दिख रही है.अगर समूचे म्यूज़िक उद्योग की बात करें तो रिसर्च एजेंसी केपीएमजी के अनुसार अकेले भारत में ये उद्योग क़रीब साढ़े दस अरब रूपए का है. गेमिंग उद्योग इससे भी ज़्यादा 15.3 अरब रूपयों का है, जबकि एनिमेशन और ग्राफिक्स उद्योग का 35.3 अरब रूपयों का बाज़ार है.ज़ाहिर है कि अगर इंटरनेट की मूलभूत सेवा और कंप्यूटर, डिवाइसेस का प्रसार भारत में सुनियोजित तरह से हुआ तो इन क्षेत्रों में भारत एक बड़ी शक्ति बनकर उभर सकता है.इसके संकेत भी अभी से दिख रहे हैं. रिसर्च कंपनी कॉम्सकोर के ताज़ा आंकड़ों के अनुसार भारत में इंटरनेट का दायरा पिछले साल के मुक़ाबले 31 फ़ीसदी बढ़ा है.सिर्फ़ ऑनलाइन ही नहीं, मोबाइल पर भी डिजिटल मनोरंजन के लिए नए उत्पाद बनाए जा रहे हैं. हाल ही में मोबाइल कंपनी एयरटेल ने ग्राहकों को एक रूपए में वीडियो देखने का ऑप्शन दिया है. थोड़ी महंगी, लेकिन ऐसी ही सेवा लगभग बाक़ी सभी मोबाइल कंपनियां भी दे रही हैं.रिसर्च कंपनी आईएएमएआई-आईएमआरबी की एक रिपोर्ट के अनुसार भारत में वैल्यू ऐडेड सर्विसेस का बाज़ार साल 2013 में क़रीब साढ़े चार अरब डॉलर यानी लगभग 29 हज़ार करोड़ का आंकड़ा छू लेगा.वैल्यू ऐडेड सर्विसेस में कॉलर ट्यून, शिक्षा, वीडियो, म्यूज़िक और वॉलपेपर डाउनलोड जैसी सेवाएं शामिल है.इस क्षेत्र में ख़ासा दख़ल रखने वाली कंपनी हंगामा डिजिटल के प्रमुख, नीरज रॉय मानते हैं कि मोबाइल और स्मार्टफ़ोन यूज़र्स सिर्फ़ कॉल या एसएमएस ही नहीं बल्कि मनोरंजन और जानकारी के लिए भी इसका उपयोग करते हैं.वो बताते हैं, "सारे डिवाइसे चाहे टैबलेट हो या स्मार्टफ़ोन, इनमें मोबाइल इंटरनेट की क़ाबिलीयत होती है. इससे आप गाने सुन सकते हैं, वीडियो देख सकते हैं, फिल्म देख सकते हैं, गेम्स, एप्लिकेशन देख सकते हैं. पूरी दुनिया में ये क़रीब 60-65 अरब डॉलर का उद्योग है."स्मार्टफ़ोन्स के आने से डिजिटल एंटरटेनमेंट क्षेत्र को भारी फ़ायदा हुआ है.नीरज रॉय बताते हैं, "स्मार्ट डिवाइसेस काफ़ी आसान हो गए हैं. दो साल के बच्चे से लेकर 80 साल के बुज़ुर्ग तक, आज कल सभी बड़ी आसानी से उसे इस्तेमाल करते है. आसान फ़ीचर आने से ये स्मार्टफ़ोन बहुपयोगी हो गए हैं."स्मार्ट डिवाइसेस जितने ज्यादा लोगों के पास होंगे, डिजिटल मनोरंजन का क्षेत्र उतना ही फलेगा-फूलेगा. चुनने का अधिकार यूज़र्स के पास होगा कि वो क्या देखना-सुनना चाहता है और क्या नहीं.(बीबीसी हिंदी के एंड्रॉएड ऐप के लिए 

यहां क्लिक करें. आप हमें 

फ़ेसबुक, 

ट्विटर और 

गूगल प्लस पर भी फ़ॉलो कर सकते हैं.)
__________________________
कोर्ट का कहना है कि डीएनए प्रकृति की देन है और सिर्फ़ इस आधार पर उसका पेटेंट नहीं किया जा सकता कि किसी शोध के लिए वह शरीर से अलग किया गया है.कोर्ट ने मिरियड जेनेटिक्स नाम की एक अमरीकी कंपनी द्वारा स्तन और गर्भाशय कैंसर का पता लगाने संबंधी शोध में इस्तेमाल हुए जीन के पेटेंट को अवैध क़रार दिया है.चिकित्सकीय शोध और जीव विज्ञान तकनीक के लिए कोर्ट के इस फ़ैसले के दूरगामी परिणाम होंगे. अमरीकी जैव वैज्ञानिक समुदाय ने इसका विरोध करते हुए कहा है कि ऐसे पेटेंट पर बंदिशें लगाने से जीन से जुड़े शोध पर नकारात्मक असर पड़ेगा.कोर्ट का ये फ़ैसला मिरियड जेनेटिक्स और अमेरिकन सिविल लिबर्टीज़ यूनियन के बीच चले एक मुक़दमे का नतीजा है. इस संगठन ने 2009 में एक मुक़दमा दायर कर ये सवाल उठाया था कि क्या मेडिकल कंपनियों को मानव जीन का पेटेंट करने की इजाज़त होनी चाहिए.मामला मुख्य रूप से स्तन और गर्भाशय कैंसर का पता लगाने संबंधी शोध से जुड़ा था.मिरियड जेनेटिक्स एक ऐसे टेस्ट पर काम कर रही थी जिससे कैंसर को जन्म देने के लिए जिम्मेदार जीन में तब्दीली की संभावना को तलाशा जा सके.अमेरिकन सिविल लिबर्टीज़ यूनियन का तर्क था कि डीएनए प्रकृति की रचना है इसलिए इसका पेटेंट नहीं हो सकता लेकिन कंपनी का कहना था कि जिस जीन पर सवाल उठाए जा रहे हैं उसे कंपनी ने शरीर से बाहर निकाल कर शोध किया है इसलिए उसका पेटेंट हो सकता है.2010 में एक न्यूयॉर्क फ़ेडरल कोर्ट ने यूनियन का पक्ष लिया लेकिन अपीलीय न्यायालय ने मिरियड जेनेटिक्स की बात स्वीकार करते हुए कहा कि मानव शरीर से निकाले गए डीएनए का रासायनिक स्वरूप बिल्कुल भिन्न होता है.सुप्रीम कोर्ट ने इस तर्क को नहीं माना. न्यायाधीश जस्टिस टॉमस ने फ़ैसले में लिखा कि सिर्फ़ इस आधार पर कि 'जीन को शरीर से बाहर निकाल लिया गया है उससे मिलने वाली जानकारी को पेटेंट योग्य नहीं माना जा सकता'.इस कथन के समर्थन में ही न्यायाधीश जस्टिस एन्टोनिन स्केलिया ने लिखा कि डीएनए का एक हिस्सा अगर बाहर निकाल भी लिया जाए तब भी वह अपने स्वरूप में उस प्राकृतिक डीएनए का ही हिस्सा है.अमेरिकन सिविल लिबर्टीज़ यूनियन की वक़ील सैन्ड्रा पार्क इस फ़ैसले का स्वागत करते हुए कहती हैं कि अब वैज्ञानिकों के लिए इन जीन पर शोध करना ज़्यादा आसान होगा क्योंकि किसी तरह की बौद्धिक संपत्ति के उल्लंघन का कोई डर नहीं रहेगा.(बीबीसी हिन्दी का एंड्रॉएड ऐप डाउनलोड करने के लिए यहां क्लिक कीजिए. ताज़ा अपडेट्स के लिए आप हम से फ़ेसबुक और ट्विटर पर जुड़ सकते हैं)
__________________________
इस विमान ने चार घंटे की सफल भरी.ए350 के बारे में कहा जा रहा है कि ईंधन क्षमता और पर्यावरण की दृष्टि से यह विमान कई नए मानक स्थापित करने वाला है.दो इंजनों और लंबी दूरी की खासियतों वाले ए350 को बोइंग के 787 ड्रीमलाइनर के सीधे प्रतिद्वंद्वी के रुप में पेश किया जा रहा है. बोइंग 787 ड्रीमलाइनर के बारे में कहा जाता है कि इसने विमान प्रौद्योगिकी को नई ऊंचाइयों तक पहुंचाया है.लेकिन यह भी सच है कि एयरबस इस एअरक्राफ्ट ए350 को वास्तव में बनाना ही नहीं चाहता था.पिछले दशक के मध्य तक एयरबस बहुप्रतीक्षित सुपरजंबो ए380 को बनाने की तैयारी में पूरी तरह व्यस्त थी.विशालकाय डबल डेकर सुपरजंबो ए380 विमान में बेहद जटिल मशीनें लगाई गई थी. इसे बनाने की लागत बढ़ती ही जा रही थी.इन परिस्थितियों में अरबों डॉलर की लागत वाला एक और विमान बनाने में एअरबस थोड़ा झिझक रही थी.मगर एअरबस को एक ऐसे विमान की भी जरूरत थी जो बोइंग की ड्रीमलाइनर को कड़ी चुनौती दे सके. इसकी वजह यह थी कि कई प्रमुख एअरलाइन कंपनियां ड्रीमलाइनर में खासी रुचि ले रही थीं.ड्रीमलाइनर में हल्के कार्बन यौगिकों का इस्तेमाल किया जाना था. इसके अलावा इसमें वायुयान निर्माण से जुड़ी उन्नत तकनीकों की इस्तेमाल भी किया जाना था ताकि इसकी ईंधन की खपत और उड़ाने की लागत काफी कम हो जाए.ड्रीमलाइनर की ईंधन क्षमता का मुकाबला करने के लिए एअरबस ने ए350 का खाका खींचते समय ए330 के अपने वर्तमान मॉडल को अपना आधार बनाया. लेकिन इसमें नए पंख, नए इंजन और हल्के धड़ लगाए गए.शुरुआती दौर में इससे संभावित ग्राहक कुछ खास प्रभावित नजर नहीं आए.इस मॉडल के कट्टर आलोचकों में से एक थे स्टीवन उदवर-हेज़ी. वे तब 'इंटरनेशनल लीज फायनांस कॉरपोरेशन' के प्रमुख थे. ये कंपनी भारी तादाद में विमानों की खरीद करती है.विमान उद्योग में मजबूत छवि रखने वाले स्टीवन ने सार्वजनिक रूप से कहा कि ए350 के बारे में जैसा सोचा गया था यह उसके अनुरुप बन कर नहीं आया है. कई और एअरलाइनों के प्रमुख भी स्टीवन की इस बात से सहमत थे.नतीजा यह हुआ कि 2006 के मध्य में एयरबस ने वह डिजाइन वापस ले लिया और इस पर फिर से काम करना शुरू कर दिया.और नतीजा, आपके सामने है ए350 विमान जो एयरबस के मुख्यालय टोलूस की हवाई पट्टी पर आत्मविश्वास के साथ खड़ा है और ऐसा अंदाजा है कि एयरबस ने इसे अपनी ओर से हरी झंडी दे दी है.ए350को लांच किए जाने के पहले ही 600 से ज्यादा आर्डर आ चुके हैं.अगले सप्ताह होने वाले 'पेरिस एयर शो' में और इसकी और ज्यादा खरीद होने की संभावना है. रिपोर्ट है कि 'पेरिस एयर शो' में एयर फ्रांस 25 ए350 विमानों को खरीदने के बारे में सोच रहा है.787 की तरह ए350 भी एक ज़बरदस्त विमान है. यह विमान कंपनियों को बेहतर ईंधन क्षमता के साथ लंबी दूरी की सेवाएं भी देगा.ए350 का धड़ और अन्य हिस्से टाइटेनियम से बने हैं जिससे इसका वज़न कम हो गया है.एयरबस का दावा है कि ए350 अन्य विमानों की अपेक्षा 25 फीसदी कम ईंधन खर्च करेगा. यहीं नहीं, यह विमान ध्वनि प्रदूषण और उत्सर्जन को इनकी आदर्श सीमा के भीतर बनाए रखेगा.एयरबस के मुख्य कार्यकारी अधिकारी जॉन लीही ने बीबीसी को बताया कि ए350 का लक्ष्य अपने बाजार में भारी इजाफा करना है. उनके आकलन के अनुसार विश्व के विभिन्न एयरलाइनों को आने वाले 20 सालों में करीब 6,500 ऐसे विमानों की जरूरत पड़ेगी.जॉन लीही का कहना है , “787 के मुकाबले ए350 बहुत तेजी से 600 से 

ज्यादा की बिक्री के स्तर पर पहुंच गया है. बाजार ने ए350 का पुरज़ोर स्वागत किया है. ”( बीबीसी हिन्दी के 

एंड्रॉएड ऐप के लिए आप यहां क्लिक कर सकतें हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
कुछ वैज्ञानिकों के मुताबिक चिकित्सा और पर्यावरण जैसे विषयों पर होने वाले जो शोध सरकार और उसकी नीतियों के खिलाफ थे, उन्हें सरकार की ओर से दबाने की कोशिश की गई.विक्टोरिया विश्वविद्यालय में विज्ञान के वरिष्ठ प्रोफेसर थॉमस पीडरसेन के मुताबिक ऐसा अक्सर जलवायु परिवर्तन संबंधी अनुसंधानों को लेकर किया गया है और संभवत: इसका कारण राजनीतिक है.उन्होंने कहा, ''कनाडा के प्रधानमंत्री संचार पर नियंत्रण रखने में विश्वास रखते हैं. मुझे लगता है कि वो ऐसा इसलिए करते हैं ताकि उनकी सरकार की पर्यावरण संबंधी नीतियों से मेल न खाने वाले शोध से शर्मिंदगी न हो.'' हालांकि कनाडा सरकार ने बीबीसी से हुई बातचीत में इस बात से इंकार करते हुए कहा कि सरकार के लिए विज्ञान संबंधी संचार हर रुप में बेहद महत्वपूर्ण है.हाल ही में कनाडा सरकार ने कार्बन उत्सर्जन पर रोक लगाने संबंधी 'क्योटो प्रोटोकॉल' से अपना नाम वापस ले लिया था.प्रोफेसर थॉमस के मुताबिक, ''मुझे शक है कि सरकार चाहती है कि वैज्ञानिक उन अनुसंधानों पर चर्चा और विमर्श न करे जो ये कहते हैं कि जलवायु परिवर्तन एक गंभीर चुनौती बनती जा रही है.''वैज्ञानिकों के मुताबिक यही वजह है कि कनाडा सरकार ने वर्ष 2008 में एक ऐसा नियम लागू किया जिसके तहत सरकार के तहत काम कर रहे वैज्ञानिकों से साक्षात्कार और बातचीत के लिए सरकारी अनुमति लेना ज़रूरी हो गया.बैठक में वैज्ञानिकों का 'मुंह बंद करने की कोशिश' पर चर्चा आयोजित करनेवाली विज्ञान पत्रकार बिन आन वू वान ने कहा कि पत्रकारों को वैज्ञानिकों से बातचीत करने में बहुत दिक्कतें पेश आ रही हैं.विक्टोरिया विश्वविद्दालय के पर्यावरण वैज्ञानिक एंड्रियु वीवर के मुताबिक सरकार की ओर से शोध-संबंधी सूचनाएं इस कदर नियंत्रित की जाती हैं कि जनता अक्सर अंधेरे में रहती है और उस तक सही जानकारी नहीं पहुंचती.एंड्रियु वीवर ने कहा कि जीवन के लिए महत्वपूर्ण मसलों जैसे जलवायु, तेल और पर्यारण पर तब तक बहस मुमकिन नहीं जब तक सही जानकारी न उपलब्ध हो. उनके मुताबिक जनसंचार के ज़रिए बातचीत का एक ढर्रा तय कर दिया जाता है और अब यह विज्ञान के साथ हो रहा है.
__________________________
लेकिन दक्षिण अफ़्रीक़ा में सरकार हाथियों की बढ़ती संख्या से परेशान है और उनकी जनसंख्या घटाने के लिए एक ख़ास क़िस्म के गर्भनिरोधक का इस्तेमाल कर रही है.अमरीका के एक ग़ैर-सरकारी संगठन 'ह्यूमेन सोसायटी इंटरनेशनल' या एचएसआई के ज़रिए तैयार किए गए इस गर्भनिरोधक का नाम 'पोरसीन ज़ोना पेलूसिडा' या पीज़ेडपी है और इसके कारण हाथियों की जनसंख्या पर क़ाबू पाने में सरकार को काफ़ी सफलता भी मिल रही है.एक तरफ़ वन्य जीव-जंतु संरक्षक सरकार के इस क़दम का स्वागत कर रहें है तो दूसरी तरफ़ कुछ लोग इसका विरोध भी कर रहें हैं.हाथियों के विशेषज्ञ माने जाने वाले कई लोग गर्भनिरोधक के इस्तेमाल के बिल्कुल ख़िलाफ़ हैं.अफ़्रीक़ा के कई देशों में हाथियों के अवैध शिकार के कारण उनकी संख्या घटती जा रही है, लेकिन दक्षिण अफ़्रीक़ा में लगभग 20 हज़ार हाथी हैं.जंगलों और जीव-जंतुओं के संरक्षण के लिए ज़िम्मेदार एक सरकारी संस्था से जुड़ी एक अधिकारी कैथरीन हेनकॉम के अनुसार नया टीका हाथियों की संख्या को कम करने का सबसे आसान तरीक़ा है.हेनकॉम कहती है, ''इसकी सबसे अच्छी बात ये है कि हम दूर से ही ये काम कर लेते हैं. हम लोग हेलिकॉप्टर से उड़ते हुए हथनियों पर दूर से निशाना लगाते हैं.''जिन हथनियों को गर्भनिरोधक टीका लगा दिया जाता है उनकी पहचान के लिए उनपर गुलाबी रंग का एक निशान लगा दिया जाता है.हेनकॉम के अनुसार इसके बहुत अच्छे नतीजे मिल रहें हैं और हाथियों की जन्म-दर आधी हो गई है.एचएसआई के अनुसार पीज़ेडपी टीका 90 प्रतिशत प्रभावी है. इससे पहले अमरीका में भी घोड़ों और हिरणों पर इसका प्रयोग हो चुका है.एचएसआई का ये भी दावा है कि ख़र्च के हिसाब से भी ये सबसे सस्ती है और एक हथिनी पर औसतन 142 डॉलर ख़र्च होते हैं जिनमें हेलिकॉप्टर का ख़र्च भी शामिल है.लेकिन कुछ वैज्ञानिकों का कहना है कि बड़े उद्यानों में इसका प्रयोग आसान नहीं है.कोलंबिया विश्वविद्यालय के प्रोफ़ेसर स्टुअर्ट पिम का कहना है कि अगर ये टीका सौ फ़ीसदी प्रभावी हो तो भी इस पर किया जाने वाला ख़र्च दक्षिण अफ़्रीक़ा के सभी राष्ट्रीय उद्यानों के रख-रखाव पर किए जाने वाले ख़र्च से ज्यादा हो जाएगा.उसी तरह प्रिटोरिया विश्वविद्यालय के प्रोफ़ेसर रूडी जे वैन आर्डे का कहना है कि हाथियों की बढ़ती तादाद की समस्या बनावटी समस्या है और प्रकृति को अपना काम करने देना चाहिए जिससे ये 'समस्या' अपने आप हल हो जाएगी.
__________________________
इस शोध के मुताबिक विटामिन डी सप्लिमेंट का हड्डियों के घनत्व (बोन डेंसिटी) पर खास अच्छा असर नहीं होता, बोन डेंसिटी से ही ओस्टियोपोरोसिस का पता चलता है.हालांकि विशेषज्ञों का मानना है कि इसमें कुछ और कारण भी हो सकते हैं और लोगों को विटामिन डी सप्लिमेंट लेना बंद नहीं करना चाहिए.न्यूज़ीलैंड के ऑकलैंड विश्वविद्यालय के शोधकर्ताओं ने 23 अध्ययनों का विश्लेषण किया जिनमें 4,000 स्वस्थ लोग शामिल थे.अभी ब्रिटेन सरकार बच्चों और 65 साल से ज़्यादा उम्र वाले लोगों को रोज़ाना विटामिन डी सप्लिमेंट लेने की सलाह देती है.न्यूज़ीलैंड के शोधकर्ताओं की इस टीम ने जुलाई 2012 तक स्वस्थ वयस्कों में बोन मिनरल डेंसिटी पर विटामिन डी के असर का पता लगाने वाले सभी बेतरतीब परीक्षणों का विश्लेषण किया.इस अध्ययन में जो लोग शामिल थे उन्होंने औसतन दो साल तक सप्लिमेंट लिए थे.बोन मिनरल डेंसिटी से किसी हड्डी की मज़बूती का पता चलता है. इससे शरीर में मौजूद बोन मिनरल की मात्रा भी पता चलती है.इसे अक्सर ओस्टियोपोरोसिस के जोखिम से जोड़कर देखा जाता है, बोन मिनरल डेंसिटी कम होने पर हड्डियों के फ्रैक्चर की संभावना बढ़ जाती है.ये परीक्षण अमरीका, ब्रिटेन, ऑस्ट्रेलिया, नीदरलैंड्स, फ़िनलैंड और नॉर्वे समेत कई देशों में हुए थे.हालांकि परीक्षणों के नतीजों में विटामिन डी सप्लिमेंट लेने वाले लोगों को किसी खास फ़ायदे का पता नहीं चला लेकिन कूल्हे के जोड़ के पास बोन डेंसिटी में कम लेकिन अहम बढ़ोतरी का पता चला. हालांकि शोधकर्ताओं का मानना है कि इस असर का चिकित्सकीय महत्व होने की संभावना नहीं है.इस अध्ययन में शामिल ऑकलैंड विश्वविद्यालय के प्रोफ़ेसर इयान रीड का कहना है कि इस शोध से पता चलता है कि स्वस्थ वयस्कों को विटामिन डी सप्लिमेंट लेने की ज़रूरत नहीं है.प्रोफ़ेसर रीड कहते हैं, "हमारे आंकड़ों से लगता है कि विटामिन डी की कमी की संभावना वाले लोगों को ही कम खुराक दिए जाने से अहम संसाधन मिल सकते हैं जिनका कहीं और बेहतर इस्तेमाल हो सकता है."ब्रिटेन का स्वास्थ्य विभाग अभी सलाह देता है कि गर्भवती और दूध पिलाने वाली महिलाओं और 65 साल से ज़्यादा उम्र वाले लोगों को रोज़ाना 10 माइक्रोग्राम विटामिन डी सप्लिमेंट लेना चाहिए जबकि छह महीने से पांच साल की उम्र तक के बच्चों को 7 से 8.5 माइक्रोग्राम की विटामिन ड्रॉप दी जानी चाहिए.सरे विश्वविद्यालय में पोषण विज्ञान विभाग में शोधकर्ता डॉक्टर लॉरा त्रिपकोविक का कहना है कि ये शोध अहम है लेकिन बहुत निश्चित नहीं है. वो कहती हैं, "उन्हें बोन डेंसिटी पर विटामिन डी के असर को लेकर कोई सबूत न मिलने से मुझे हैरानी नहीं हुई क्योंकि ओस्टियोपोरोसिस में जीन, आहार और वातावरण जैसे कई कारक शामिल हैं."डॉक्टर त्रिपकोविक का मानना है कि विटामिन डी सप्लिमेंट लेने का कोई मतलब नहीं है अगर लोग नियमित रूप से कैल्शियम युक्त एक अच्छा और संतुलित भोजन न लें और कसरत न करें.हमें ज़्यादातर विटामिन डी त्वचा पर सूरज की रोशनी पड़ने से मिल जाता है लेकिन विटामिन डी मछली, अंडों और जई जैसे अनाज में भी मिलता है.हालांकि सप्लिमेंट के रूप में ज़्यादा विटामिन डी लेना भी नुकसानदेह हो सकता है क्योंकि कैल्शियम जमा हो जाता है और गुर्दों को नुकसान पहुंचा सकता है.विशेषज्ञ सलाह देते हैं कि रोज़ाना 25 माइक्रोग्राम से ज़्यादा कैल्शियम नहीं लिया जाना चाहिए.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
प्रसिद्ध खगोलशास्त्री लार्ड रीस ने दूसरे ग्रहों पर जीवन की तलाश के शीर्षक के तहत लंदन में आयोजित एक कॉंफ़्रेंस में यह बातें कही हैं जहां दुनिया भर से प्रसिद्ध खगोलशास्त्री जमा हुए थे.रॉयल सोसाइटी के अध्यक्ष और खगोलशास्त्री मार्टिन रीस ने कहा है कि अंतरिक्ष में नए टेलिस्कोप के लगाए जाने के बाद से पृथ्वी की तरह के दूसरे ग्रहों के मिलने की संभावना काफ़ी बढ़ गई है.कहा जाता है कि इस नए टेलिस्कोप में अंतरिक्ष में दूर दूर तक पृथ्वी जैसे ग्रह को पहचानने की क्षमता है.लॉर्ड रीस ने कहा,'' एलियन जीवन की खोज मनुष्यता का कायकल्प करने वाला क्षण होगा जो हमारा अपने-आपके बारे में विचार बदल देगा और साथ ही ब्रह्मंड में हमारे स्थान के बारे में भी.''उन्होंने कहा कि लगभग 50 वर्ष से वैज्ञानिक अंतरिक्ष में जीवन का पता चलाने की कोशिश में लगे हैं और जीवंत आवाज़ें सुनने की कोशिश कर रहे हैं लेकिन अभी तक उन्हें सफलता नहीं मिली है.उन्होंने कहा, “अब यह इसलिए संभव नज़र आने लगा है कि टेक्नॉलोजी में व्यापक तरक़्क़ी हुई है और वास्तव में अब हम यह आशा कर सकते हैं कि दूसरे तारामंडल में हम पृथ्वी के आकार का ग्रह तलाश कर सकें.”उन्होंने ये भी कहा कि जहां इससे ज़मीन जैसे ग्रहों के मिलने की संभावना बढ़ी है वहीं जीवन के मिलने की संभावना भी बढ़ी है.
__________________________
शोध से पता चला है कि वायग्रा और सीएलिस की ख़ुराक़ से डीएमडी से पीडित लड़कों में ख़ून के संचार में सुधार हो सकता है. वैज्ञानिकों को उम्मीद है कि इन दवाओं से बीमारी के प्रभाव को कम किया जा सकता है.डीएमडी पीडित बच्चों में मांसपेशियां धीरे-धीरे कमज़ोर हो जाती हैं और बच्चा चलने फिरने में असमर्थ हो जाता है.

वायग्रा 'लूटने वाला' पकड़ा गयाविशेषज्ञों का कहना है कि यह शोध लाभकारी हो सकता है लेकिन ज़रूरी नहीं है कि इससे डीएमडी पीड़ित बच्चों के चलने फिरने की क्षमता में सुधार आए.हर 3,500 नवजात लड़कों में से एक को यह बीमारी होती है और ज़्यादातर की 30 साल की उम्र से पहले ही मौत हो जाती है.जब शरीर में सांस लेने और रक्त संचरण में काम आने वाली मांसपेशियां इस बीमारी की चपेट में आती हैं तो वह स्थिति जानलेवा हो सकती है.इस बीमारी का फिलहाल कोई कारगर इलाज मौजूद नहीं है और ज़्यादातर पीडित बच्चों को 10 साल की उम्र तक पहुंचते-पहुंचते व्हीलचेयर का सहारा लेना पड़ता है.डीएमडी के इलाज के लिए फिलहाल कोर्टीकोस्टेरॉयड्स का इस्तेमाल किया जाता है लेकिन इसके कई दुष्प्रभाव हैं जिनमें फोड़े फुंसी निकलना, मांसपेशियों का कमज़ोर होना, अल्सर, मधुमेह, हड्डियां कमज़ोर होना और उच्च रक्तचाप शामिल है.लेकिन 25 प्रतिशत मामलों में कोर्टीकोस्टेरॉयड्स कारगर नहीं हैं.इस शोध में लॉस एंजलिस के सिडार–सेनाई इंस्टीट्यूट के वैज्ञानिकों ने डीएमडी से पीड़ित आठ से तेरह साल के 10 लड़कों पर शोध किया.

जब वायग्रा भी हो जाए बेअसरलड़कों को वायग्रा और सीएलिस की एक ख़ुराक़ दी गई. सीएलिस को नपुंसकता के इलाज के लिए भी इस्तेमाल किया जाता है.कुछ घंटों बाद जब उन लड़कों की मांसपेशियों में ख़ून के प्रभाव को मापा गया और फिर इसकी दस स्वस्थ बच्चों के पैमाने के साथ तुलना की गई.वायग्रा और सीएलिस की एक ख़ुराक़ के बाद पीड़ित लड़कों की मांसपेशियों में ख़ून के संचार के स्तर में क़ाफी सुधार देखा गया.सिडार–सेनाई इंस्टीट्यूट के मुख्य शोधकर्ता डॉक्टर रोनाल्ड विक्टर ने बीबीसी को बताया कि पहले चूहों पर इस तरह का प्रयोग किया गया था.उन्होंने कहा कि इन दवाओं का प्रभाव "त्वरित और नाटकीय था."उन्होंने कहा, "अगर आप पीडित लड़कों के शरीर में तो ख़ून के संचार को बढ़ा सकते हैं तो आप बीमारी को बढ़ने से रोक सकते हैं, लेकिन इस बीमारी को पूरी तरह ठीक नहीं कर सकते."यूनिवर्सिटी ऑफ़ शेफ़ील्ड में प्रोफ़ेसर स्टीव विंडर का मानना है कि बहुत थोड़ा असर ही सही लेकिन यह शोध एक नई पहल है.हालांकि उन्होंने कहा कि इस शोध से यह पता नहीं चलता है कि क्या वायग्रा और सीएलिस की ख़ुराक़ लेने से डीएमडी पीड़ित लड़कों के चलने की क्षमता में सुधार आता है या नहीं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
जब 2000 में थ्री जी का आवंटन हुआ था तो ब्रिटेन में 22 अरब पाउंड की आमदनी हुई थी. ऑफकॉम के मुख्य कार्यकारी एड रिचर्ड्स ने बीबीसी को बताया कि 4जी स्पेक्ट्रम से कम पैसा इस मिला क्योंकि ब्रिटेन मुश्किल हालात से गुज़र रहा है.4जी मोबाइल ब्रॉडबैंड से स्मार्टफोन और टैबलेट कंप्यूटर इस्तेमाल करने वालों को बेहद तेज़ डाउनलोड स्पीड मिल सकेगी. 4जी आने से 100 एमबीपीएस तक की स्पीड लोगों को मिल सकेगी यानी थ्री जी नेटवर्क से पाँच से 10 गुना ज़्यादा रफतार.उपभोक्ता अपने स्मार्टफोन या टैबलेट कंप्यूटर पर बिना किसी तकनीकी दिक्कत के टीवी, वीडियो और फिल्में देख सकेंगे. कम स्पीड की वजह से वीडियो बीच में अटकेगा नहीं.4जी आने से लोग एचडी वीडियो कॉल आसानी से कर सकेंगे, सोशल नेटवर्किंग साइटों पर क्षण भर में फोटो और वीडियो अपलोड करने में आसानी होगी.ग्रामीण इलाके में रहने वाले लोगों को भी 4जी से फायदा होगा क्योंकि इसका कवरेज ज़्यादा है. गाँव में पहली बार मोबाइल ब्रॉडबैंड आएगा.हालांकि इस बात को लेकर चर्चा हो रही है कि आम लोग हकीकत में 4जी के फर्क को कितना महसूस कर पाएँगे, खासकर अगर वो स्पीड कभी लोगों को मिली ही नहीं जिसका दावा किया जा रहा है.बहस इस बात को लेकर भी है कि दरअसल 4जी की ज़रूरत कितनी है और क्या इसके लिए अतिरिक्त पैसे खर्च करने चाहिए. क्योंकि वैसे भी घरों, दफतरों आदि में वाई-फाई नेटवर्क उपलब्ध रहता है.वैसे 4जी की नीलामी में कम पैसे जुटने के ब्रितानी सरकार के लिए राजनीतिक परिणाम हो सकते हैं. दरअसल सरकार को उम्मीद थी कि इस आबंटन से होने वाली आमदनी की मदद से 2012-13 का बजट घाटा कम हो जाएगा. लेकिन अब इस पर सवाल खड़े हो गए हैं.जिन कंपनियों ने नीलामी में हिस्सा लिया था उनमें वोडाफोन, हचिसन थ्रीजी यूके, टेलिफोनिका और एवरीथिंग एवरीवेयर शामिल है.वोडाफोन ने स्पेक्ट्रम के लिए 79 करोड़ दस लाख पाउंड खर्च किए हैं.
__________________________
अंतरिक्ष पर नज़र रखने वाले वैज्ञानिकों ने 15 फ़रवरी को एक 

छोटे से ग्रह को धरती के क़रीब आते देखा.मगर इसके सुरक्षित गुज़रने के बाद दस हज़ार टन की एक अंतरिक्षीय चट्टान रूस के 

चेल्याविंस्क के ऊपर आसमान में जलकर राख हो गई. हालांकि उसके अवशेषों के ज़मीन पर गिरने से क़रीब एक हज़ार लोग घायल हो गए और आस-पास की कई इमारतों को नुकसान पहुंचा.इस 

असाधारण घटना ने वैज्ञानिकों को 

क्षुद्र ग्रह के 

'हमले' का अध्ययन करने का दुर्लभ संयोग दिया. इस जांच के लिए गाड़ियों के डैशबोर्ड पर लगे कैमरों को धन्यवाद देना चाहिए.ये कैमरे रूसी चालकों ने बीमा कंपनियों और पुलिस का भ्रष्टाचार उजागर करने को लगाए थे. इस उल्कापिंड का एक बड़ा हिस्सा बाद में 

चेबराकुल झील की तली से बरामद किया गया.मार्च में वैज्ञानिकों ने बताया कि अमरीकी अंतरिक्ष एजेंसी नासा का अंतरिक्ष यान 

वॉयजर-1 अगस्त 2012 में हमारे सूर्य के बाहरी हिस्से हेलियोस्फ़ियर से बाहर चला गया है. मगर नासा के वैज्ञानिकों ने तुरंत ही इसका खंडन कर दिया.सितंबर में यह दृष्टिकोण बदल गया और मिशन से जुड़े वैज्ञानिकों ने अपने प्रमाण दिए. इसमें कुछ अतिरिक्त आंकड़े भी शामिल थे. इसमें तारों के बीच के इलाक़े की जांच की पुष्टि की गई थी.वॉयजर-1 को 1977 में बाहरी ग्रहों का अध्ययन करने के लिए छोड़ा गया था. तारों के बीच अंतरिक्ष में पहुँचने वाला यह पहला मानवनिर्मित यान था.मई में बीबीसी न्यूज़ ने सबसे पहले ख़बर दी कि दुनिया की पहली 

थ्रीडी प्रिंटेड बंदूक़ से अमरीका में फ़ायर किया गया है. एक विवादास्पद समूह ने टेक्सस के ऑस्टिन के पास इस हथियार का परीक्षण किया.ख़ुद को साइबर अराजकतावादी बताने वाले डिज़ायनर कोडी विल्सन ने कहा,''यह एक ऐसी दुनिया में झांकना है, जहाँ तकनीक कहती है कि आप वह सब कर सकते हैं, जो आप करना चाहते हैं.'प्लास्टिक की इस बंदूक़ को बनाने के लिए प्रयोग में लाए गए ब्लूप्रिंट के ऑनलाइन होने के पहले हफ़्ते में ही उसे क़रीब एक लाख बार डाउनलोड किया गया. बंदूक़ का विरोध करने वाले कार्यकर्ताओं की आलोचना के बाद अमरीका ने इसे 

इंटरनेट से हटाने का निर्देश दिया.इस साल सबूत मिला कि मौजूदा खगोल विज्ञान में एक नई शाखा को जन्म देने की क्षमता है. मई में बीबीसी न्यूज़ की वेबसाइट ने पहली बार दक्षिणी ध्रुव पर हुए 

आइस क्यूब परीक्षण की ख़बर दी थी. इसमें पहली बार अधिक ऊर्जा वाले न्यूट्रिनो को हमारे सौरमंडल से बाहर से आता दिखाया गया था.जबकि खगोल विज्ञान की मौजूदा शाखाएं ऑप्टिकल या इंफ्रारेड जैसी, अलग-अलग प्रकार के प्रकाश का प्रयोग करती हैं. इस प्रयोग से कणों का उपयोग करते हुए ब्रह्मांड की तस्वीर बनाना संभव हो सका. इसके अलावा खगोलविदों के लिए खुशी की एक बात और थी कि उनके पास अब तक प्रकाश का सबसे पुराना नक्शा

 प्लैंक नाम की दूरबीन से लिए गए आंकड़ों के आधार पर बनाया गया था.सितंबर में संयुक्त राष्ट्र के एक दल ने जलवायु परिवर्तन के भौतिक प्रमाणों के साथ अपनी रिपोर्ट जारी की. जलवायु परिवर्तन पर अंतरसरकारी पैनल 

(आईपीसीसी) के साथ काम करने वाले वैज्ञानिकों ने कहा कि वे इसे लेकर 95 फ़ीसदी आश्वस्त हैं कि साल 1950 से ग्लोबल वार्मिंग के लिए इंसान प्रमुख रूप से ज़िम्मेदार है.इस बात के और 

2013 के सबसे अधिक गर्म साल रहने की आशंका जताने के बाद भी उत्सर्जन कम करने की प्रक्रिया को लेकर राजनीतिक दुविधा बनी हुई है.स्टैनफ़ोर्ड विश्वविद्यालय के वैज्ञानिकों ने इस साल सितंबर में 

कार्बन के नैनोट्यूब से बना दुनिया का पहला कंप्यूटर पेश किया. इसे 'सेड्रिक' नाम दिया गया है. यह इस मशीन का बुनियादी प्रोटोटाइप है, पर इसे नए ज़माने के डिजिटल उपकरण के रूप में विकसित किया जा सकता है, जो आजकल के सिलिकॉन मॉडल की तुलना में छोटा, तेज़ और प्रभावशाली होगा.इसके अलावा अमरीकी अंतरिक्ष एजेंसी नासा और गूगल 

क्वांटम भौतिकी का उपयोग कर रफ़्तार बढ़ाने वाले डेढ़ करोड़ डॉलर के कंप्यूटर का प्रयोग करने पर सहमत हो गए. यह कंप्यूटर नासा में लगाया जाएगा. क्वांटम भौतिकी के क्षेत्र में काम करने वाले वैज्ञानिकों का ध्यान डी वेव मशीन ने अप्रैल में तब खींचा जब एक शोधपत्र में यह बताया गया कि यह क्वांटम स्तर पदार्थ के अजीब व्यवहार का पता लगाने में सक्षम है. हालांकि वास्तविक मशीन पर अभी असमंजस बरकरार है.2013 में हुए परीक्षणों से पता चला कि आयरलैंड के लोइसी काउंटी में मिले जीवाश्म क़रीब चार हज़ार साल पुराने हैं और यह जीवाश्म सबसे पुराने 

कुत्ते के भी हो सकते हैं.इस साल दुनिया ने इंसान के 

डीएनए के सबसे पुराने अनुक्रम के साथ-साथ निएंडरथल मानव के संपूर्ण जिनोम अनुक्रम को देखा. इन अध्ययनों ने मानव समूहों में अप्रत्याशित संबंधों का भी पता लगाया. इससे इंसान के प्रवासन की गुत्थी सुलझाने में भी मदद मिलेगी.ब्रिटेन के चांसलर जॉर्ज ओसबॉर्न ने शेल गैस (एक तरह की प्राकृतिक गैस) के उत्खनन में लगी कंपनियों को 

समर्थन देने की प्रतिबद्धता जताई है. इसका ऊर्जा क्षेत्र में नाटकीय प्रभाव पड़ा है. अमरीका ने 2013 में पहली बार शेल गैस का 

निर्यात शुरू किया. ज़मीन में मौजूद हाइड्रोकार्बन निकालने के लिए विकसित की गई 

तकनीकी में से एक फ्रीकिंग है.ऊर्जा विश्लेषक जर्मनी में अक्षय ऊर्जा के तेज़ी से हो रहे पारगमन पर नज़र रखे हैं. अधिक संभावनाओं के बाद भी यह सवाल है कि इसका पर्यटन और इस अक्षय ऊर्जा के भंडारण पर आने वाले ख़र्च को कौन वहन करेगा?नाभिकीय ऊर्जा जैसी संभावना वाले ऊर्जा स्रोतों को लेकर भी कुछ संशय है. कैलिफ़ोर्निया के भौतिकविद ने अपने प्रयास से लेज़र संलयन करने में सफलता हासिल की है.पारिस्थितिकी तंत्र का अध्ययन करने वाले वैज्ञानिक इस बात पर नज़र रखे हैं कि यूरोप के जंगल किस तरह के संकट का 

सामना कर रहे हैं. इसमें ब्रिटेन में पेड़ों की 

पत्तियों या जड़ों का मरना भी शामिल है.साल 2013 में यह पता चला कि एक महाद्वीप पर एक और ख़तरा आ गया है. विज्ञान पत्रिकाओं से पता चला कि जंगलों के इस विखंडन से वहाँ के प्राकृतिक आवास में रहने वाली प्रजातियों पर भी 

असर पड़ सकता है.पृथ्वी से जीवन लुप्त होने की छठवीं घटना को लक्ष्य कर शोधकर्ता ऐसी प्रजातियों की खोज में लगे हैं, जिनके बारे में विज्ञान को अब तक पता नहीं था. कोलंबिया और इक्वेडोर के घने जंगलों में मिलने वाले एक स्तनपायी 

ओलिंगिटो की खोज इस साल की बड़ी खोज थी.मार्च में अमरीका के नेतृत्व वाले एक दल ने इंसानी दिमाग़ की वायरिंग का 

पहला नक्शा जारी किया. द ह्यूमन कनेक्शन नाम की परियोजना इस पर प्रकाश डाल सकती हैं कि इंसान के दिमाग़ की संरचना किस तरह उसकी योग्यता और व्यवहार को प्रभावित कर सकती है.बीबीसी ने यह भी ख़बर दी कि एक किशोर के दिमाग़ के काम करने के तरीक़ों को समझने और आवेग और भावनात्मक व्यवहार के दौरान उसके दिमाग़ में होने वाले परिवर्तन का पता लगाने का प्रयास हो रहा है. वहीं जापान में वैज्ञानिकों ने एमआरआई स्कैनर का उपयोग कर स्वप्न में देखी गई तस्वीरों का पता लगाने में सफलता पाई है.अंतरिक्ष में पहुँचने की होड़ भी 2013 में तेज़ हुई, जब 

भारत ने मंगल की ओर अपना मानवरिहत यान रवाना किया और चीन ने अपना यान चंद्रमा पर उतारा. यह पिछले 37 वर्षों में पहली सॉफ़्ट लैंडिंग थी.इस बीच इंपीरियल कॉलेज के वैज्ञानिकों ने बीबीसी के साथ मंगल पर मानवयुक्त यान की यात्रा दिखाने के लिए एक 

समझौता किया. अंतरिक्ष यात्री डेनिस टीटो ने घोषणा की कि वे एक ऐसे 

प्रौढ़ दंपति की तलाश में हैं, जो मंगल यात्रा पर जा सके. वहीं मार्स वन नाम की एक कंपनी ने मंगल ग्रह की 

एकतरफा यात्रा के लिए लोगों से आवेदन मांगे.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पाँच साल से भी ज़्यादा समय तक चले शोध में ये नतीजे सामने आए हैं.नॉर्थवेस्ट युनिवर्सिटी टीम के शोधकर्ताओं का कहना है कि पिता बनने के बाद पुरुष पारिवारिक हो जाते है, साथ ही उनका मानसिक भटकाव भी ख़त्म हो जाता है.टेस्टोस्टेरोन ही वो हार्मोन है जो न सिर्फ़ पुरूषों में काम भावना बढ़ाता है बल्कि उन्हें महिला सहयोगी के लायक भी बनाता है.नेशनल ऐकेडमी ऑफ साइंस ने इस शोध के लिए 624 युवा पुरुषों की मदद ली. इन पर पिता बनने से पहले और पिता बनने के बाद दोनों ही स्थितियों का विश्लेषण किया गया.इसमें पता चला कि जैसे ही ये पिता बने इनके टेस्टोस्टेरोन हार्मोन के स्तर में गिरावट आ गई. इनमें भी विशेष रूप से उन पुरुषों में इस हार्मोन का स्तर ज़्यादा कम पाया गया जिनके पास एक महीने से कम उम्र का या नवजात शिशु था.सोसोइटी फॉर एन्डोक्रॉनोलॉजी के प्रोफ़ेसर एशले ग्रॉसमैन का कहना है कि इस शोध से पुरुषों के यौन व्यवहार और पिता होने के नाते शिशु की देखभाल के व्यवहार में अंतर पता चलता है.पहले में अधिक और दूसरे में कम टेस्टोस्टेरोन हार्मोन की ज़रूरत पड़ती है.फिलीपीन्स में मुख्य शोधकर्ता क्रिस्टोफर कुज़वा कहते हैं कि पितृत्व भाव और नवजात शिशु मनोवैज्ञानिक, शारीरिक और भावनात्मक लगाव की मांग करता है और इसी के चलते पुरुष का शरीर इन माँगों के अनुरूप ख़ुद को ढाल लेता है.शोधकर्ताओं का ये भी मानना है कि टेस्टोस्टेरोन का कम स्तर संभवत: पुरूषों की गंभीर बीमारियों के ख़तरे से भी रक्षा करता है. इसीलिए शादीशुदा पुरुष व पिता की सेहत हमउम्र युवकों की अपेक्षा बेहतर होती है.
__________________________
ब्रिटिश 

ब्लडहाउंड के इस प्रोजेक्ट को विमान इंजन बनाने वाली कंपनी 

रॉल्स रॉयस प्रायोजित कर रही है.रॉल्स रॉयस इसके लिए वित्तीय और तकनीकी, दोनों तरह की मदद मुहैया कराएगी.इस सुपरकार में ईजे200 जेट इंजन लगाया जाएगा जिसका इस्तेमाल अकसर लड़ाकू विमान यूरोफ़ाइटर टाइफ़ून में होता है.ब्लडहाउंड का कहना है कि पहले जेट इंजन का इस्तेमाल कर 

कार की रफ़्तार को लगभग 350 मील प्रति घंटा किया जाएगा. उसके बाद उसकी रॉकेट मोटर को शुरू कर दिया जाएगा जिससे कार को सुपरसोनिक रफ़्तार मिलेगी.इस प्रोजेक्ट का मकसद अगले साल ज़मीनी रफ़्तार के मौजूदा रिकॉर्ड 763 मील प्रति घंटा को तोड़ना है. इसके बाद 2015 तक इस रफ़्तार को बढ़ा कर एक हजार मील प्रति घंटा यानी 1610 किलोमीटर प्रति घंटा तक ले जाने की योजना है.इस 

कार को पहली बार दक्षिण अफ्रीका में किसी सूखी झील की सतह पर चलाया जाएगा.ब्लडहाउंड ने इस कार को बनाने वाली टीम में उन अहम लोगों को भी शामिल किया हैं जिन्होंने 1997 में ज़मीनी रफ़्तार का मौजूदा रिकॉर्ड कायम किया था. इनमें ड्राइवर एंडी ग्रीन और प्रोजेक्ट निदेशक रिचर्ड नोबल के नाम खास तौर से शामिल हैं.वैसे रॉल्स रॉयस रफ़्तार के रिकॉर्ड बनाने की ऐसी कोशिशों में शामिल होने के लिए आसानी से तैयार नहीं होती है. लेकिन ब्लडहाउंड के पेशेवर काम को देखते हुए वो इसका हिस्सा बने हैं.

रॉल्स रॉयस के इंजीनियरिंग और टेक्नॉलजी के निदेशक कॉलिन स्मिथ कहते हैं, “मैं रिचर्ड नोबल के डिजाइन और उनकी सुरक्षा से जुड़ी प्रक्रिया से प्रभावित हूं और उनका रिकॉर्ड अच्छा रहा है.”इस कार परियोजना के लिए ब्रितानी रक्षा विभाग से तीन ईजे200 विमान इंजन उधार लिए गए हैं जिनमें से दो कार में इस्तेमाल होंगे जबकि एक स्पेयर पार्ट्स की तरह इस्तेमाल में आएगा.ब्लडहाउंड के मुख्य इंजीनियर मार्क चैपमैन कहते हैं, “ईजे200 को यूरोफ़ाइटर टाइफ़ून को ध्यान में रख कर ही तैयार किया गया था और ये टाइफून कंट्रोल सिस्टम में ही रहता है. तो हमें इस कार को टाइफ़ून के अंदाज़ में ही तैयार करना होगा ताकि उसका इंजन यूरोफ़ाइटर वाले अंदाज़ में ही काम कर सके.”ज़मीनी रफ़्तार का मौजूदा रिकॉर्ड बनाने वाली ग्रीन और नोबेल की पिछली कार थ्रस्ट एसएससी में रॉल्स रॉयस का स्पे 202 इंजन लगा था जो बुनियादी तौर पर 

फैंटम और बुकानियर जैसे सैन्य विमानों के लिए तैयार किया गया था.लेकिन ईजे200 इससे भी कहीं आगे की चीज़ है.रॉल्स रॉयस का कहना है कि ब्लडहाउंड की शिक्षा को लेकर प्रतिबद्धता भी उनके इस परियोजना से जुड़ने की एक वजह है.मौजूदा परियोजना की रुपरेखा पूर्व ब्रितानी रक्षा और विज्ञान मंत्री लॉर्ड ड्रेसन ने ये सोच तक तैयार की थी कि इसके ज़रिए विज्ञान, टेक्नॉलजी, इंजीनियरिंग और गणित जैसे विषयों में बच्चों को प्रेरित और प्रोत्साहित किया जाए.फ़िलहाल ब्लडहाउंड पांच हज़ार स्कूलों के साथ काम करता है, जिनके पाठ्यक्रम में सुपरसोनिकार से जुड़ी तकनीक को शामिल किया गया है.ब्लडहाउंड अपनी नई कार को ब्रिटेन के ब्रिस्टल में एवनमॉउथ में तैयार कर रहा है. विमान उद्योग से जुड़े अन्य कंपनियां भी इस काम में मदद कर रही हैं.(बीबीसी हिन्दी के 

एंड्रॉएड ऐप के लिए क्लिक करें. आप हमें 

फ़ेसबुक और 

ट्विटर पर भी फ़ॉलो भी कर सकते हैं.)
__________________________
एक ताज़ा अध्ययन में पाया गया है कि पुरुषों और महिलाओं के मस्तिष्क की बुनावट इस क़दर भिन्न है कि लगता है कि दोनों ही अलग-अलग ग्रह की प्रजातियां हैं.पुरुषों के मस्तिष्क की बुनावट आगे से पीछे की ओर होती है और दोनों हिस्सों को जोड़ने के लिए कुछ ही तंतु होते हैं जबकि महिलाओं के मस्तिष्क में तंतु बाएं से दाहिने और दाहिने से बाएं तिरछे एकदूसरे से जुड़े रहते हैं.पुरुषों के मस्तिष्क में जहां तंत्रिका तंतु अपेक्षाकृत ज़्यादा होते हैं वहीं महिलाओं में न्यूरॉन कोशिकाएं रखने वाला ग्रे मैटर का हिस्सा ज़्यादा होता है.पेनसिल्वेनिया विश्वविद्यालय से जुड़े अमरीकी वैज्ञानिकों के अनुसार, मस्तिष्क संरचना की बुनावट में इस भिन्नता से पुरुषों और महिलाओं के अलग-अलग व्यवहार एवं कौशल को समझा जा सकता है.इस शोध की अगुवाई करने वाली डॉ. रागिनी वर्मा का कहना है कि पुरुषों के मस्तिष्क की बुनावट धारणा और कार्य में सामंजस्य बैठाने के लिए बेहतर है.जबकि महिलाओं का मस्तिष्क विचार प्रक्रिया, विश्लेषण और अंतर-दृष्टि के लिहाज से 'दिल और दिमाग' को एकीकृत उपयोग के लिए ज़्यादा उपयुक्त है.पहले हुए शोध में बताया गया था कि पुरुषों में महिलाओं की अपेक्षा 'चालक' और 'स्थानिक' क्षमता ज्यादा होती है.उदाहरण के लिए एक शल्य चिकित्सक को हाथों से बारीक सर्जरी करने के लिए बेहतर 'चालक' क्षमता की ज़रूरत होती है.त्रिआयामी वस्तुओं की पहचान के लिए जिम्मेदार 'स्थानिक' क्षमता नक्शों को पढ़ने और कार पार्किंग में मदद करती है.इस शोध में, दूसरी तरफ, महिलाओं में बेहतर याददाश्त और सामाजिक सूचनाओं को व्यवस्थित करने की बेहतर दक्षता दिखाई गई थी.महिलाएं पुरुषों की अपेक्षा ज़्यादा दक्षता से दिमाग पढ़ सकती हैं. साथ ही वे बारीक मनोवैज्ञानिक छल के प्रति ज़्यादा संवेदनशील होती हैं.नए शोध के बारे में 'प्रोसीडिंग ऑफ दि नेशनल एकेडमी' जर्नल में प्रकाशित हुआ है.यह शोध आठ से 22 वर्ष उम्र के क़रीब 1,000 बच्चों और युवाओं के ब्रेन स्कैन के अध्ययन पर आधारित है.वैज्ञानिकों ने एक विशेष प्रकार की एमआरआई (मैग्नेटिक रेजोनेंस इमेजिंग) की मदद से मस्तिष्क के अंदर न्यूरॉन्स की संरचनागत बुनावट की जांच की. इस नई तकनीक का नाम डीटीआई (डिफ्यूजिंग टेंसर इमेजिंग) है.इस तकनीक ने मस्तिष्क के 'ह्वाइट मैटर' की मैपिंग करने को संभव बनाया. 'ह्वाइट मैटर' में केबल वायरिंग की तरह तंत्रिका तंतु होते हैं जिनमें त्रिआयामी संदेश होकर गुजरते हैं.अध्ययन से पता चला कि मनुष्य के मस्तिष्क की संरचनागत बुनावट में बुनियादी लैंगिक भेद है.शोधकर्ताओं के अनुसार, व्यवहार की जांच में प्रभावी लैंगिक भेद देखने को मिला.एकाग्रता, शब्द एवं चेहरे याद रखना और सामाजिक बंधनों को याद रखने के मामले में महिलाओं ने पुरुषों को काफ़ी पीछे छोड़ दिया.पुरुष 'स्थानिक' क्षमताओं, मसलन सामंजस्यपूर्ण कार्रवाइयों के मामले में बेहतर दिखे.वैज्ञानिकों ने 13 वर्ष से कम उम्र के बच्चों में जो लैंगिक भेद चिन्हित किए थे, वो 14 से 17 वर्ष की उम्र में ज़्यादा प्रभावी हो गए.मस्तिष्क के एक ख़ास हिस्से, जिसे सेरीबेलम कहते हैं, में उल्टी वायरिंग दिखी. पुरुषों में इस हिस्से में ज़्यादा कनेक्टिविटी दिखी जबकि महिलाओं इस हेमिस्फियर के अंदर ज़्यादा कनेक्टिविटी दिखी.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
इसे मोड़िए, गिरा दीजिए या फिर तोड़ मरोड़ कर अपनी जेब में रख लीजिए और जब जरूरत हो तो बिना किसी नुकसान के इसका फिर से इस्तेमाल कीजिए.शोधकर्ता आजकल ऐसे लचीले मोबाइल फोन पर काम कर रहे हैं, जो बेहद पतला और कागज की तरह मोड़ कर रखा जा सकेगा.इस तरह के लचीले फोन के नमूने गैजेट शो में पहले से ही जनता को लुभा रहे हैं.लेकिन अब इस बात की चर्चा ज़ोरों पर है कि अगले साल यानी 2013 तक इस तरह का पहला फोन बाज़ार में उपलब्ध हो जाएगा.एलजी, फिलिप्स, शार्प, सोनी और नोकिया जैसी कंपनियां इस तकनीक पर पहले से ही काम कर रही हैं, लेकिन खबरों के मुताबिक बाज़ार मे उतरने वाला ऐसा सबसे पहला फोन दक्षिण कोरियाई कंपनी सैमसंग ला सकती हैं.सैमसंग लचीली तकनीक का पक्षधर है और उसे पूरा भरोसा है कि ये दुनिया भर में उपभोक्ताओं के बीच बहुत लोकप्रिय होगा.सैमंसग के प्रवक्ता का कहना है कि इन फोन की स्क्रीन मुड़ने वाली और बेहतर तो होगी ही. साथ ही ये परंपरागत एलसीडी टेक्नोलॉजी की तुलना में प्लास्टिक की तरह ही हल्की और पतली होगी.कई तकनीकें हैं जिनके जरिए स्मार्ट फोन को लचीला बनाया जा सकता है. इसके पीछे ये अवधारणा है कि इलेक्ट्रॉनिक उपकरणों को लचीला बनाया जाए, साथ ही उनके साथ जुड़ने वाली चीज़ों को भी ऐसे पदार्थों से बनाया जाए जो लचीले हों.1960 के दशक में पहली बार लचीला सौर सेल प्रदर्शित किया गया था. 2005 में फिलिप्स ने पहली बार एक लचीले नमूने का प्रदर्शन किया.पूरी तरह से लचीले उत्पाद बनाने के लिए जरूरी है कि उसके सभी हिस्से भी लचीले हों. डिस्पले के अलावा बाहरी आवरण और उसकी बैटरी का भी लचीला होना जरूरी है.कैम्ब्रिज विश्वविद्यालय के प्रोफेसर आंद्रे फेरारी भविष्य के लचीले पदार्थों पर काम कर रहे हैं. वो इसके लिए ग्रैफीन का इस्तेमाल कर रहे हैं.ये पदार्थ 2004 में मैनचेस्टर विश्वविद्यालय में काम करने वाले दो रूसी वैज्ञानिकों ने बनाया था. ग्रैफीन कार्बन के अणुओं से बनी एक चादर है. और ये हीरे से ज्यादा मजबूत है. न सिर्फ ये पारदर्शी और हल्की है बल्कि बेहद लचीली है .शोधकर्ताओं का कहना है कि ग्रैफीन और सिलिकॉन भविष्य के इलेक्ट्रानिक उपकरणों में क्रांतिकारी बदलाव ला सकते हैं.नोकिया के लिए काम कर रहे कैम्ब्रिज विश्वविद्यालय के प्रोफेसर फेरारी बताते हैं, "हम लचीले, पारदर्शी डिस्पले पर काम कर रहे जो भविष्य के लचीला फोन, टेबलेट, टीवी और सौर सेल का हिस्सा बन सकता है"उनका कहना है, "सैमसंग इस क्षेत्र में वास्तव में काफी उन्नत है, लेकिन हमने यहां कैम्ब्रिज में नोकिया प्रोटोटाइप पर कुछ अच्छा काम किया है."वो कहते हैं कि ग्रैफीन न सिर्फ लचीला फोन बनाने बल्कि उसकी गुणवत्ता बढ़ाने में काफी मददगार साबित होगा, क्योंकि एक सिद्धांत के रुप में एक लचीले हैंडसेट की बैटरी भी इसी सामग्री से बनाई जा सकता है.चाहे कोई भी तकनीक क्यों न हो, लगता है कि जल्द ही आपके हाथों में ऐसा फोन होगा जो न सिर्फ स्मार्ट होगा बल्कि लचीला भी.
__________________________
ब्रिटेन की संस्था फूड स्टैंडर्ड्स एजेंसी या एफ़एसए ने करीब 4,500 युवाओं पर एक ऑनलाइन सर्वेक्षण किया. इसमें पाया गया कि 44 फ़ीसदी लोगों ने चिकन को पकाने से पहले धोया था.लेकिन 

संस्था चेताती है कि इससे हाथों, काम करने वाली जगह और कपड़ों पर कैंपीलोबैक्टर बैक्टीरिया फैलता है.ब्रिटेन में हर साल करीब दो लाख अस्सी हज़ार लोग कैंपीलोबैक्टर बैक्टीरिया से प्रभावित होते हैं. लेकिन सर्वेक्षण में शामिल लोगों में से सिर्फ़ 28 फ़ीसदी लोगों ने इसके बारे में सुना था.हालांकि 90 फ़ीसदी लोगों ने सैलमोनेला और ई.कोली के बारे में सुन रखा था.चिकन धोने के लिए आमतौर पर बताई जाने वाली वजहों में गंदगी और कीटाणु को साफ़ करना, या फिर वो हमेशा ऐसा ही करते आए हैं जैसी वजहें थीं.ब्रिटेन में फूड पॉइज़निंग की सबसे आम वजह कैंपीलोबैक्टर है. और इसकी वजह अधिकतर प्रदूषित मुर्गे मुर्गियां होते हैं.इसके प्रमुख लक्षणों में डायरिया, पेट दर्द और मरोड़, बुखार और अच्छा न महसूस करना है.लंबे समय में इसका प्रभाव इरिटिबल बोल सिंड्रोम, ग्युलिन-बर्रे सिंड्रोम और तंत्रिका पर हो सकता है.यह जानलेवा भी हो सकता है. पाँच साल से कम उम्र के बच्चों और बड़ों को इससे ज़्यादा ख़तरा होता है.एफ़एसए की मुख्य कार्यकारी कैथरीन ब्राउन ने कहा, "हालांकि लोग 

मुर्गी पालन से जुड़े कामों के दौरान मुर्गे मुर्गियों को छूने के बाद हाथ धोना और यह सुनिश्चित करना कि ये अच्छी तरह पकाया गया है जैसी सावधानी बरतते हैं. हमारे शोध में यह सामने आया है कि कच्चे चिकन को धोना भी सामान्य बात है."वो कहती हैं, "इसीलिए हम लोगों से कच्चा चिकन न धोने की बात कह रहे हैं और लोगों को प्रदूषण के कारण होने फैलने वाले कैंपीलोबैक्टर के बारे में भी जागरूक कर रहे हैं."कैथरीन के अनुसार, "कैंपीलोबैक्टर एक गंभीर मसला है. केवल इस कारण नहीं कि इससे 

गंभीर बीमारी और मौत हो सकती है, बल्कि इसलिए भी कि क्योंकि इससे देश की राष्ट्रीय स्वास्थ्य सेवा (एनएचएस) पर हर साल सैकड़ों लाख पाउण्ड का भार पड़ता है.उन्होंने कहा कि एफ़एसए किसानों और उत्पादकों के साथ भी काम कर रहा है ताकि कैंपीलोबैक्टर की दर को कम किया जा सके.इसके लिए बड़े पैमाने पर चिकन बनाने वालों, बूचड़खानों और इसे प्रासेस करने वाले लोगों के साथ काम किया जा रहा है.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
अमरीकी अंतरिक्ष एजेंसी नासा के अनुसार अंतरराष्ट्रीय अंतरिक्ष स्टेशन में शीतलन प्रणाली पंप की मरम्मत करने के दौरान यह स्पेसवॉक की गई है.जब अंतरिक्ष यात्री अपने स्पेसक्राफ्ट से बाहर निकल कर खुले अंतरिक्ष में चहल-क़दमी करते हैं तो इसे स्पेसवॉक कहते हैं.सबसे पहला स्पेसवॉक 18 मार्च 1965 को सोवियत संघ के वायुसेना पायलट एलेक्सी लियोनोव ने किया था. तब से अब तक 200 से ज्यादा बार अंतरिक्ष यात्री स्पेसवॉक कर चुके हैं.भारतीय मूल की अंतरिक्ष यात्री सुनीता विलियम्स भी अपनी अंतरिक्ष यात्रा के दौरान सात बार स्पेसवॉक कर चुकी है. एक महिला के तौर पर अंतरिक्ष में स्पेसवॉक करते हुए उन्होंने सबसे लंबा वक़्त गुज़ारा है.दोनों अमरीकी अंतरिक्ष यात्रियों ने शीतलन प्रणाली के अंदर ख़राब हुए अमोनिया पंप को बदलने के दौरान साढ़े सात घंटें तक स्पेसवॉक किया.शीतलन प्रणाली का पंप दो हफ़्ते पहले टूट गया था. इस वजह से सभी ग़ैर ज़रूरी उपकरण बंद हो गए थे और कई वैज्ञानिक प्रयोग भी रुक गए थे.नासा का अब कहना है कि सभी समस्याएं दूर कर ली गई हैं और इसे हफ़्ते के अंत तक चालू कर लिया जाएगा.नियंत्रण कक्ष से मिशन से जुड़े अंतरिक्ष यात्रियों को यह संदेश प्रसारित किया गया कि इस सफलता के साथ इस बार का क्रिसमस शानदार है.इसके जवाब में हॉपकिंस ने कहा ''सभी को क्रिसमस की बधाइयां. इस पूरी प्रक्रिया में दो हफ़्ते लगे लेकिन आख़िरकर हमने इसे ठीक कर लिया.''फ़्रिज़ के आकार के इस पंप को बदलने की इन दोनों अंतरिक्ष यात्रियों की तीन दिनों में की गई यह दूसरी कोशिश थी.नासा ने कहा कि स्टेशन का छह सदस्यीय चालक दल इस दौरान कभी भी ख़तरे में नहीं था.अंतरिक्ष कार्यक्रम के इतिहास में यह केवल दूसरा मौक़ा था जब क्रिसमस की पूर्व संध्या पर अंतरिक्ष में कोई मिशन पूरा किया गया.क्रिसमस की पूर्व संध्या पर पिछला अंतरिक्ष मिशन एक हबल स्पेस टेलीस्कोप की मरम्मत के दौरान 24 दिसंबर 1999 में किया गया था.मंगलवार की मरम्मत मिशन, 1968 में चंद्रमा की परिक्रमा के दौरान अपोलो 8 के चालक दल के द्वारा ली गई प्रतिष्ठित फ़ोटोग्राफ़ अर्थराइज़ की 45 वीं सालगिरह के मौक़े पर हुई.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
टीमोथी रे ब्राउन को मेडिकल की दुनिया में ‘बर्लिन का मरीज़’ के नाम से जाना जाता है जो एड्स और कैंसर जैसी गंभीर बीमारियों से उबर पाए. लेकिन उनका इलाज कैसे संभव हुआ ये भी एक रोचक किस्सा है. टिमोथी पहले मरीज है जो एचआईवी से पूरी तरह उबर चुके हैं. एचआईवी एड्स से दुनिया के लगभग 3.4 करोड़ लोग प्रभावित हैं और इस बीमारी की गिनती दुनिया के सबसे खतरनाक बीमारियों में होती है.बीबीसी के मैथ्यू बैनिस्टर से बात करते हुए 47 साल के टिमोथी कहते हैं, “साल 1995 में मेरे पार्टनर ने कहा कि उसे एचआईवी और मुझे भी डॉक्टर से इसकी जांच करानी चाहिए. मेरे टेस्ट में भी एचआईवी पॉज़िटिव आया औऱ वो मेरे लिए मौत की सज़ा जैसा था. मुझे कहा गया कि मैं सिर्फ चंद साल और जी सकता हूं.”डॉक्टरों ने उन्हें दवाईयां दी और उनका इलाज चलने लगा. फिर एक दिन वर्ष 2006 में साइकिल चलाते वक्त टिमोथी को चक्कर आने लगे और वो फिर डॉकटरों के पास गए. वहां जब दुबारा उनका टेस्ट हुआ तो पाया गया कि उन्हें रक्त का कैंसर ल्यूकीमिया है. इस दूसरी बीमारी से निपटने के लिए उन्हें कीमोथेरैपी दी जाने लगी. टिमोथी कहते हैं, “दूसरी कीमोथेरैपी के बाद डॉक्टरों ने कहा कि मेरी स्टेम सेल को बदलना होगा और स्टेम सेल दाता भी मिल गया. डॉक्टरों ने मेरी इम्यून सिस्टम (प्रतिरक्षी तंत्र) को दाता के इम्यून सिस्टम से बदल दिया.”टिमोथी कहते हैं कि इस इलाज का असर एक महीने में ही दिखने लगा. “मैं बेहतर महसूस करने लगा था. मेरी जांच हुई और मुझे स्वस्थ पाया गया. मेरे उपर एक शोध पेपर भी लिखा गया और क्योंकि मेरा इलाज बर्लिन में हो रहा था इसलिए मुझे बर्लिन का मरीज कहा गया.”टिमोथी कहते हैं उसके बाद उन्हें आज तक एचआईवी से संबंधित तकलीफ नहीं हुई. 2012 में उनपर एक लैब में परीक्षण हुआ जिसके बाद पाया गया कि उनके 

शरीर में एचआईवी की मृत कोषिकाएं हैं. लैब टेस्ट में पाया गया कि ये मृत एचआईवी सेल्स दोबारा पैदा नहीं हो सकते हैं और टिमोथी को एचआईवी मुक्त घोषित किया गया.टिमोथी कहते हैं कि वो अब उस खतरनाक वायरस से मुक्त हो गए हैं लेकिन उनके इलाज को हर मरीज पर दोहराया नहीं जा सकता. वो कहते हैं कि स्टेम सेल को परिवर्तित करना बेहद जटिल प्रक्रिया है और क्योंकि उन्हें कैंसर भी था इसलिए उनके पास इस इलाज के अलावा कोई दूसरा रास्ता नहीं था.टिमोथी अब एक गैर सरकारी संस्था चला रहे हैं और वो एचआईवी के इलाज पर काम करना चाहते हैं.
__________________________
एक नए अध्ययन के मुताबिक़ किसी सामान को तैयार और 

निर्यात करने में उसे बनाने से तीन गुना कच्चे पदार्थ लगते हैं.ये शोध नेशनल एकेडमी ऑफ़ साइंसेज़ में प्रकाशित हुआ है.शोध के मुताबिक़ जो अमीर देश ये सोचते हैं कि वे टिकाऊ तरीक़े से विकास करने में कामयाब रहे हैं वे ग़लत हैं.कई विकसित देशों का मानना है कि वे टिकाऊ विकास की ओर बढ़ रहे हैं, क्योंकि उनकी आर्थिक विकास दर में बढ़ोतरी हुई है लेकिन वे जितना कच्चा पदार्थ इस्तेमाल करते हैं उसमें गिरावट आई है.लेकिन इस नए अध्ययन से पता चलता है कि ये देश उस कच्चे पदार्थ को नहीं जोड़ रहे जो इस्तेमाल तो होता है लेकिन मूल देश से बाहर जाता ही नहीं.इन शोधकर्ताओं ने एक नए मॉडल का इस्तेमाल किया जो धातु खनिजों, जीवाश्म ईँधन और निर्माण प्रक्रिया में इस्तेमाल होने वाले पदार्थों का भी हिसाब-किताब रखता है.शोधकर्ताओं का कहना है कि इससे उन्हें 186 देशों का 20 साल का 'मटेरियल फुटप्रिंट' या इस्तेमाल किए गए पदार्थों का ब्योरा मिला.साल 2008 में दुनिया भर में 70 अरब टन कच्चे पदार्थों को निकाला गया था लेकिन सिर्फ़ 10 अरब टन का कारोबार हुआ.40 फ़ीसदी से ज़्यादा पदार्थ का इस्तेमाल इन सामान को तैयार करने और निर्यात लायक़ बनाने में हुआ.न्यू साउथ वेल्स यूनिवर्सिटी के डॉक्टर टॉमी विडमैन का कहना है, "मौजूदा संकेतकों पर भरोसा कर के सरकारें ये नहीं देख पा रही कि कितने संसाधनों का उपभोग किया गया."खनिजों के निर्यात से चिली और ऑस्ट्रेलिया जैसे देशों का फुटप्रिंट बढ़ा है.डॉक्टर टॉमी विडमैन कहते हैं, "व्यापार के आंकड़ों से सिर्फ़ ये पता चलता है कि कितने पदार्थ का व्यापार हुआ लेकिन इसमें इन सामान को तैयार करने में इस्तेमाल पदार्थ को ध्यान में नहीं रखा जाता. इसलिए खाद्य जैसी किसी चीज़ के लिए आपको फॉस्फेट चट्टानों के खनन की ज़रूरत होगी, मशीनरी की ज़रूरत होगी और इस तरह अतिरिक्त पदार्थ चाहिए."इस विश्लेषण में पाया गया कि चीन की अर्थव्यवस्था ने सबसे ज़्यादा चीज़ों का इस्तेमाल किया, अमरीका से दोगुना और जापान और भारत से चार गुना.इसमें से ज़्यादातर निर्माण सामग्री रही जिससे बीते 20 साल में चीन के तेज़ी से औद्योगिकीकरण और शहरीकरण की झलक मिलती है.जब इन प्राथमिक संसाधनों को कारोबार में शामिल किया जाता है तो अमरीका सबसे बड़ा आयातक दिखता है.प्रति व्यक्ति के आधार पर देखें तो तस्वीर अलग नज़र आती है, तब ऑस्ट्रेलिया और चिली सम्मिलित पदार्थों के सबसे बड़े निर्यातक दिखते हैं.इस मॉ़डल के अनुसार, दक्षिण अफ़्रीक़ा एकमात्र देश था जिसकी विकास दर बढ़ी और पदार्थों का उपभोग घटा.डॉक्टर विडमैन कहते हैं, "हम कह रहे हैं कि कुछ ग़ायब है, अगर हम सिर्फ़ एक संकेतक की ओर देखें तो हमें ग़लत जानकारी मिलेगी."शोधकर्ताओं का मानना है कि उनका विश्लेषण दिखाता है कि संपन्नता बढ़ने के साथ कच्चे पदार्थों से दबाव कम नहीं होता.उनका तर्क है कि इंसान पहले से कहीं ज़्यादा प्राकृतिक संसाधनों का इस्तेमाल कर रहा है और इसका पर्यावरण पर दूरगामी असर होगा.शोधकर्ताओं को उम्मीद है कि नया मटेरियल फुटप्रिंट मॉडल पानी जैसे संसाधनों के टिकाऊ प्रबंधन की ओर ध्यान खींचेगा.शोधकर्ता मानते हैं कि इससे ज़्यादा असरदार और निष्पक्ष जलवायु समझौते हो सकेंगे.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
शुक्रवार को आई-फ़ोन-5 की बिक्री ऑस्ट्रेलिया के बाज़ारों से शुरु हुई जहां स्थानीय समयानुसार सुबह आठ बजे से ही ऐपल-स्टोर के सामने भीड़ जुटनी शुरु हो गई. शुरुआती 24 घंटों में ही ऐपल ने 20 लाख से ज्यादा फोन की बुकिंग कर ली है.आई-फ़ोन-4 एस पहले दिन की बिक्री के मुकाबले आई-फ़ोन-5 की पहले दिन की बिक्री दोगुनी रही है.इस बीच गूगल की ओर से 

ऐपल के उत्पादों की बिक्री पर लंबे समय के लिए प्रतिबंध लगाने संबंधी शिकायत पर कार्रवाई शुरु होने वाली है.सैमसंग ने भी ऐपल के लिए मुश्किलें बढ़ाते हुए कहा है कि वह 

दोनों कंपनियों के बीच अमरीका में चल रहे पेटेंट के मुक़दमे में नए 

आई-फ़ोन-5 को भी शामिल करेगा.सैमसंग और गूगल के बीच दस देशों में कानूनी लड़ाई जारी है और स्मार्टफ़ोन के बाज़ार में दोनों कंपनियों के बीच छिड़ी इस जंग से अरबों रुपए दांव पर लगे हैं. दोनों कंपनियां बाज़ार में अपनी पैठ बढ़ाने के लिए मार्केटिंग के नए से नए पैंतरे आज़मा रही है.इस बीच ऐपल को सैमसंग पर मिली कानूनी जीत और ऐपल को दिए जाने वाले हर्जाने के मसले पर 

ऐपल-सैमसंग में मोलभाव जारी है. माना जा रहा है कि ऐपल इस मामले में 1.05 अरब डॉलर का 

हर्जाना मांगेगा.इस मामले में कैलिफ़ोर्निया की अदालत ने कुछ समय पहले ये आदेश दिया था कि सैमसंग ने ऐपल उत्पादों की नक़ल करते हुए कई पेटेंट कानूनों का उल्लंघन किया.
__________________________
ये वही इंजन है जिसे भारत को विकसित करने में बीस वर्ष का समय लगा, जिसकी तकनीक को भारत अपने पड़ोसी देश रूस से हासिल करना चाहता था.लेकिन अमरीका के दबाव में रूस ने भारत को ये तकनीक नहीं दी थी.बीस वर्ष बाद ही सही भारत ने क्रायोजेनिक इंजन की तकनीक में महारथ हासिल कर ली है.इस तकनीक का महत्व इस तथ्य में निहित है कि दो हज़ार किलो वज़नी उपग्रहों को प्रक्षेपित करने के लिए क्रायोजेनिक इंजन की सख़्त ज़रूरत पड़ती है.इसकी वजह ये है कि इसी इंजन से वो ताक़त मिलती है, जिसके बूते किसी उपग्रह को 36,000 किलोमीटर दूर स्थित कक्षा में सफलतापूर्वक स्थापित किया जाता है.इस सफल प्रक्षेपण के साथ ही ये कहा जा सकता है कि भारत ने अंतरिक्ष विज्ञान की दुनिया में अब हर तरह की उपलब्धि हासिल कर ली है.भारत का छोटा रॉकेट पीएसएलवी (पोलर सैटेलाइट लॉन्च व्हीकल) यानी ध्रुवीय प्रक्षेपण यान बहुत क़ामयाब है. भारत अपने उपग्रह ख़ुद बना रहा है.क्रायोजनिक इंजन भारत के संचार उपग्रहों को भी प्रक्षेपित करेगा. भारत जब अपना चंद्रयान-2 मिशन आरंभ करेगा, उसके लिए भी जीएसएलवी की ज़रूरत होगी.अमरीका ये कहकर इस तकनीक को भारत से दूर रखने की कोशिश करता रहा कि वो इसका इस्तेमाल अपने सैन्य ताक़त बढ़ाने में कर सकता है.लेकिन भारत ने अपना अंतर-महाद्वीय प्रक्षेपास्त्र अग्नि-5, क्रायोजेनिक इंजन से पहले विकसित करके दिखाया जिसकी मारक क्षमता पांच हज़ार किलोमीटर से अधिक है.भारत ने अग्नि-5 के दो सफल प्रक्षेपण किए और ख़ास बात ये है कि ये प्रक्षेपास्त्र ठोस रॉकेट ईंधन से चलता है. भारत ने उसे क्रायोजनिक इंजन से नहीं चलाया है.भारत शुरू से ही ये कहता रहा था कि वो क्रायोजेनिक तकनीक का इस्तेमाल अपनी असैन्य ज़रूरतों को पूरा करने के लिए करेगा और उसने ऐसा करके भी दिखाया. भारत ने इसे अपने असैन्य अंतरिक्ष कार्यक्रम तक सीमित रखा.भारतीय रक्षा एवं अनुसंधान संगठन (डीआरडीओ) के प्रमुख पहले भी ये कहते रहे हैं कि भारत क्रायोजेनिक इंजन से अपने प्रक्षेपास्त्रों को नहीं चलाएगा.(बीबीसी संवाददाता स्वाति बक्शी से बातचीत पर आधारित)(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
लेकिन क्या यह बाकी प्रतियोगियों का मुकाबला कर सकता है?एक नजर डालते हैं कुछ बेहतरीन स्मार्टफोनों पर..........................................................स्मार्टफोनों की दुनिया में आज का दौर बड़े फोनों का है. ऐसा नहीं है कि इनका वजन बढ़ गया है. बल्कि यह हल्के और पतले हैं.लेकिन उनकी स्क्रीन बड़ी होती जा रही है. जाहिर है कि फोन कंपनियां खरीदारों को बड़ी तस्वीरों और हाई-डेफिनेशन स्क्रीन से लुभाना चाहती हैं.लेकिन एक कमी है और वो ये कि छोटे हाथ वालों के लिए आजकल के फोन को पकड़ना मुश्किल होगा.तंग जींस की जेबों को भी इनके लिए जगह बनानी होगी हालांकि जैकेट पहनने वालों को कोई मुश्किल नहीं होगी.ढांचों के अलावा ऑपरेटिंग सिस्टम की भी लड़ाई है. एपल और इसके आईओएस 5 को गूगल के एनड्रॉयड सॉफ्टवेयर का इस्तेमाल करने वाले सैंमसंग और पैनासॉनिक जैसे मोबाइल फोनों से कड़ी चुनौती मिल रही है.इस बीच, नोकिया, माइक्रोसॉफ्ट का विंडोज ऑपरेटिंग सिस्टम ही इस्तेमाल कर रहा है.रिसर्च इन मोशन अपने नए ब्लैकबेरी 10 सॉफ्टवेयर से नई शुरुआत की उम्मीद कर रहा है.सोनी कंपनी ने हाल में एरिक्सन के साथ अपनी साझेदारी को समाप्त किया है और सोनी एक्सपीरिया एस नाम का स्मार्टफोन निकाला है.देखने में यह भारी लगता है, लेकिन इसका वजन केवल 144 ग्राम है और इसका प्रोसेसिंग पॉवर और मेमोरी (32 जीबी) काफी है. इसकी खासियत इसकी 4.3 इंच की एचडी स्क्रीन है.केबल से इसे एचडी फलैट-स्क्रीन टीवी के साथ जोड़ा जा सकता है जिससे आप इसका एचडी वीडियो बड़ी स्क्रीन पर देख सकते हैं.इसके बाद आप किसी टीवी रिमोट कंट्रोल से फोन के सारे एप्लीकेशंस में घूम सकते हैं. हालांकि शायद कम ही लोग इसका इस्तेमाल करेंगे.इसका 12 मेगा-पिक्सल कैमरा इसकी एक और खासियत है.जापान के बाहर पैनासॉनिक मोबाइल बाजार से गायब रहा है. लेकिन एनड्रॉयड फोन एलूगा इस बाजार में अपने हिस्से पर दोबारा से कब्जा करने का प्रयास है.फोन घुमावदार और काफी पतला है (7.8 मिलीमीटर) और 4.3 स्क्रीन होने के बावजूद इसका वजन केवल 103 ग्राम है.कंपनी का दावा है कि इसकी बैटरी पूरा दिन चलेगी लेकिन इसकी आठ जीबी की इंटरनल मेमोरी शायद उन लोगों के लिए काफी न हो जो अपने साथ संगीत की सारी लाइब्रेरी लेकर चलना चाहते हैं.इसकी इंजीनियरिंग की बात करें तो कंपनी के अधिकारी ने इसे पानी से भरे गिलास में डाला, थोड़ा हिलाया, फिर उसे बाहर निकाला, सुखाया और फिर वापस पकड़ा दिया. उन्होंने कहा, ''अभी भी यह काम कर रहा है.'' धूल का भी इस पर कोई प्रभाव नहीं पड़ता.अभी ज्यादा वक्त नहीं हुआ जब एचटीसी को नवीनतम फोन बनाने के लिए जाना जाता था. पिछले दिनों कंपनी लड़खड़ाई और इसकी बिक्री और मुनाफा दोनों कम हुए हैं.लेकिन इसके नए एचटीसी वन फोन को अच्छी प्रतिक्रिया मिली है.इस श्रेणी में खास, एचटीसी वन एक्स काफी बड़ा फोन है जिसके ऑन-ऑफ बटन पर पहुंचने के लिए बड़े अंगूठे की जरूरत है.इसकी 4.7 स्क्रीन सोनी से बड़ी है लेकिन यह काफी हलका भी है (8.9 मिमी) और इसका वजन केवल 130 ग्राम है.और अब कुछ अलग. नोकिया महंगे (लूमिया 900) और सस्ते फोन दोनों ही लाया है. लूमिया 900 काफी मजबूत फोन है.लेकिन इसकी 4.3 इंच डिस्पले एचडी नहीं है और इसकी 16 जीबी स्टोरेज अच्छी है लेकिन बेहतरीन नहीं हैं. फिर यह 11.5 मिमी. है यानी बहुत पतला भी नहीं है. इसका वजन (160 ग्राम) काफी है.फिर भी यह तेज है, इसकी बैटरी अच्छी है और सारे बटन सही स्थान पर हैं.लेकिन इसे खरीदने का फैसला इस पर निर्भर हो सकता है कि आप विंडोज फोन 7 के साथ कितने खुश हैं.गैलेक्सी एस 3 बनाकर सैमसंग एस 2 की सफलता का फायदा उठाना चाहता है. इसका नया प्रोसेसर दोगुनी रफ्तार और 20 प्रतिशत कम बिजली की खपत का वादा करता है.एचटीसी वन एक्स की तरह यह भी काफी हल्का (8.6 मिलीमीटर) है और इसका वजन केवल 133 ग्राम है.ब्लैकबेरी 10 की बात करें तो इसका सॉफ्टवेयर बढ़िया है, लेकिन इसे बनाने वाली कंपनी रिम लॉंच में देरी करने के लिए जानी जाती है.उधर ऐसी भी खबरें हैं कि एपल जल्द ही आईफोन 5 लांच कर सकता है.
__________________________
इस नक़्शे से इस बात को समझने में मदद मिलेगी कि क्यों कुछ लोग स्वाभाविक रूप से अधिक वैज्ञानिक सोच वाले, संगीत के रसिक या कलाप्रेमी होते हैं.हाल ही में कुछ चित्रों को अमेरिकन एसोसिएशन फॉर द एडवांसमेंट ऑफ़ साइंस की एक बैठक में जारी किया गया.वैज्ञानिक मैसेच्यूसेट्स के जनरल अस्पताल में मौजूद दुनिया की सबसे ताकतवर ब्रेन स्कैनिंग मशीन से दिमाग का नक्शा तैयार करने में लगे हैं.  इस स्कैनर को चलाने के लिए 22 मेगावाट बिजली की दरकार होती है. इतनी बिजली के साथ एक परमाणु पनडुब्बी बड़े ही आराम से चलती हैं.अभी तक वैज्ञानिकों ने केवल 50 मनुष्यों के गहन स्कैन किए हैं .वैज्ञानिक 

दिमाग की बारीक नसों में मौजूद तरल का पीछा करते करते दिमाग की नसों के नक़्शे तैयार करते हैं.नतीजे में वैज्ञानिकों के हाथ लगती हैं किसी दिमाग के भीतर मौजूद रास्तों के थ्री-डी नक़्शे.इस परियोजना से जुड़े मुख्य वैज्ञानिकों में से एक प्रोफ़ेसर वैन वीडीन दिमाग के स्कैन चित्रों को देख कर यह समझने की कोशिश कर रहे हैं कि मनुष्य का दिमाग कैसे काम करता है और तब क्या होता है जब कुछ गड़बड़ हो जाती है.प्रोफ़ेसर वैन वीडीन कहते हैं, " हमारे सामने इतनी सारी मनोचिकित्सकीय समस्याएं हैं और इन्हें समझने के हमारे तौर तरीके सौ साल से वहीं के वहीं हैं."प्रोफ़ेसर वीडीन के अनुसार, "हम दिल का स्कैन कर के अच्छी तरह से बता सकते हैं कि वहां क्या चल रहा है या क्या गलत घट रहा है. कितना अच्छा होगा अगर हम दिमाग की इस तरह की तस्वीरें निकालें और लोगों को सलाह दे पाएँ कि उन्हें उनकी समस्या के लिए क्या करना है."अमरीकी नेतृत्व में चल रही इस परियोजना का नाम है "

ह्यूमन कनेक्टोम प्रोजेक्ट."अपने पूर्ववर्ती ह्यूमन जीनोम प्रोजेक्ट की तरह ही इस परियोजना के ज़रिए जुटाया गया तमाम डाटा सार्वजनिक कर दिया जाएगा ताकि दुनिया में कहीं भी वैज्ञानिक इसका परीक्षण कर सकें.इस परियोजना में करीब चार करोड़ अमरीकी डॉलर या करीब 215 करोड़ भारतीय रुपयों के बराबर खर्च आएगा. इस पूरी परियोजना में करीब 1200 अमरीकी लोगों के दिमागों का स्कैन किए जाने की योजना है.वैज्ञानिक पहले चरण के 80 से 100 लोगों के दिमागों का स्कैन जल्द ही जारी करने वाले हैं. इस काम में करीब पांच साल का वक़्त लगेगा.इस परियोजना पर काम कर रहे वैज्ञानिक स्कैन किए जाने वाले लोगों के अनुवांशिक और व्यवहार संबंधी डेटा को जमा करेंगे ताकि मनुष्य के अंतस का एक खाका तैयार किया जा सके.मनुष्य के 

दिमाग की वायरिंग का डायग्राम किसी इलेक्ट्रौनिक यंत्र की वायरिंग से अलग होता है क्योंकि मनुष्य के हर अनुभव के साथ यह बदल जाती है . एक तरह से यह मनुष्य ने 

क्या और कैसे किया है इसका नक्शा भी होता है.ऑक्सफोर्ड विश्वविद्यालय के डॉक्टर टीम बेन्हंस का कहना है, "इस स्कैन परियोजना से यह भी साफ़ हो जाएगा की क्या वाकई अलग-अलग तरह के मनुष्यों के दिमाग भी अलग-अलग तरह के होते हैं."डॉक्टर टीम बेन्हंस ने बीबीसी को बताया, "मनुष्य के दिमाग के हिस्सों के आपस में कनेक्शन अलग-अलग तरह के मनुष्यों में अलग-अलग होते हैं. इनको अगर हम समझ सकें तो हम जान लेंगे कि क्यों कुछ लोग अधिक मोल लेते हैं जबकि कुछ अन्य लोग संभल के चलते हैं."इस परियोजना से जुड़े प्रोफ़ेसर स्टीव पीटरसन ने अपना पूरा ध्यान इस बात पर केंद्रित कर रखा है कि दिमाग के कौन से हिस्से मनुष्य को वैज्ञानिक सोच देते हैं और मनुष्य अपने दिमाग में जानकारी को कैसे संभाल कर रखता है.
__________________________
तीन साल तक किए गए परीक्षण में यह जीएम आलू इस बीमारी के प्रभाव में आने के बावजूद विकसित होने में सफल रहा.फफूंद के कारण होने वाली सड़न से किसान कई पीढ़ियों से परेशान रहे हैं. आलू में फफूंद से होने वाली सड़न के कारण ही आयरलैंड में साल 1840 के दशक में आलू की खेती का सूखा पड़ा था.यह शोध फिलोसॉफिकल ट्रांजेक्शन ऑफ दि रॉयल सोसाइटी ब्रिटेन जर्नल में प्रकाशित हुआ है.फफूंद के कारण सड़न का सबसे आसान शिकार आलू ही होता है. आलू जैसी सब्ज़ियों को सड़ाने वाली यह फंफूद नमी और उमस वाले मौसम में विशेष रूप से पनपती है. यूरोप में आलू के उत्पादन के मौसम में आमतौर पर नमी और उमस पाई जाती है.

बैंगनी टमाटर खाएंगे क्या?यह संक्रमण बहुत तेज़ी से फैलता है और इसका असर इतना व्यापक होता है कि ब्रिटेन में पैदा होने वाले कुल आलू में से 60 लाख टन आलू इसकी वजह से सड़ जाता है.इससे बचने के लिए किसानों को लगातार सावधान रहना पड़ता है. इससे बचाव के लिए उन्हें साल में 15 बार तक कीटनाशकों का छिड़काव करना पड़ता है.बॉयो-टेक्नॉलॉजी के प्रयोग से फसलों को बचाने की संभावना की जांच के लिए यूरोप-स्तर पर शोध कर रहे जॉन इन्ज़ सेंटर और सेंसबरी प्रयोगशाला के वैज्ञानिकों ने साल 2010 से ही जेनेटिक मॉडिफिकेशन की सहायता से ऐसी सड़न रोकने के लिए परीक्षण शुरू कर दिए थे.शोधकर्ताओं ने लाल आलू की एक प्रजाति में दक्षिणी अमरीका के एक जंगली आलू का एक ऐसा जीन डाला जिसकी वजह से इस आलू में फफूंद से होने वाली सड़न के ख़िलाफ़ प्राकृतिक प्रतिरोधक क्षमता विकसित करने में मदद मिली.शोध से जुड़े हुए वैज्ञानिकों ने बताया कि इस आलू में अतिरिक्त जीन डालना आलू के पौधे की प्रतिरोधक क्षमता बढ़ाने के लिए ज़रूरी है.इस शोधपत्र के प्रमुख लेखक और सेंसबरी प्रयोगशाला के प्रोफ़ेसर जोनाथन जोंस कहते हैं, "मुझे लगता है कि इस बीमारी पर रासायनिक रूप से नियंत्रण करना बेहतर विकल्प है."साल 2012 में परीक्षण के तीसरे साल ग़ैर-जीएम आलुओं में अगस्त तक सड़न होने लगी थी जबकि जीएम आलुओं में सड़न नहीं हुई.दूसरी सबसे ख़ास बात है कि इन जीएम आलुओं की पैदावार की दर भी सामान्य आलुओं से लगभग दोगुनी रही.हालांकि वैज्ञानिकों ने इस बारे में कोई टिप्पणी नहीं की है कि इस जीएम आलू का स्वाद कैसा है क्योंकि उन्हें जीएम आलू को खाने की मनाही थी. लेकिन वैज्ञानिकों ने कहा कि उन्हें नहीं लगता कि ऐसी कोई वजह है जिससे नए जीन से आलू का स्वाद बदल जाए.फफूंद के कारण होने वाली सड़न बार-बार सिर उठा लेने वाली बीमारी है इसलिए सेंसबरी प्रयोगशाला के वैज्ञानिक ऐसे जीन की तलाश में हैं जो आलू की प्रतिरोधक क्षमता को और ज़्यादा बढ़ा सके.

बिना खाद वाली फसलें तैयार करने की कोशिशइस तकनीक से आलुओं में फफूंद के कारण सड़न की मात्रा में काफ़ी कमी आ सकेगी. हालांकि इससे यह जीएम आलू थोड़ा महंगा हो जाएगा.प्रोफ़ेसर जोंस कहते हैं, "फिर भी इससे किसानों को फायदा ही होगा. उन्हें बीज पर ज़्यादा खर्च करना होगा लेकिन सड़न से बचाव पर होने उनके खर्च में काफ़ी कमी आएगी."वैज्ञानिकों का मानना है कि असल चुनौती इस जीएम आलू के उत्पादन की अनुमति प्राप्त करना है.वैज्ञानिकों ने इस जीएम आलू के उत्पादन का लाइसेंस एक अमरीकी कंपनी सिम्पलोट को दिया है.यह कंपनी इस आलू को अमरीका में पैदा करना चाहती है.प्रोफ़ेसर जोंस कहते हैं, "यह दुर्भाग्यपूर्ण है कि यूरोप के करदाताओं के पैसे का लाभ यूरोप के लोगों से पहले अमरीकी किसानों को मिलेगा."वे कहते हैं, "इस तरह के उत्पाद अमरीकी बाज़ार में अगले कुछ सालों में और यूरोप में अगले आठ से 10 सालों में आएँगे."जीएम खाद्य पदार्थों के आलोचकों का कहना है कि चाहे जितना भी बड़ा पर्यावरणीय लाभ हो उन्हें विश्वास है कि ग्राहक इसमें रुचि नहीं दिखाएंगे.इस तरह के खाद्य पदार्थों का विरोध करने वाली संस्था जीएम फ्रीज़ के निदेशक लिज़ ओ-नील कहते हैं, "क्या सचमुच कोई जीएम आलू पैदा करने, बेचने या ख़रीदने जा रहा है? क़ानून कहता है कि ऐसे पदार्थों पर जीएम लिखना अनिवार्य है. हमारे अनुभव बताते हैं कि ब्रितानी लोग ऐसी चीज़ें नहीं खरीदना चाहते और ब्रितानी ऐसी चीज़ें नहीं पैदा करेंगे जिसे वह बेच नहीं सके."

आलू के डीएनए अनुक्रम का पता लगादूसरे कई शोधकर्ताओं ने इस नए शोध का स्वागत करने के बावजूद इस नए जीएम आलू के ब्रिटेन में उत्पादन को लेकर नकारात्मक प्रतिक्रिया दी है.एबेरीस्टविथ विश्वविद्यालय के प्रोफ़ेसर क्रिस पोलाक कहते हैं, "आलू में होने वाली सड़न एक मुश्किल बीमारी है. दुर्भाग्यवश यूरोप का मौजूदा क़ानून काफ़ी महंगा और धीमा है. इसका मतलब यह है कि ब्रितानी वैज्ञानिकों की उपलब्धि का लाभ पहले दूसरे देशों को मिलेगा."इस परीक्षण के लिए वैज्ञानिकों ने आलू के केवल 600 पौधे उगाए थे. हालांकि तीन साल तक चले परीक्षण में आलुओं को बचाए रखने में 40,000 पाउंड (तक़रीबन साढ़े 41 लाख रुपये) खर्च हुए.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
गैलेक्सी एस 4 पहले से मौजूद गैलेक्सी एस 3 से उन्नत होगा और यह बाकी स्मार्टफोन के लिए नई चुनौती भी बन सकता है.जानकारों का मानना है कि गैलेक्सी एस4 फोन आपकी निगाहों पर नज़र रखेगा और जैसे जैसे आप फोन के स्क्रीन पर नीचे की ओर देखते जाएंगे ये स्क्रीन अपने आप उपर (स्क्रोल)हो जाएगा वो भी बिना स्क्रीन को छुए हुए. उम्मीद है कि इसके प्रोसेसर और कैमरे को भी सुधारा जाएगा.ये फोन दक्षिण कोरियाई कंपनी सैमसंग के भविष्य के लिए बहुत महत्वपूर्ण माना जा रहा है. सैमसंग की कोशिश है कि अपनी मजबूत पकड़ को और मज़बूत किया जाए.गुरुवार शाम को न्यूयॉर्क में पेश किए जाने से पहले सैमसंग ने एक बड़ा कैंपेन चलाया है जिसमें दिखाया गया है कि एक बच्चे को एक बॉक्स दिया गया है जिसपर लिखा गया है ‘टॉप सिक्रेट’ यानी अति गोपनीय.एस 3 की तरह की एस 4 भी गूगल के एंड्रॉयड ओपरेटिंग सिस्टम से लैस होगा. लेकिन जानकार अनुमान लगा रहे हैं कि इस ओपरेटिंग सिस्टम में सैमसंग भारी बदलाव करने वाला है ताकि एंड्रॉयड फोन की भीड़ में एस4 को अगल से दिखाया जा सके और इसको इस्तेमाल करने का अनुभव अलग हो.शोध संस्था गार्टनर के विश्लेषक रॉबर्ट कोज़ा कहते हैं, “इस तरह के कदम लोगों को किसी एक खास कंपनी के साथ जोड़े रखने में कामयाब रहते हैं. फिलहाल गैलेक्सी एस3 को पहले ही आईफोन के विकल्प के तौर पर देखा जा रहा है. लेकिन एप्पल आईफोन और आईपैड में जिस तरह से एक दूसरे से जुड़ते हैं वो सुविधा सैमसंग नहीं देता.”न्यूयॉर्क टाइम्स का कहना है कि सैमसंग ने इस साल कई ट्रेडमार्क पंजीकृत करवाए हैं जिसमें ‘आई स्क्रोल’ या ‘आई पॉज़’ का नाम दिया गया है.कई साइटों पर तस्वीरें आई हैं जिनके बारे में दावा किया गया है कि ये तस्वीरे सैमसंग एस4 की है. दिखने में ये फोन एस3 जैसा ही है लेकिन एस3 से थोड़ा सा बड़ा है.सैमसंग एस 4 की सफलता की उम्मीद एक और कंपनी को भी है. वो कंपनी है गूगल.ऐसा इसलिए क्योंकि सैमसंग अपने फोन में गूगल के ऑपरेटिंग सिस्टम एंड्रॉयड का इस्तेमाल करता है.एंड्रॉयड ओपरेटिंग सिस्टम पर आधारित कुल स्मार्टफोन की ब्रिकी में से 60 प्रतिशत स्मार्टफोन सैमसंग बनाता है.सैमसंग एस 4 में खूबियां तो बहुत बताई जा रही है लेकिन उसके सामने और भी फोन हैं जिसके साथ उसका मुकाबला हो सकता है.सोनी ने ऐसा स्मार्टफोन उतारा है जिसे पानी से कोई खतरा नहीं होगा. इसे न सिर्फ़ आप धो सकते हैं बल्कि नहाते हुए भी इस्तेमाल कर सकते हैं. सोनी का कहना है कि पांच इंच की स्क्रीन वाला ये फोन को मीटर गहरे पानी में तीस मिनट तक काम कर सकता है.एक्सपीरिया जेड नाम का ये फोन एचडीआर (हाई डायनामिक रेंज) वीडियो भी रिकॉर्ड कर सकता है. इन फोन की अन्य खासियतों में इसकी 7.9 एमएम मोटाई, 4जीएलटीई कनेक्टिविटी, एक माइक्रो एसडी स्लॉट, एक 13 मेगापिक्सल का कैमरा और 1080x1920 मेगापिक्सल रेज्योल्यूशन वाली स्क्रीन शामिल है.तकनीकी वेबसाइट 

वायर्ड डॉट कॉम इस फोन के शानदार स्क्रीन की तारीफ करती है और कहती है कि इसका प्रोसेसर शानदार है. वहीं 

टेकक्रंच डॉट कॉम इसे आई फोन 5 और एस 3 का जवाब बताती है.ब्लैकबेरी ने बीबी 10 ऑपरेटिंग सॉफ्टवेयर पर आधारित ज़ेड 10 में 4.2 इंच का टचस्क्रीन है और 16 जीबी का स्टोरेज स्पेस है. इस फोन में ड्यूल कोर प्रेसेसर है और इस प्रोसेसर से 1.5 गीगाहर्टज़ की स्पीड मिलती है.इस फोन में आठ मेगापिक्सल का रियर कैमरा है जबकि फ्रंट कैमरा दो मेगापिक्सल का है.इस नए ऑपरेटिंग सिस्टम के तहत डेवलप किए गए ज़ेड 10 फोन में मल्टीमीडिया का खास ध्यान रखा गया है. फोन में आप हाई डेफिनेशन वीडियो रिकार्ड कर सकते हैंतकनीक के जानकारों ने ‘बीबी-10’ की सराहना की है. खासकर उस फीचर की बहुत बात की जा रही है जिसमें इसे इस्तेमाल करने वाला मैसेज और एप्लीकेशन्स के दौरान ही आसानी से अपनी पसंद चुन और बदल सकता है. ऑफिस फोन के नाम से प्रसिद्ध ब्लैकबेरी का ये मोबाइल टचस्क्रीन आधारित है.

वायर्ड डॉट कॉम इस फोन के बारे में कहती है कि ब्लैकबेरी जेड 10 इसका मल्टीमीडिया इंटरफेस शानदार है और ये डेटा सिक्योरिटी उपलब्ध करवाता है. जबकि 

टेकक्रंच डॉटकॉम के अनुसार से ब्लैकबेरी की मज़बूत पेशकश है, लेकिन एपिलिकेशंस की उपलब्धता एक अड़चन हो सकती हैसैमसंग गैलेक्सी एस3 में 4.8 इंच की स्क्रीन है स्क्रीन के मामले में ये 3.5 इंच वाले एपल के आईफोन 4एस और 4.3 इंच वाले नोकिया ल्यूमिया 900 से काफी बड़ा है.मिसाल के तौर पर फोन में सामने की तरफ लगा कैमरा उसे इस्तेमाल करने वाली की आंखों की पहचान करेगा और जब तक वे उसे देखती रहेंगी, तब तक न तो फोन की लाइट बुझेगी और न ही वो लॉक होगा.इसके अलावा एस3 में पीछे की तरफ 8 मेगापिक्सल का कैमरा लगा है, जबकि सामने की तरफ वीडियो कॉल्स के लिए 1.9 मेगापिक्सल का कैमरा है.

वायर्ड डॉटकॉम इस फोन के शानदार स्क्रीन से प्रभावित है जबकि 

टेकक्रंच डॉटकॉम इसके अनुभव शानदार बताती है.
__________________________
‘हैरी पॉटर’ बच्चों के बीच लोकप्रिय काल्पनिक किरदार है जो लेखिका जेके राओलिंग की क़िताबों का मुख्य पात्र है.भारत के पर्यावरण मंत्री जयराम रमेश का कहना है कि हैरी पॉटर की किताबें और फ़िल्में भारत में लोकप्रिय हैं.मंत्री का कहना है कि इनमें हैरी पॉटर का दोस्त उल्लू है जिसका नाम 'हेडविग' है और भारत में उल्लुओं की मौत के लिए यही ज़िम्मेदार है.जयराम रमेश का कहना है कि जब से हैरी पॉटर और उसका दोस्त उल्लू देश में लोकप्रिय हुए हैं, तब से ऐसे लोगों की संख्या भी बढ़ी है जो ग़ैरक़ानूनी तौर पर पक्षी बेचने वालों से इस चिड़िया को ख़रीदते हैं.भारत में उल्लुओं की संख्या पर एक रिपोर्ट जारी करते हुए जयराम रमेश ने ये बातें कहीं हैं.देश में संरक्षण के मामलों से जुड़ी अग्रणी संस्था 'ट्रैफ़िक' ने ये रिपोर्ट तैयार की है.इस रिपोर्ट में कहा गया है कि आनेवाली दिवाली को देखते हुए इन उल्लुओं को बचाने के लिए कड़े क़दम उठाए जाने चाहिए.भारत में दिवाली हिंदुओं का पर्व है और उस दिन धन की देवी 'लक्ष्मी' की पूजा होती है.उल्लू लक्ष्मी की सवारी है और रिपोर्ट में कहा गया है कि परंपरागत तौर पर ऐसे 'शुभ दिनों में' हज़ारों की संख्या में उल्लुओं की बलि दी जाती हैजयराम रमेश का कहना है कि "हैरी पॉटर के आने के बाद से देश के शहरी मध्यम वर्गीय परिवारों में अपने बच्चों को उल्लू भेंट में देने का एक विचित्र चलन पैदा हो गया है."हैरी पॉटर के प्रकाशक ब्लूम्सबरी ने जयराम रमेश की बातों पर टिप्पणी करने से इंकार कर दिया है. इस रिपोर्ट को लिखनेवाले अबरार अहमद का कहना है कि उन्होंने ये रिपोर्ट तैयार करने की बात तब सोची जब उनकी एक मित्र ने उनसे अपने बच्चे के जन्मदिन की पार्टी के लिए एक सफ़ेद उल्लू की व्यवस्था करने को कहा.बच्चे के जन्मदिन की पार्टी का थीम था 'हैरी पॉटर'.अबरार अहमद ने अपनी रिपोर्ट में लिखा है कि ये एक 'विचित्र माँग' थी.अबरार अहमद ने अपनी रिपोर्ट में लिखा है कि इस विषय पर की गई अपनी खोज में उन्होंने पाया कि भारत में तेज़ी से विलुप्त हो रहे इन उल्लुओं का इस्तेमाल बड़ी संख्या में काले जादू के लिए किया जाता हैइस रिपोर्ट में कहा गया है कि भारत में मौजूद उल्लुओं की 30 प्रजातियों में से आधे बाज़ार में ज़िंदा बेच दिए जाते हैं और बाक़ियों को दवाइयों के लिए मार दिया जाता है.रिपोर्ट में कहा गया है कि इस समस्या का समाधान क़ानून बनाकर किया जा सकता है क्योंकि उल्लू हमारे परितंत्र यानि इकोसिस्टम के लिए उतने ही ज़रूरी हैं जितने कि बाघ.
__________________________
पश्चिम अफ़्रीकी देशों गिनी, सियेरा लियोन और नाइजीरिया में इबोला वायरस के संक्रमण के अब तक क़रीब 930 लोगों की मौत हो चुकी है. लाइबेरिया ने इस बीमारी के चलते आपातकाल घोषित कर दिया है.

डब्ल्यूएचओ के अनुसार, इबोला एक क़िस्म की वायरल बीमारी है. इसके लक्षण हैं अचानक बुख़ार, कमज़ोरी, मांसपेशियों में दर्द और गले में ख़राश.ये लक्षण बीमारी की शुरुआत भर होते हैं. इसका अगला चरण है उल्टी होना, डायरिया और कुछ मामलों में अंदरूनी और बाहरी रक्तस्राव.मनुष्यों में इसका संक्रमण संक्रमित जानवरों, जैसे, चिंपैंजी, चमगादड़ और हिरण आदि के सीधे संपर्क में आने से होता है.एक दूसरे के बीच इसका संक्रमण संक्रमित रक्त, द्रव या अंगों के मार्फ़त होता है. यहां तक कि इबोला के शिकार व्यक्ति का अंतिम संस्कार भी ख़तरे से ख़ाली नहीं होता. शव को छूने से भी इसका संक्रमण हो सकता है.बिना सावधानी के इलाज करने वाले चिकित्सकों को भी इससे संक्रमित होने का भारी ख़तरा रहता है.संक्रमण के चरम तक पहुंचने में दो दिन से लेकर तीन सप्ताह तक का वक़्त लग सकता है और इसकी पहचान और भी मुश्किल है.इससे संक्रमित व्यक्ति के ठीक हो जाने के सात सप्ताह तक संक्रमण का ख़तरा बना रहता है.डब्ल्यूएचओ के मुताबिक़, उष्णकटिबंधीय बरसाती जंगलों वाले मध्य और पश्चिम अफ़्रीका के दूरदराज़ गांवों में यह बीमारी फैली. पूर्वी अफ़्रीका की ओर कांगो, युगांडा और सूडान में भी इसका प्रसार हो रहा है.पू्र्व की ओर बीमारी का प्रसार असामान्य है क्योंकि यह यह पश्चिम की ओर ही केंद्रित था और अब शहरी इलाक़ों को भी अपनी चपेट में ले रहा है.इस बीमारी की शुरुआत गिनी के दूर दराज़ वाले इलाक़े ज़ेरेकोर में हुई थी.बीमारी का प्रकोप देखते हुए स्वयंसेवी संस्था 

मेडिसिंस सैंस फ्रंटियर्स ने इसे 'अभूतपूर्व' बताया है.डब्ल्यूएचओ द्वारा जारी दिशा निर्देश के अनुसार, इबोला से पीड़ित रोगियों के शारीरिक द्रव और उनसे सीधे संपर्क से बचना चाहिए.साथ ही साझा तौलिये के इस्तेमाल से बचना चाहिए क्योंकि यह सार्वजनिक स्थलों पर संक्रमित हो सकता है.डब्ल्यूएचओ ने मुताबिक़ इलाज करने वालों को दस्ताने और मास्क पहनने चाहिए और समय-समय पर हाथ धोते रहना चाहिए.चमगादड़, बंदर आदि से दूर रहना चाहिए और जंगली जानवरों का मांस खाने से बचना चाहिए.लाइबेरिया की राजधानी मोनरोविया में मौजूद बीबीसी संवाददाता ने बताया कि वहां सुपरमार्केट और मॉल आदि में कर्मचारी दस्ताने पहन रहे हैं.सेनेगल ने गिनी से लगती अपनी सीमा बंद कर दी है. यहां के गायक यूसुओ एन'डूर अपना एक संगीत कार्यक्रम रद्द कर चुके हैं.उनका कहना था कि एक बंद जगह में हज़ारों लोगों को इकट्ठा करना इस समय ठीक नहीं है.अभी तक इस बीमारी का इलाज नहीं खोजा जा सका है लेकिन नई दवाओं का प्रयोग चल रहा है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दुनिया का सबसे सस्ता 

कृत्रिम अंग बनाने के लिए डॉक्टर कुरैशी को बहुत सराहा गया है.डॉक्टर कुरैशी ड्रेन पाइप या निकास नली के सहारे लोगों के कटे हुए अंगों में लगाने के लिए 

कृत्रिम अंग बनाते हैं.वे इस ड्रेन पाइप से 

नकली पैर और हाथ बनाकर कई लोगों की मदद कर चुके हैं.साल 2005 में जब पाकिस्तान प्रशासित कश्मीर में भूकंप आया था तब वहां कई लोग अपने शरीर का कोई न कोई अंग गंवा बैठे और परेशानी का सामना कर रहे थे. इस हादसे के बाद डॉक्टर कुरैशी ने वापिस पाकिस्तान जाने का फैसला किया. वहाँ पहुंच कर उन्होंने काफी कठिन हालात में पीड़ितों के लिए काम किया.ख़ासकर मलबे में दबे हुए लोगों की मदद करना डॉक्टर कुरैशी के लिए बड़ी चुनौती थी.इनमें से बहुत से लोग ऐसे थे जिनकी जान बचाने के लिए डॉक्टर कुरैशी को उनके पैर काटने पड़ गए, क्योंकि वे मलबे में दबकर बुरी तरह से कुचल गए थे.लंदन में एक प्रोस्थेटिक सर्जन के तौर पर वे अक्सर अपने मरीज़ों को 

कृत्रिम अंग लगाया करते थे.लेकिन पाकिस्तान प्रशासित कश्मीर के इस संकटग्रस्त इलाके में ख़राब मौसम की वजह से उनके पास जरूरी सुविधाओं की भारी कमी थी.इन परिस्थितियों में डॉक्टर कुरैशी ने एक मु्फ्त अस्पताल बनाने की सोची जिससे ग़रीब और मजबूर मरीज़ो को सस्ते में इलाज मुहैया कराया जा सके.इस पर यकीन करना थोड़ा मुश्किल हो सकता है लेकिन अपने मरीज़ों के लिए वे कृत्रिम अंगों का निर्माण प्लास्टिक की निकास नली या ड्रेन पाईप से करते हैं.सबसे पहले उन्होंने ये सेवा पाकिस्तान के ज़रुरतमंदों को दी. बाद में श्रीलंका और अब सीरिया व तुर्की के सीमावर्ती इलाकों में रह रहे लोगों के लिए डॉक्टर कुरैशी ने काम किया.बीबीसी से बातचीत करते हुए डॉ कुरैशी ने कश्मीर में पाए अपने अनुभव को बाँटा.उन्होंने बताया, ''वहां बेहद ख़राब हालात थे, संचार व्यवस्था पूरी तरह से ठप्प हो चुकी थी, यातायात की कोई सुविधा नहीं थी, कोई सरकारी मदद नहीं थी ऐसे में हमने खुद अपने खर्चे पर टेंटों में चिकित्सा शिविर लगाया और धीरे-धीरे काम करने लगे.''डॉक्टर कुरैशी कहते हैं, ''हमने पीड़ितों का कई तरह से इलाज किया. उनकी टूटी हड्डियां ठीक की. हड्डियों को जोड़ने के लिए प्लेट लगाई और दवा भी दी. लेकिन वहां सबसे ज़्यादा ज़रुरत उन्हें कृत्रिम अंग लगाने और उसे दोबारा स्थापित करने की थी.''डॉ कुरैशी के अनुसार, “उस भूकंप के दौरान एक 14-15 साल के बच्चे के उपर करीब एक टन की लकड़ी का तख्त़ा आ गिरा था, जो लाख कोशिश के बाद भी हटाया नहीं जा सका. जब ये बच्चा कोमा में जाने लगा तब उसके लकड़हारे पिता ने उसके बेटे के कहने पर उसके पाँव को काट दिया और बच्चे की जान बच गई.”उस भूकंप के बाद सिर्फ कश्मीर में ऐसे 740 लोग थे जिनके कोई ना कोई अंग पूरी तरह से ख़राब हो चुका था.ये लोग हर उम्र के थे और इन्हें ज़ख्म के साथ छोड़ा नहीं जा सकता था.ऐसे में डॉक्टर कुरैशी ने भारत के प्रसिद्ध जयपुर फुट से बातचीत की और दो साल के लंबे संघर्ष के बाद अंत में जयपुर फुट बनाने वाले डॉक्टर चिकित्सीय उपकरणों के साथ ट्रक से पाकिस्तान प्रशासित कश्मीर के इस हिस्से में पहुंचे. डॉक्टर कुरैशी को जयपुर फुट तैयार करने की प्रणाली पर पूरी तरह से भरोसा नहीं था इसलिए उन्होंने एचडीपी या हाई जेनसिटी पॉलीएथलीन के प्रयोग वाली ड्रेन पाइप का इस्तेमाल किया.ये ड्रेन पाइप दुनिया के हर कोने में हर रंग में आसानी से उपलब्ध हैं, जो त्वचा के रंग से मेल खाती है.डॉ विकार कुरैशी ना सिर्फ अपने मरीज़ों को कृत्रिम अंग लगाते हैं और उन्हें ये बनाना भी सिखाते हैं ताकि आगे भी ज़रुरत पड़ने पर ये मरीज़ अपनी नाप के कृत्रिम अंग खुद बना लें.विकार कुरैशी के अनुसार वे नहीं चाहते हैं कि कृत्रिम अंग बनाने का ये तरीका या हुनर उनके साथ ही खत्म हो जाए बल्कि हर ज़रुरतमंद को इसके बारे में इसे बनाना आना चाहिए.
__________________________
ये सवाल अटपटा ज़रुर है लेकिन एक ऐसी बात है जो दोनों को समान बनाती है.दरअसल जिस तंत्र की मदद से ट्रैक पर कार के प्रदर्शन का आकलन किया जाता है उसी तंत्र की मदद से ब्रिटेन में डॉक्टर एक बच्चे पर निगरानी रख रहे हैं.इस बच्चे का नाम डेमिएन सिंह है और इसे दिल का दौरा पड़ चुका है.बरमिंघम में एक बच्चों के अस्पताल में डेमिएन का इलाज चल रहा है और डॉक्टर फार्मूला-वन में इस्तेमाल होने वाले तंत्र से इस बच्चे की तबीयत में हो रहे सुधार पर निगरानी रख रहे हैं.ये पहली बार है कि जिस प्रणाली को टेलीमेट्री कहा जाता उसका इस्तेमाल किसी मनुष्य पर हो रहा हो.जिस तरह से ट्रैक पर चल रही कार पर निगरानी रखी जाती है उसी प्रकार अस्पताल में मरीजों पर लागातार ध्यान रखना जरुरी होता है. कार का प्रदर्शन बेहतर बनाने के लिए सेंसर के जरिए इंजीनियरिंग टीम को संदेश जाता है और वो उसे ठीक करने के लिए काम करती है.वहीं अस्पतालों में डॉक्टर मरीज से मिलने वाले संकेत जैसे दिल की धड़कन, रक्त चाप को लेकर तैयार की गई रिपोर्टों पर निर्भर करते हैं.बरमिंघम के एक अस्पताल के गहन चिकित्सा इकाई में बाल रोग विशेषज्ञ हीथर डंकन का मानना है कि डिजिटल प्रणाली का होना बेहतर होता है.पीटर वेन मेनन ने बीबीसी को बताया, ''मैं एक कार्यक्रम में बोल रहा था जब मेरी मुलाकात डंकन से हुई, जो बाल रोगों के लिए समय से पहले चेतावनी देने वाले यंत्र को तलाश रहे थे.''उनका कहना था, ''जब हमने बातचीत शुरु की तो हमने बातचीत के दौरान जाना कि फार्मूला-वन के लिए कई प्रक्रियाओं की श्रृंखला होती है जो अस्पताल में भर्ती होने वाले मरीजों से मिलती जुलती है.''जो तकनीक इस्तेमाल में लाई जाती है उसका अस्पताल में प्रयोग किया जाए तो मरीज की बीमारी के बारे में जानकारी बेहतर तरीके से हासिल की जा सकती है.गहन चिकित्सा केंद्र में भर्ती डेमियन के शरीर पर लगाए गए तार कई मॉनिटरों से जुड़े हुए हैं.मैक्लेरन प्रणाली खून में ऑक्सीजन का स्तर, दिल की धड़कन और सांस की गति को लेकर जानकारी इकट्ठा करता है.अगर हर मरीज को इसी प्रणाली के तहत जोड़ दिया जाए तो खर्चा बढ़ जाएगा. इसलिए अब मकसद ये है कि मरीज को बिना तारों के निगरानी रखी जा सके.ये एक ऐसे सांचे की तरह होगा जिसमें इलेक्ट्रॉनिक सेंसर की परतें होगीं जो वायरलेस प्रणाली से संपर्क स्थापित कर सके.लगातार निगरानी से डॉक्टर को दो तरह से फायदा होगा. एक तो इससे मरीज की सही स्थिति के बारे में पता चल पाएगा और दूसरा इस जानकारी को एकत्रित भी हो सकेगा ताकि उससे आगे भी कुछ सीखा जा सके.फिलहाल जो भी आंकड़े इकट्ठे किए जाते हैं उन्हें 96 घंटों के बाद हटा दिया जाता है.डॉक्टरों को उम्मीद है कि इस प्रणाली को भविष्य में इंटरनेट के ज़रिए भी इस्तेमाल किया जा सकेगा.अगर ऐसा हो पाता है तो डॉक्टर अब मरीज के बारे में जानकारी लैपटॉप या टेबलट पर भी देख सकेंगे.वन मेनर को ये भी उम्मीद है कि अगर किसी मरीज को लंबी बीमारी है तो उसी के घर से ही उस पर नजर रखी जा सकेगी.बरमिंघम के बच्चों के अस्पताल में चल रहा ये 'पायलट प्रोग्राम' अभी शुरुआती स्तर पर है. इंजीनियर, डॉक्टर और कंप्यूटर विश्लेषक साथ मिलकर ये कोशिश कर रहे हैं कि ये ठीक तरह से काम आ सके.अस्पताल ने अभी तक इस प्रणाली को नहीं खरीदा है लेकिन वेन मेनर को उम्मीद है कि इसे खरीदा जाएगा.डेमिएन सिंह की मां मगडेलना का कहना है कि इस प्रणाली से अपने बच्चे को गहन चिकित्सा इकाई में रखने से छुटकारा पाने में मदद मिलेगी.
__________________________
सागरों में चलने वाले विशाल जहाज़ों से इनता शोर हो रहा है कि इन विशाल स्तनपायी जीवों को न सिर्फ खाना, बल्कि अपने साथी तलाशने में भी मुश्किलें हो रही है.शोर के कारण व्हेल मछलियों के बीच होने संचार और संपर्क बेहद प्रभावित हो रहा है. व्हेलों की संख्या में चिंताजनक स्तर तक गिरावट आ चुकी है.वुड्स होल ओशनोग्राफिक इंस्टीट्यूट में व्हेलों का अध्ययन करने वाले डॉ. मार्क बाउमगार्टनर का मानना हैं कि व्हेलों की संख्या में हो रही कमी की एक बड़ी वजह समुद्री जहाज़ों से होने वाला शोर है.बोस्टन में चल रही साइंस कांफ्रेस में पेश किए गए शोध पत्रों से पता चलता है कि पिछले तीस वर्षों के दौरान जहाज़ों से होने वाला शोर हर एक दशक में दुगना हो रहा है.डॉ. बाउमगार्टन का कहना हैं, “ये कुछ ऐसा है कि आप किसी कॉकटेल पार्टी में बात कर रहे हों. आप वहां सामान्य आवाज में बात नहीं कर सकते हैं, क्योंकि वहां पीछे से बहुत सी और आवाजें आती रहती हैं. कभी कभी तो कुछ सुनाई नहीं देता. बहुत सी व्हेल भी कुछ इसी तरह के हालात का सामना कर रही हैं.”लेकिन मामला सिर्फ संपर्क या संचार में बाधा या अवरोध तक सीमित नहीं हैं. समुद्री पोत व्हेल मछलियों से टकरा भी रहे हैं.अमरीका के नेशनल ओशिनिक एंड एटमोस्फेरिक एडमिनिस्ट्रेशन यानी राष्ट्रीय सागर और पर्यावरण प्रशासन के लिए काम कर रहे डेवि विली कहते हैं, “कई बार ऐसा होता है कि जहाज़ और व्हेल एक साथ हो जाते हैं और उनके बीच टक्कर की संभावना होती है और इसमें व्हेलों को ही नुकसान उठाना पड़ता है”.कई बार उन जगहों से व्हेल के शव मिलते हैं, जहां वो जहाज़ से टकरा जाती हैं. फिर वैज्ञानिक उनकी मौत का कारण जानने की कोशिश करते हैं. उन्हें बहुत सी टूटी हुई हड्डियां और गंभीर घाव मिलते हैं जो जहाज़ के टकराने से होते हैं.विली का कहना हैं, “इस इलाके में इस तरह साल भर में एक या दो व्हेल मारी जाती हैं. हो सकता है कि ये आपको ज्यादा न लगे लेकिन अगर दुनिया भर में ऐसे 500 जीव बचे हों, वजह चाहे जो तो उनकी संख्या घटना वाकई चिंता की बात है.”डेव विली जहाज़रानी कंपनियों के साथ मिल कर काम कर रहे हैं ताकि इस समस्या का हल तलाशा जा सके.वो इन कंपिनयों को अपने जहाज़ों का मार्ग बदलने के लिए राजी करने में कामयाब रहे हैं जिसके परिणाम बहुत अच्छे रहे हैं.बोस्टन के हार्बर पायलट एसोसिएशन यानी पोत चालक संघ से जुड़े एंडी हैमोंड अपने आईपैड में एक एप्लिकेशन के बारे में बताते हैं जो ये तुरंत बता सकता है कि अमरीका के समूचे पूर्वी तट के आस पास पानी में कहां-कहां व्हेल मछलियां हैं और इस तरह पोत उनसे बच कर निकल सकते हैं.वैज्ञानिक, पर्यावरण संरक्षण समूह और उद्योग जगत व्हेलों के लिए परिस्थितियां बेहतर बनाने के लिए मिज जुल कर काम कर रहे हैं.जब से यो पहल शुरू की गई है तब से कोई पोत व्हेल से नहीं टकराया है. साथ ही ये भी उम्मीद की जा सकती है कि उनकी जिंदगी में शोर कम हुआ होगा और मछलियां एक बार फिर एक दूसरे से आराम से बात कर सकती हैं.
__________________________
किशोरों के बीच किए गए एक सर्वेक्षण के मुताबिक 10 में से छह किशोरों ने कहा कि उनसे कभी न कभी सेक्स संबंधी तस्वीरें या वीडियो की मांग की गई.ये सर्वे एनएसपीससी और चाइल्डलाइन संस्था ने की है जिसके मुताबिक चालीस प्रतिशत किशोरों का कहना है कि उन्होंने कभी न कभी सेक्स संबंधी तस्वीर और वीडियो खुद बनाई थी, जबकि लगभग एक तिहाई किशोरों ने कहा कि उन्होंने किसी न किसी को ऐसी सामग्री मोबाइल टेक्स्ट के जरिए भेजी थी.संस्था के मुखिया पीटर वैनलैस ने बीबीसी से कहा, ''सेक्सटिंग'(शब्दों के जरिये सेक्स संबंधी सामग्री भेजना) का चलन बहुत आम देखने को मिला है. इन परिणामों से पता चलता है कि किशोरों में इसकी प्रवृत्ति बढ़ रही है.''इस सर्वे के दौरान ब्रिटेन के लगभग 450 किशोरों से बात की गई. सर्वे में शामिल 58 प्रतिशत किशोरों का कहना था कि कि उन्होंने ऐसी तस्वीर या वीडियो टेक्स्ट के ज़रिए अपनी गर्लफ्रेंड या ब्वॉयफ्रेंड को भेजी.लगभग एक तिहाई लोगों ने कहा कि उन्होंने अपनी तस्वीरें और वीडियो उन लोगों के साथ साझा की जिन्हें वे इंटरनेट के ज़रिए जानते थे लेकिन कभी मिले नहीं थे, जबकि 15 फ़ीसदी का कहना था कि उन्होंने ये सामग्री अनजान लोगों के साथ साझा की.20 प्रतिशत ऐसे किशोर जिन्होंने ऐसी तस्वीरें किसी को भेजी थी, उनका कहना था कि उनकी तस्वीर अन्य लोगों के साथ साझा की गई, जबकि 28 प्रतिशत का कहना था कि उन्हें नहीं पता कि उनकी तस्वीर को आगे किसी और के साथ साझा किया गया या नहीं.सर्वे में शामिल 53 प्रतिशत किशोरों को कभी न कभी सेक्स संबंधी तस्वीर और वीडियो प्राप्त हुए, जबकि एक तिहाई को ऐसी सामग्री उन लोगों ने भेजी जिन्हें वे जानते तक नहीं थे.ब्रिटेन के कानून में 16 वर्ष की उम्र में सेक्स करना वैध है, लेकिन 18 साल से कम उम्र के किसी भी व्यक्ति की तस्वीर लेना या साझा करना गम्भीर दण्डनीय अपराध की श्रेणी में आता है.देश के मुख्य पुलिस अधिकारियों के संघ ने बीबीसी को बताया कि 'सेक्सटिंग' करने वाले बच्चों पर मुकद्दमा चलाना संभव नहीं दिखता.राष्ट्रीय बाल शोषण अपराध एजेंसी और ऑनलाइन सुरक्षा केंद्र के आंकड़ों के मुताबिक 2012 में 12 से 15 साल की उम्र के 62 प्रतिशत बच्चों के पास माबाइल फोन थे और 2013 के अंत तक ये संख्या और बढ़ने की संभावना है.विशेषज्ञों का मानना है कि समार्टफोन और तकनीक के विकास ने सेक्स संबंधी ऐसी सामग्री को तेज़ी से बढ़ावा देने में मदद की है. यहाँ तक की अब सस्ते फोन में भी कैमरे होते हैं जिनसे बच्चे आसानी से अपनी तस्वीर ले सकते हैं और उन्हें जहाँ चाहें वहाँ भेज सकते हैं. अधिकतर फोन अब इंटरनेट से जुड़े हैं और 'सेक्सट' को तुरन्त आसानी से सेशल नेटवर्किंग साइट्स पर पोस्ट किया जा सकता है जहाँ लाखों लोग आसानी से उन्हें देख सकते हैं.ऑनलाइन सुरक्षा केंद्र, बच्चों को यौन शोषण से बचाने के लिए काम करने वाली एजेंसी है और इसका कहना है कि वो तस्वीरों को गलत हाथों में पड़ने को लेकर चिंतित है.इस एजेंसी के शिक्षा विभाग के मुखिया जोनाथन बैगले कहते हैं, ''हमें पता चल रहा है कि उत्पीड़क गलत फायदा उठा रहे हैं और बच्चों को यह कह कर ब्लैकमेल कर रहे हैं कि यदि उन्होंने और तस्वीरें नहीं भेजीं तो वो पहले की तस्वीरों को उनके परिवार या देस्तों को भेज देंगे''.ब्रिटेन की सरकार युवाओं को सेक्स संबंधी सामग्री उत्पन्न करने और इसके संभावित खतरों के बारे में और शिक्षित करने की योजना पर काम कर रही है.अधिकारियों का कहना है कि 2014 से ब्रिटेन में नए आईटी पाठ्यक्रम के तहत पाँच साल से ही बच्चों को ऑनलाइन सुरक्षित रहना सिखाया जाएगा. फिलहाल स्कूलों में सेक्स और यौन संबंधों को लेकर ठोस दिशा-निर्देश जारी हैं.लेकिन सुधारकों के अनुसार 'सेक्सटिंग' के खतरों से निबटने के लिए दिशा-निर्देशों को व्यक्तिगत, सामाजिक और स्वास्थ्य शिक्षा पाठ में शामिल किया जाना चाहिए.इंग्लैंड में बच्चों की उपायुक्त सुई बर्कोविट्ज का कहना है, '' 'सेक्सटिंग' महज़ आईटी से जुड़ा मुद्दा नहीं है, यह संबंधों का मुद्दा है. हर स्कूल को संबंधों और सेक्स शिक्षा पर व्यापक कार्क्रम चलाने चाहिए जिसमें 'सेक्सटिंग' मोबाइल तकनीक के प्रयोग के साथ-साथ संबंधों और सेक्स शिक्षा के दूसरे पहलुओं पर भी ध्यान देना चाहिए.''(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और

 ट्विटर पर भी फ़ॉलो कर सकते हैं.)
__________________________
उनका कहना है कि यह हीरे और ग्रेफीन से भी कठोर है.शोधकर्ताओं की इस टीम का कहना है कि कार्बाइन के कुछ असाधारण गुण हो सकते हैं, अगर इसे बड़ी मात्रा में बनाया जा सके. कुछ विशेषज्ञ इसे बड़ी मात्रा में बनाए जाने की संभावना परसवाल उठा रहे हैं.इस शोध को 

एसीएस नैनो नामक जर्नल में प्रकाशित किया गया है.कार्बाइन असल में कार्बन परमाणुओं की एक श्रृंखला है जो एक दूसरे से दो या तीन रासायनिक बांडों के मार्फत जुड़े होते हैं.ह्यूस्टन के राइस विश्वविद्यालय के बोरिस याकोब्सन ने अपने शोधपत्र में दिखाया है कि खिंचाव के मामले में कार्बाइन की क्षमता सभी ज्ञात पदार्थों में सबसे ज़्यादा है.ग्रेफीन में समानांतर कार्बन परमाणुओं की श्रृंखला होती है और इसे दुनिया का सबसे मजबूत पदार्थ यानी ''सुपर मटीरियल'' माना जाता है.लेकिन कार्बाइन इससे भी दो गुना मजबूत है.वैज्ञानिक पहले इसकी गणना कर चुके हैं कि ग्रेफीन की एक पतली चादर को तोड़ने के लिए एक पेंसिल की नोक पर हाथी के बराबर ज़ोर लगाना पड़ेगा.उन्होंने गणना की है कि कार्बाइन में, ग्रेफीन और कार्बन ट्यूब की अपेक्षा दोगुना और हीरे की अपेक्षा तीन गुना कठोरता होती है.शोधकर्ताओं का मानना है कि कार्बाइन को चुंबकीय सुपरकंडक्टर में बदला जा सकता है. इससे पहले कुछ वैज्ञानिकों ने प्रयोगशाला में कार्बाइन बनाने में सफलता हासिल की थी लेकिन इसकी प्रकृति बहुत ही अस्थिर थी.राइस विश्वविद्यालय से ही जुड़े वसीली आर्तयूखोव ने कहा, "हमारा मकसद इन सभी चीज़ों को एक साथ लाकर एक पदार्थ के रूप में कार्बाइन की पूरी तस्वीर स्पष्ट करना था."उन्होंने कहा कि तनाव की स्थिति में कार्बाइन स्थिर रहता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
यह अनुमान एक शोध के हैं जिसमें ऐसे 60 बुजुर्गों को शामिल किया गया था जिन्हें यह दिक्कत शुरू हो रही थी.इसमें कहा गया कि एक दिन में कोको के दो कप दिमाग में रक्त प्रवाह बेहतर करते हैं.जनरल न्यूरोलॉजी के अनुसार शोध में पाया गया कि जिन लोगों के दिमाग में रक्त प्रवाह बेहतर हुआ है उन्होंने शोध के अंत में स्मृति परीक्षा में बेहतर प्रदर्शन किया.विशेषज्ञों का कहना है कि निष्कर्ष देने से पहले और अनुसंधान करने की ज़रूरत है.ऐसा नहीं है कि कोको को पहली बार नाड़ी संबंधी स्वास्थ्य से जोड़ा गया है. शोधकर्ताओं को यकीन है कि इसकी कुछ वजह इसका फ्लेवेनॉल से भरपूर होना है, जिसका 

स्मृति पर महत्पूर्ण असर माना जाता है.इस ताज़ा शोध में 73 साल की औसत आयु वाले 60 लोगों को रोज़ दो कप 

कोको पीने के लिए दिया गया.इन्हें दो समूहों में विभाजित कर एक समूह को भरपूर फ्लेवेनॉल और दूसरे को कम फ़्लेवेनॉल वाला कोको पीने को दिया गया. इन्हें किसी और तरह से चॉकलेट का सेवन नहीं करना था.शोध की शुरुआत में किए गए अल्ट्रासाउंड से पता चला कि उनमें से 17 के दिमाग में रक्त प्रवाह कमज़ोर था.भरपूर या कम फ्लेवेनॉल वाला कोको पीने वाले समूहों में कोई फ़र्क नहीं था.शोध की शुरुआत में कमज़ोर रक्त प्रवाह वाले प्रतिभागियों में से 88% के रक्तप्रवाह में सुधार देखा गया. इसके मुकाबले सामान्य रक्त प्रवाह वाले प्रतिभागियों पर असर 37% ही था.24 प्रतिभागियों के एमआरआई स्कैन से पता चला कि कमज़ोर रक्त प्रवाह वाले लोगों को छोटे से 

दिमागी नुकसान होने की आशंका भी ज़्यादा थी.हॉर्वर्ड मेडिकल स्कूल में न्यूरोलॉजिस्ट और शोध लेखक डॉ फ़ारज़ानेह सोरोन्ड कहते हैं, “हम दिमाग में रक्त के प्रवाह और उसके सोचने की क्षमता पर पड़ने वाले प्रभाव के बारे में सीख रहे हैं.”वह कहते हैं, “दिमाग के अलग-अलग हिस्सों को अपना काम करने के लिए ज़्यादा ऊर्जा की ज़रूरत पड़ती है. उन्हें ज़्यादा रक्त प्रवाह की भी ज़रूरत पड़ती है. इस संबंध को न्यूरोवस्कुलर कपलिंग कहा जाता है. यह 

अल्ज़ाइमर्स जैसी बीमारियों के इलाज में में महत्वपूर्ण भूमिका निभा सकता है.”शोधकर्ताओं का कहना है कि भरपूर या कम फ्लेवेनॉल वाले कोको में फ़र्क इसलिए कम पड़ा होगा क्योंकि पेय का दूसरा घटक असर कर रहा होगा या फिर छोटी मात्रा की ही ज़रूरत होगी.अल्ज़ाइमर्स शोध ब्रिटेन में शोध प्रमुख डॉ सिमॉन रिडले कहते हैं कि यह एक छोटा शोध था लेकिन इसने काफ़ी तथ्य जुटाए हैं.वह कहते हैं, “कोको पर आधारित इलाज काफ़ी लोकप्रिय हो सकता है लेकिन इसके असर के बारे में कोई भी निष्कर्ष निकालना जल्दबाज़ी हो सकती है.”इसके साथ ही वह कहते हैं, “नाड़ियों की कमज़ोरी मनोभ्रंश का एक पहचाना हुआ ख़तरा है और इसे समझकर हम नाड़ी की दिक्कत और कमज़ोर होती मानसिक स्थिति के बीच संबंध के बारे में ज़्यादा जान सकते हैं, इससे हमें नए इलाज और बचाव की खोज में मदद मिलेगी.”(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.) 
__________________________
अधिकारियों का कहना है कि भूस्खलन से वजह से बड़ी संख्या में लोग मारे गए हैं और बेघर हुए हैं. भूस्खलन की ये प्रवृत्ति बढ़ती जा रही है.दक्षिण एशिया में भूस्खलन एक आम बात हो गई है, खास कर मॉनसून के दौरान हिंदु-कुश-हिमालय के इलाके में.नई दिल्ली में सार्क आपदा प्रबंधन केंद्र से जुड़ी हुई भूगर्भीय त्रासदी विशेषज्ञ मृगंका घटक का कहना है, “हाल के वर्षों में इस क्षेत्र में भूस्खलन की घटनाओं में वृद्धि हुई है. ये वृद्धि खास कर भारत के उत्तरी हिस्सों, नेपाल, पाकिस्तान, अफगानिस्तान और बांग्लादेश के कुछ हिस्सों में देखने को मिल रही है.”उनका कहना है, “मुख्य तौर पर सबसे ज्यादा प्रभावित इलाका हिंदु-कुश-हिमालय है जहां भूगर्भीय परिस्थितियां बदल रही हैं.”इस केंद्र के अनुसार 2009 में दुनिया भर में हुए भूस्खलनों में 60 प्रतिशत भूस्खलन दक्षिण एशिया में हुए हैं जहां इस प्राकृतिक आपदा के कारण 280 लोग मारे गए. 2010 में भी तकरीबन इस तरह की स्थिति रही.भारत सरकार के राष्ट्रीय आपदा प्रबंधन के वरिष्ठ सलाहकार प्रोफेसर अशोक पचौरी का कहना है कि अब मॉनसून का पैटर्न वैसा नहीं रहा है जैसा पहले हुआ करता था.वो कहते हैं, “अचानक भारी मात्रा में बारिश होने की वजह से पर्वतीय ढलानों से जमीन का जुड़ाव कम होता है और इसकी वजह से ज्यादा भूस्खलन होते हैं और उनकी वजह से होने वाली मौतें भी बढ़ रही हैं.”पाकिस्तान के भूगर्भीय सर्वे के महानिदेशक इमरान खान भी इस बात से सहमति जताते हैं. साथ ही वो भूकंप के जोखिम को भी इसके लिए जिम्मेदार बताते हैं.वो कहते हैं, “हिंदु-कुश-हिमालय दक्षिण एशिया का ऐसा इलाका है जो बहुत सारे भूगर्भीय बदलावों से गुजर रहा है. इसकी वजह धरातल के नीचे बढ़ने वाले दबाव भी हैं.”प्रोफेसर पचौरी कहते हैं, “बुनियादी ढांचे के विकास से जुड़ी परियोजनाएं भी भारत में भूस्खलन की बड़ी वजह हैं. चमोली इलाके में किए गए हमारे एक अध्ययन से पता चलता है कि सड़कों के निर्माण और भूस्खलनों के बीच गहरा संबंध है.”कुछ विशेषज्ञों का कहना है कि भूस्खलन से होने वाले नुकसान को कम करने के लिए पर्वतीय ढलानों का अध्ययन करना होगा.पाकिस्तानी भूगर्भीय सर्वे के खान कहते हैं, “हमने अटाबाद में एक ऐसा अध्ययन किया था और भूस्खलन होने से चार महीने पहले ही उसके बारे में चेतावनी दे दी थी. फिर सरकार ने एक हजार लोगों को जबरदस्ती उस इलाके से हटाया और बाद में वहां एक बड़ा भूस्खलन हुआ.”लेकिन दक्षिण एशिया में बहुत सारे पहाड़ी ढलान हैं और बढ़ती आबादी के कारण इंसानी बस्तियों का दायरा लगातार बढ़ रहा है.ऐसे में नेपाल पर अध्ययन करने वाले ब्रिटेन के डरहम विश्वविद्यालय के प्रोफेसर डेविड पेटली कहते हैं कि इस खतरे को कम करने का सबसे प्रभावी तरीका जलवायु परिवर्तन से निपटना होगा.
__________________________
वे कहते हैं, "ये ख़बर किसी धमाके की तरह थी, जिसका इंतज़ार किया जा रहा था."ग्राहम की पत्नी को भी बढ़ती उम्र की बीमारियों ने शारीरिक रूप से अक्षम कर दिया था. इसके बाद वो सतर्क हो गए. ग्राहम बताते हैं, "मुझे मेरी पत्नी के आस-पास रहना होता है और उसे मेरी ज़रूरत होती है."ग्राहम इस बीमारी से जूझने वाले अकेले नहीं हैं. ब्रिटेन के स्वास्थ्य विभाग के अनुमान के मुताबिक, 45 से 64 साल के 42 फीसदी लोग डायबिटीज और हृदय रोग की बीमारी की चपेट में आते हैं.9 सवालों से डिप्रेशन का पता लगाएगा गूगलसरकार ने इस उम्र के लोगों को अधिक चलने की अपील की है. इससे 40 से 60 साल के उम्र के लोग पैदल चलने के लिए प्रोत्साहित हो रहे हैं. इस उम्र के पांच में से एक व्यक्ति शारीरिक रूप से सक्रिय नहीं है. विभाग के मुताबिक वे हर हफ्ते 30 मिनट व्यायाम करते हैं.लोगों को फिट रखने के लिए सरकार मोबाइल ऐप एक्टिव 10 को बढ़ावा दे रही है. यह लोगों को उनके चलने-फिरने और जरूरी शारीरिक गतिविधियों को बढ़ाने की सलाह देती है.जब ग्राहम को बीमारी के बारे में पता चला, उन्होंने कई बदलावों को महसूस किया. उन्होंने कहा, "मेरे कपड़े तंग होने लगे थे.  लोग कहते थे कि ज्यादा वजन मेरी जिंदगी को प्रभावित करेगा."डायबिटीज से दिल और किडनी की बीमारी भी जुड़ी होती है और यह उम्र को कम करती है. वह कहते हैं कि उन्होंने इन सभी बातों को नज़रअंदाज़ किया. ग्राहम के डॉक्टर ने उन्हें स्टॉकपोर्ट में पैदल चलने वाले ग्रुप से जुड़ने की सलाह दी.वो कहते हैं, "मैंने शुरुआत की पर मैं थोड़ा नर्वस था. पहले के मुकाबले मुझे ज्यादा चलना होता था." पैदल चलने वाले ग्रुप के लीडर उन्हें 1.9 मील चलने को कहते थे. उन्होंने बताया, "पहली बार चलने के बाद मेरे मन से सभी डर निकल गए." ग्राहम ने धीरे-धीरे पांच मील तक चलने की आदत डाली.मोटे हैं और फ़िट भी, तब भी चिंता कम नहींउन्होंने कहा, "मुझमें तेज़ी से सुधार हो रहा था. मैंने महसूस किया कि एक-दो मील चलने के बाद भी मेरी सांसे तेज नहीं होती थी और मैं अधिक चलने की कोशिश करता था. मैं पैदल चलने वाले ग्रुप से अलग हो गया और खुद अकेले ज्यादा चलने लगा. मेरा वजन भी कम होने लगा था."ग्राहम कदमों को मांपने वाला यंत्र पैडोमीटर इस्तमाल करने लगे. वह यंत्र के मुताबिक 10 हजार कदम रोज चलते थे. अब वह रोज 15 हजार कदम चलते हैं और करीब 23 किलोग्राम तक अपना वजन कम कर चुके हैं.वह कहते हैं, "मेरे पतलून अब ढीले होने लगे हैं. मैंने अपने पुराने कपड़े फेंक दिए हैं." ग्राहम कहते हैं कि उन्हें सिर्फ शारीरिक फायदा नहीं पहुंचा है, "मैं फिट हूं. मेरा आत्मविश्वास बढ़ा है. जब आप घूमना शुरू करते हैं तो कई ऐसी चीजें देखते हैं जो आपने पहले नहीं देखी होती है."अब वह अपनी पत्नी के साथ तैराकी भी करते हैं. ग्राहम कहते हैं, "जब मैं अपने पोते-पोतियों के साथ खेलता हूं तो मैं नहीं, वे मेरा पीछा करते हुए थकते हैं."वायग्रा का इस्तेमाल करते हों तो ये बातें जान लें(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
क्योंकि मोबाइल सुरक्षा पर शोध करने वाली कंपनी ब्लूबॉक्स ने एंड्रॉयड की ऐप वेरिफ़िकेशन प्रणाली में एक ख़ामी ढूंढ निकाली है. कंप्यूटर की भाषा में ऐसी कमियों या ख़ामियों को 'बग' कहा जाता है.इस बग के कारण आप ग़लती से कोई ऐसा ऐप डाउनलोड कर सकते हैं जो आपके डाटा को सफ़ाचट कर जाए.ब्लूबॉक्स का दावा है कि इस बग के कारण एंड्रॉयड फोनों के डाटा को चुराना संभव है. ब्लूबॉक्स ने इस खामी को “मास्टर की” नाम दिया है.एंड्रॉयड की इस खामी का फ़ायदा उठाकर चोर किसी एंड्रॉयड फ़ोन से डाटा चुराने, चोरी से बातचीत सुनने या अवांछित मैसेज भेजने के साथ ही अन्य कोई भी मनचाही हरकत कर सकते हैं.साल 2009 के बाद आए सभी एंड्रॉयड ऑपरेटिंग सिस्टम में ये कमी मौजूद है.

गूगल का कहना कि उसे ब्लूबॉक्स की खोज पर फिलहाल कुछ नहीं कहना है.

ब्लूबॉक्स के ब्लॉग पर जेफ फोरीस्टॉल ने लिखा है कि इस खोज के “व्यापक” परिणाम हो सकते हैं.इस बग के सामने आने का मुख्य कारण एंड्रॉयड फ़ोन में प्रोग्राम इंस्टॉल करने के पहले किया जाने वाला क्रिप्टोग्राफिक वेरीफिकेशन है.एंड्रॉयड किसी 

ऐप या प्रोग्राम की वैधानिकता और सुरक्षा जाँचने के लिए क्रिप्टोग्राफिक हस्ताक्षर का प्रयोग करता है.फोरीस्टॉल और उनके साथियों ने एंड्रॉयड के इस तरीके से हस्ताक्षर जाँचने की विधि का तोड़ खोज लिया है. इसके बाद ऐप में किए गए नुकसानदेह बदलाव का पता नहीं चलता.इस बग का लाभ उठाने के लिए बनाए गए हर ऐप या प्रोग्राम की किसी फ़ोन तक पहुँच असली एप्लीकेशन की ही तरह होती है.अपने ब्लॉग में फोरीस्टॉल लिखते हैं, “ये फ़ोन के सामान्य फंक्शन पर नियंत्रण कर लेता है और उसके बाद जो चाहे सो करता है.”ब्लूबॉक्स ने गूगल को फरवरी में ही इस बग की खोज के बारे में बता दिया था.फोरीस्टॉल इस साल अगस्त में होने वाले 'ब्लैक हैट हैकर' सम्मेलन में इस समस्या के बारे में और जानकारी देने की योजना बना रहे हैं.एंड्रॉयड फ़ोन की इस कमी से अभी केवल सैद्धांतिक तौर पर ही ख़तरा है क्योंकि अभी तक इसके दुरुपयोग का कोई मामला सामने नहीं आया है.और आपकी जानकारी चुराने के लिए हैकरों को इस बग के अलावा थोड़ी और मशक्कत करनी होगी. आर्स टेकनिका नाम के प्रकाशन को 

दिए साक्षात्कार में सुरक्षा विशेषज्ञ डैन वैलेच ने इसी ओर इशारा किया है.डैन वैलेच लिखते हैं कि एंड्रॉयड उपभोक्ताओं तक पहुँचने के लिए हैकरों को किसी असली एप्लीकेशन के जाली संस्करण को गूगल प्लेस्टोर पर डालना होगा.(बीबीसी हिन्दी के एंड्रॉएड ऐप के लिए आप 

यहां क्लिक कर सकतें हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
सुनने में ये बात थोड़ी अजीब सी लगती है, लेकिन इस बात में कोई संदेह नहीं होना चाहिए. कम से कम अमरीका में किए गए इस अध्ययन के बाद तो बिल्कुल नहीं.उटा विश्विद्यालय के अध्ययनकर्ताओं ने मार्शल आर्ट के लोगों के हाथों की ताकत और गति को मापने के लिए इस समय एक यंत्र का इस्तेमाल किया जब मार्शल आर्ट के खिलाड़ी पंच बैग पर घूंसे बरसा रहे थे.अध्ययनकर्ताओं ने पाया कि मुक्के की बनावट उंगलियों के जोड़ों को वो ताकत देती है,जिससे मुक्का मारने की क्रिया को बल मिलता है.इस अध्ययन को ‘एक्सटर्नल बायोलॉजी’ नाम की एक पत्रिका में प्रमुखता से छापा गया है.हाथों की बनावट अगर इस तरह की होती है कि उसका बेहतर इस्तेमाल मार धाड़ में हो सकता है तो फिर ये जानना और दिलचस्प हो जाता है कि किस तरह की माड़धाड़ में.वैज्ञानिकों से जब बीबीसी संवाददाता ने ये पूछा कि आखिर किसी को आघात पहुंचाने के लिए थप्पड़ ज्यादा कारगर है या फिर मुक्का.इस सवाल पर एक अध्ययनकर्ता डेविड करियर ने बताया कि थप्पड़ ज्यादा ज़ोरदार लगता है और संवाददाता ने इसे महसूस भी किया.उनका कहना था,“वाकई ये आशचर्यजनक था, क्योंकि पहला प्रहार जो मुक्के से किया गया था उसमें दम नहीं था जबकि दूसरा प्रहार काफी ताकतवर था जो हथेली से किया गया था.”दरअसल, प्रहार के लिए जब हाथ(थप्पड़) का इस्तेमाल होता है तो उसकी सतह ज्यादा होती है जिसकी वजह से चोट ज्यादा लगती है और खुले हाथ से किया गया प्रहार ज्यादा बलशाली प्रतीत होता है.मुक्के की तुलना में खुले हाथ से किया गया प्रहार शरीर के ऊतकों को ज्यादा क्षति पहुंचा पाता है क्योंकि खुली हथेली की सतह बंद मुठ्ठी के मुकाबले अधिक जगह घेरती है.इस टीम ने अध्ययन के दौरान पाया कि बँधी हुई मुठ्ठी, हाथ की कोमल हड्डियों को ताकत प्रदान करती है.मुठ्ठी बनाने के क्रम में जो हाथों में अकड़न होती है,उससे हाथों के जोड़ों को सुरक्षात्मक सहारा मिलता है.उटा विश्विद्यालय के प्रोफेसर करियर और माइकल एच मुरगन का कहना है कि मानव हथेली का निर्माण कुछ इस तरह से हुआ है कि वो ‘हस्त कौशल’ का इस्तेमाल कर सके.हालांकि इन वैज्ञानिकों ने ये भी पाया है कि कई हाथों की बनावट ऐसी भी है कि जिसकी उपयोगिता समानों को इधर-उधर करने मात्र के लिए ही होती है.प्रोफेसर करियर कहते हैं, “मुझे लगता है कि प्राकृतिक तौर पर इंसान एक ‘आक्रामक जानवर’ की तरह होता है.”करियर ये भी मानते हैं कि इंसान आने वाले समय में हिंसा को रोकने में सफल होंगे.
__________________________
भारत के करोड़ों फ़ीचर फ़ोन यूज़र्स को ध्यान में रखकर बाज़ार में उतारे गए इस सस्ते फ़ोन की सीधी टक्कर माइक्रोमैक्स और कार्बन जैसी देशी कंपनियों और सैमसंग के कम क़ीमतों वाले स्मार्टफ़ोन्स से होगी.मीडिया रिपोर्टों के अनुसार लॉन्च किए जाने के एक दिन के भीतर ऑनलाइन शॉपिंग वेबसाइट फ्लिपकार्ट को एक लाख मोटो ई के ऑर्डर मिले और कुछ ही घंटों में ये आउट ऑफ़ स्टॉक हो गया.कंपनी का दावा है कि ये कम क़ीमत का एक मज़बूत स्मार्टफ़ोन है और इसकी बैटरी पूरे दिन चलती है.आइए जानते हैं इस फ़ोन के सात ख़ास फ़ीचर्स.आमतौर पर किसी फ़ोन का सबसे मज़बूत पक्ष उसका हार्डवेयर, ऑपरेटिंग सिस्टम या डिज़ाइन होता है, लेकिन मोटो ई की सबसे ख़ास बात इसकी क़ीमत है. मोटो ई भारत में सिर्फ फ़्लिपकार्ट वेबसाइट के ज़रिए 6,999 रुपए में मिल रहा है.साफ़ तौर पर इस फ़ोन को माइक्रोमैक्स और कार्बन जैसी देसी कंपनियों के ‘बोल्ट’, ‘कैन्वास’, ‘एस’ और सैमसंग गैलेक्सी सिरीज़ के सस्ते स्मार्टफ़ोन्स की टक्कर में उतारा गया है.इस क़ीमत में ये फ़ोन पहले से बाज़ार में मौजूद सस्ते फ़ोन्स को कड़ी चुनौती देगा.मोटो ई में क्वालकॉम स्नैपड्रैगन 200, डुअल कोर प्रोसेसर लगा है, जो थोड़ी बहुत मल्टी-टास्किंग और साधारण ऐप्स को काफ़ी आराम से चला सकता है. इसमें एड्रीनो 302 ग्राफ़िक्स प्रोसेसर लगा है.इसमें एक जीबी का रैम दिया गया है, जबकि 4 जीबी की इंटरनल मेमोरी दी गई है. इसमें 32 जीबी तक का अतिरिक्त मेमोरी कार्ड भी लगाया जा सकता है.इस फ़ोन में फ्रंट कैमरा नहीं है, लेकिन पांच मेगापिक्सेल का एक कैमरा पीछे दिया गया है.मोटो ई के साथ एक अच्छी बात ये भी है कि इस क़ीमत में एंड्रॉएड किटकैट 4.4 ऑपरेटिंग सिस्टम युक्त ये पहला फ़ोन है.कंपनी का दावा है कि इस फ़ोन को आगे भी नवीनतम एंड्रॉएड अपडेट मिलते रहेंगे. ये सुविधा बाज़ार में उपलब्ध कई महंगे स्मार्टफ़ोन्स में भी नहीं है.इस फ़ोन में ‘गूगल नाउ’ फ़ीचर है, लिहाज़ा ये आपके वॉयस कमांड्स भी स्वीकार करेगा.इस फ़ोन में मोटोरोला के कुछ ख़ास फ़ीचर्स दिए गए हैं, जो काफ़ी काम के साबित हो सकते हैं. मोटोरोला असिस्ट आपके फ़ोन यूज़ करने के तरीके और समय के पैटर्न को रिकॉर्ड करता है और इसी के अनुसार फ़ोन को ढालता है.उदाहरण के तौर पर अगर आप 11 बज़े सोते हैं तो ये फ़ोन ठीक 11 बज़े रोज़ आपके फ़ोन को साइलेट कर देगा. ज़रूरी कॉल मिस न हो इसलिए किसी नंबर से दो बार कॉल आने पर रिंग अपने आप शुरू भी हो जाती है.मोटोरोला माइग्रेट फ़ीचर एक फोन से दूसरे में डाटा और नंबर ट्रांसफ़र करने में काफ़ी मदद करते हैं.इस फ़ोन में 1,980 एमएच की बैटरी लगी है, जिसे आप फ़ोन से अलग नहीं कर सकते. इसकी बैटरी लाइफ़ अच्छी है और साधारण प्रयोग के साथ ये लगभग पूरे दिन चल जाती है.हेवी इंटरनेट, कॉलिंग और मल्टिमीडिया प्रयोगों के बाद भी ये फ़ोन 10-12 घंटों तक चल जाता है.इस फ़ोन के भीतर दो नैनो सिम स्लॉट हैं, लेकिन ये हॉटस्वैप नहीं हैं. यानी सिम निकालने के लिए आपको बैक पैनल खोलना पड़ेगा.दोनों ही सिम पर 3-जी नेटवर्क उपलब्ध है.मोटो ई में 4.3 इंच का क्यूएचडी डिसप्ले है जो ठीक-ठाक शार्पनेस का आउटपुट दे देता है. हालांकि डिसप्ले कलर्स और बेहतर हो सकते थे. इसमें गोरिल्ला ग्लास-3 स्क्रीन लगी है जो काफ़ी मज़बूत और स्क्रैचप्रूफ़ माना जाता है.फ़ोन का बैक पैनल रबड़ टच है जो फ़ोन पर ग्रिप को मज़बूत बनाता है. प्लास्टिक का बना होने के बावजूद ये फ़ोन प्रीमियम सेगमेंट का दिखता है. बैक पैनल कई रंगों में उपलब्ध होंगे जिन्हें अलग से खरीदकर पसंद के अनुसार बदला भी जा सकेगा.मोटो ई 142 ग्राम का है, जो इस कैटेगरी के फ़ोन के लिए थोड़ा वजनी माना जाएगा.इस फ़ोन की सबसे बड़ी कमी इसका कैमरा है, जो बेहद साधारण है और इसमें ऑटोफ़ोकस या फ्लैश जैसे आम फ़ीचर्स नहीं हैं.इस फ़ोन में फ्रंट कैमरा भी नहीं है, लिहाज़ा आप इससे वीडियो कॉलिंग भी नहीं कर पाएंगे.अगर बात की जाए इसके प्रोसेसर और रैम की तो वो साधारण प्रयोग के लिए ठीक है लेकिन हार्डकोर गेमिंग के शौकीनों का दिल इसे देखकर टूटेगा. ‘सब-वे सर्फ़र’ और ‘नीड फ़र स्पीड’ जैसे गेम इस फ़ोन पर अटक कर चलते हैं.तो अगर आप हार्डकोर गेमर या फ़ोटोग्राफ़ी के शौकीन हैं तो शायद ये फ़ोन आपके लिए सबसे बेहतर नहीं हैं.लेकिन अगर इस क़ीमत में बाज़ार में मौजूद अन्य स्मार्टफ़ोन्स के फ़ीचर्स देखें तो ये फ़ोन उतना भी बुरा नहीं है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन संचार क्षेत्र के जानकारों के अनुसार भारत में तकरीबन 56 करोड़ सक्रिय मोबाइल यूज़र हैं.मोबाइल नेटवर्क के सबसे अहम हिस्से, मोबाइल टावर को 24 घंटे - 365 दिन चालू रखने में काफ़ी ऊर्जा चाहिए होती है.शहरी इलाकों में लगे टावरों को आम तौर पर सार्वजनिक ग्रिड से ही बिजली मिल जाती है.लेकिन भारत में ज़्यादातर जगहों पर बिजली की सुचारू व्यवस्था नहीं होने की वजह से 60 प्रतिशत से मोबाइल टावर डीज़ल जेनरेटरों के भरोसे चलते हैं.हर टावर को लगभग उतनी ही बिजली चाहिए होती है जितनी आम तौर पर किसी शहरी घर में खर्च होती है.देशभर में चार लाख से अधिक मोबाइल टावर हैं और इनकी संख्या लगातार बढ़ रही है. शायद यही कारण है कि इन टावरों को अब साफ-सुथरी ऊर्जा से चलाए जाने की मांग की जा रही है.भारत में हर साल अकेले टेलिकॉम उद्योग दो अरब लीटर डीज़ल खर्च कर देता है.देश के टेलिकॉम विभाग ने भी मोबाइल सेवा देने वाली कंपनियों को निर्देश जारी कर कहा है कि वे डीज़ल की खपत कम करे और ऊर्जा के नए स्रोत खोजें.ग्रामीण इलाकों में 50 फ़ीसदी और शहरी इलाकों में 20 फ़ीसदी की कार्बन उत्सर्जन में कटौती के भी निर्देश दिए गए हैं.कंपनियों के पास जो रास्ता बचा है वो है हाईब्रिड ऊर्जा यानी ग्रिड और दोबारा प्रयोग किए जाने वाली ऊर्जा के मिश्रण कर टावरों को संचालित करें.लेकिन विशेषज्ञों का मानना है कि ये आसान नहीं होगा.मैनेजमेंट कंसल्टेंसी कंपनी एटी कर्नी से जुड़े मोहित राणा कहते हैं, “सोलर ऊर्जा सबसे अच्छी है, लेकिन इसका उत्पादन, खासतौर पर शुरुआती खर्च बहुत ज़्यादा है.”हालांकि डीज़ल खपत कम करने के उपायों पर उद्योग लगातार काम कर रहा है.एटी कर्नी के एक अनुमान के अनुसार टेलिकॉम उद्योग के कुल कार्बन उत्सर्जन का आधा डीज़ल उपयोग की ही वजह से होता है.भारती इंफ्राटेल उन कंपनियों में से एक हैं जो इस लक्ष्य को पाने के लिए कोशिश कर रही है. इस कंपनी से 33 हज़ार से ज़्यादा मोबाइल टावर है जिनमें से नौ हज़ार से ज़्यादा ग्रिड की स्थाई बिजली से दूर हैं. ऐसे में डीज़ल ऊर्जा का प्रयोग किया जाता है जो महंगा भी है.भारती इंफ्राटेल के देवेंद्र सिंह रावत बताते हैं, “ईंधन हमारे ख़र्च का एक अहम हिस्सा है. प्रत्येक टावर पर हर दिन पांच से 40 हज़ार तक का ईधन खर्च होता है.”एक हजार टावरों से अधिक पर कंपनी ऊर्जा के दूसरे स्रोतों का प्रयोग शुरू कर चुकी है. लेकिन ये काम टेलिकॉम कंपनिया अकेले नहीं कर सकती हैं.बिजली उत्पादन के नए तौर तरीकों ने उद्योगपतियों और नया सोचने वालों के लिए एक मौका उपलब्ध किया है. ऐसे लोग जो तकनीक को दो तरह से देखते हैं- इससे पैसा बनाया जा सकता है और जंगलों-वातावरण को बचाया जा सकता है.ओएमसी पावर एक ऐसी ही कंपनी है जो कि ग्रामीण इलाक़ों में टेलीकॉम कंपनियों के लिए छोटे छोटे पावर प्लांट बना रही है.इन छोटे पावर प्लांटों में सूरज, हवा और बायोगैस जैसे स्त्रोतों का उपयोग कर के दूर-दराज़ के इलाकों में साफ ऊर्जा उपलब्ध कराई जा सकेगी.ओएमसी पावर के अनिल राज कहते हैं कि आने वाले वर्षों में भारत में ऊर्जा खपत में एक बड़ा बदलाव आने वाला है.वो कहते हैं, "इस समय अवधारणा ये है कि बड़े-बड़े ऊर्जा संयंत्र होंगे लेकिन उनकी ट्रांसमिशन की प्रणाली अप्रभावी होगी. असल में इस समय हो ये रहा है कि जहां पावर संयंत्र हैं वहां से वो जगहें बहुत दूर हैं जहां बिजली को जाना है. इसके लिए ट्रांसमिशन लाइनें बिछानी होती हैं.ये बात अब बदल रही है. हम कोशिश कर रहे हैं कि छोटे छोटे जगहों पर ही संयंत्र बनाए जाएं जिससे वहां की ज़रुरतें पूरी हों."हालांकि अभी भी इसमें सबसे बड़ी चुनौती स्वच्छ ऊर्जा की है और वो भी स्वच्छ ऊर्जा के लिए पैसे मिलने की.कंपनियों को उम्मीद है कि फोन लाइनें उपलब्ध कराने वाले टावर उनके उपभोक्ताओं में होंगे और जो अतिरिक्त ऊर्जा बजेगी वो आस पास के रिहाइशी इलाक़ों में बांटी जा सकेगी.राज का कहना है कि वो जितनी ऊर्जा का उत्पादन करेंगे वो टेलीकॉम कंपनियों और स्थानीय समुदाय के बीच साझा की जाएगी. स्थानीय समुदाय को छोटे छोटे बैटरी पैक दिए जा सकेंगे जिससे वो अपने घरों में बत्तिया जला पाएंगे और इलेक्ट्रानिक चीज़ों को चार्ज भी कर सकेंगे.ओएमसी पावर को उम्मीद है कि अलग अलग तरह की तकनीकों का इस्तेमाल कर के कीमतों को कम रखा जा सकेगा और इस प्रक्रिया में कुछ भी बेकार नहीं जाएगा.भारतीय टेलीकॉम बाज़ार में कीमतें तय करना सबसे कठिन काम रहा है. पिछले कुछ समय में टेलीकॉम कंपनियों का फायदा कम हुआ है और उन्हें कड़ी प्रतियोगिता का सामना करना पड़ रहा है.इस बाज़ार को बढ़ाने के लिए आने वाले दिनों में भारत में तीन लाख से अधिक मोबाइल टावर स्थापित किए जाने हैं.अगर इन टावरों को बिजली उपलब्ध कराने के लिए कोई स्वच्छ ऊर्जा का कोई खाका नहीं तैयार होता है तो कई लोगों को डर है कि पहले से ही खस्ताहाल टेलीकॉम बाज़ार की स्थिति बद से बदतर होती चली जाएगी.ये सिरीज़ बीबीसी हिन्दी और अमर उजाला डॉट कॉम की संयुक्त पेशकश है.इस विशेष सिरीज़ में मोबाइल और इसके प्रयोग से जुड़े सवालों और अनुभवों को हमसे शेयर करने के लिए आइए हमारे फेसबुक पन्ने पर या ट्वीट कीजिए #BBCMI पर.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
यूरोप में वैज्ञानिकों का कहना है कि एक कैन रोज़ पीने से डाइबीटीज़ का ख़तरा पांच गुना बढ़ जाता है.डाइबीटीज़ पर छपने वाली विशेष पत्रिका 'डाइबेटोलोगिया' में छपे लेख के नतीजे अमरीका में हुए पहले हुए अध्ययनों से मिलते जुलते हैं.डाइबीटीज़ के लिए काम करने वाली संस्थाओं का कहना है कि चीनी वाली खानेपीने की चीज़ों के इस्तेमाल पर ध्यान रखने की ज़रूरत है क्योंकि इससे वज़न बढ़ने का ख़तरा रहता है.इस रिसर्च के नतीजे ब्रिटेन, जर्मनी, डेनमार्क, इटली, स्पेन, स्वीडेन, फ्रांस और नीदरलैंड्स में किए गए अध्ययनों पर आधारित हैं.रिसर्च के लिए शोधकर्ताओं ने साढ़े तीन लाख लोगों से बातचीत की. ये एक बड़े अध्ययन का हिस्सा था जिसमें भोजन और कैंसर में संबंध पर शोध किया जा रहा है.लंदन के इंपिरियल कॉलेज की डोरा रामागेयुरा ने बीबीसी से कहा, "अगर आप चीनी वाले शीतल पेय का इस्तेमाल करते हैं तो डाइबीटीज़ का ख़तरा बढ़ जाता है. आप जितने कैन सॉफ़्ट ड्रिंक का इस्तेमाल एक दिन में करते हैं, आपके डाइबीटीज़ का ख़तरा ख़तरा उतना ही बढ़ जाता है."उन्होंने कहा कि इस ख़तरे से लोगों को आगाह किया जाए.हालांकि फलों के जूस के इस्तेमाल और डाइबीटीज़ के मामलों में कोई संबंध नहीं पाया गया.लेकिन बीमारी के होने में बीएमआई का बहुत मुख्य भूमिका है.बीएमआई यानी बॉडी मास इंडेक्स मोटोपे को मापने की इकाई है.
__________________________
किरोबो नाम के इस रोबोट को अंतरराष्ट्रीय स्पेस स्टेशन (आईएसएस) में काम कर रहे अंतरिक्ष यात्रियों के लिए सामान लेकर जा रहे एक अनाम रॉकेट से अंतरिक्ष भेजा गया.13 इंच के किरोबो ने जापान के तानेगाशिमा द्वीप से उड़ान भरी. वह 9 अगस्त को आईएसएस पहुंच जाएगा.किरोबो एक शोध का हिस्सा है जिसके तहत यह देखा जाना है कि लंबे समय तक अकेले रहने वाले लोगों को मशीनें किस तरह से भावनात्मक सहारा दे सकती हैं.एच-2बी रॉकेट के लॉंच का जापान एयरोस्पेस एक्सप्लोरेशन एजेन्सी (जाक्सा) द्वारा सीधा प्रसारण किया गया.यह अनाम रॉकेट आईएसएस पर काम कर रहे छह स्थाई कर्मचारियों के लिए पीने का पानी, खाना, कपड़े और काम के उपकरण लेकर गया है.किरोबो नाम “

उम्मीद” और “रोबोट” के लिए जापानी शब्दों से बनाया गया है.इस छोटे से 

मानवरूपी रोबोट का वज़न करीब एक किलो है और यह कई तरह की शारीरिक हरकतें कर सकता है. इसके डिज़ाइन की प्रेरणा मशहूर एनिमेटेड कैरेक्टर एस्ट्रो बॉय से ली गई है.किरोबो को जापानी में बात करने के लिए तैयार किया गया है. वह वटाका के साथ होने वाली अपनी बातचीत का रिकॉर्ड भी रखेगा.वटाका इस साल आईएसएस के कमांडर का पदभार संभालेंगे.इसके अलावा किरोबो कंट्रोल रूम से मिलने वाले संदेश भी अंतरिक्षयात्री को देगा.इस रोबोट को बनाने वाले टोमोटाका टाकाहाशी के अनुसार, “किरोबो वटाका के चेहरे को याद रखेगा ताकि जब वह अंतरिक्ष में मिलें तो वह उन्हें पहचान सके.”वह कहते हैं, “मैं उम्मीद करता हूं कि यह रोबोट एक 

आदमी और मशीन के बीच मध्यस्थ का काम करेगा. या फिर एक आदमी और इंटरनेट के बीच और कभी-कभी आदमियों के बीच भी.”टाकाहाशी कहते हैं कि सबसे मुश्किल काम रोबोट को अंतरिक्ष में काम करने योग्य बनाना था.नौ महीने से ज़्यादा समय तक किरोबो की विश्वसनीयता को परखने के लिए उस पर दर्जनों परीक्षण किए गए.किरोबो का एक जुड़वा रोबोट मिराटा धरती पर है. वह अपने जोड़ीदार में अंतरिक्ष में होने वाली किसी भी इलेक्ट्रॉनिक गड़बड़ीपर नज़र रखेगा.पिछले महीने अभियान के दौरान मिराटा ने कहा था, “मेरे लिए यह एक छोटा कदम है लेकिन रोबोटों के लिए यह एक बड़ी छलांग है.”यह रोबोट टाकाहाशी, कार निर्माता टोयोटा और विज्ञापन कंपनी डेन्ट्सू का एक संयुक्त 

उद्यम है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
विशेषज्ञों का कहना है कि इंसानों की त्वचा सूर्य के प्रकाश के संपर्क में आने पर विटामिन-डी कुदरती तौर पर बनाती है. इसके अलावा मछली में भी विटामिन-डी प्रचुर मात्रा में पाई जाती है.हवाई यूनिवर्सिटी के शोधकर्ताओं का कहना है कि जिन लोगों में विटामिन-डी की कमी होती है, उन्हें दिल का दौरा पड़ने का खतरा अपेक्षाकृत अधिक होता है.शोधकर्ताओं का कहना है कि विटामिन-डी की कमी के कारण मस्तिष्क में दौड़ते खून की गति थम सकती है जो दिल का दौरा पड़ने का सबब बन सकता है.शोधकर्ताओं ने ये निष्कर्ष 7,500 लोगों पर 34 वर्ष तक किए अध्ययन के आधार पर निकाला है.शोध दल के एक प्रमुख सदस्य डॉक्टर गोटारो कोजिमा का कहना है कि ज्यादा उम्र होने पर शरीर सूर्य के प्रकाश से विटामिन-डी को संश्लेषित नहीं कर पाता है, इसलिए ऐसे लोगों के लिए संतुलित भोजन के जरिए विटामिन-डी लेना ज्यादा महत्वपूर्ण हो जाता है.वे कहते हैं, ''हमारा शोध इस बात की पुष्टि करता है कि विटामिन-डी से भरपूर आहार लेने पर दिल का दौरा पड़ने का खतरा कम किया जा सकता है.''वे कहते हैं, इस शोध और अन्य अध्ययनों के आधार पर ये सलाह दी जाती है कि विटामिन-डी की प्रचुर मात्रा, दिल का दौरा रोकने में मददगार हो सकती है.ये शोध अमरीकी हार्ट एसोसिएशन के 'स्ट्रोक' नामक जर्नल में प्रकाशित हुआ है.
__________________________
रोसेटा की अंतरिक्षयात्रा एक दशक पहले शुरू हुई थी. लेकिन बीते दो साल से ये अंतरिक्षयान नींद में था क्योंकि इसे एक धूमकेतु पर उतरने के अपने अभियान के अंतिम चरण के लिए ऊर्जा बचानी थी.  इतनी लंबी नींद से जगने में इसे कई घंटे लग सकते हैं क्योंकि अहम उपकरणों को शुरू होने में वक़्त लगेगा. रोसेटा को इसी साल अगस्त में धूमकेतु 67पी/चर्यूमोफ़-गेरासिमेंको से मिलना है.कुछ महीने तक इस चार किलोमीटर लंबे धूमकेतु के अध्ययन के बाद रोसेटा इस धूमकेतु पर एक छोटा सा रोबोट उतारेगा ताकि इससे नमूने इकट्ठा किए जा सकें और कुछ तस्वीरें ली जा सकें.यूरोपीय अंतरिक्ष एजेंसी के जर्मनी के डर्मस्टेट स्थित ऑपरेशंस सेंटर के वैज्ञानिकों को उम्मीद है कि उन्हें रोसेटा से कुछ ही घंटों में कोई संदेश मिलेगा.रोसेटा को जून 2011 में अस्थायी रूप से निष्क्रिय किया गया था क्योंकि सौर तंत्र में इसका रास्ता इसे सूरज से इतना दूर ले जाने वाला था कि इसके सोलर पैनल बहुत कम सौर ऊर्जा पैदा कर पाते.साल 2004 में इसे लॉन्च किया गया था और इसने धूमकेतु तक पहुंचने के लिए थोड़ा घुमाव वाला रास्ता चुना है.एक बार वैज्ञानिक रोसेटा की सेहत की पड़ताल कर लें तो वो इसे धूमकेतु 67 पी तक पहुंचाने के लिए इसके थ्रस्टर्स को शुरू करेंगे. अभी रोसेटा की धूमकेतु 67 पी से दूरी क़रीब 90 लाख किलोमीटर है, सितंबर के मध्य तक इस दूरी को सिर्फ़ 10 किलोमीटर तक लाया जाएगा.11 नवंबर को धूमकेतु 67 पी पर तीन टांगों वाला रोबोट 'फ़िली' उतारा जाएगा. वैज्ञानिक चाहते हैं कि रोसेटा धूमकेतु 67 पी का तब पीछा करे जब वह सूरज की ओर बढ़ रहा हो ताकि इस धूमकेतु पर होने वाले परिवर्तनों का अध्ययन किया जा सके.फ़िली धूमकेतु की सतह पर होने वाले परिवर्तनों की जानकारी देगा.माना जाता है कि धूमकेतुओं पर ऐसे खनिज हैं जो 4.6 अरब साल पहले सौर तंत्र बनने से लेकर अब तक वैसे ही हैं. ऐसे में रोसेटा से मिलने वाले आंकड़े शोधकर्ताओं को ये समझने में मदद करेंगे कि समय के साथ अंतरिक्ष का वातावरण कैसे बदला है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इस बारे में लोगों के अलग-अलग विचार हैं.ब्रिटेन में पिज़्ज़ा एक्सप्रेस, स्ट्राडा और पैटिसैरी वलेरी जैसी कई रेस्तरां श्रृंखला शुरू करने वाले ल्यूक जॉनसन अपनी सफलता के लिए अपने पिता के शुक्रगुज़ार हैं.वह कहते हैं, “मेरे पिता का अपना काम था और 84 वर्ष की उम्र में वह आज भी काम कर रहे हैं. ऐसा आदर्श घर में होना जिसने किसी दूसरे के लिए काम न किया हो, किसी दूसरे पर निर्भर न रहा हो- काफ़ी मददगार रहता है.”वह कहते हैं, “अपने अनुभव से मैं बता सकता हूं कि हर उद्यमी के आस-पास कोई न कोई वाला ऐसा आदर्श होता है जिसका अपना काम हो, चाहे वह परिवार का सदस्य हो, दोस्त हो या अपना खुद का काम कर रहा बॉस हो.”“लेकिन इसके विरपीत जिनके परिवार में सब अच्छी नौकरी कर रहे हो, निश्चित वेतन मिलता हो और पेंशन तय हो- उसके लिए बिना किसी सुरक्षा के अपना काम करने का ख़तरा उठाना, डराने वाला होता है.”अमरीका के डार्टमाउथ कॉलेज के अर्थशास्त्र के प्रोफ़ेसर, डेविड ब्लैंचफ़्लार और ब्रिटेन के वार्विक विश्वविद्यालय में अर्थशास्त्र के प्रोफ़ेसर एंड्र्यू ओसवाल्ड इस बात पर सहमत हैं कि अगर अभिभावक का अपना काम है तो बहुत संभावना है कि उनके बच्चे भी ऐसा ही करेंगे.ब्रिटेन के व्यापार प्रशिक्षक पीटर रेडिंग के अनुसार सफल उद्यमी मुख्यतः पैदाइशी होते हैं.वह कहते हैं, “मैं इसे इस तरह कहना चाहूंगां कि वह 70% पैदाइशी, 10% स्वाभाविक और 20% प्रशिक्षण योग्य होते हैं.”रेडिंग कहते हैं कि ऐसे लोगों में दो लक्षण वंशानुगत होती हैं. पहला है “नई चीजों के साथ ढलने की सोच” और दूसरा है “हकीकत को सकारात्मक ढंग से देखना.”वह कहते हैं, “नई चीजों के साथ ढलने की सोच वाला व्यक्ति 

व्यापार की ज़रूरत को समझ सकता है, यह तय कर सकता है कि उसके लिए किस चीज़ में कुशलता चाहिए होगी और फिर उन्हें

 तेजी से और प्रभावी ढंग से लागू कर सकता है.”कार्डिफ़ मेट्रोपॉलिटन विश्वविद्यालय में उद्यमशीलता के प्रोफ़ेसर ब्रायन मोर्गन कहते हैं हालांकि “वंशानुगत घटक” एक सफल उद्यमी बनाने में महत्वपूर्ण भूमिका अदा करते हैं लेकिन उन्हें अन्य महत्वपूर्ण चीज़ें सिखानी पड़ती हैं.वह कहते हैं, “सामान्यतः माना जाता है कि 40% उद्यमशीलता का कौशल डीएनए में होता है लेकिन एक 

सफल और टिकाऊ व्यवसाय के लिए 60% काबिलियत जैसे कि 

तकनीकी और वित्तीय विशेषज्ञता की और ज़रूरत होती है.”“इसे कॉलेज में दाखिला लेकर पढ़ा जा सकता है या उसी क्षेत्र की किसी 

बड़ी कंपनी में कुछ साल काम करने सीखा जा सकता है.”लेकिन सभी विशेषज्ञ इससे सहमत नहीं हैं कि वंशानुगत गुण उद्यमी बनने के लिए महत्वपूर्ण होते हैं.लंकास्टर विश्वविद्यालय के प्रबंधन विद्यालय में मनोविज्ञान और स्वास्थ्य के प्रोफ़ेसर कैरी कूपर कहते हैं, “मुझे नहीं लगता इसमें वंशानुगत गुणों का कोई महत्व है. शुरुआती जीवन के अनुभव तय करते हैं कि आप उद्यमी बन सकते हैं या नहीं.”वह कहते हैं, “मेरे अध्ययन से पता चला है कि उद्यमी को बचपन में दिक्कतों का सामना करना पड़ा था. जैसे कि उन्हें सताया गया हो, मां-बाप का तलाक हो गया हो. इसके बाद वह दुनिया को कुछ कर दिखाना चाहते हैं. यही संकल्प उन्हें संभल कर जोखिम लेने के लिए तैयार करता है- जिससे एक सफल उद्यमी बनता है.”प्रौद्योगिकी निवेशक जेनिफ़र मोज़ेज़ कहती हैं, “परंपरागत पेशों में अब मौके कम रह गए हैं और आवश्यकता ही अविष्कार की जननी है.”गोल्डमैन सैक्स बैंकर और ब्रिटिश प्रधानमंत्री गॉर्डन ब्राउन की सलाहकार रहीं मोजे़ज़ कहती हैं, “कई लोगों को जल्द ही सेवानिवृत्त होने के लिए कहा जा रहा है. ऐसे लोगों को पैसा कमाने के उपाय करने होंगे.”वह कहती हैं कि सफल उद्यमी होने का मतलब यह नहीं है कि आप करोड़ों रुपये कमाएं.“मेरे लिए उद्यमी वह व्यक्ति है जो अपना कुछ काम शुरू करता है, चाहे वह कितना ही छोटा हो.”ल्यूक जॉनसन भी मानते हैं कि नौकरियों का बदलते चरित्र की वजह से लोग अपनी कंपनी शुरू करने के लिए बारे में सोचने लगे हैं.“काम करने की जगह अब पहले के मुकाबले ज़्यादा अनिश्चित हो गई है और अपने कामकाज़ी ज़िंदगी का फ़ैसला अपने हाथ में रखना बेहतर विकल्प हो सकता है. कुछ हद तक यह अपनी नियति को नियंत्रण में लेने जैसा है.”(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
क्या यह सच है?मैसाच्यूसेट्स इंस्टीट्यूट ऑफ़ टेक्नॉलॉजी की जैव सांख्यिकी और महामारी रोग विशेषज्ञ मायमुना मजूमदार कहती हैं, "90 फ़ीसदी का आंकड़ा कांगो में 2002 और 2003 में फैले इबोला संक्रमण से आया है. कांगो में इस वायरस के चलते सबसे ज़्यादा मौतें हुईं थी."मौत की दर को निकालने के लिए इलाज कराने वाले कुल संक्रमित लोगों की संख्या में मरने वाले लोगों की संख्या से भाग दिया जाता है.पश्चिमी अफ़्रीकी देशों में फैले संक्रमण से होने वाली मौत पर मायमुना मजूमदार बताती हैं, "

1976 से अब तक इबोला संक्रमण से मौत की दर 60 से 65 फ़ीसदी तक पहुंचती है. पश्चिम अफ़्रीकी देशों में इस बार मौत की दर 54 फ़ीसदी के आसपास है. हालांकि इसमें बदलाव हो सकता है."वैसे अलग-अलग देशों में मौत की दर भी भिन्न है. गिनी में 73 फीसदी, लाइबेरिया में 55 फ़ीसदी, सियरा लियोन में 41 फ़ीसदी और नाइजीरिया में यह 11 फ़ीसदी है.एक ही संक्रमण से होने वाली मौत के आंकड़े इतने भिन्न क्यों हैं? मजूमदार के मुताबिक स्वास्थ्य सुविधाओं की गुणवत्ता, उपलब्धता और संक्रमण से निपटने की तैयारियों पर मौत की दर निर्भर करती है.इसके अलावा यह संक्रमण भी कई तरह का होता है. अब तक पहचान में आए पांच तरह के इबोला संक्रमण में 'ज़ायर' और 'सूडान' सबसे ज़्यादा ख़तरनाक माने जाते हैं. इनमें 'ज़ायर' संक्रमण 79 फ़ीसदी मौत दर के साथ सबसे ज़्यादा ख़तरनाक है, जबकि 'सूडान' संक्रमण में मौत की दर 54 फ़ीसदी होती है.ऐसे में साफ़ है कि पश्चिम अफ़्रीकी देशों में इबोला संक्रमण से होने वाली मौत की दर 90 फ़ीसदी से काफ़ी कम है.इतना ही नहीं इबोला का संक्रमण इंफ्लूएंज़ा और ख़सरा के मुक़ाबले कम तेज़ी से फैलता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
विश्व स्वास्थ्य संगठहन यानी डब्ल्यूएचओ की एक ताज़ा रिपोर्ट में आशंका जताई गई है कि अगले दो दशक को दौरान हर साल कैंसर के नए मामलों की संख्या बढ़कर 2.2 करोड़ हो सकती है.इस रिपोर्ट के मुताबिक़ इस दौरान 

कैंसर से होने वाली मौतों की संख्या हर साल 82 लाख से बढ़कर 1.3 करोड़ हो जाएगी.इस रिपोर्ट के सह-लेखक और इंटरनेशनल एजेंसी फ़ॉर रिसर्च ऑन कैंसर (आईएआरसी) के निदेशक डॉक्टर क्रिस्टोफर वाइल्ड ने बताया, "रिपोर्ट बताती है कि हम अपने पुराने तौर-तरीक़ों से कैंसर का मुक़ाबला नहीं कर सकते हैं."उन्होंने कहा, "इसके लिए अधिक प्रतिबद्धता और समय रहते बीमारी का पता लगाने की ज़रूरत है."दुनिया भर में सबसे ज़्यादा कैंसर के मामले फेफड़े से संबंधित हैं जबकि दूसरा स्थान 

स्तन कैंसर का है.हर साल सबसे अधिक मौतें भी फेफड़े के कैंसर से होती है. विकासशील देशों में भी कैंसर तेज़ी से फैल रहा है. रिपोर्ट के मुताबिक़ दुनियाभर में कुल कैंसर के मामलों में 60 प्रतिशत से अधिक मामले अफ्रीका, एशिया और मध्य और दक्षिण अमरीका से हैं.इस इलाक़ों की कैंसर से होने वाली कुल मौतों में 70 प्रतिशत से अधिक हिस्सेदारी है.रिपोर्ट के मुताबिक़ विकासशील देशों में 

कैंसर से जुड़ी जानकारी और शुरुआती उपचार का अभाव है.ज़्यादातर मौतें समय रहते इलाज शुरू नहीं हो पाने के चलते होती हैं.विकासशील देशों में अगर वाजिब क़ीमत पर बेहतर इलाज की सुविधा मुहैया कराई जाए तो कैंसर से होने वाली ज़्यादातर मौतों को टाला जा सकता है.ख़ासतौर से बचपन में होने वाले कैंसर का इलाज काफ़ी हद किया जा सकता है और इससे मृत्यु दर में काफ़ी कमी आएगी.रिपोर्ट के मुताबिक़ अगर कैंसर के बारे में उपलब्ध जानकारी पर समय रहते पूरी तरह से अमल किया जाए तो कैंसर से होने वाली मौत के आंकड़े को घटाकर आधा किया जा सकता है.भारत जैसे देशों में कल-कारख़ानों में सुरक्षा मानकों की कमी के चलते बड़ी संख्या में कैंसर फैलता है.रिपोर्ट में कैंसर के रोकथाम के लिए राजनीतिक इच्छाशक्ति पर जोर दिया गया है, क्योंकि इसके लिए काफ़ी बजट की ज़रूरत है.रिपोर्ट में यह भी कहा गया है कि सिर्फ़ जागरुकता कार्यक्रम चलाने की जगह कैंसर की रोकथाम के लिए सख़्त से सख़्त क़ानून बनाने होंगे.जैसा कि तंबाकू की रोकथाम के लिए टैक्स में बढ़ोतरी, विज्ञापन पर पाबंदी और अन्य उपाए के ज़रिए किया जा रहा है.(बीबीसी हिंदी का एंड्रॉयड ऐप डाउनलोड करने के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
लेकिन इस विवाद से पूरी तरह से अलग, एक अमरीकी अध्ययन से सामने आया है कि मोबाइल का इस्तेमाल रोगी अपनी बेहतर देखभाल के लिए कर सकते हैं.कुछ मोबाइल एप्लिकेशन्स के ज़रिए वे टेस्ट के नतीज़ों और संभावित ख़तरों के बारे में तत्काल जान सकते हैं और इलाज का ख़र्च भी घटा सकते हैं.वॉशिंगटन में जीडब्ल्यू मेडिकल फ़ैकल्टी एसोसिएट्स के डाक्टर एक अध्ययन के ज़रिए मधुमेह के रोगियों के ख़ून में ग्लूकोस की मात्रा और उच्च रक्तचाप पर नज़र रख रहे हैं. इस पूरे अध्ययन में मोबाइल फ़ोन अहम भूमिका निभा रहे हैं.इस अध्ययन में विभिन्न मोबाइल एप्लिकेशन्स का इस्तेमाल किया जा रहा है. मरीज़ अपने ब्लड शूगर यानी रक्त में ग्लूकोस के टेस्ट से प्राप्त नतीजों को मोबाइल एप्लिकेशन में भर देता है जो उसे तत्काल बताता है कि उसे किसी तरह का ख़तरा तो नहीं है.यही नहीं, इन तकनीकों के ज़रिए गर्भवती महिलाओं, दिल के रोग के मरीज़ों और अन्य रोगियों पर भी नज़र रखी जा रही है. इस अध्ययन में भाग ले रही डोरिस प्रायर को 16 साल से मधुमेह है और वे अपने ग्लूकोस और रक्तचाप को नियंत्रण में रखने के लिए संघर्ष करती रही हैं क्योंकि लापरवाही घातक सिद्ध हो सकती है.उन्होंने बीबीसी संवाददता जेन ओब्रायन को बताया, "मुझे पूरा यकीन है इस प्रोग्राम से मेरी ज़िंदगी बच जाएगी और इससे से मैं ज़्यादा देर तक जीवित रह सकूँगी. ये प्रोग्राम मुझे बताया है कि मैं जब कुछ खाती हूँ तो क्या उससे मेरा रक्तचाप या ब्लड शूगर बढ़ता है. मैरी सेहत बेहतर होगी क्योंकि मुझे अब पता है कि क्या करना है और क्या नहीं."डोरिस के मोबाइल फ़ोन के इस्तेमाल का ख़र्च प्रति माह केवल 10 डॉलर है.इस निरीक्षण और तकनीक का फ़ायदा यह है कि डॉक्टर और नर्स मोबाइल से प्राप्त इन नतीजों और आंकड़ों को इंटरनेट पर तत्काल देख सकते हैं और समस्याओं को गंभीर रूप लेने से पहले सतर्क हो सकते हैं. अध्ययन में भाग ले रहे डॉक्टर रिचर्ड कैट्स कहते हैं, "जब आप रक्तचाप और हाईपरटेंशन पर नियंत्रण रखते हैं तो स्ट्रोक होने या दौरा पड़ने का ख़तरा घटता है, गुर्दों के फ़ेल होने, डाएलेसिस होने की संभवना घटती है. इससे जटिल समस्याओं और उनके ख़ासे ख़र्चे वाले इलाज से बचा जा सकता है. यदि रोगी इस पूरी प्रक्रिया से जुड़ा हो तो नियंत्रण बेहतर हो सकता है."इस कार्यक्रम की निदेशक त्सेगा मेस्फ़िन कहती हैं, "मैने ये प्रोग्राम ये सोचते हुए शुरु किया था कि इससे युवाओं को लाभ होगा लेकिन बुज़ुर्ग लोग इसके बारे में अधिक गंभीर है और एक बार जब वे इसका इस्तेमाल जान लेते हैं तो वे इसका गंभीरता से इस्तेमाल करते हैं और अपनी सेहत के बारे में ज़्यादा गंभीर दिखते हैं."केवल अमरीका में लगभग दो करोड़ मघुमेब से ग्रस्त हैं और आठ करोड़ को मधुमेह होने का ख़तरा है.
__________________________
विशेषज्ञों का कहना है कि तापमान और बारिश में हो रहे बदलाव के साथ सामंजस्य बिठाने में उत्पादन लागत बढ़ रही है. लेकिन उत्पादक बाज़ार में प्रतियोगिता के चलते दाम नहीं बढ़ा सकते.भारत दुनिया का सबसे बड़ा चाय उत्पादक देश है और इसके कुल उत्पादन का आधा हिस्सा असम से आता है.वैज्ञानिक और चाय उत्पादक बताते हैं कि भारत के पूर्वोत्तर राज्य में सामान्य तापमान बढ़ चुका है. यहां सूखे मौसमों का अंतराल लंबा होने लगा है और बारिश के ढर्रे में लगातार बदलाव हो रहा है.उत्तरी असम के डिब्रूगढ़ इलाक़े में चाय की खेती करने वाले मनीष बागड़िया कहते हैं, ''पहले यहां एक समान बारिश होती थी.''

कार्बन डाई ऑक्साइड ख़तरनाक स्तर पर वे कहते हैं, ''पिछले एक दशक से किसी ख़ास महीने में भारी बारिश हो जाती है, जिससे बगीचे की सतह की मिट्टी बह जाती है.''सूखे मौसमों के लंबे हो जाने से फ़सलों पर कीट पतंगों का ख़तरा बढ़ रहा है, जिसके लिए अधिक से अधिक 

कीटनाशक इस्तेमाल करना पड़ता है और इससे लागत बढ़ती जा रही है.एक अन्य उत्पादक प्रभात बेजबरुआ बताते हैं कि कीट-पतंगे दशकों से सुसुप्ता अवस्था में थे, लेकिन अब सभी प्रकार के कीटों की संख्या बढ़ने लगी है.कुछ उत्पादकों कहना है कि इन कीटों से मुक़ाबला तो किया जा सकता है, लेकिन बारिश के ढर्रे में आए बदलाव से निपटना मुश्किल है.असम के चाय बागान बारिश और सूरज की रोशनी के मामले में बहुत ही उपयुक्त स्थान पर हैं, पर यह संतुलन अब समाप्त हो रहा है.हाल ही में असम के चाय बगानों पर जलवायु परिवर्तन के असर का अध्ययन करने वाले आईआईटी, गुवाहाटी के प्रोफ़ेसर अरूप कुमार शर्मा भी उत्पादकों की बातों से सहमत नज़र आते हैं.प्रो. शर्मा के अनुसार, ''अध्ययन में जो नतीजे सामने आए, उससे पता चलता है कि इन इलाक़ों में सूखे मौसम का अंतराल लंबा होगा और मानसून के दौरान भी भारी बारिश की बारंबारता बढ़ेगी.''उनके अनुसार, शोधकर्ताओं के समूह ने पाया कि मॉनसून में बारिश के समय में बदलाव हुआ है और यह चाय उत्पादन को प्रभावित करेगा.उन्होंने बताया, ''कुछ इलाक़ों में पहले से ही मानसून लेटलतीफ़ होता रहा है और इसका मतलब है कि लोग केवल मार्च में ही चाय की पत्तियां तोड़ सकते हैं, जबकि आधी सदी से फ़रवरी में पत्तियां तोड़ी जाती रही हैं.''शर्मा के अनुसार, अभी बारिश का प्रमुख समय जून या जुलाई है जबकि हमारे आंकड़े बताते हैं कि भविष्य में बारिश का मुख्य महीना सितंबर होगा.हालांकि, भारतीय चाय संघ के अनुसार, पिछले साल असम ने 62 करोड़ किलो चाय का उत्पादन किया, जोकि 2012 के मुकाबले तीन करोड़ किलो ज़्यादा है.टी रिसर्च एसोसिएशन ऑफ़ इंडिया ने एक अध्ययन कराया था. इसमें भी तापमान बढ़ने और बारिश के मौसम के छोटे होने की बात सामने आई थी.एसोसिएशन निदेशक आरएम भागवत कहते हैं, ''हमें वॉटर हार्वेस्टिंग और फ़ौव्वारा सिंचाई आदि का सहारा लेना होगा. इससे लागत तो थोड़ी बढ़ेगी, लेकिन उत्पादन भी बढ़ेगा.''चाय के उत्पादन के क्षेत्र में भारत के मुख्य प्रतिद्वंद्वी केन्या और श्रीलंका हैं.विशेषज्ञों का कहना है कि तापमान में वृद्धि से केन्या को फ़ायदा हो रहा है, क्योंकि पिछले दिनों ठंड से यहां चाय उद्योग काफ़ी प्रभावित रहा है, जबकि श्रीलंका की स्थिति असम जैसी ही है.कोलंबो टी ट्रेडर एसोसिएशन के अध्यक्ष केरागाला जयंथा कहते हैं, ''आजकल यहां 20 से 30 मिनट अंतराल वाली भारी बारिश बढ़ी है.''उनका कहना है कि अभी तक पौधे ऐसी बारिश से अधिक प्रभावित नहीं हुए हैं, लेकिन आने वाले 10-15 वर्षों में स्थितियां और मुश्किल हो जाएंगी.असम के चाय उत्पादकों के सामने यह स्थिति पहले ही आ चुकी है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
यहाँ तक कि यू ट्यूब से लोगों को हॉलीवुड-बॉलीवुड में ब्रेक मिल रहा है. इंटरनेट विज्ञापनों की भी नई दुनिया बन गई है.आजकल तो फ़िल्म रिलीज़ हुई नहीं कि लोग उसकी प्राइरेटिड कॉपी तुरंत ही अवैध तरीके से इंटरनेट के ज़रिए यू ट्यूब पर डाल देते हैं और घर पर बैठे-बैठे ही फ़िल्म देख लेते हैं-फ़र्स्ट डे फ़र्स्ट शो.फ़िल्म पा के रिलीज़ के दिन हिंदी फ़िल्मों के शंहशाह अमिताभ बच्चन के साथ क्या हुआ वे ख़ुद बताते हैं, "पा जिस दिन रिलीज़ हुई उसी दिन किसी ने ये फ़िल्म यू ट्यूब पर डाल दी. हमने यू ट्यूब को कई नोटिस भेजे. वे फ़िल्म इंटरनेट से हटा देते थे लेकिन तुरंत कोई फ़िल्म दोबारा अपलोड कर देता था. मेरी समझ में नहीं आ रहा कि क्या करना चाहिए."यहाँ मानो अमिताभ भी कहते नज़र आए कि इंटरनेट के जाल से निकलना मुश्किल ही नहीं नामुमिकन सा है.वेबसाइट पर देखिए फ़िल्में और सिरीयलइंटरनेट तो मानो अब ऐसा पिटारा बन गया हैं जहाँ आप जो चाहें जब चाहें देख सकते हैं.इसी बाज़ार का फ़ायदा उठाने के लिए कई कंपनियों ने अपनी-अपनी बेबसाइटें खोली हैं.इरोस इंटरनेशनल मनोरंजन की दुनिया में बड़ा नाम है और इरोस की वेबसाइट लोगों को ऑन डिमांड वीडियो उपलब्ध कराती है. इरोस के मनु कौशिश बताते हैं, "इंटरनेट के आने से लोगों के पास कॉन्टेंट की पहुँच का तरीका बदल गया है. लोग चाहते हैं कि अपनी मर्ज़ी के मुताबिक, अपनी सुविधा के अनुसार फ़िल्म या वीडियो देखें. इरोस ने उन्हें एक प्लेटफ़ॉर्म दिया है कि लोग चाहेदुनिया के किसी भी हिस्से में हो- वे हमारी वेबसाइट पर जाएँ, ब्राउज़ करें और अपनी मर्ज़ी की फ़िल्में देखें. रेवेन्यू कई तरीकों से आता है. कई फ़िल्मों में विज्ञापन आते हैं. कुछ फ़िल्मों को आप पैसे देकर डाउनलोग कर सकते हैं."मैने प्यार किया और हम आपके हैं कौन जैसी सुपरहिट फ़िल्में बनाने वाले राजश्री बैनर ने भी अब इस दिशा में क़दम बढ़ाएँ हैं और राजश्री डॉट कॉम खोला है.इतने बड़े बैनर ने आख़िरकर क्या सोचकर इंटरनेट और ऑनलाइन की दुनिया में क़दम रखा.राजश्री मीडिया के मैनेजिंग डाइरेक्टर और सीईओ रजत बड़जात्या कहते हैं," हमने देखा कि कई फ़िल्में लोग अवैध तरीके से इंटरनेट पर डाल रहे थे, पाइरेसी हो रही थी और लोग देख भी रहे थे. तभी हमने सोचा कि क्यों न हम ख़ुद ये काम करें ताकि लोग लीगल या वैध तरीके से ये फ़िल्में देख पाएँ. बहुत सारी फ़िल्में मुफ़्त में देख सकते हैं. अगर कोई इसे डाउनलोड करना चाहता है तो वो उसे चंद डॉलर की फ़ीस देकर डाउनलोड भी कर सकता है.रजत बड़जात्या बताते हैं कि कुछ साल पहले राजश्री की फ़िल्म विवाह  इंटरनेट पर रिलीज़ की गई थी जिसकी काफ़ी अच्छी प्रतिक्रिया मिली. इसके बाद राजश्री ने ज़ी, स्टार, यू ट्यूब वगैरह से पार्टरनशिप की जो धारावाहिक भी उनकी वेबसाइट पर डालते हैं. यहाँ तक कि बीबीसी मोशन गैलरी से कुछ वीडियो और रिपोर्टें भी इस बेवसाइट पर हैं जो कहीं- कहीं ही देखने को मिलती है.वे कहते हैं, "राजश्री की वेबसाइट खोलने का दूसरा कारण है कि आने वाले कल में लैपटॉप,आईपॉड जैसे उपकरण लोगों के हाथों में जा रहे हैं. इंटरनेट के ज़रिए इन्हीं पर लोग फ़िल्में देखेंगे. तो हमने डिजिटल वेंचर खोला और यू ट्यूब पर हमारे 11 चैनल हैं अलग-अलग भाषाओं में."इरोस इंटरनेशनल ने भी ऐसी ही वेबसाइट शुरु की हुई है.यकीन मानिए ऐसी वेबसाइटें किसी भी फ़िल्म प्रेमी के लिए किसी खज़ाने से कम नहीं.देवदास शाहरुख से लेकर दादा मुनी अशोक कुमार तक की फ़िल्में, सिरीयल आप यहाँ देख सकते हैं.आप सोचेंगे कि इससे इन वेबसाइटों को क्या फ़ायदा.रजत बड़जात्या बताते हैं, "मुनाफ़ा हमें विज्ञापनों से मिलता है जो इंटरनेट पर कंपनियाँ हमारी वेबसाइट पर डालती हैं. फिर फ़िल्में आदि डाउनलोड करने के लिए लोग फ़ीस देते हैं. उससे भी आमदनी होती है. तीसरा ज़रिया है कि हमारा यूट्यूब, अमेज़ॉन वगैरह से अनुबंध है जो हमारे फ़िल्में, सिरीयल लेते हैं. यू ट्यूब पर हमारे 21.5 करोड़ वीडियो डाले."  हुए हैं.यू ट्यूब से मिली हॉलीवुड फ़िल्म इंटरनेट ने फ़िल्म रिलीज़ करने का तरीका भी बदल दिया है. रंग दे बसंती से मशहूर हुए अभिनेता सिद्धार्थ की हिंदी फ़िल्म स्ट्राइकर पिछले महीने थिएटरों के साथ-साथ पूरी दुनिया में एक साथ इंटरनेट पर रिलीज़ हुई (भारत को छोड़कर).जब भारत में लोग इंटरवल के दौरान पॉपकॉर्न खरीद रहे थे तो उसी दौरान हीरो साहब ऑनलाइन थे और दुनिया भर के उन फ़ैन्स के साथ चैट कर रहे थे जो फ़िल्म को रिलीज़ के दिन विभिन्न देशों में ऑनलाइन देख रहे थे.और ये इंटरनेट का ही कमाल था.इंटरनेट ने दुनिया के सामने अपनी सृजनशीलता दिखाने के भी नए दरवाज़े खोल दिए हैं. ज़रा इस किस्से पर ग़ौर कीजिए. उरुग्वे के एक निर्माता फ़ेडे अल्वारोज़ ने पिछले साल नवंबर में करीब पाँच मिनट की एक लघु फ़िल्म बना यू ट्यूब पर अपलोड की. और चंद दिन बाद उन्हें हॉलीवुड के लिए फ़िल्म बनाने का प्रस्ताव मिल गया.बीबीबी से बातचीत में अल्वरारोज़ बताते हैं, "मेरी इस हॉलीवुड फ़िल्म को प्रायोजित करेंगे सैम राइमी जो स्पाइरमैन और एवल डेड जैसी फ़िल्में बान चुके हैं. ये अदभुत था, हम सब चकित थे.अगर कोई निर्देशक यू ट्यूब पर इंटरनेट के ज़रिए फ़िल्म डालकर हॉलीवुड की फ़िल्म हासिल कर सकता  है तो फिर ये किसी के लिए भी मुमकिन है."वहीं नई अभिनेत्री और शक्ति कपूर की बेटी श्रद्धा को तीन पत्ती में अपना पहला रोल इंटरनेट के ज़रिए ही मिला.निर्माता ने उनकी तस्वीरें फ़ेसबुक पर देखीं और बुला लिया ऑडिशन के लिए.संगीत और इंटरनेटसंगीत के क्षेत्र में भी इंटरनेट के कारण नए प्रयोग हो रहे हैं. गायक लकी अली ने अपनी ताज़ा एल्बम सीडी के ज़रिए नहीं बल्कि ऑनलाइन बाज़ार में रिलीज़ की है. क्यों, ख़ुद लकी बताते हैं, "दरअसल जब आप सीडी रिलीज़ करते हैं तो उसमें रिकॉर्ड कंपनियाँ शामिल हो जाती हैं. लेकिन गायक को पूरा फ़ायदा नहीं मिलता. वो सोचता रह जाता है कि एलबम की बिक्री तो अच्छी है फिर मुझे पैसे क्यों नहीं दे रहे. आपको सिस्टम से लड़ना पड़ता है, हिसाब माँगना पड़ता है. ये कलाकार की फ़ितरत नहीं है कि वो हिसाब माँगे. मैं नाम नहीं लूँगा पर मेरा अनुभव कंपनियों के साथ अच्छा नही रहा. इसिलए मैने इस बार एलबम ऑनलाइन रिलीज़ की."इस माया जाल का एक बड़ा नुकसान ये ज़रूर है कि इंटरनेट पर बिना क़ानूनी अधिकार के लोग अवैध रूप से दूसरों की फ़िल्में,गाने और दूसरी चीज़ें डाउनलोड करते हैं.लेकिन हर सिक्के के दो पहलू तो होते ही हैं.राजश्री के रजत बड़जात्या कहते हैं कि जल्द ही तारों का ये जाल इतना फैल जाएगा कि लोग अपने कंप्यूटर पर ही नहीं अपने मोबाइल, टीवी और यहां तक की घड़ियों जैसे उपकरणों पर भी इंटरनेट के ज़रिए फ़िल्में देख पाएँगे.अपनी बात समेटते हुए वे बड़े आत्मविश्वास से कहते हैं कि मनोरंजन जगत में भविष्य का माध्यम इंटरनेट ही है और इस क्षेत्र में बहुत कुछ नया होना अभी बाकी है. यानी पिक्चर अभी बाकी है मेरे दोस्त.
__________________________
दिसंबर के पहले सप्ताह में लान्च किए गए इस मिशन में रोबोटिक रोवर चांद के ज्वालामुखी के पठार वाले क्षेत्र में उतरा है जिसे साइनस इरिडियम कहा जाता है.इससे पहले शनिवार को रोवर से लैस लैंडिंग माड्यूल को सतह पर उतारने के लिए फायर किया गया.चांद के उत्तरी गोलार्ध में चीन का यह कदम उसके महात्वाकांक्षी अंतरिक्ष कार्यक्रम की अहम सफलता है.लैंडिंग माड्यूल एक साल तक जबकि रोबोटिक रोवर करीब तीन महीने तक काम करेगा.

चांग ई-3 मिशन ज़ीचांग सेटेलाइट लॉन्च सेंटर से विकसित लॉन्ग मार्च 3बी रॉकेट के ज़रिए चीन के दक्षिणी इलाक़े ज़ीचांग से करीब 12 दिन पहले छोड़ा गया था.आधिकारिक न्यूज एजेंसी 'शिन्हुआ' के अनुसार, भारतीय समयानुसार 6 बजकर 30 मिनट पर छोड़े गया यान करीब 11 मिनट बाद साइनस इरिडियम (बे ऑफ़ रेनबोज़) की सतह पर पहुंचा.यूसीएल के मलार्ड स्पेस साइंस लेबोरेटरी से जुड़े प्रोफेसर एंड्र्यू कोट्स ने बीबीसी न्यूज़ को बताया, ''मैंने कुछ साल पहले शंघाई में रोवर का प्रोटोटाइप देखा था. यह एक अद्भुत तकनीकी उपलब्धि है जो चांद तक पहुंची है.''चांग ई-3 तीसरा और 40 वर्षों में पहला मानव रहित रोवर मिशन है जो चांद की सतह तक पहुंचा है.इससे पहले 840 किलोग्राम का सोवियत यान लुनोखोद-2 अंतरिक्ष यान चांद पर पहुंचा था जिसे गर्म रखने के लिए प्लूटोनियम का इस्तेमाल हुआ था.हालांकि छह पहियों वाला यह चीनी रोबोटिक रोवर पहले से कहीं अधिक अत्याधुनिक मशीनों से लैस है.इसमें सतह को भेदने वाला रडार है जो मिट्टी और चट्टानों के बारे में जानकारियां इकट्ठा करेगा.120 किलोग्राम वजन वाला जेड रैबिट रोबोट 30 डिग्री कोण वाली ढलान पर चलने में सक्षम है और इसकी रफ्तार 200 मीटर प्रति घंटे है.इसका नाम एक ऑन लाइन सर्वेक्षण में 34 लाख लोगों के सुझाव पर रखा गया है.चीन के प्राचीन मिथकीय चरित्र एक चूहे के नाम पर इसका नामकरण किया गया है जो चांद की देवी चांग का पालतू था.रोवर और लैंडिंग माड्यूल सौर्य ऊर्जा द्वारा चालित है.हालांकि कुछ स्रोत स्वीकार करते हैं कि यान को गर्म रखने के लिए इसमें प्लूटोनियम-238 वाले रेडियो आइसोटोप्स हीटिंग यूनिट्स भी लगे हुए हैं.मीडिया में आई ख़बरों के मुताबिक रविवार को किसी एक बिंदु पर लैंडर और रेवर एक दूसरे की तस्वीर भी लेंगे.चीनी अंतरिक्ष वैज्ञानिकों के अनुसार, मिशन को इस तरह डिज़ाइन किया गया है कि इससे नई तकनीक का परीक्षण, वैज्ञानिक आंकड़े इकट्ठा करना और विशेषज्ञता हासिल करने जैसे उद्देश्यों को हासिल किया जा सके.इसका एक अहम उद्देश्य चांद पर खनिज पदार्थों की खोज करना है जिसका भविष्य में खनन किया जा सके.लैंडर मेंरोवर मेंशिन्हुआ ने चीन की चंद्र मिशन से जुड़े इंजीनियर सुन हूज़ियान के हवाले से बताया कि, ''यह मिशन अंतरिक्ष के शांतिपूर्ण अन्वेषण के लिए मानवीय प्रयासों का एक अहम हिस्सा है.''इस मिशन के बाद चीन के सतह के नमूनों को 2017 तक पृथ्वी तक लाने की चीन की योजना है.नमूनों के परीक्षण के बाद आगे के रोबोटिक मिशन के बारे में निर्णय होगा जोकि 2020 दशक में एक मानव चंद्र यान के रूप में अस्तित्व में आ सकता है.वाशिंगटन में दक्षिणपंथी थिंक टैंक हेरिटेज फाउंडेशन से जुड़े एक शोधकर्ता देन चेंग ने कहा, ''चीन का यह मिशन उसकी 'व्यापक राष्ट्रीय शक्ति' की अवधारणा के अनुरूप है. इसे 'राज्य की सर्वांगीण क्षमता' के रूप में भी समझा सकता है.''हालांकि उनका कहना है कि चीन खुद को किसी के साथ अंतरिक्ष दौड़ के रूप में नहीं देखता है.''1950 और 1980 के दशक में जिस तरह अमरीका और सोवियत अंतरिक्ष दौड़ में एक दूसरे को पछाड़ने के लिए लगभग हर महीने कोई न कोई लांचिंग करते थे वैसी प्रतिद्वंद्विता चीन के साथ नहीं दिखाई देती.''इसकी अपेक्षा, चीन ने बहुत व्यवस्थित और धैर्य के साथ उन क्षेत्रों में काम किया जो अंतरिक्ष कार्यक्रम के लिए जरूरी हैं.लांचर और पृथ्वी की कक्षा में मानव अभियान से लेकर मानव रहित अंतरग्रहीय यान तक चरणबद्ध रूप से विकसित किया और उसने इसमें भारी मात्रा में धन निवेश किया.चेंग के अनुसार, चीन कहता है, हमने वह किया है जिसे दुनिया की दो शक्तियां ही कर पाईं- अमरीका और सोवियत संघ.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
इस परिकल्पना का विस्तृत ब्यौरा नेचर पत्रिकार में छपा है.शोधकर्ताओं ने संकेत दिया है कि दूसरा छोटा चांद नष्ट होने से पहले लाखों साल तक अस्तित्व में रहा.वैज्ञानिकों का मानना है कि धीमी गति से छोटे चांद के बड़े चांद से टकराने के कारण ही संभवत: चांद की पृथ्वी से नज़र आने वाली सतह पर कई खाइयाँ है (जिन्हें साहित्यकार चांद में दाग़ बताते हैं). लेकिन चांद का जो भाग पृथ्वी से नज़र नहीं आता है, उस ओर इस टकराव की वजह से लगभग 3000 मीटर ऊँचे पहाड़ पैदा हो गए.वैज्ञानिकों का आकलन है कि लगभग चार अरब साल पहले पृथ्वी से मंगल ग्रह जैसा कोई ग्रह टकराया लेकिन इस टकराव के मलबे से एक चांद पैदा होने की जगह दो चांद पैदा हुए.दूसरा चांद पृथ्वी के गुरुत्वाकर्षण के कारण पृथ्वी और बड़े चांद के बीच में फँस गया.लाखों साल इसी स्थिति में रहने के बाद वह धीरे-धीरे चांद की ओर आकर्षित हुआ और लगभग 2.4 किलोमीटर प्रति सैकेंड की गति से उससे टकराया और वैज्ञानिकों के अनुसार इसी कारण से बड़े चांद पर 3000 मीटर ऊँचे पहाड़ पैदा हो गए.इस अध्ययन से जुड़े स्विट्ज़रलैंड के बर्न विश्वविद्यालय के एक डॉक्टर मार्टिन जुत्ज़ी का कहना है, "ये टकराव बहुत ही धीमी गति से हुआ था, लगभग 2.4 किलोमीटर प्रति सैकेंड की गति से - ये महत्वपूर्ण है क्योंकि इसका मतलब है कि न कोई बड़ा झटका लगा और न ही बड़ी मात्रा में कुछ पिघला."दशकों से वैज्ञानिक बड़े चांद पर खाइयों और पहाड़ों के होने के कारणों का पता लगाने की कोशिश कर रहे हैं. अब उन्हें उम्मीद है कि नासा के अभियान एक साल के भीतर इस नई परिकल्पना को या तो सही ठहराएँगे या फिर इसे ख़ारिज कर दिया जाएगा.
__________________________
इस बात को लेकर भी विवाद है कि क्या सेक्स क्रियाओं जैसे पोर्न देखने वाले लोगों को सेक्स की लत का आदी उसी तरह से कहा जा सकता है, जैसा किसी चेन स्मोकर को.कैंब्रिज विश्वविद्याल के शोधकर्ताओं ने पोर्न वीडियो देख रहे 19 लोगों के दिमाग़ का अध्ययन किया.शोध में पता चला है कि पोर्न देखते वक़्त दिमाग़ के वही हिस्से सक्रिय हुए जो ड्रग्स के आदी व्यक्ति को पसंद का नशा दिखने पर होते हैं.शोध में शामिल दो लोग ऐसे हैं जिन्हें काम के दौरान पोर्न देखने के कारण नौकरी छोड़नी पड़ी.उनमें से चार का कहना है कि पोर्न सेक्स सेवाएं देने वालों तक पहुँचने का रास्ता है.शोधकर्ताओं ने सेक्स विचारों से प्रभावित लोगों और सामान्य स्वस्थ लोगों के दिमाग़ों की तुलना भी की.शोध में शामिल कैंब्रिज विश्वविद्याल की डॉक्टर वेलेरी वून ने बीबीसी से कहा कि यह इस दिशा में पहला अध्ययन है और नतीजों के आधार पर स्पष्ट रूप से यह नहीं कहा जा सकता कि इसे सेक्स की लत कहा जाए या नहीं .उन्होंने कहा कि जितनी कम उम्र में लोग नशे के पदार्थों के संपर्क में आते हैं उतनी ही ज़्यादा संभावना उनके आदी बन जाने की होती है.एसोसिएशन फ़ॉर ट्रीटमेंट ऑफॉ सेक्स एडिक्शन एंड कंपलसिविटी से जुड़ी पॉला हॉल कहती हैं कि इंटरनेट अब चौबीस घंटे सेक्स सामग्री उपलब्ध करा रहा है.उन्होंने बीबीसी न्यूज़ से कहा, "ऐसे युवाओं की संख्या बढ़ रही है जो अपना जोश बरक़रार नहीं रख पाते हैं क्योंकि पोर्न सामग्री पर उन्होंने अपनी ऊर्जा ख़र्च कर दी है."हालांकि उन्होंने यह भी कहा कि ऐसे लोगों को सेक्स का आदी कहना विवादित होगा क्योंकि अभी इस दिशा में पूरी तरह शोध नहीं किए गए हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
फ़िनलैंड निवासी मीका टेरहो के रेटिना के पीछे एक चिप लगाने के बाद ये कामयाबी पाई गई है. ये नई तकनीक कुछ और मरीज़ों में भी कामयाब रही है.चिप मरीज़ों को अपनी आंखों से चीज़ों को भांपने में सहायता करता है. इस नए अनुसंधान और चिप लगाए जाने के तज़ुर्बे की विस्तृत जानकारी 'प्रोसीडिंग्स ऑफ़ द रॉयल सोसाइटी बी' नामक पत्रिका में प्रकाशित की गई है.जर्मनी के ट्यूबिंगेन विश्वविद्यालय के प्रोफ़ेसर ऐबरहार्ट ज़्रेनर और उनके सहयोगियों ने 'रेटिना इम्पलांट एजी' नामक एक निजी कंपनी में 11 लोगों की आंखों में ये चिप लगाया है.प्रोफ़ेसर ज़्रेनर ने बीबीसी को बताया कि इनमें से जिन लोगों की स्थिति बेहद ख़राब उन्हें तो चिप का कोई लाभ नहीं हुआ लेकिन अधिकतर लोग चमकीली वस्तुओं को देख पा रहे थे.लेकिन जब इस चिप को रेटिना की ओर पिछली तरफ़ यानि 'सेंट्रल मेक्यूलर एरिया' में फ़िट किया गया तो परिणाम और अधिक उत्साहजनक थे. जिन तीन मरीज़ों की स्थिति में सुधार दर्ज किया गया उन सभी का अंधापन वंशागत था. आंखों की इस किस्म की बीमारी का इलाज अबतक असंभव ही रहा है.सबसे बेहतरीन नतीजे फ़िनलैंड के मीका टेरहो के रेटिना के पीछे चिप लगाने के बाद सामने आए. टेरहो चिप लगने के बाद मेज़ पर रखे एक मग, एक घड़ी और कटलरी को पहचान पाए. साथ ही वे एक कमरे स्वतंत्र रूप से घूम पाए.उसके बाद टेरहो ने अक्षरों की भी पहचान की, जिनमें उनका नाम भी शामिल था. उनके नाम की स्पेलिंग जानबूझ कर ग़लत लिखी गई लेकिन टेरहो ये जान गए.मीका टेरहो ने फ़िनलैंड से बीबीसी को बताया, "रेटिना के पीछे चिप इम्पलांट के तीन या चार दिन बाद मैं हैरान था... मेरी आंखों में कुछ हरकत हो रही थी. शुरु में जैसे ही में आंख रोशनी से टकराती मुझे फ़्लैश दिखते. ऐसा मैंने पहले महसूस नहीं किया था. उसके बाद प्रतिदिन अभ्यास के बाद मेरी नज़र बेहतर होती गई."जल्द ही मीका टेरहो अक्षरों को पढ़ने लगे.ये चिप आंखों में प्रवेश करने वाले प्रकाश को विद्युतीय आवेग में परिवर्तित कर देता है और ये आवेग आंखें के पीछे स्थित 'ऑप्टिक नर्व' को हरकत में ला देता है.इस चिप को तैयार करने वाली टीम अब इसे और अधिक कारगर बनाने में जुट गई है.
__________________________
यह लॉन्च ऐपल की अब तक की रणनीति से अलग रहा क्योंकि अभी तक कंपनी ने एकसाथ दो अलग-अलग तरह के हैंडसेट कभी लॉन्च नहीं किए थे.नए आईफ़ोन 20 सितंबर से अमरीका, यूके, चीन, ऑस्ट्रेलिया और कनाडा में मिलने शुरू हो जाएंगे. ख़ास बात ये है कि पहली बार चीन को इस शुरुआती लॉन्च में रखा गया है. हालांकि भारत में ये कब तक पहुंचेंगे, कंपनी ने यह स्पष्ट नहीं किया है.सवाल यह है कि आख़िर ऐपल के ये दोनों फ़ोन अपने पूर्ववर्तियों से किस मायने में अलग हैं?5एस में फ़िंगरप्रिंट सेंसर है, जो आईफ़ोन धारक की पहचान बताता है, तो 5सी का सबसे बड़ा फ़ीचर है उसके पांच अलग-अलग रंग.नया फ़िंगरप्रिंट सिस्टम के ज़रिए आप 5एस को अनलॉक करने के लिए इस्तेमाल कर सकते हैं. इसे नाम दिया गया है- टच आईडी.असल में इसके ज़रिए ऐपल ने मोबाइल फ़ोनों की सुरक्षा संबंधी परेशानी सुलझाने की कोशिश की गई है.हालांकि फ़िंगरप्रिंट तकनीक पेश करने वाली ऐपल पहली कंपनी नहीं है. मोटोरॉला 2011 में ही अपने एट्रिक्स हैंडसेट में यह तकनीक लाया था पर हैंडसेट मालिकों को इसके इस्तेमाल में दिक्कतें पेश आईं.ऐपल ने अपने नए फ़ोनों में फ़ोटोग्राफी की क्षमताएं भी बेहतर की हैं.कंपनी के मुताबिक उसने 15 फ़ीसदी बड़ा सेंसर शामिल किया है जिसकी वजह से कम रौशनी में भी अच्छी फ़ोटो खींची जा सकती हैं. 5एस हैंडसेट में दो एलईडी फ़्लैश शामिल हैं जो अलग अलग तरह की लाइट मुहैया कराते हैं.इन दोनों की मदद से तस्वीरों के रंग संतुलित किए जा सकते हैं.नए फ़ोनों की कुछ और ख़ासियतें भी इन्हें पिछली पीढ़ी से अलग करती हैं.ऑटोमेटिक इमेज स्टेबिलाइज़ेशन शामिल करने की वजह से अब आपकी तस्वीर हाथ हिलने के चलते ख़राब नहीं होगी. वीडियो को आप 120 फ़्रेम प्रति सेकेंड पर शूट कर पाएंगे.इसका फ़ायदा यह है कि आप उससे स्लो मोशन का असर पैदा कर सकते हैं.हालांकि कंपनी ने अपने नए फ़ोन में कैमरा की क्षमता 8 मेगापिक्सेल से ज़्यादा नहीं बढ़ाई है. हालांकि अभी तक बेहतर कैमरा फ़ीचर्स के ज़रिए स्मार्टफ़ोन निर्माता जैसे सोनी और नोकिया ख़ुद को दूसरों से अलग करने की कोशिश करते रहे हैं.नए फ़ोनों में ऐपल के वर्ड प्रोसेसिंग सॉफ़्टवेयर जैसे स्प्रेडशीट, प्रेज़ेंटेशन और वीडियो एडिट एप्स भी शामिल की गई हैं जिनके लिए पहले कुछ अलग से ख़र्च करना पड़ता था.हालांकि नियर फ़ील्ड कम्यूनिकेशन जैसी सुविधा को इन नए आईफ़ोनों में शामिल नहीं किया गया है, जो आमतौर पर ऐपल के प्रतिद्वंद्वी फ़ोनों में मौजूद हैं.इस तकनीक का इस्तेमाल करके आप बड़े स्टोर्स में पैसा अदा कर सकते हैं और फ़ोन को स्पीकर्स और दूसरे गैजेट्स से जोड़ सकते हैं.ऐपल के अपने ऑपरेटिंग सिस्टम आईओएस7 से लैस आईफ़ोन 5सी में 4 इंच का रेटिना डिस्प्ले, ए6 चिप और आठ मेगापिक्सेल का आईसाइट कैमरा मौजूद है.पांच रंगों में लॉन्च किए गए 5सी में ज़्यादातर पुराने आईफ़ोन 5 की तरह ए6 प्रोसेसर है, मगर इसकी बैटरी क्षमता पहले से ज़्यादा बताई जा रही है.फ़ोन की बॉडी हार्ड कोटेड पॉलीकार्बोनेट से बने स्टील फ्रेम में तैयार की गई है, जो हाथों में मज़बूती का अहसास कराता है.ऐपल का दावा है कि 5सी में एप्स लॉन्च करना और ईमेल अटैचमेंट डाउनलोड करना बेहद आसान होगा.फ़ोन में शामिल नया फ़ेसटाइम एचडी कैमरा फ़ेसटाइम कॉल करने और खुद का फ़ोटो खींचने में मदद करता है. पहली बार आप इसके ज़रिए सिर्फ़ आवाज़ आधारित फ़ेसटाइम कॉल भी कर पाएंगे.ऐपल के मुताबिक इंटरनेट से जुड़ने पर आपको इस फ़ोन पर 100 एमबीपीएस तक की स्पीड मिलेगी जिससे ब्राउज़िंग, डाउनलोड और स्ट्रीमिंग आसान होगी.इस फ़ोन में शामिल ऑपरेटिंग सिस्टम आईओएस7 में कुछ बेहतरीन फ़ीचर्स जैसे कंट्रोल सेंटर, नोटिफ़िकेशन सेंटर, मल्टीटास्किंग, एयरड्रॉप, बेहतर फ़ोटो, सफ़ारी, सीरी तो हैं ही.इसमें आपको मुफ़्त इंटरनेट रेडियो सेवा आईट्यून्स रेडियो भी मिलेगी, जिसके ज़रिए आप आईट्यून्स पर अपना पसंसीदा संगीत सुन सकते हैं.64 बिट के ए7 चिप, ट्रूटोन फ़्लैश और टच आईडी फ़िंगरप्रिंट सेंसर से लैस है आईफ़ोन 5एस.ऐपल का दावा है कि यह पहला स्मार्टफ़ोन है जो डेस्कटॉप की तरह आपके हाथों में 64 बिट की परफ़ॉर्मेंस देने में सक्षम है.5एस में ताक़तवर ए7 प्रोसेसर है और इसका एक चिप लगातार फ़ोन की गतिविधियां मॉनीटर करता है और एप्स अपडेट रखने के लिए डेटा हासिल करता है.कंपनी का दावा है कि आईफ़ोन 5एस अब तक के सभी फ़ोनों के मुकाबले सबसे बेहतर गेमिंग डिवाइस होगी. बेहतर चिप की वजह से भारी-भरकम विज़ुअल इफ़ेक्ट्स वाले गेम खेलना इस पर आसान होगा जो अब तक सिर्फ़ मैक, पीसी या गेमिंग कंसोल के ज़रिए ही मुमकिन था.इस फ़ोन में लगा एम7 मोशन कोप्रोसेसर एक्सेलेरोमीटर, जायरोस्कोप और कंपास के ज़रिए फ़ोन डेटा इकट्ठा करता है और उसकी रफ़्तार बढ़ाता है.5एस का नया फ़ीचर है ट्रू टोन फ़्लैश जो किसी फ़ोन में पहली बार रखा गया है. यह एक हज़ार कॉम्बिनेशन में तस्वीरों के कलर ठीक करता है. इससे आपकी तस्वीरें ज़्यादा बेहतर लगेंगी.5सी की तरह 5एस भी 3जी नेटवर्क पर 10 घंटे का टॉकटाइम मुहैया कराता है.5एस सिममुक्त ऐपल आईफ़ोन के 16 जीबी मॉडल की क़ीमत भारतीय मुद्रा में क़रीब 55148 रुपए और 64 जीबी मॉडल की क़ीमत 71220 रुपए रखी गई है.जबकि 5सी मॉडल का 16 जीबी मॉडल 47111 रुपए में मिल सकता है. हालांकि इंग्लैंड में इसी क़ीमत में आपको 4एस मॉडल मिल जाएगा.सीसीएस इंसाइट के तकनीकी सलाहकार बेन वुड के मुताबिक़, ‘5सी उतना सस्ता नहीं है, जितना अभी तक 4एस (क़ीमत 35057 रुपए) है.’ऐपल अपने दोनों नए फ़ोन के जरिए चीन के बाज़ार पर पकड़ बनाने की कोशिश में है. इस साल की शुरुआत में ही कंपनी के सीईओ टिम कुक ने चीन को अपना सबसे बड़ा बाज़ार बताया था.मगर बिक्री के ताज़ा आंकड़े बताते हैं कि चीन और ताईवान में आईफ़ोन बिक्री में 14 फ़ीसदी तक गिरावट आई है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
दिन की शुरुआत चिकित्सक की इस चेतावनी के साथ हुई कि हम ज़रूरत भर की नींद को लेकर अति आत्मविश्वास के शिकार हैं. प्रमुख बात यह है कि हम कैसे जानते हैं कि नींद पूरी हो चुकी है या नहीं.ऑक्सफोर्ड विश्विद्यालय के प्रोफ़ेसर रसल फोस्टर ने कहा, ''यदि जागने के लिए आपको अलार्म का सहारा लेना पड़ता है या सुबह-सुबह कैफीन वाले पेय पदार्थ पीने के आदी हैं तो आपको और नींद की ज़रूरत है.''फोस्टर कहते हैं कि कम नींद हमें चिड़चिड़ा और बेचैन बना देती है. इसके अलावा यह गाड़ी चलाने के दौरान ख़तरे को भी दावत देती है और आपको सामान्य की अपेक्षा ज़्यादा तुनकमिजाज बना देती है.प्रोफ़ेसर रसेल का कहना था कि लोगों को अपनी जीवनचर्या पर ध्यान देने की ज़रूरत है और इस पर नियंत्रण रखने की ज़रूरत है.

पढ़ें­-रात में अच्छी नींद कैसे लें?पूरे दिन के दौरान शारीरिक गतिविधि में काफ़ी उतार चढ़ाव आता रहता है. दिन में दोपहर बाद मांसपेशियां बाकी समय की अपेक्षा 6 प्रतिशत ज़्यादा मजबूत होती हैं.दोपहर बाद दिल और फेफड़े बेहतर तरीके से काम करते हैं और शरीर का तापमान अधिक होता है, जो एक स्वाभाविक व्यायाम की तरह होता है.ओलंपिक में कांस्य पदक विजेता तैराक स्टीव पैरी ने बीबीसी रेडियो 5 लाइव को बताया, "यही कारण है कि पेशेवर एथलीट शाम को प्रतिस्पर्धा में शामिल होते हैं, क्योंकि हम जानते हैं कि इस दौरान उनका प्रदर्शन बेहतर होता है. मैंने शाम के समय ही अपना ओलंपिक पदक जीता था.''वे कहते हैं, ''ओलंपिक की तैयारी के लिए कड़ा अभ्यास हम दोपहर बाद ही करते हैं, क्योंकि आपका शरीर प्रदर्शन के लिए तैयार रहता है. हम इसे सुबह करने की नहीं सोचते.''स्टीव कहते हैं, ''बीजिंग में अंतिम मुकाबला शाम की बजाय सुबह आयोजित किया गया और हमने देखा कि बहुत से तैराक अपनी ही क्षमता से कमतर प्रदर्शन किया.''

सामूहिक जैव घड़ी के बारे मे जानेंदिन में हमारी गतिशीलता के अनुरूप हमारी जैव घड़ी भी परिवर्तित होती रहती है. इसमें दवाओं के प्रति शरीर की प्रतिक्रिया भी शामिल है.क्रोनोथेरेपी जैव घड़ी के इलाज की एक विधि है जिसमें हमारे श्वसन और स्पंदन की गति को नियंत्रित किया जाता है.कैंसर के इलाज में जैव घड़ी का इस्तेमाल करने की शुरुआत करने वाले प्रोफ़ेसर फ्रांसिस लेवी का कहना है, ''हमारी कोशिकाओं में जैव घड़ी होती है, जो दवाओं के उपापचय का नियमन करती हैं. इसलिए कुछ दवाएं रात में और कुछ दिन में देने पर ज़्यादा असरकारक होती हैं.''उन्होंने कहा, ''हमने पाया है कि क्रोनोथेरेपी इलाज की विषाक्तता को कम करती है और मरीज की हालत में सुधार लाती है.''हम जानते हैं कि जितनी ज़्यादा कैलोरी लेंगे, मोटापा उतना बढ़ेगा, लेकिन भोजन के समय का भी मोटापे पर असर होता है.जिस तरह से ड्रग्स के प्रति शरीर की प्रतिक्रिया दिन के दौरान बदलती रहती है, ठीक यही मामला भोजन के साथ भी है.देर शाम को वसा और शर्करा के पाचन की प्रक्रिया धीमी होती है, जिससे मोटापे और मधुमेह का ख़तरा बढ़ सकता है. यह समस्या खास तौर पर विभिन्न पालियों में काम करने वाले कर्मचारियों के साथ होती है.सूरी विश्वविद्यालय से जुड़े डॉ. विक्टोरिया रेवेल ने बीबीसी न्यूज़ चैनल को बताया, ''हम जानते हैं कि पूरे दिन के अंतराल में हमारी उपापचय प्रक्रिया बदलती रहती है और दिन की शुरुआत में हमारा शरीर भारी भोजन को भी आसानी से पचा लेगा.''वे कहती हैं, ''जो देर से भोजन करते हैं, भोजन पचाने में उनके शरीर को मुश्किल होती है और इसका असर हमारे स्वास्थ्य पर पड़ता है.''

देखेंः देर से भोजन करना कैसे आपको मोटा बनाता हैहमारे शरीर की जैव घड़ी दिन की शुरुआत के साथ ही प्रकाश के अनुरूप काम करती है और शाम के वक्त ज़्यादा रोशनी हमें जगाए रख सकती है.स्मार्टफ़ोन, टैबलेट, कम्प्यूटर और एलइडी बल्बों में पर्याप्त नीली रोशनी होती है. यह जैव घड़ी को प्रभावित करती है.हार्वर्ड मेडिकल स्कूल के प्रोफ़ेसर ज़ीज्लर के अनुसार, ''शाम को रोशनी का प्रभाव, खासकर छोटी तरंगदैर्ध्य वाली नीली रोशनी हमारी जैव घड़ी को और आगे खिसका देगी, जिससे नींद लाने वाले हार्मोन मिलैटोनिन के स्राव में देरी होती है और सुबह उठने में यह मुश्किल पैदा करती है.''पूरे दिन के दौरान जैव घड़ी की गतिविधि को जांचने के लिए इवान डेविस और साराह मोंटाग्यू की सोने की आदत को मॉनिटर किया गया.बीबीसी रेडियो 4 के उद्घोषकों ने इस प्रयोग में हिस्सा लिया.सराह और इवान, दोनों ने ही स्वाभाविक रूप से सुबह की बजाय देर शाम का समय चुना.देर रात में सोने जाने के कारण उनकी दिनचर्या भी देर से शुरू होती है.

बीबीसी रेडियो 5 लाइव पर शेलिया फोगार्टी की नींद की जांच की गई. आप परिणाम को यहां पढ़ सकते हैं(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
आपका फ़ोन इसमें शामिल है या नहीं, यह पता करने के लिए अपने फ़ोन का ऑपरेटिंग सिस्टम जांच लें.नए साल में व्हाट्सऐप कुछ पुराने प्लेटफ़ॉर्म्स को सपोर्ट करना बंद कर देगा. कंपनी की वेबसाइट के मुताबिक़, 'ब्लैकबेरी ओएस10 और विंडोज़ 8 पर चलने वाले फ़ोन इसी सूची में हैं.' वेबसाइट मानती है कि ये फ़ोन 'उनके इतिहास का हिस्सा रहे हैं लेकिन अब उनकी क्षमता इतनी नहीं रही कि आने वाले फ़ीचर्स को सपोर्ट कर सकें.' व्हाट्सऐप इस्तेमाल के बाद ऐसे बंद कभी न करेंव्हाट्सऐप पर बोल्ड, इटैलिक लिखने की ट्रिक - BBC News हिंदी2.3.3 से पहले के एंड्रॉयड, विंडोज़ 7, आईओएस 3जीएस, आईओएस 6 और नोकिया सिम्बियन एस60 पर व्हाट्सऐप पहले से ही काम नहीं करता.इसके अलावा नोकिया एस40 और एंड्रॉयड 2.3.7 पर भी व्हाट्सऐप बंद किया जा चुका है. व्हाट्सऐप बंद होने का मतलब यह है कि आप फ़िलहाल मैसेज भेज और पा सकते हैं लेकिन कुछ फ़ीचर्स आपसे हमेशा के लिए ले लिए जाएंगे. मसलन आप नया खाता नहीं बना सकेंगे और अगर इनमें से किसी ओएस पर चलने वाले फ़ोन पर दोबारा ऐप डाउनलोड करना पड़ा तो मौजूदा खाते की फिर से पुष्टि नहीं कर सकेंगे. व्हाट्सऐप पर आपके फ़ोटो सुरक्षित हैं- - BBC News हिंदीकौनसे फ़ोन पर चलेगा व्हाट्सऐप?अगर व्हाट्सऐप का पूरा इस्तेमाल जारी रखना चाहते हैं तो कंपनी एंड्रॉयड 4, विंडोज़ 8.1, आईओएस 7 या इनके बाद आए वर्ज़न वाले फ़ोन लेने की सलाह देती है.बाज़ार में इंस्टैंट चैट की बहुत सी ऐप हैं लेकिन व्हाट्सऐप सबसे पॉपुलर ऐप मानी जाती है. कंपनी का दावा है कि फ़रवरी 2017 तक उनके पास दुनिया भर में सौ करोड़ एक्टिव यूज़र्स थे जो बाक़ी किसी भी ऐप की तुलना में कहीं ज़्यादा हैं.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
भारत के स्वास्थ्य मंत्रालय का कहना था कि इस सुपरबग बैक्टीरिया का भारत से संबंध जोड़ना उचित नहीं है.स्वास्थ्य मंत्रालय ने इसे भारत के ख़िलाफ़ 'दुष्प्रचार' क़रार दिया है.भारत में गुरुवार को कई सांसदों ने इसे संसद में उठाया और इसे भारत के स्वास्थ्य पर्यटन उद्योग के ख़िलाफ़ 'षड्यंत्र' बताया.भारत के स्वास्थ्य मंत्रालय ने जारी एक बयान में ब्रितानी रिपोर्ट को 'सनसनीखेज़' बताया है .इसके पहले ब्रिटेन में वैज्ञानिकों ने भारत और पाकिस्तान में पाए जाने वाले एक नए किस्म के बैक्टीरिया- सुपरबग की विश्व भर में कड़ी निगरानी का आहवान किया था.विशेषज्ञों ने चेतावनी दी थी कि इस बैक्टीरिया पर कारगर माने जाने वाले एंटीबायॉटिक्स काम नहीं करते और अब ये ब्रिटेन के अस्पतालों में भी दाख़िल हो गया है.सुपरबग का दावामेडिकल पत्रिका लैंसेट में छपे एक अध्ययन में कहा गया था कि ब्रिटेन में ये बैक्टीरिया उन मरीज़ों के साथ आया है जो भारत या पाकिस्तान में कॉस्मेटिक सर्जरी जैसे उपचार करवा कर लौटे हैं.मेडिकल पत्रिका लैंसेट के अनुसार ये बैक्टीरिया एनडीएम-1 नाम के एंज़ाइम को बनाता है और इस पर शक्तिशाली एंटीबायॉटिक्स असर नहीं करते.जिन 37 संक्रमित मरीज़ों का अध्ययन किया गया उनमें 17 पिछले एक साल के भीतर भारत या पाकिस्तान के दौरे से लौटे थे.इन मरीज़ों में से 14 भारत या पाकिस्तान के अस्पतालों में कॉस्मेटिक सर्जरी के लिए दाख़िल हुए थे.ब्रिटेन में अबतक 50 मरीज़ इससे प्रभावित पाए गए हैं.पत्रिका के मुताबिक इस बैक्टीरिया से लड़ने के लिए सख़्त निगरानी और नई दवाओं की ज़रुरत है.
__________________________
लगभग एक साल पहले आकाश-1 को लॉन्च किया गया था लेकिन उम्मीदों के विपरीत वो तकनीकी एतबार से कई मोर्चों पर विफल रहा था. उसकी तुलना में आकाश-2 बहुत पतला और हल्का है और उसका प्रदर्शन भी अब तक बहुत अच्छा रहा है.नवंबर 12 को भारत के राष्ट्रपति प्रणब मुखर्जी ने इसको लॉन्च किया था और ये टैबलेट केवल सरकार ही बेच सकेगी. कॉलेज छात्रों को ये टैबलेट सिर्फ़ 1130 रूपए में मिलेगा.लंदन स्थित डेटाविंड नाम की कंपनी ने आकाश-2 को डिज़ाइन किया है जबकि भारत में इसको असेंबल किया जा रहा है.असेंबल करने के बाद इसे आईआईटी मुंबई भेजा जाता है जहां इसका परीक्षण होता है और आख़िर में इसे मानव संसाधन मंत्रालय के एक विशेष प्रोग्राम के तहत वितरित किया जाता है.लॉन्च करने से पहले तीन महीनों तक इसका इस्तेमाल करने के बाद मैं कह सकता हूं कि आकाश-2 के हार्डवेयर और सॉफ़्टवेयर दोनों में काफ़ी सुधार हुआ है.सात इंच के मल्टी टच स्क्रीन डिस्प्ले और 292 ग्राम के वज़न के साथ ये टैबलेट आई-पैड मिनी और नेक्सस-7 से भी हल्का है.इसमें एक गीगा हर्ट्ज का प्रोसेसर लगाया गया है जो कि तीन गुना ज्यादा तेज़ी से काम करत है. मेमोरी और स्टोरेज क्षमता को भी बढ़ाकर 512 एमबी रैम और चार जीबी फ़्लैश कर दिया गया है.कंपनी के दावे के मुताबिक़ इसकी बैट्री चार घंटे का बैकअप देती है.इसमें एंड्रॉयड 4.0 ऑपरेटिंग सिस्टम लगाया गया गया है.डेटाविंड कंपनी के मालिक सुनीत टुली के अनुसार इस समय उनकी कंपनी एक लाख टैबलेट का निर्माण कर रही है जो कि उसे साल के आख़िर तक पूरा करना है.डेटाविंड के मुख्य कार्यकारी सुनीत तुली के अनुसार 50 लाख टैबलेट के लिए जनवरी 2013 तक एक नया सरकारी टेंडर आने की संभावना है और मार्च तक उसमें से लगभग दस लाख टैबलेट मुहैया कराने का लक्ष्य होगा.इस सस्ते टैबलेट में लोगों की रूचि का अंदाज़ा इस बात से लगाया जा सकता है कि डेटाविंड के अनुसार उनसे 40 लाख टैबलेट की मांग सिर्फ़ ऑनलाइन के ज़रिए की गई थी.लेकिन इन सबके बावजूद विशेषज्ञ अभी इसको पूरी तरह सफल बताने में हिचक रहे हैं.विशेषज्ञों को कुछ मामलों में अभी आशंकाएं हैं.सबसे पहला ये कि इतनी अधिक संख्या में इसकी सप्लाई करना और भारत में इसको असेंबल करने के फ़ैसले पर लोगों की चिंता बनी हुई है.दूसरी ये कि इसके हार्डवेयर को लेकर अब भी चिंताएं बनी हुई हैं. इंजीनियरिंग के छात्रों को एक लाख टैबलेट सप्लाई करने के बाद शिक्षकों को इस टैबलेट के बारे में प्रशिक्षण देना बहुत कठिन होगा.तीसरा और आख़िरी ये कि भारत के स्कूल और कॉलेजों में बिजली की काफ़ी कमी है और चार घंटे के बैट्री बैकअप के बावजूद पावर आउटलेट की बहुत ज़रूरत पड़ेगी.लेकिन इन सब चिंतांओं को दरकिनार करते हुए फ़िलहाल डेटाविंड कंपनी दुनिया का सबसे सस्ता टैबलेट बनाने में सफल हुई है. कंपनी की असल चुनौती आगे होगी जब उसे टैबलेट की ख़ूबियों को क़ायम रखते हुए समय पर उसकी सप्लाई देनी होगी.सरकार की भी असल चुनौती बाद में शुरू होगी जब उसे 10 अरब डॉलर यानी कि लगभग पांच खरब रूपए की इस परियोजना के तहत हर छात्र को एक टैबलेट मुहैया कराने की चुनौती होगी.
__________________________
बच्चों में मोटापा से होनेवाले इस खतरे के बारे में पुर्तगाल में किए गए शोध से पता चला है.माना जाता है कि मध्य वय के लोगों को हृदय रोग का खतरा होता है, लेकिन हालिया शोध में दो साल से 12 साल के बच्चों में भी यह खतरा दिखने लगता है.डच शोधार्थियों ने 307 बच्चों के उपर किए गए अध्ययन में पाया कि मोटे बच्चों में उच्च रक्तचाप का लक्षण तो पाया ही गया जो हृदय रोग होने के महत्वपूर्ण लक्षण हैं.इस शोध को ‘आर्काइव्स ऑफ डिजीज इन चाइल्डहूड’ में पेश किया गया.पूरी दुनिया में मोटापा एक बड़ी बीमारी के रूप में सामने आने लगा है. आजकल बहुत ही कम उम्र के बच्चे मोटापन का शिकार होने लगते हैं.बॉडी मास इंडेक्स के अनुसार जिन बच्चों का दो साल की उम्र में बॉडी मास इंडेक्स 20.5 है उन्हें काफी मोटा माना जाता है लेकिन अगर किसी 18 साल के लड़के का इंडेक्स 35 है तो उन्हें भी बहुत मोटा माना जाता है.एम्सटरडम के वी यू यूनिवर्सिटी मेडिकल सेंटर में बच्चों पर 2005 से 2010 तक तैयार किए गए आंकड़ो से यह शोध तैयार किया गया है.उस शोध में पता चला है कि मोटे बच्चों को हृदय रोग का खतरा बना रहता है.शोध में कहा गया है, “ सबसे बुरी खबर यह है कि 12 वर्ष से कम उम्र के मोटे बच्चों में हृदय रोग के लक्षण दिखाई दिए हैं.”शोध में कहा गया है कि जिन बच्चों पर शोध किया गया है उनमें से आधा से अधिक बच्चों में उच्च रक्तचाप और कुछ बच्चों में निम्म रक्तचाप के लक्षण पाए गए हैं. साथ ही, कुछ बच्चों में ‘अच्छे कोलेस्ट्रोल’ की मात्रा काफी कम पाई गई. इसके साथ ही मोटे बच्चों में मधुमेह की बीमारी भी पाई गई.ब्रिटिश हर्ट फॉउंडेशन में हृदय रोग की वरिष्ठ नर्स डोइरन मैडॉक का कहना है, “हालांकि यह काफी छोटा अध्ययन है, फिर भी इस खबर से निराशा होती है.”डोइरन मैडोक का कहना है, “.”हालांकि वो कहती है, “यह एक ऐसी समस्या है जिसका समधान ढ़ूढ़ा जा सकता है और अवयस्क बच्चों में बढ़ रहे मोटापा को कम किया जा सकता है.”डोडरन मैडोक का कहना है कि मोटापा से बचने के लिए बच्चों को स्वस्थ्य खान-पान की तरफ ध्यान आकर्षित कराना पड़ेगा जिससे कि भावी पीढ़ी को बचाया जा सके.
__________________________
विशेषज्ञ चेतावनी देते हैं कि सिर पर लगी मामूली सी चोट के भी गंभीर परिणाम हो सकते हैं. सिर को लगने वाला कोई भी धक्का ख़तरनाक हो सकता है लेकिन शुक्र इस बात का है कि ज़्यादातर धक्के ऐसे नहीं होते.दिमाग़ बहुत नाज़ुक अंग है जो बहुत असुरक्षित होता है.हालांकि ये खोपड़ी के अंदर होता है, तेज़ी से आगे, पीछे या घूमने से दिमाग़ को नुकसान पहुंच सकता है. इस तरह के बहुत मामूली ज़ख़्म से भी ऐसी चोट हो सकती है जो बहुत बड़ी हो सकती है.हो सकता है कि शुरुआत में कोई बड़ा नुकसान न हो- कम से कम बाहरी तौर पर.वास्तव में, जो लोग गंभीर टक्कर के शिकार होते हैं वे पहली नज़र में ठीकठाक नज़र आ सकते हैं लेकिन लक्षण सामने आने में 48 घंटे लग सकते हैं.जिस किसी को भी सिर पर आघात लगे उसे तुरंत डॉक्टर की सलाह लेनी चाहिए भले ही चोट कम दिखाई दे.आघात की जो ताकत होती है उसकी वजह से दिमाग़ ऐंठ सकता है या तंत्रिकाओं और ऊतकों को नुकसान पहुंच सकता है.खोपड़ी में जो तीखे अंदरूनी उभार होते हैं उनसे दिमाग़ के अंदर की खून लाने ले जाने वाली वाहिनियां फट सकती हैं और रक्तस्राव हो सकता है.जैसा कि शरीर के चोट खाए किसी भी अंग के साथ होता है, दिमाग़ में भी सूजन आ सकती है. जब कहीं निकलने की जगह नहीं मिलेगी तो दबाव बढ़ सकता है और दिमाग़ दब सकता है. ये आपात स्थिति है.दिमाग़ की चोट को लेकर जानकारी उपलब्ध कराने वाली चैरिटी संस्था हेडवे के ल्यूक ग्रिग्स कहते हैं, "सिर की चोट को लेकर कोई तयशुदा नियम नहीं हैं. एक सीधी सादी चोट भी घातक हो सकती है जैसा हमने नताशा रिचर्डसन के मामले में देखा था."हॉलीवुड अभिनेता लायम नीसन की पत्नी नताशा रिचर्डसन की मौत एक स्कीइंग हादसे में सिर पर लगी चोट की वजह से हुई थी. शुरुआत में तो चोट के कोई निशान नहीं दिखे लेकिन बाद में उनकी हालत बिगड़ी और उन्हें अस्पताल ले जाया गया.ग्रिग्स कहते हैं, "गंभीर चोटों में हमने देखा है कि लक्षण सामने आने में वक़्त लग सकता है. सूजन तुरंत नहीं होती और नुकसान दिखने में समय लग सकता है. इसलिए ये ज़रूरी है कि डॉक्टर की सलाह ली जाए, भले ही कोई लक्षण न हो."डॉक्टरों का कहना है कि ऐसे लोग जिनके सिर में चोट लगे उन्हें कम से कम दो दिन तक निगरानी में रखा जाना चाहिए.किसी तरह का उनींदापन, बेहोशी, संतुलन की समस्या, उल्टी या तेज़ सिरदर्द एक तरह की चेतावनी है जिसे नज़रंदाज़ नहीं किया जाना चाहिए.स्कीइंग की चोटों के इलाज के विशेषज्ञ डॉक्टर माइक लैंगरन का कहना है कि ज़्यादातर स्की रिज़ॉर्ट में डॉक्टर होते हैं जो इस तरह की चोटों से निपट सकते हैं.वह कहते हैं, "इस तरह के हादसे स्की करने वालों में कभी-कभार ही होते हैं हालांकि उन्हें मीडिया में काफ़ी जगह मिलती है. जैसा किसी भी तरह की मनोरंजन गतिविधि में होता है, बर्फ़ के खेलों के दौरान भी ख़तरों को पूरी तरह से खत्म करना असंभव है."उनका कहना है कि स्कीइंग करने वालों को हेलमेट पहनना चाहिए ताकि चोट न लगे या नुकसान कम से कम हो.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ब्रिटेन में स्तन कैंसर का इलाज करा चुकी 40 साल से कम उम्र की 

तीन हज़ार महिलाओं का विश्लेषण किया गया. इस अध्ययन के लिए कैंसर रिसर्च यूके और वेसेक्स कैंसर ट्रस्ट ने वित्तीय सहायता दी थी.अध्ययन में पाया गया कि कुछ विशेष प्रकार के कैंसर के युवा मरीज़ों की हालत इलाज के पांच साल बाद पहले जैसी ही हो गई है.

पढ़िए: कैंसर के डर से एंजलीना ने हटवाए अपने स्तनयह विरोधाभास इस तरह की बीमारियों के साथ आमतौर पर होता है.नेशनल कैंसर इंस्टीट्यूट के जर्नल में प्रकाशित आँकडों के मुताबिक़ इलाज के पांच साल बाद तक जीवित रहने की दर 80 फ़ीसदी और आठ साल तक जीवित रहने की दर 68 फ़ीसदी थी.रजोनिवृत्ति के बाद की अधिकांश महिलाओं के स्तन 

कैंसर का इलाज़ तो हो जाता है. लेकिन ब्रिटेन में 40 साल से कम उम्र की केवल पाँच फ़ीसदी मरीज़ो का ही इलाज हो पाया.अध्ययन में महिलाओं में पाए जाने वाले हार्मोन एस्ट्रोजन से बढ़ने वाले कैंसर पर भी ध्यान दिया गया. इस तरह के कैंसर में कैंसर कोशिकाएं एस्ट्रोजन ग्राही होती है.इस तरह के कैंसर में एस्ट्रोजन ग्राही कोशिकाओं को आमतौर पर कीमोथेरेपी से ब्लॉक किया जाता है और टैमोक्सिफ़िन नामक दवा का भी उपयोग किया जाता है.शोधकर्ताओं का कहना है कि टैमोक्सिफ़िन का लंबे समय तक उपयोग लाभदायक हो सकता है. वे कहते हैं कि मूल समस्या इस परीक्षण में और युवा मरीजों को शामिल करने की है.अध्ययन की प्रमुख प्रोफ़सर डायना एलिक्स कहती है, ''यह अध्ययन इस बात के और प्रमाण देता है कि जब युवा महिलाओं के स्तन कैंसर का इलाज किया जाता है, तो यह अलग तरीके से व्यवहार करता है.''वे कहती हैं,''उनके इलाज के लिए अलग नजरिए की ज़रूरत है, यह ज़रूरी नहीं हैं कि उन्हें कैंसर के उम्रदराज मरीज़ों के इलाज से समझा जा सके.''कैंसर रिसर्च यूके के क्लीनिकल रिसर्च के निदेशक केट लॉ कहते हैं,''हाल के दशकों में स्तन कैंसर के इलाज के बाद जीवित रहने की दर में नाटकीय रूप से सुधार हुआ है. 1970 के दशक की तुलना में इलाज के बाद कम से कम 10 साल तक जीवित रहने वाली महिलाओं की संख्या दो गुनी हो गई है. लेकिन ऐसा ही स्तन कैंसर की युवा मरीजों के बारे में नहीं कहा जा सकता है.''(क्लिक करें बीबीसी 

हिन्दी के एंड्रॉएड ऐप के लिए यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
शुरुआती अनुमानों के मुताबिक़ इससे निकला हुआ मलबा पूर्वी एशिया से लेकर पश्चिमी प्रशांत और अंटार्कटिका में कहीं गिरा होगा.आर्कषक दिखने की वजह से जीओसीई (ग्रेविटी फील्ड एंड स्टेडी स्टेट ओशन सर्कुलेशन एक्सप्लोरर) को 'फ़रारी ऑफ़ स्पेस' नाम दिया गया था.पिछले 25 साल में पहली बार ऐसा हुआ है कि यूरोपीय अंतरिक्ष एजेंसी के किसी अंतरिक्ष अभियान ने पृथ्वी के वातावरण में अनियंत्रित होकर दोबारा प्रवेश किया है.जीओसीई को साल 2009 में प्रक्षेपित किया गया था. गुरुत्वाकर्षण का अध्ययन करने के लिए भेजे गए इस उपग्रह का ईंधन समाप्त हो गया था जिसके बाद इसे नष्ट करने के अलावा कोई दूसरा चारा नहीं रह गया था.यह उपग्रह बेहद निचली कक्षा में 224 किलोमीटर की ऊंचाई पर पृथ्वी के चक्कर लगा रहा था. यह किसी भी वैज्ञानिक उपग्रह के लिए सबसे कम ऊंचाई है.ऐसे उपग्रह को काम करने के लिए इलेक्ट्रिक इंजन की ज़रूरत होती है लेकिन पिछले महीने इसका ईंधन खत्म हो गया था.जीओसीई को आख़िरी बार रविवार को अंतरराष्ट्रीय समयानुसार 22 बजकर 42 मिनट पर देखा गया. उस समय वह अंटार्कटिका के ऊपर 121 किमी की ऊंचाई पर था.इस उपग्रह में इतना ईंधन था जो उसे न्यूजीलैंड के पूर्व में स्थित दक्षिणी सागर में ले गया. इस विशाल क्षेत्र में कोई इंसानी आबाादी नहीं है.अंतरिक्ष में मौजूद कूड़े पर अध्ययन करने वाली संस्था इंटर एजेंसी स्पेस डेब्री कॉऑर्डिनेशन कमेटी ने 2013 में अपने स्पेशल स्टडी प्रोजेक्ट के लिए जीओसीई को चुना था.इसका मतलब है कि जीओसीई के पृथ्वी पर लौटने की घटना के लिए दुनिया भर में बड़ी संख्या में निगरानी केंद्रों को सक्रिय कर दिया गया था.आने वाले दिनों में इस बात की विस्तृत जानकारी मिल सकती है कि जीओसीई का मलबा पृथ्वी पर वास्तव में कहां गिरा था.आंकड़ों से पता चलता है कि अंतरिक्ष में मौजूद अभियानों के मलबे का कम से कम एक टुकड़ा हर रोज़ पृथ्वी के वायुमंडल में प्रवेश करता है. इसी तरह औसतन हर हफ़्ते कोई पुराना उपग्रह या रॉकेट पूरा का पूरा धरती पर लौट रहा है.इससे पहले पृथ्वी के वातावरण में अनियंत्रित प्रवेश करने वाला ईएसए का आखिरी मिशन इसी-2 था जो साल 1987 में लौटा था. हालांकि एजेंसी नियमित रूप से उपग्रहों को नियंत्रण के साथ पृथ्वी पर वापस लाती रहती है.(बीबीसी हिन्दी के एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
इस व्यक्ति पर 10 दुकानों को लूटने का आरोप है.पुलिस के अनुसार ये व्यक्ति दवा की दुकान से वायग्रा के सभी डिब्बे उठा लेता था और साथ ही पैसे भी लूटता था.मैड्रिड में पुलिस को इस तरह की लूट की शिकायतें जनवरी माह से ही मिलनी शुरु हो गई थीं.जिन लोगों की दुकानों में चोरी हुई, उनका कहना था कि बंदूकधारी व्यक्ति का मक़सद केवल वायग्रा के डिब्बे और पैसे लूटना था.अधिकारियों को संदेह है कि हिरासत में लिए गए 43 वर्षीय व्यक्ति वायग्रा की कालाबाज़ारी करता था.वायग्रा अवैध मादक पदार्थ एक्स्टसी से मिलकर क्लबों में इस्तेमाल होती है और सेक्सटसी के नाम से जानी जाती है.वायग्रा को बनाने वाली कंपनी फ़ाइज़र का कहना है कि डॉक्टरों की सलाह के बिना इस दवा का सेवन नहीं करना चाहिए.
__________________________
शोधकर्ताओं ने इसकी पहचान करते हुए कहा कि ऐसी कई दवाइयाँ हैं जो मौसमी के जूस के साथ काफी ख़तरनाक हो जाती है.शोधकर्ताओं का ये अध्ययन कनाडा के मेडिकल एसोसिएशन जर्नल में छपा है.कनाडा के लॉसन स्वास्थ्य अनुसंधान संस्थान की टीम का कहना है कि मौसमी के जूस के साथ गंभीर कुप्रभाव पैदा करने वाली ऐसी दवाओं की संख्या साल 2008 में 17 थी और अब साल 2012 में बढ़कर 43 हो गई है.शोधकर्ताओं ने शर्तों के साथ दवाओं के इस्तेमाल की एक सूची बनाई है. इसमें रक्तचाप, कैंसर और कोलेस्ट्रॉल को घटाने वाली और वो दवाएं हैं जो अंग प्रत्यारोपण के बाद शरीर की प्रतिरक्षा प्रणाली के नियंत्रित करने के लिए इस्तेमाल में लाई जाती हैं.शोधकर्ताओं का कहना है कि मौसमी के रस में मौजूद रसायन उस एंजाइम को ख़त्म कर देता है जो दवाओं का विघटन करता है. इसका मतलब यह है कि पाचन तंत्र से शरीर में दवा की जितनी मात्रा आती है, हमारा शरीर उसे संभाल नहीं सकता. परीक्षण के दौरान पाया गया कि एक गिलास पानी की बजाय मौसमी के रस के साथ रक्तचाप की एक दवा ‘फ्लोडिपाइन’ लेने से शरीर में उसकी मात्रा तीन गुना तक बढ़ गई.विभिन्न दवाओं का शरीर पर पड़ने वाला कुप्रभाव भी अलग-अलग होता है.शरीर पर पड़ने वाले कुप्रभावों में पेट में रक्त स्राव, दिल की धड़कन में बदलाव, गुर्दे की क्षति और अचानक मौत शामिल हैं.एक शोधकर्ता डॉ. डेविड बेली ने बीबीसी को बताया, "मौसमी के रस के साथ एक गोली लेने का असर वैसा ही हो सकता है जैसा एक गिलास पानी के साथ पाँच या फिर दस गोली ले ली जाएं. लोगों का कहना है कि उन्हें इस पर विश्वास नहीं है लेकिन मैं आपको दिखा सकता हूँ कि वैज्ञानिक दृष्टिकोण से ये सही है.''उऩका कहना था,"आप अनजाने में ही मौसमी के एक गिलास जूस के साथ दवा के स्तर को जहरीले स्तर तक ले जा सकते हैं."रिपोर्ट में कहा गया है कि स्वास्थ्य सेवा के क्षेत्र में काम कर रहे लोगों में जागरुकता की कमी की वजह से ही ऐसा हो रहा है.नींबू जैसे खट्टे कुछ अन्य रसीले फल भी इसी तरह का दुष्प्रभाव पैदा करते हैं.रॉयल फ़ार्मास्यूटिकल सोसायटी के नील पटेल का कहना है,"सिर्फ मौसमी जैसे फल ही नुकसान नही पहुंचाते बल्कि कुछ और भी हैं.जैसे दूध. उदाहरण के लिए अगर दूध और एंटीबायोटिक दवा को एक साथ लिया जाए तो इससे एंटीबायोटिक दवा का असर रुक सकता है.
__________________________
अमरीका की कैलिफोर्निया डेविस युनिवर्सिटी के शोधकर्ताओं का कहना है कि गर्भावस्था के दौरान टाइप टू डायबिटीज के कारण ग्लूकोज़ का स्तर बढ़ने से भ्रूण के मस्तिष्क के विकास पर असर पड़ सकता है.टाइप टू डायबिटीज प्रायः 40 की उम्र के बाद होता है मगर इन दिनों देखा जा रहा है कि अधिक वज़न वाले युवाओं में भी ये डायबिटीज हो रहा है.टाइप टू डायबिटीज में शरीर इन्सुलिन तो बनाता है मगर वो या तो पर्याप्त नहीं होता या वो इन्सुलिन ठीक से काम नहीं कर पाता जिससे रक्त में प्रवाहित होनेवाला ग्लूकोज़ कोशिकाओं तक नहीं पहुँच पाता और रक्त में इसका स्तर बढ़ता जाता है.वैसे ब्रिटेन में डायबिटीज के बारे में काम करनेवाली संस्था – डायबिटीज यूके – का कहना है कि इस बारे में अभी और शोध किए जाने की ज़रूरत है.शोध के दौरान चिकित्सकों ने सात साल की अवधि में एक हजार बच्चों और माताओं के स्वास्थ्य का अध्ययन किया. इन बच्चों की उम्र दो साल से पाँच साल के बीच थी.शोध में पाया गया कि ऐसे बच्चों की माताएँ जिन्हें गर्भावस्था के दौरान टाइप टू डायबिटीज हुआ था, उनमें 9.3% बच्चों को ऑटिज्म हुआ.11.6% बच्चों में ऐसा देखा गया कि उनके मानसिक विकास को प्रभावित करनेवाले लक्षण प्रकट होने लगे.ये संख्या ऐसे बच्चों की तुलना में दोगुना थी जिनकी माताओं को ये बीमारी नहीं थी. सामान्य माताओं के मात्र 6.4% बच्चों के विकास पर कोई असर पड़ा.ऐसे बच्चे जिन्हें ऑटिज्म या दूसरी अक्षमताएँ थीं, उनमें से 20% से ज़्यादा की माताएँ मोटी थीं. वहीं सामान्य बच्चों में से केवल 14% की माताएँ मोटी थीं.शोध में कहा गया है कि अमरीका में माँ बनने की उम्र वाली 34% महिलाएँ मोटी हैं और लगभग 9% को डायबिटीज है.अमरीका में ऑटिज्म के शिकार बच्चों में से 29% बच्चों की माताओं में गर्भावस्था के दौरान डायबिटीज या उच्च रक्तचाप जैसी शिकायतें देखी गईं या वे मोटी थीं.शोध में हाइपरटेंशन और ऑटिज्म के बीच संबंध की भी पड़ताल की गई.ये देखा गया कि ऑटिज्म या दूसरी अक्षमताओं वाले बच्चों में माताओं को उच्च रक्तचाप होना काफी सामान्य था.शोध दल की एक सदस्य पॉला क्रैकोवियाक ने कहा,"इस बात का सामने आना, कि माँओं की इन शारीरिक स्थितियों का बच्चों के मानसिक विकास पर असर पड़ सकता है, चिंताजनक है और जनस्वास्थ्य पर इसका गंभीर प्रभाव हो सकता है."मगर डायबिटीज यूके की शोध टीम के प्रमुख डॉक्टर मैथ्यू हॉब्स के अनुसार अभी इस बारे में निश्चित रूप से कुछ राय बनाने के लिए और शोध किए जाने की आवश्यकता है.उन्होंने कहा,"ये ध्यान देना ज़रूरी है कि इस शोध में जहाँ ये दिखाया गया कि डायबिटीज और इन बीमारियों का संबंध हो सकता है, वहाँ ये नहीं बताया गया कि इनका जनक डायबिटीज ही है."उन्होंने कहा कि वे डायबिटीज ग्रस्त महिलाओं को ये सलाह देती हैं कि वे माँ बनने के बारे में विचार करने के समय चिकित्सकों को अपनी स्थिति बताएँ जिससे कि उनके और उनके बच्चे के स्वास्थ्य को सुनिश्चित करने के उपायों को अपनाया जा सके.
__________________________
बीमारियां वातावरण के जरिए किस तरह फैलती हैं, एरिज़ोना विश्वविद्यालय में माइक्रोबॉयोलॉजी के प्रोफेसर डॉक्टर चुक गेरबा ने इस बारे में अध्ययन किया है.उन्होंने अपने अध्ययन में पाया कि किसी टॉयलेट सीट पर आमतौर पर हर एक वर्ग इंच पर 50 बैक्टीरिया मौजूद होते हैं जिसमें रसोईघर शामिल है.वे कहते हैं, ''घर में साफ-सफाई की बात आती है तो शायद टॉयलेट सीट ही वो जगह होती है जिसे हम सबसे ज्यादा साफ रखने की कोशिश करते हैं. लेकिन कुछ अन्य जगहों पर इससे कहीं ज्यादा बैक्टीरिया होते हैं.''शोधकर्ताओं ने दुनिया के नौ अलग-अलग देशों में घरों से नमूने जुटाए और पाया कि 21 प्रतिशत रसोइयों में कुछ खास तरह के बैक्टीरिया पनप रहे थे.प्रोफेसर जॉन ऑक्सफोर्ड बताते हैं, ''हमने पाया कि कनाडा और ऑस्ट्रेलिया जैसे देश इस मामले में बहुत बेहतर हैं लेकिन भारत और मलेशिया जैसे देशों में दशा बहुत खराब है.''अध्ययन से पता चला है कि किचन में जहां सब्जियां और मांस वगैरह काटा-पकाया जाता है, वहां टॉयलेट सीट से कहीं ज्यादा बैक्टीरिया पाए जाते हैं.इसकी वजह शायद ये है कि टॉयलेट की सफाई पर हम बहुत ध्यान देते हैं लेकिन किचन में साफ-सफाई पर उतना ध्यान नहीं देते हैं.लंदन यूनिवर्सिटी में वॉयरोलॉजी के प्रोफेसर जॉन ऑक्सफोर्ड इस अध्ययन का समर्थन करते हैं और मानते हैं कि किचन में बैक्टीरिया कहीं ज्यादा मात्रा में होते हैं.प्रोफेसर जॉन ऑक्सफोर्ड कहते हैं, ''कई लोगों को इस बात का एहसास नहीं होता कि वो कितने गंदे मोबाइल फोन के जरिए बात कर रहे होते हैं जिसे वो कभी साफ तक नहीं करते हैं. एक डेस्कटॉप पर टॉयलेट सीट से 400 गुना ज्यादा बैक्टीरिया हो सकते हैं.''
__________________________
इंग्लैंड में हुए एक सर्वे से पता चला कि छह में से एक मोबाइल फोन ई-कोलाई बैक्टीरिया से संक्रमित है. साथ ही 16 प्रतिशत लोगों के हाथों में ये बैक्टीरिया पाया गया. ये सर्वे इंग्लैड के 12 शहरों में कराया गया.ई-कोलाई बैक्टीरिया इंसान की आंत में रहता है और मल में पाया जाता है.शोधकर्ताओं ने ई-कोलाई का पाया जाना मल के कण पाए जाने का संकेत माना हैं. यानी शौच के बाद ठीक तरह से हाथ नहीं धोने से ये बैक्टीरिया हाथ या फिर मोबाइल फ़ोन पर आ जाता है.लंदन स्कूल ऑफ़ हाईजिन के डॉक्टर वाल कर्टिस कहती हैं, "इतने सारे लोग आख़िर क्यों शौच के बाद हाथ नहीं धोते हैं? शायद वो धोते हैं, लेकिन उनका तरीक़ा ग़लत है."वैसे शोधकर्ताओं के मुताबिक ज़्यादातर ई-कोलाई बैक्टीरिया के प्रकार  गंभीर बीमारी नहीं फैलाते लेकिन डॉक्टर कर्टिस के मुताबिक़ उंगिलयों में या मोबाइल फ़ोन पर मल के होने की बात हो रही है.हाथ धोने में दिक्कत ये आती है कि कई लोग इसे ठीक से नहीं धोते, या जितनी ज़रूरत है उससे कम.बीबीसी के स्वास्थ्य संवाददाता फ़र्गस वाल्श लिखते है कि उन्हें हाथ धोने के विषय में इंग्लैंड के मशहूर विषाणु वैज्ञानिक जॉन ऑक्सफोर्ड की बात याद आती है. उन्होंने कहा था कि हाथ धोते वक्त लोकप्रिय गीत जैसे हैप्पी बर्थडे टू यू के दो अंतरे गाएं और उतनी ही देर तक हाथ की सफ़ाई करते रहें.विकासशील देशों में साफ़-सफ़ाई की कमी की वजह से डायरिया मौत का बड़ा कारण है.  हाथ धोने की आदत से विकसित देशों में लोग शायद पेट दर्द से बच जाएं, लेकिन विकासशील देशों में ये आदत जान बचाने वाली है.15 अक्तूबर को विश्व हैंडवाशिंग दिवस के रूप में मनाया जाता है. ये कार्यक्रम हाथ की साफ़-सफ़ाई को बढ़ावा देने के लिए मनाया जाता है जिसे विषाणुओं के संक्रमण से बचने के लिए सबसे सस्ता और कारगर तरीक़ा माना जाता है. इंग्लैंड में ये सर्वे इस आदत को बढ़ावा देने के लिए कराया गया है.
__________________________
शर्माजी के घर में कंप्यूटर या लैपटॉप भी नहीं है, जो वेबसाइट पर लॉग-इन करके तुरंत बिल जमा करा दें. मगर सातवीं क्लास में पढ़ने वाला उनका बेटा सक्षम उनकी दिक़्क़त समझ नहीं पा रहा.जब पता चला, तो उसके चेहरे पर विजयी मुस्कान आ गई.सक्षम ने पिछले महीने छह हज़ार रुपए में खरीदा अपना एंड्रॉयड स्मार्टफ़ोन जेब से निकाला. टच-पैड स्क्रीन पर कुछ मिनट उंगलियां दौड़ाईं, पापा का कार्ड मांगा और बिल जमा हो गया.शर्मा जी बेटे का चेहरा देखते रह गए. उन्हें यक़ीन ही नहीं हुआ कि फ़ोन पर बिल जमा करना बच्चों का खेल बन चुका है, जिसके लिए कभी वो घंटों लाइन में खड़े हुआ करते थे.कल शाम की ही बात थी, जब सक्षम ने इसी फ़ोन से अपने इलाक़े के सारे डॉक्टरों और अस्पतालों की फेहरिस्त दो मिनट में निकाल दी थी.सक्षम इसे ‘जादू की छड़ी’ कहता है और उसके पिता को इस पर यक़ीन हो चला है. यह स्मार्ट लोगों का ऐसा दौर है, जिसमें स्मार्टफ़ोन के बिना ज़िंदगी की कल्पना मज़ाक सी लगती है.मगर फ़ोन हमेशा से ऐसा नहीं था. वह सिर्फ़ दो लोगों की बात कराता था. अब दुनिया चलाने लगा है.फ़ोन और बिजली बिल जमा करने संबंधी ऐप, नेविगेशन, शौकिया फ़ोटोग्राफी, न्यूज़, शेयर बाज़ार, मनोरंजन, गेम्स, डिक्‍शनरी हो या कैलकुलेटर, स्मार्टफ़ोन हर चोला ओढ़ लेता है.और यह कमाल है मोबाइल ऐप्लिकेशन का! फ़ोन की स्क्रीन पर नज़र आने वाली ये ईंटनुमा आकृतियां अपने भीतर पूरी दुनिया समेटे हैं. एक टच और दुनिया खुलकर आपके सामने आ जाएगी.फ़ोन को पैदा हुए यूं तो कई बरस गुज़र चुके थे, लेकिन वो स्मार्ट तब हुआ, जब उसे ऐप्लिकेशन के पंख लगे. यह कमाल किया अमरीका की कंप्यूटर कंपनी ऐपल ने.जुलाई, 2008 में आईओएस के लिए ऐपल के ऐप स्टोर की नींव रखी गई और एक नई क्रांति का आगाज़ हुआ. बाद में दूसरी टेक्‍नोलॉजी कंपनियों ने भी इसे लपक लिया.विशेषज्ञों की मानें, तो बीते साल ऐप से दुनियाभर में होने वाली कमाई 20 से 25 अरब डॉलर तक पहुंच गई और उम्मीद है कि 2017 तक यह तीन गुना हो जाएगी.यह बात सही है कि ऐप यूज़र्स इनके लिए भुगतान करना पसंद नहीं करते, लेकिन जो ऐप्स अच्छे हैं उनके लिए वो जेब ढीली करने से भी गुरेज़ नहीं करते.बीस बरस पहले एक जुमला खूब मशहूर हुआ. ज़िंदगी की तीन जरूरतें - रोटी, कपड़ा और मकान. मगर स्मार्टफ़ोन ने ज़िंदगी के साथ उसे चलाने वाले मंत्र भी बदल डाले.अब दुनिया रोटी, कपड़ा, मकान और मोबाइल की बात करती है. स्मार्टफ़ोन ऐप्स इसमें जुड़ने वाली पांचवीं ज़रूरत बन गई है.फ़ोन कॉल और मैसेज के लिए जेब से निकाले जाने वाला मोबाइल फ़ोन अब दिन के ज़्यादातर घंटे और रात में कई बार हाथों में रहता है, तो इसकी वजह स्मार्ट ऐप्स हैं.ये सिरीज़ बीबीसी हिन्दी और अमर उजाला डॉट कॉम की संयुक्त पेशकश है. इस विशेष सिरीज़ में मोबाइल और इसके प्रयोग से जुड़े सवालों और अनुभवों को हमसे शेयर करने के लिए आइए हमारे फेसबुक पन्ने पर या ट्वीट कीजिए #BBCMI पर.(बीबीसी हिन्दी का एंड्रॉएड ऐप डाउनलोड करने के लिए 

यहां क्लिक कीजिए. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
पशु पक्षियों के संरक्षण पर काम करनेवाली संस्था आईयूसीएन ने 47,677 जीवों की एक रेड लिस्ट जारी की है जिसमें 17,291 जीवों की प्रजातियां गंभीर ख़तरे में हैं.इनमें से 21 प्रतिशत स्तनधारी जीव हैं, 30 प्रतिशत मेढकों की प्रजातियां हैं, 70 प्रतिशत पौधे हैं और 35 प्रतिशत बिना रीढ़ की हड्डी वाले यानि सांप जैसे जीव हैं.वैज्ञानिकों का कहना है कि इसके लिए ज़िम्मेदार ख़तरों को, ख़ासकर वो जगह जहां इस तरह के जीव रहते हैं, पनपते हैं, कम करने के लिए उचित कदम नहीं उठाए जा रहे.आईयूसीएन की निदेशक जेन स्मार्ट का कहना है कि इस बात के वैज्ञानिक सबूत मिल रहे हैं कि इस तरह के जीवों पर ख़तरा बढ़ता जा रहा है.उनका कहना है,`` हाल के विश्लेषणों से स्पष्ट है कि 2010 का जो लक्ष्य था इन ख़तरों को कम करने का वो पूरा नहीं हो पाएगा.’’उनका कहना है कि सरकारों को फ़ौरन गंभीर कदम उठाने होंगे क्योंकि समय बेहद तेज़ी से ख़त्म हो रहा है.इस संस्था की तरफ़ से जारी रेड लिस्ट दुनिया भर में फैले हज़ारों वैज्ञानिकों की रिपोर्ट के आधार पर बनती है और इसे जैव विविधता पर सबसे विश्वसनीय रिपोर्ट माना जाता है.इस रिपोर्ट में मेढकों की प्रजातियों का ख़ास तौर पर ज़िक्र है और इसमें कहा गया है इसकी 6,285 प्रजातियों में से 1,895 विलुप्त होने की कगार पर हैं.उदाहरण के तौर पर किहांसी स्प्रे टोड एक ऐसा मेढक है जो पहले ख़तरे में था और अब विलुप्त हो चुकी प्रजातियों की श्रेणी में आ गया है.तनज़ानिया में पाया जानेवाला ये मेढक इसलिए लुप्त हुआ क्योंकि जहां इसका बसेरा होता था वहां नदी के ऊपरी हिस्से पर बांध बना दिया गया और पानी के बहाव में 90 प्रतिशत की कमी आ गई.
__________________________
साथ ही भारत में सोशल मीडिया कैसे दुनिया के बाक़ी देशों से अलग है?गूगल हैंगआउट एक ज़रिया है वेब पर कई लोगों से एक-साथ जुड़कर वीडियो चैट करने का.आप भारतीय समयानुसार रात आठ बजे से ये हैंगआउट नीचे दिए गए लिंक पर देख भी सकते हैं-

गूगल प्लस पर या 

यूट्यूब परआप भी इस हैंगआउट में शामिल होकर अपनी राय रख सकते हैं इस बात पर कि क्या भारत के युवा देश में सोशल मीडिया की क्रांति ला सकते हैं?बीबीसी की डिजिटल इंडियंस की प्रोजेक्ट टीम आपको इस हैंगआउट में शामिल होने के लिए आमंत्रित कर रही है. आप भी 5 सितंबर को भारतीय समयानुसार रात आठ बजे से विशेषज्ञों के पैनल से जुड़ सकते हैं.हैंगआउट का संचालन करेंगी बीबीसी की दिल्ली डिजिटल संपादक रमा शर्मा. इसमें शामिल होने वाले हैं--आशीष टंडन: ग्रामवाणी- सचिन तपारिया: लोकल सर्कल्स- दीना मेहता: ब्लॉगर- अनिका गुप्ता: आईबीएन लाइव के सिटिज़न जर्नलिज़्म प्रोजेक्ट से- प्रशांतो के रॉय: टेक्नॉलॉजी और डिजिटल मामलों के लेखक- मरियम क़्वानसाह: बीबीसी अफ़्रीका के सोशल मीडिया विभाग सेआइए आपको बताते चलें कि आप इसमें कैसे शामिल हो सकते हैं-- गूगल+ :आप 

बीबीसी इंडिया के गूगल+ पेज के ज़रिए अपने सवाल भेज सकते हैं या इस हैंगआउट में शामिल होने की इच्छा ज़ाहिर कर सकते हैं. - ट्विटर : अपने सवाल या टिप्पणियाँ आप हैशटैग #BBCDI का इस्तेमाल करके 

@bbchindi या 

@bbcindia को ट्वीट कर सकते हैं. - फ़ेसबुक: 

बीबीसी हिंदी के फ़ेसबुक पेज पर आप इससे जुड़ी पोस्ट में अपने सवाल कमेंट के तौर पर पोस्ट कर सकते हैं.इसके अलावा गूगल हैंगआउट में हिस्सा लेने के लिए आप नीचे दिए गए फ़ॉर्म का भी इस्तेमाल कर सकते हैं.
__________________________
कुछ ही मिनट लगेंगे और पुलिस को आपके बारे में करीब हर बात पता लग जाएगी. ये चीन है जो दुनिया का सबसे बड़ा और सबसे जटिल वीडियो सर्विलेंस नेटवर्क बना रहा है. चीन ने फ़िलहाल 170 मिलियन यानी 17 करोड़ सीसीटीवी कैमरे लगाए हैं जो देश के 1.3 अरब लोगों पर नज़र रखने का काम कर रहे हैं. अगले तीन सालों में 400 मिलियन यानी 40 करोड़ सीसीटीवी कैमरे और लगाए जाने की योजना पर काम किया जा रहा है. इनमें से कई कैमरे लोगों आर्टिफ़िशियल इंटेलिजेंस टेक्नॉलॉजी से लैस हैं. यानी वे चेहरे की पहचान कर सकते हैं, व्यक्ति की उम्र का अंदाज़ा लगा सकते हैं. ऐसे सीआईए तक पहुंच रहा है आपका डाटा?अनलिमिटेड नहीं है आपकी निजता का अधिकारकार दे सकता है सुरागवो ये भी बता सकते हैं कि कैमरे की जद में आया शख्स मर्द है या औरत, यहां तक कि आपकी नस्ल भी छुपी नहीं रह सकती. इसका मतलब ये हुआ कि सरकार सीसीटीवी की जद में आए शख़्स की तस्वीर से उसकी पहचान बताने वाले दस्तावेज़ों और दूसरी जानकारियों तक पहुंच सकती है, उसकी गतिविधियों पर नज़र रख सकती है. जब ये सीसीटीवी सिस्टम किसी चेहरे को संदिग्ध के तौर पर चिह्नित करता है तो एक अलर्ट कंट्रोल रूम तक जाता है और फिर बात पुलिस तक पहुंच जाती है. बीबीसी संवाददाता जॉन सुडोर्थ ने चीन के गुयांग शहर में इस सीसीटीवी सिस्टम की क्षमता समझने के लिए एक प्रयोग किया और पुलिस उन तक 7 मिनट में पहुंच गई.चीन के हांगजो में एक कंपनी दाहुआ टेक्नॉलॉजी के वाइस प्रेसिडेंट यिन जुन कहते हैं, "हम आपकी कार से आपके चेहरे की पहचान कर सकते हैं, आपके रिश्तेदारों और जिन लोगों के संपर्क में आप हैं, उनकी पहचान कर सकते हैं. कई कैमरे लगे हों तो ये भी बताया जा सकता है कि आप किन लोगों के साथ अक्सर मिलते हैं." माइक्रोचिप के हैरान करने वाले मिथ और हक़ीक़तअमरीकियों के मोबाइल में अब नहीं झांकेगा एनएसएसरकार का कहना है कि इस असरदार वीडियो सर्विलेंस के सहारे वो न केवल अपराध पर क़ाबू कर सकती है बल्कि इसके बारे में पूर्वानुमान भी लगा सकती है. गुयांग में एक पुलिस अधिकारी शु यान ने बीबीसी को बताया कि आम लोगों के बारे में तभी जानकारी जुटाई जाती है जब उन्हें मदद की जरूरत होती है.शु यान कहते हैं, "जब उन्हें मदद की जरूरत नहीं होती तब हम उनके बारे में सूचना इकट्ठा नहीं करते. उनसे जुड़ी सूचना केवल हमारे डेटाबेस में रहती है. हम जरूरत पड़ने पर ही इसका इस्तेमाल करते हैं. जिन चीनियों के पास छुपाने के लिए कुछ नहीं है, उन्हें इससे डरने की ज़रूरत नहीं है." लेकिन शु यान की दलील से हर कोई सहमत नहीं दिखता. जी फेंग एक कवि हैं और सरकार के आलोचक के तौर पर देखे जाते हैं. बीजिंग के जिस क्षेत्र में वो रहते हैं, उसे कलाकारों का इलाका माना जाता है. जी फेंग को लगता है कि उनके समुदाय को ख़तरे के तौर पर देखा जाता है.चरमपंथी संगठन और ड्रोन का इस्तेमालचीन में जो बातें आप नहीं कह सकते!जी फेंग बीबीसी से कहते हैं, "हर दिन आप महसूस करते हैं कि कोई आपकी निगहबानी कर रहा है. कोई दिखाई नहीं देता लेकिन लगता है कि कोई हमेशा आपके पीछे रहता है. इस बात से कोई फर्क नहीं पड़ता कि आप क्या कर रहे हैं. इन हाई टेक कैमरों की वजह से पुलिस का काम ज़रूर आसान हो गया है."लेकिन चिंता इस बात पर भी जताई जा रही है कि अगर पुलिस की मानसिकता नहीं बदलती है तो सरकार से विरोधी विचार रखने वाले लोगों पर सर्विलेंस बढ़ जाएगा. 'ह्यूमन राइट्स वॉच' जैसे मानवाधिकार संगठनों ने भी चीन की डेटा कलेक्शन पॉलिसी को प्राइवेसी का उल्लंघन बताया है. मानवाधिकार संगठनों का कहना है कि इसका मक़सद सरकार से विरोधी विचार रखने वाले लोगों पर नज़र रखना है. ये नहीं भूलना चाहिए कि चीन में स्वतंत्र अदालतों का कोई अस्तित्व नहीं है और वहां ऐसा कोई क़ानून भी नहीं है जो प्राइवेसी की गारंटी देता हो. स्मार्ट तकनीक से होगी भारत-पाक सीमा की निगरानीचीन में एक वीडियो ने मचाई सनसनीइन कैमरों का उत्पादन करने वाली कंपनियों को ये पता है कि उनके प्रोडक्ट पर सवाल उठाए जाएंगे. दाहुआ टेक्नॉलॉजी के मार्केटिंग डायरेक्टर डेनियल चाउ मानते हैं, "इसे लेकर थोड़ी असहजता है. टेक्नॉलॉजी जहां इंसानों के लिए औजार है तो दूसरी तरफ़ अगर चरमपंथियों के हाथ में पड़ जाए तो ये हथियार भी बन सकता है.लेकिन हक़ीक़त तो यही है कि चीन में वीडियो सर्विलेंस बढ़ रहा है. समाचार एजेंसी रॉयटर्स की एक रिपोर्ट के मुताबिक़ कई चीनी और विदेशी निवेशक फ़ेशियल रिक्गनिशन टेक्नॉलॉजी से जुड़े स्टार्ट अप्स में पैसा लगा रही हैं. एनालिसिस फर्म 'आईएचएस मार्केट' के आंकड़ों के अनुसार 2016 में चीन में सीसीटीवी कैमरों का कारोबार 6.4 अरब डॉलर का रहा था. इसमें मशीनों से लेकर वीडियो सॉफ्टवेयर दोनों का ही कारोबार शामिल है.(बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
शोधकर्ताओं ने ऐसे पांच जैविक परिवर्तनों की पहचान की है जिनके कारण ये वायरस इंसानों के बीच महामारी फैलने की वजह बन सकता है.'साइंस' पत्रिका में प्रकाशित इस शोध का कहना है कि सैद्धांतिक रूप से प्रकृति में इस तरह के परिवर्तन संभव हैं.एक अमरीकी एजेंसी ने शोध के हिस्सों को प्रकाशित होने से रोकने की नाकाम कोशिश की क्योंकि उसे आशंका थी कि इसका इस्तेमाल चरमपंथी जैविक हथियार बनाने में कर सकते हैं.इस शोध को करने वाली टीम का नेतृत्व करने वाले प्रोफेसर रॉन फोशियर ने कहा कि पूरी शोध रिपोर्ट प्रकाशित होने के बाद वैज्ञानिक समुदाय के पास भविष्य में इस फ्लू से होने वाली महामारी से निपटने के बारे में विचार करने का सर्वोत्तम मौका होगा.उन्होंने बीबीसी को बताया, “उम्मीद है कि हमें पता चलेगा कि कौन से वायरस से महामारी हो सकती है और इसके बाद हम उसे रोकने के भी बेहतर तरीके तलाश पाएंगे.”प्रोफेसर फोशियर का कहना है कि उनके शोध के बाद बर्ड फ्लू से फैलने वाली बीमारियों के खिलाफ टीके और विषाणु-रोधी दवाएं तैयार करने में मदद मिलेगी.एच5एन1 से करोड़ों मुर्गियों की मौत हुई है जबकि उससे भी कहीं ज्यादा मुर्गियों को बर्ड फ्लू के वायरस को रोकने की मुहिम के तहत मार दिया गया.ये वायरस इंसानों के लिए भी घातक है लेकिन उनमें ये बीमारी संक्रमित मुर्गियों या अन्य पक्षियों के बेहद निकट रहने से ही फैलती है.इसीलिए बर्ड फ्लू से मरने वाले इंसानों की संख्या खासी कम रही. विश्व स्वास्थ्य संगठन यानी डब्ल्यूएचओ का कहना है कि 2003 के बाद से इस बीमारी से 332 लोग मारे गए हैं.स्वास्थ्य अधिकारियों की आशंका है कि एच5एन1 एक दिन ऐसा रूप ले सकता है कि वो इंसानों के बीच खांसने और छींकने से फैलने लगे.उन्हें डर है कि अगर ऐसा हो गया तो गंभीर महामारी फैल जाएगी जिससे दुनिया भर में तेजी से करोड़ों लोग मौत के मुंह में समा जाएंगे.ये अध्ययन कहता है कि ऐसे घातक वायरस का अस्तित्व में आना सैद्धांतिक रूप से संभव है.प्रोफेसर फोशियर के नेतृत्व में शोधकर्ताओं की टीम जानना चाहती थी कि ऐसे कौन से जैविक परिवर्तन हैं कि जिनसे एच5एन1 ऐसा रूप ले लेगा कि वो एक इंसान से दूसरे में फैल सके.उन्होंने बर्ड फ्लू के वायरस की जैविक संरचना की तुलना इससे पहले इंसानों में महामारी के कारण बनने वाले फ्लू की जैविक संरचना से की.उन्हें पांच अंतर मिले जो उनके मुताबिक जो हवा के जरिए इस वायरस को फैलने के काबिल बना सकते हैं.ये पहला मौका है जब शोधकर्ताओं ने साबित किया है कि बर्ड फ्लू वायरस हवा के जरिए फैल सकता है, लेकिन वे ये तय नहीं कर पाए कि वास्तव में ऐसा होने की कितनी संभावना है.इस शोध का विश्लेषण करने वाली टीम के प्रमुख प्रोफेसर डेरेक स्मिथ का कहना है कि इस बारे में अभी और जानकारी की जररूत होगी.उन्होंने कहा कि इन शोधकर्ताओं को इस बारे में बेहतर समझ विकसित करनी होगी कि कैसे फ्लू के वायरस एक इंसान से दूसरे में फैलते हैं ताकि हवा में खासी या जुकाम से उड़ते वायरस से लोगों के संक्रमित होने की संभावना के बारे में स्पष्ट अवधारणा तैयार किया जा सके.लेकिन प्रोफेसर स्मिथ के मुताबिक इस शोध से आगे के प्रयोगों में मदद मिलेगी.
__________________________
इसे केवल वही लोग ख़रीद सकेंगे जिनकी उम्र अट्ठारह साल या उससे अधिक होगी. ख़रीदारों को इसे पाने के लिए पहले 

एक ऑनलाइन फॉर्म भरना होगा जिससे उनकी पात्रता जांची जाएगी. गूगल ग्लास 'पहले आओ पहले पाओ' के आधार पर मिलेगा.इसकी कीमत डेढ़ हज़ार अमरीकी डॉलर यानी लगभग 90 हज़ार रुपए रखी गई है. संभावना जताई जा रही है कि ब्रिटेन में 

यह चश्मा मई में उपलब्ध हो सकेगा.इसकी ऊँची क़ीमत की वजह से बहुत से लोग इससे क़तरा सकते हैं और उन्हें इसकी कीमत घटने तक का इंतज़ार करना पड़ सकता है.अपने एक कार्यक्रम के तहत 

गूगल ने 2013 में आठ हज़ार लोगों को इसे बेचा था. गूगल अब इसके परीक्षण के लिए इसे और लोगों को बेचने जा रहा है. ऐसी उम्मीद की जा रही है की कंपनी जल्द ही अब इसे आधिकारिक तौर पर बाज़ार में उतारने की तैयारी में है.एक अनुमान के मुताबिक़ ब्रिटेन के डेवलपर्स को मई या जून में इसे बनाने के अधिकार मिल जाएंगे. अमरीका के बाद ब्रिटेन गूगल ग्लास को बनाने वाला पहला देश होगा.गूगल ग्लास को बनाने वाले दल का कहना है, "हम इसे प्रयोग करने वालों से मिलने के लिए बहुत उत्सुक हैं. हम इसके बारे में उनके विचार जानने का इंतज़ार नहीं कर पा रहे हैं."

स्टफ डॉट टीवी के उपसंपादक स्टीवन ग्रेव्स ने बीबीसी को बताया, "मुझे लगता है कि इसकी क़ीमत अधिक है लेकिन ज़रूरी नहीं की भविष्य में भी इसकी यही क़ीमत रहे."

ट्रस्टेडरिव्यूज़ के संपादक इवान केप्रियस कहते हैं," यह वैसा ही है जैसे शुरुआती दौर में मोबाइल आया था. 80 के दशक में यह बहुत ही कम लोगों के पास था, वह बहुत बड़ा और महंगा था. तीस साल बाद अब इसे बहुत से लोग प्रयोग करते हैं और अब बाज़ार में उपलब्ध स्मार्टफोन एक कंप्यूटर की तरह ही काम कर सकते हैं.ये चश्मा न सिर्फ अपने पहनने वाले के नज़रिए से तस्वीरें खींचेगा बल्कि स्मार्टफोनकी तरह उन तस्वीरों और वीडियो पर कई तरह के तकनीकी काम भी किए जा सकेंगे.इतना ही नहीं इसका इस्तेमाल ईमेल भेजने और सोशल नेटवर्किंग के लिए भी किया जा सकता है. इसमें मौजूद वॉयस कमांड और रिकॉर्डिंग की सुविधा के ज़रिए इस उपकरण को नियंत्रित किया जा सकेगा.इस यंत्र में स्काइप वीडियो चैट के अलावा मौसम की जानकारी और नक्शों के ज़रिए रास्ता बताने की सुविधा भी होगी.ये सारी जानकारी एक साफ-सुथरे और पारदर्शी चौकोर से बने बॉक्स में 'हेडगियर' के दाहिने हिस्से के उपरी भाग में दिखाई देगा.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
इस पुरस्कार को आम बोलचाल की भाषा में टेकनोलॉजी नोबेल भी कहा जाता है.आरोग्यास्वामी जोसेफ़ पॉलराज का जन्म तमिलनाडु के कोयंबतूर में हुआ था.पुरस्कार देने वाली मारोकनी सोसाइटी का कहना है कि सिगनल रिसीव और ट्रांस्मिट करने के लिए एक से ज़्यादा एंटीना का प्रयोग करने की प्रोफ़ेसर पॉलराज की थ्योरी आज की आधुनिक हाई स्पीड वाई-फ़ाई और 4जी तकनीक की जान है.संस्था के अध्यक्ष प्रोफ़ेसर सर डेविड पेन ने कहा, “वायरलेस तकनीक के क्षेत्र में पॉल (प्रोफ़ेसर पॉलराज) का अभूतपूर्व योगदान है और इससे इंटरनेट यूज़र्स को जो फायदा पहुंचा है उस पर किसी को शक नहीं है. हर वाई-फाई राउटर और 4जी फोन में पॉल की मीमो (MIMO) टेक्नोलॉजी का प्रयोग होता है.”सर डेविड पेन का कहना है कि प्रोफ़ेसर पॉलराज के काम ने हज़ारों नए रिसर्चरों को शोध की एक नई दिशा दी है.प्रोफ़ेसर पॉलराज कहते हैं, “मीमो तकनीक का प्रयोग 4जी मोबाइल और वाई-फ़ाई में हो रहा है. इस तकनीक को पाने के लिए दुनियाभर के हज़ारों रिसर्चर और इंजिनियरों ने मदद की. उनके सहयोग के मुकाबले इस तकनीक को मेरा सहयोग काफ़ी छोटा है.”प्रोफ़ेसर पॉलराज की जीवन कहानी भी कम रोचक नहीं है. भारत में जन्में प्रोफ़ेसर पॉलराज शुरू से ही एक अच्छे विद्यार्थी थे और सिर्फ 15 साल की आयु में ही उन्होंने स्कूल की पढ़ाई पूरी कर ली थी.मारकोनी सोसाइटी के अनुसार पढ़ाई के बाद पॉलराज कुछ समय के लिए भारतीय नौसेना में भी शामिल हुए. उन्होंने नौसेना की इलेक्ट्रिकल इंजीनियरिंग ब्रांच में जाने का निश्चय किया.उन्हें नौसेना में हथियारों के नियंत्रण का काम मिला, लेकिन उनका मन कुछ नया करने का था. उन्होंने नियंत्रण तकनीक, संचार और सिगनल सिस्टम के बारे में आगे की पढ़ाई शुरू की.पॉलराज के काम से नौसेना में उनके वरिष्ठ इतने खुश हुए कि साल 1969 में नौसेना ने उन्हें आगे की पढ़ाई (एमएस) के लिए आईआईटी दिल्ली भेज दिया.आईआईटी में भी उनका काम बेहतरीन रहा और वहां के प्रोफ़ेसर पीवी इंदिरेसन ने उन्हें पीएचडी के लिए भर्ती कर लिया. इसके लिए प्रोफ़ेसर पीवी इंदिरेसन ने नौसेना को खुद मनाया. आईआईटी में आगे की पढ़ाई के इस मौके ने पॉलराज की ज़िंदगी बदल दी.उन्हें पढ़ने देने का फल भारतीय नौसेना को भी मिला. मारकोनी सोसाइटी के अनुसार 1971 में पाकिस्तान के साथ युद्ध में भारतीय नौसेना की ‘सोनार’ तकनीक में भी खामियां पता चली. पॉलराज ने इस तकनीक पर काम किया और सिगनल प्रोसेसिंग की कई नई थ्योरी की खोज की. तीन साल बाद ही ये तकनीक भारतीय नौसेना के बेड़ों में इस्तेमाल किया गया.मारकोनी सोसाइटी के मुताबिक, भारतीय नौसेना से सेवानिवृत एडमिरल आरएच ताहिलियानी ने कहा, “भारतीय नौसेना पॉलराज की उपलब्धियों पर गौरवांवित महसूस करती है और एपीएसओएच सोनार के क्षेत्र में उनके किए कार्य के लिए हमेशा उनकी शुक्रगुज़ार रहेगी.”रेडियो की खोज करने वाले गुगलिएल्मो मारकोनी के नाम पर ये पुरस्कार हर साल दिया ऐसे लोगों को दिया जाता है जिन्होंने संचार और सूचना प्रौद्योगिकी के क्षेत्र में कोई बड़ा काम किया हो, जिससे सामाजिक, आर्थिक और सांस्कृतिक क्षेत्र का उद्धार हुआ हो.(बीबीसी हिन्दी के एंड्रॉएड ऐप के लिए 

यहां क्लिक कीजिए. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
मधुमेह दिवस की शुरुआत डायबिटीज़ के कारण लोगों में बढ़ते स्वास्थ्य संबंधी खतरों की तरफ ध्यान दिलाने के लिए साल 1991 में की गई थी. भारत में भी डायबिटीज़ एक बड़ी समस्या है और इंटरनेशनल डायबिटीज़ फेडरेशन के मुताबिक साल 2015 में भारत में डायबिटीज़ के 6 करोड़ 91 लाख मामले पाए गए थे.ऐेसे में डायबिटीज़ से जुड़ी महत्वपूर्ण जानकारियां हम यहां दे रहे हैं. 'पूरी तरह शुगर छोड़ना मेरी बहुत बड़ी ग़लती थी'स्मार्टफ़ोन से होगा डायबिटीज़ का इलाज!डायबिटीज़ में किसी व्यक्ति में शुगर का स्तर बहुत बढ़ जाता है. डायबिटीज़ दो तरह का होता है- टाइप 1 और टाइप 2 डायबिटीज़टाइप 1 और 2 में अंतर क्या है?दोनों तरह का डायबिटीज़ शरीर में मौजूद एक हार्मोन इंसुलिन से जुड़ा हैं. इंसुलिन पैंक्रियाज नाम के अंग से उत्पन्न होता है. पैंक्रियाज पेट के पीछे होता है. इंसुलिन शरीर में शुगर की मात्रा को नियंत्रित करता है. टाइप 1 डायबिटीज़ तब होता है जब शरीर में इंसुलिन उत्पन्न करने वाली कोशिकाएं नष्ट हो जाती हैं. टाइप 2 डायबिटीज़ तब होता है जब शरीर पर्याप्त इंसुलिन उत्पादित करना बंद कर देता है या कोशिकाएं इंसुलिन पर प्रतिक्रिया नहीं करतीं. अपने पसीने से जानिए कि डायबिटीज़ तो नहींऐसे में दोनों तरह के डायबिटीज़ में शुगर का स्तर प्रभावित होता है. हालांकि, दोनों का तरीका अलग-अलग होता है. बच्चों में बड़ी संख्या में टाइप 1 डायबिटीज़ पाया जाता है लेकिन अब टाइप 2 डायबिटीज़ के मामले भी सामने आ रहे हैं. सामान्य तौर पर टाइप 2 डायबिटीज़ की समस्या व्यस्कों को ज़्यादा रहती है. हर 10 में से 9 किशारों में टाइप 2 डायबिटीज़ के मामले पाए जाते हैं. टाइप 2 डायबिटीज़ के ज्यादा मामले होने का कारण यह भी है कि ज्यादा वजन वाले लोगों की संख्या बढ़ी है. मोटापा आगे अन्य बीमारियों का कारण भी बन रहा है. टाइप 1 में क्या होता है?यह तब होता है जब इंसुलिन बनाने वाली कोशिकाएं नष्ट हो जाती हैं. इसके कारण शरीर ग्लूकोज़ का इस्तेमाल नहीं कर पाता, जो एक तरह का शुगर है. ग्लूकोज़ से शरीर को ऊर्जा मिलती है और ग्लूकोज़़ का इस्तेमाल न कर पाने से शरीर कहीं और से ऊर्जा लेता है. इसके लिए शरीर फैट और प्रोटीन का इस्तेमाल करता है जो शरीर के अन्य हिस्सों में मौजूद होते हैं. इसलिए ही डायबिटीज़ होने पर लोगों का वज़न कम हो जाता है और वो अस्वस्थ महसूस करते हैं. टाइप 1 डायबिटीज़ से पीड़ित लोग बार-बार टॉयलेट आने, थकान महसूस होने और प्यास लगने की शिकायत करते हैं. यह साफ तौर पर नहीं कहा जा सका है कि इंसुलिन का उत्पादन करने वाली कोशिकाएं काम करना क्यों बंद कर देती हैं. लेकिन, समय-समय पर इंसुलिन के इंजेक्शन लगाकर इसका इलाज किया जा सकता है जिससे शरीर ऊर्जा के लिए ग्लूकोज़ का इस्तेमाल करना जारी रखता है. टाइप 2 में क्या होता है?टाइप 2 डायबिटीज़ टाइप 1 से ज्यादा पाया जाता है और करीब 85 से 90 प्रतिशत डायबिटीज़ के मरीज इससे पीड़ित मिलते हैं. हम जो खाने खाते हैं इंसुलिन उससे ग्लूकोज़ बाहर निकालने और शरीर के अन्य अंगों में पहुंचाने मदद करता है. हमारे शरीर को ग्लूकोज़ की जरूरत ऊर्जा के लिए होती है. इंसुलिन हमारे शरीर में विभिन्न कोशिकाओं को ग्लूकोज़ ग्रहण करने में मदद करता है. बिना इसके कोशिकाएं ग्लूकोज़ ग्रहण नहीं कर पातीं और वह शरीर में इकट्ठा होता रहता है. कई लोग अपने खान-पान के कारण लंबे समय तक टाइप 2 डायबिटीज़ से बचे रहते हैं लेकिन बच्चों और युवाओं में यह समस्या बढ़ रही है. टाइप 2 डायबिटीज़ का पता चलने पर मरीज को खाना-पान में बदलाव और व्यायाम करने की सलाह दी जाती है. टाइप 2 डायबिटीज़ शरीर में बहुत ज्यादा ग्लूकोज़ इकट्ठा होने से होती है. ऐसे में ज्यादा फैट और शुगर वाला खाना कम करने और कसरत के जरिए उसे बर्न करने से शरीर में ग्लूकोज़ कम होने में मदद मिलती है. कुछ मामलों में टाइप 2 के मरीजों को दवाई या अतिरिक्त इंसुलिन भी दिया जाता है. (बीबीसी हिन्दी के एंड्रॉएड ऐप के लिए आप यहां क्लिक कर सकते हैं. आप हमें फ़ेसबुक और ट्विटर पर फ़ॉलो भी कर सकते हैं.)
__________________________
फ़ेसबुक अपने 'बग बाउंटी प्रोग्राम' के तहत वेबसाइट की त्रुटियाँ बताने वालों को पैसा देता है. फ़ेसबुक की त्रुटियाँ बताकर पैसा 'वसूलने' के मामले में भारतीय दूसरे नंबर पर हैं.भारत में करीब 7.8 करोड़ फ़ेसबुक यूजर हैं. फ़ेसबुक के बग बाउंटी प्रोग्राम के तहत पैसा वसूलने वालो में भारतीयों की संख्या तेजी से बढ़ रही है.फ़ेसबुक के मुताबिक वेबसाइट को सुरक्षित और साफ़ रखने में मदद करने वाले शोधकर्ताओं को बढ़ावा देने के लिए दो साल पहले बग बाउंटी प्रोग्राम शुरू किया गया था.बग (त्रुटि या वॉयरस) सॉफ्टवेयर को क्रैश कर देते हैं या अप्रत्याशित नतीज़े देने के लिए मजबूर कर देते हैं. कुछ बग सिस्टम में अनाधिकारिक प्रवेश भी कर लेती हैं.फ़ेसबुक की ओर से जारी एक बयान में कहा गया, "यह कार्यक्रम हमारी उम्मीद से ज्यादा कामयाब रहा. हमने एक मिलियन डॉलर से अधिक राशि ईनाम स्वरूप दी है और हमारे इंफ्रास्ट्रक्चर और सिस्टम से बग खत्म करने के लिए दुनियाभर के शोधकर्ताओं के साथ मिलकर काम किया है."

एक बग ने कर दिया फ़ेसबुक को शर्मिंदाफ़ेसबुक के मुतबिक 329 लोगों को बग बाउंटी प्रोग्राम के तहत ईनाम दिया गया. इनमें कुछ पेशेवर प्रोग्रामर, छात्र और पार्ट टाइम प्रोग्रामर शामिल थे. ईनाम पाने वाले में सबसे कम उम्र का एक 13 साल का बच्चा भी शामिल है.सबसे ज्यादा पैसा पाने वाले देशों में क्रमवार अमरीका, भारत, ब्रिटेन, तुर्की और जर्मनी शामिल हैं.51 देशों के लोगों ने बग बाउंटी प्रोग्राम के तहत ईनाम राशि पाई लेकिन कुल ईनाम राशि की बीस प्रतिशत सिर्फ अमरीकी प्रोग्रामरों ने ही जीत ली.हाल ही में फ़ेसबुक में एक सुरक्षा संबंधी त्रुटि बताने वाले को मोटी रकम चुकाई गई थी. इस व्यक्ति ने फ़ेसबुक के डाटा आर्काइव में आई एक गड़बड़ी के बारे में जानकारी दी थी.(बीबीसी हिन्दी के एंड्रॉएड ऐप के लिए आप  

यहां क्लिक करें. आप हमें  

फ़ेसबुक और  

ट्विटर पर फ़ॉलो भी कर सकते हैं.)
__________________________
शोध के मुताबिक धूम्रपान करने वालों में फेफड़ों के संक्रमण का खतरा धूम्रपान न करने वालों के मुक़ाबले दोगुना रहता है.शोधकर्ताओं के मुताबिक धूम्रपान के चलते टीबी के ये ज़्यादातर नए मामले अफ्रीका और दक्षिणी-पूर्वी एशियाई इलाकों में हो सकते हैं.बीबीसी संवाददाता हेलेन ब्रिग्स के मुताबिक टीबी के मामलों में बढ़ोत्तरी की वजह है कि कई इलाकों में गैर-सरकारी संगठनों की ओर से धूम्रपान के खतरों को लेकर चलाई जा रही मुहिम धूम्रपान के बड़े-बड़े विज्ञापनों के आगे फ़ीकी पड़ जाती है.तपेदिक के विशेषज्ञ और ब्रितानी लंग फ़ाउंडेशन के सलाहाकार डॉक्टर जॉन मूर गिलन के मुताबिक, ''विश्व स्वास्थ्य संगठन ने 20 साल पहले ही तपेदिक को स्वास्थ्य की दृष्टि से विश्व के लिए खतरे की घंटी घोषित किया था. तब से अब तक इन मामलों में इजाफ़ा ही हुआ है और धूम्रपान ने इस खतरे को और बढ़ा दिया है.''आंकड़ो के मुताबिक विश्व की आबादी का पांचवाँ हिस्सा धूम्रपान करने वालों का है. इनमें से ज़्यादातर लोग उन देशों में हैं जहा तंबाकू का उत्पादन करने वाली बहुराष्ट्रीय कंपनियों ने अपना बाज़ार विकसित किया है.
__________________________
शोध टीम के अनुसार अधिक टेलीविज़न देखने वाले बच्चे जंक फ़ूड के अधिक शौक़ीन होते हैं.ब्रितानी विशेषज्ञों ने माता-पिता को सलाह दी है कि वे अपने बच्चों को टेलीविज़न के कुछ चुनिंदा कार्यक्रम ही देखने दें.ये अध्ययन 13 सौ बच्चों पर किया गया है. जिसमें शोधकर्ताओं ने बच्चों के माता-पिता से 29 महीने और फिर बीते 53 महीने के दौरान बच्चों के ज़रिए टेलीविज़न देख जाने का ब्यौरा पूछा.दो वर्ष के 11 प्रतिशत और चार वर्ष के 23 प्रतिशत बच्चों ने निर्धारित दो घंटे की समय सीमा से अधिक टेलीविज़न देखा. फिर इन बच्चों का हाल 10 वर्ष की उम्र में जाना गया और उनके टीचर से उनके स्कूल में उनके प्रदर्शन, स्वास्थ्य, व्यवहार और बॉडी मास इंडेक्स के बारे में पूछा गया तो पाया गया कि जो बच्चे टेलीविज़न से अधिक चिपके रहे उनका दिल कक्षा में कम लगा और उनका प्रदर्शन गणित में काफ़ी ख़राब रहा.शोधकर्ताओं ने यह भी पाया कि उनमें सामान्य शारीरिक गतिविधियाँ भी कम थीं, लेकिन वो जंक फ़ूड खाने के मामले में आगे थे.शोध टीम की प्रमुख डॉक्टर लिंडा पगानी कहती हैं,"बचपन के शुरुआती दिन दिमाग़ के विकास और व्यवहार के निर्माण के लिए अहम होते हैं."वो आगे कहती हैं, "इस उम्र में अधिक टेलीविज़न देखने से भविष्य में ग़लत आदतें पड़ सकती हैं."
__________________________
2012 में जब कर्नाटक ने क़रीब 2,600 वर्ग किलोमीटर में फैले वन क्षेत्र को संरक्षित घोषित किया तभी से नेशनल पार्कों, बाघ संरक्षित क्षेत्रों और अभ्यारण्यों को जोड़ा जा रहा है.यह संरक्षित क्षेत्र भारत के कुल भू-क्षेत्र का पांच प्रतिशत है और ऐसे कड़े क़ानूनों के अंतर्गत आता है जो भूमि के इस्तेमाल को बदलने की प्रक्रिया को मुश्किल बनाते हैं.नेशनल पार्कों और टाइग़र रिज़र्व्स में मानव बस्तियों की इजाज़त नहीं है.कर्नाटक ने पहले ही तीन संरक्षित वन क्षेत्र बनाए हैं, जो 10 लाख हेक्टेयर में वेस्टर्न घाट के समानांतर फैले हैं.भारत के पश्चिमी समुद्र तट की ओर स्थित पर्वत शृंखला के पास के क्षेत्र को वेस्टर्न घाट कहा जाता है.यूनेस्को ने इसे वैश्विक विरासत घोषित कर रखा है और यह दुनिया के आठ सबसे महत्वपूर्ण जैव विविधता वाले क्षेत्रों में से एक है.दक्षिणी कर्नाटक में बनरघाटा-नागरहोल क्षेत्र को संरक्षित बनाए जाने के साथ ही 7,050 वर्ग किलोमीटर का विशाल भूभाग एकमुश्त संरक्षित वन क्षेत्र बन जाएगा.इस भूभाग में केरल और तमिलनाडु से सटे हुए संरक्षित वन क्षेत्र भी आते हैं.क़रीब 1,716 वर्ग किलोमीटर में फैला मध्य कर्नाटक का कुद्रेमुख-आघानाशिनी भूभाग इसमें मिलाया जा चुका है.उत्तर में आंशी-भीमघाद का भूभाग कर्नाटक और गोवा में स्थित 2,242 वर्ग किलोमीटर के वन क्षेत्र से जोड़ा जा चुका है.विशेषज्ञ कहते हैं कि वन संरक्षरण के लिए विरल मानव बसाहट एक बड़ा ख़तरा है.सतत् वन क्षेत्र स्थानीय स्तर पर जीवों के लुप्त प्राय होने की संभावना को कम करता है.एक दूसरे से जुड़े हुए वन क्षेत्र, जलवायु परिवर्तन के कारण स्थान बदलने वाले वन्य जीवों को अनुकूलन और उत्तरजीविता का बेहतर मौका देते हैं.हालांकि भारत सरकार वेस्टर्न घाट को बचाने के बारे में विशेषज्ञ समूह के सुझावों से लगातार पीछे हट रही है लेकिन, कर्नाटक ने अपने बूते ही इस गुप्त जैविक खजाने को बचाने का उपक्रम किया है.लेकिन, यह आसान नहीं है, क्योंकि स्थानीय लोगों को लगता है कि वन संरक्षण के क़ानूनों से उनके मूल अधिकार छिन जाएंगे.विस्तारीकरण की इस योजना को शुरू करन वाले वन अधिकारी बीके सिंह बताते हैं कि शुरू से ही यह स्पष्ट कर दिया गया था लोगों के सभी अधिकार यथावत् रहेंगे.कर्नाटक के मुख्य वन संरक्षक विनय लूथरा कहते हैं, ''संरक्षित वन क्षेत्र में उन्हीं इलाकों को शामिल किया गया है जहां स्थानीय निवासियों के अधिकारों का मामला हल कर लिया गया है. हालांकि इन इलाकों में भी हमने अपने फैसलों को लोगों पर नहीं थोपा है.''2011 में इस योजना का खाका बनाने वाली टीम के सदस्य रहे पूर्व वन अधिकारी एमएच स्वामीनाथ कहते हैं, ''इस विस्तारीकरण के दौरान हमने एक भी गांव को विस्थापित नहीं किया.''उन्होंने बताया कि इस योजना का मकसद, जैव विविधता के धनी वनों और मुख्य वन्य जीव क्षेत्रों को भारी उद्योग, खनन और बांधों के निर्माण से सुरक्षा प्रदान करना था.बीके सिंह का कहना है कि विस्तारित संरक्षित इलाकों में मौजूद गांव वन संरक्षण के लिए कोई गंभीर ख़तरा नहीं हैं.इस योजना को कर्नाटक के वन अधिकारियों ने जुलाई 2011 में मंजूर किया था.जनवरी 2012 में भारत सरकार के नेशनल बोर्ड फॉर वाइल्डलाइफ से भी मंजूरी मिल गई और एक महीने के अंदर विस्तार की पहली योजना बांदीपुर टाइगर रिजर्व पर लागू की गई.वन्य जीव वैज्ञानिक संजय गुब्बी कहते हैं, ''तब से लेकर अब तक तीन नेशनल पार्कों और पांच अभ्यारण्यों में लगभग 1,700 वर्ग किलोमीटर का इलाका शामिल किया जा चुका है. इसके अलावा एक नए अभ्यारण्य के रूप में 906 वर्ग किलोमीटर का इलाका भी अधिसूचित किया गया है.''वो बताते हैं कि इस विस्तार के अलावा यह इलाका 15 नदियों को भी अपने में समेटे हुए है.बीके सिंह का कहना है कि कुछ निहित स्वार्थों के चलते लोगों को बरगलाए जाने की कोशिश हुई.हालांकि महज दो साल में ही एक बहुत बड़े इलाके को जोड़ा गया लेकिन अभी भी बेंगलुरु और गोवा के बीच कुछ मुख्य कड़ियों को जोड़ा जाना बाकी है.उदाहरण के लिए, पुष्पगिरी अभ्यारण्य में भारी संख्या में मौजूद छोटी विद्युत परियोजनाएं एलिफेंट कॉरिडोर के लिए ख़तरा हैं और प्रकृतिक जल प्रवाह को बर्बाद कर कर रही हैं.अप्रैल 2013 में कर्नाटक सरकार ने हाईकोर्ट को सूचित किया था कि वेस्टर्न घाट इलाके में छोटी जल विद्युत परियोजनाओं की इजाजत नहीं दी जाएगी और चल रही दो परियोजनाओं के अनुबंध को रद्द कर दिया था.लेकिन, अभी भी बेंगलुरु-गोवा के बीच विशाल वन क्षेत्र को जोड़ना बाकी है जो फिलहाल तो सपना बना हुआ है.यहां दो छोटे संरक्षित वन क्षेत्र हैं. मध्य और उत्तरी कर्नाटक में अघानाशिनी और बेदथी.गुब्बी का कहना है कि मध्य और दक्षिणी कर्नाटक के भूभाग को कर्नाटक, तमिलनाडु और केरल में 15,000 वर्ग किलोमीटर में फैले संरक्षित वन क्षेत्र से जोड़ा जाना संभव है, जोकि अपने आप में और संभवतया एशिया का सबसे बड़ा संरक्षित इलाका होगा.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
निक डी’अलोसियो की कंपनी समली का ये एप लोकप्रिय मीडिया प्रतिष्ठानों की न्यूज स्टोरीज का सार पेश करता है. डी’अलोसियो का कहना है कि इस ऐप का विचार उन्हें परीक्षा के लिए पढ़ाई को दोहराने से आया.कोई भी कंपनी इस डील का ब्यौरा सार्वजनिक नहीं करेगी.ये ऐप अब खुद बंद हो जाएगा लेकिन इसके फ़ीचर याहू के 

मोबाइल उत्पादों में इस्तेमाल किए जाएंगे जहां डी’अलोसियो को नौकरी भी दी गई है.आने वाले कुछ हफ्तों में उनकी कंपनी समली के कुछ "आला कर्मचारी" भी याहू में नई भूमिकाओं में दिखाई देंगे.इस ऐप की शुरुआत उस वक्त की गई थी जब डी’अलोसियो की उम्र सिर्फ 15 साल थी और जल्द ही इसने दस लाख पाउंड से ज्यादा के निवेश को आकर्षित किया था.संभव है कि डी’अलोसियो अब अपने दम पर 

करोड़पति बनने वाले दुनिया के सबसे कम उम्र के शख्स हों.'लंदन इवनिंग स्टैंडर्ड' अखबार से बातचीत में उन्होंने कहा, “मुझे जूते पसंद हैं. मैं नाइक के नए ट्रेनर जूते लूंगा और शायद एक नया कंप्यूटर भी खरीदूं. लेकिन अभी में सिर्फ बचत करना चाहता हूं. मेरा बहुत ज्यादा खर्चा नहीं है.”समली के ब्लॉग पर डी’अलोसियो ने सोमवार को लिखा, “जब मैंने 15 साल की उम्र में समली की स्थापना की थी, तो मैंने कभी ये सोचा भी नहीं था कि अचानक ये सब मिल जाएगा.”उन्होंने अपने साथियों का शुक्रिया अदा करते हुए कहा है, “मैं ली का-शिंग और हॉरिजंस वेचर का निजी रूप से धन्यवाद करना चाहता हूं जिन्होंने एक ऐसे किशोर का साथ दिया जो अपने सपने के पीछा दौड़ता है. हमारे निवेशक, सलाहकार और बेशक जबरदस्त टीम भी शुक्रिया की हकदार है जिसने समली की क्षमताओं में विश्वास किया.”याहू के वरिष्ठ उपाध्यक्ष एडम काहान ने बताया कि वो बहुत खुश हैं कि डी’अलोसियो और उनके साथी अब याहू के साथ हैं.(क्या आपने बीबीसी हिन्दी का नया एंड्रॉएड मोबाइल ऐप देखा ? 

डाउनलोड करने के लिए यहां क्लिक करें)
__________________________
ब्रिटेन के केंब्रिज विश्वविद्यालय में शोधकर्ताओं के एक दल ने इस अध्ययन से लोगों के धर्म, उनकी नस्ल और लैंगिकता के बारे में अनुमान लगाए हैं.ये शोध '

पीएनएएस' नाम के एक जर्नल में छपा है और शोधकर्ताओं के मुताबिक जिन लोगों पर अध्ययन हुआ, उनके बारे में बहुत ही सटीक जानकारी देता है.लेकिन निजता के अधिकार का आंदोलन चला रहे लोगों का कहना है कि ये अध्ययन 'ख़तरे की घंटी' है.इस शोध के लिए वैज्ञानिकों ने 58 हज़ार लोगों के 

फ़ेसबुक अकाउंट का अध्ययन किया. उन लोगों के फे़सबुक 'लाइक' के अलावा उनके व्यक्तित्व की जांच करने वाले टेस्ट की रिपोर्ट भी ली गई थी.फ़ेसबुक पर लाइक से उनके निजी जीवन के बारे में मिली जानकारी की तुलना की गई और दोनों के बीच संबंध को समझा गया.शोधकर्ता 82 फ़ीसदी मामले में सही अंदाज़ा लगाया गया कि कौन मुस्लिम है और कौन ईसाई.अपने अध्ययन के आधार पर उन्होंने लोगों के लिंग के बारे में 85 फ़ीसदी सही, अफ़्रीक़ी-अमरीकी को कॉकेसियन-अमरीकी से अलग करने में 95 फ़ीसदी सही और रिपब्लिकन को डेमोक्रेट्स से अलग करने के मामले में 85 फ़ीसदी सही आकलन किया था.ये शोध उन कंपनियों के लिए खु़शख़बरी है जो सोशल मीडिया के ज़रिए ग्राहकों की तलाश में रहती हैं. लेकिन शोधकर्ताओं ने चेतावनी भी दी कि जिस तरह से लोगों का डिजिटल प्रोफ़ाइल तैयार हो रहा है वह कर रहें है उससे उनकी निजता पर असर पड़ सकता है.लेकिन इसका बचाव करते हुए इस शोध को लिखने वाले डेविड स्टीलवेल कहते हैं, ''फ़ेसबुक पर लाइक बटन सार्वजनिक है लेकिन ऐसा नहीं है कि फ़ेसबुक आपको लाइक की गई सामग्री को सार्वजनिक करने के लिए मजबूर करता है. आपके पास विकल्प मौजूद है, आप चाहें तो आप अपनी प्राइवेसी सेटिंग्स को बदल सकते हैं.''स्टीलवेल के अनुसार ताज़ा शोध सिर्फ़ फ़ेसबुक या सोशल मीडिया को ही प्रभावित नहीं करता, इसका असर हर तरह के डिजिटल रिकॉर्ड पर पड़ेगा.लोगों की निजता की सुरक्षा के लिए आंदोलन चला रहे एक संगठन 'बिग ब्रदर वॉच' के निदेशक निक पिकल्स का कहना था, ''यह शोध उन लोगों के लिए ख़तरे की घंटी है जो समझते हैं कि उनसे जुड़ी निजी सूचना केवल प्राइवेसी सेटिंग्स के ज़रिए सुरक्षित रखी जा सकती है. हमें इस बारे में दोबारा सोचना चाहिए कि हम स्वेच्छा से अपने बारे में कितनी जानकारी सार्वजनिक करते हैं.''निक पिक्लस के अनुसार इस शोध के नतीजों के बाद एक बार फिर ये बात चर्चा में आ गई है कि लोगों के बारे में दी गई जानकारी का इस्तेमाल किस तरह हो रहा है इस बात को लेकर लोगों का डर जायज़ है.
__________________________
मंगल मिशन के वैज्ञानिकों के मुताबिक़ दूरबीनों और उपग्रहों ने मंगल पर कम लेकिन महत्वपूर्ण मात्रा में मीथेन गैस देखी, लेकिन छह पहियों वाले रोबेट ''क्यूरियोसिटी रोवर'' को वहां पर ऐसा कुछ नहीं मिला है.धरती के वायुमंडल में मौजूद कुल मीथेन गैस का 95 फ़ीसदी का उत्पादन सूक्ष्म जीव करते हैं.मंगल पर सूक्ष्म जीवों की मौजूदगी के संकेतों से वहां पर जीवन होने के अनुमान का सिद्धांत भी अधर में लटक गया है.क्यूरियोसिटीज ट्यूनएबल लेज़र स्पेक्ट्रोमीटर (टीएलएस) के मुख्य जांचकर्ता डॉ. क्रिस वेब्स्टर ने कहा, ''पूर्व के परिणामों के आधार पर हम वहां जाने और प्रति अरब 10 पार्ट्स (पीपीबीवी) या इससे अधिक हासिल करने की आशा कर रहे थे. दरअसल, जब आप किसी चीज़ को खोजने जाते हैं और आपको वह नहीं मिलती है तो निराशा होती ही है.''नासा के इस रोवर की रिपोर्ट साइंस मैगज़ीन के एक ऑनलाइन पेपर में प्रकाशित की गई है.अगस्त 2012 में मंगल पर उतरने के बाद से क्यूरियोसिटी रोवर इस लाल ग्रह की हवाओं में मौजूद तत्वों की स्कैनिंग कर रहा है.इन परीक्षणों से टीएलएस की संवेदनशीलता की सीमा में किसी भी तरह से मीथेन गैस की उपस्थिति का पता लगाना संभव नहीं है.इसका मतलब यह हुआ कि यदि वहां यह गैस है तो वह 1.3 पीपीबीवी से अधिक नहीं है, जो कुल 10 हज़ार टन गैस के बराबर है.यह मात्रा पूर्व के अनुमानों की तुलना में छह गुना कम है.1.3 पीपीबीवी की मात्रा बहुत कम है और इसने पूर्व के परिणामों पर सवाल खड़ा किया है.सच्चाई यह है कि क्यूरियोसिटी ज़मीनी स्तर पर काम कर रहा है और एक जगह से मिले इसके परिणाम ज्यादा अहमियत रखने वाले नहीं होने चाहिए, क्योंकि मंगल के वायुमंडल में छह महीने के दौरान काफ़ी कुछ बदल जाता है.मंगल पर मीथेन की मौजूदगी के कई कारण हो सकते हैं. निश्चित तौर पर केवल सूक्ष्मजीवों की गतिविधियां ही नहीं होंगी. यह क्षुद्र ग्रहों द्वारा आया हो सकता है या फिर भूगर्भीय प्रक्रियाओं से पैदा हुआ हो सकता है. लेकिन इसका जीवन से संबंध है.धरती के वायुमंडल में अरबों टन मीथेन गैस है, जो जानवरों के पाचन तंत्र में पाए जाने वाले सूक्ष्म जीवों से पैदा होता है.ऐसा अनुमान लगाया जा रहा था कि मंगल की धरती के भीतर मीथेन पैदा करने वाले कुछ सूक्ष्म जीव मौजूद हो सकते हैं. बसंत के मौसम में इनकी उपस्थिति को इस सिद्धांत का आधार बनाया गया था.इसमें कहा गया था मौसम के अनुसार तापमान बढ़ने से मंगल की सतह पर मौजूद बर्फ़ पिघलेगी और इससे दबे हुए मीथेन गैस वायुमंडल में मिल जाएंगे.लेकिन डॉ. वेब्स्टर का मानना है कि क्यूरियोसिटी को ठीक-ठाक मात्रा में मीथेन का पता लगाने में मिली विफलता इस स्थिति को ख़ारिज करता है.उन्होंने बीबीसी से कहा, ''यह निष्कर्ष सूक्ष्मजीवों की गतिविधियों की संभावना को ख़ारिज नहीं कर रहा है, लेकिन इसने उस संभावना को कम कर दिया है जिसमें कहा गया था कि मीथेन सूक्ष्मजीवों की गतिविधियों के कारण है.''इस टीम के सदस्य प्रोफ़ेसर सुशील अत्रेया का कहना है, ''मंगल पर अब भी अन्य तरह के सूक्ष्म जीव हो सकते हैं. इससे वहां पर मीथेन पैदा करने वाले सूक्ष्मजीवों का पता लगाना और कठिन हो गया है.''इस बारे में कैथोलिक यूनिवर्सिटी ऑफ़ अमरीका से जुड़े डॉ. जेरोनिमो विलैनुएवा ने धरती से दूरबीन के ज़रिए मंगल के वायुमंडल का अध्ययन किया है. वह किसी भी निष्कर्ष पर पहुंचने से पहले और अधिक सटीक मापदंड अपनाने की ज़रूरत बताते हैं.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
ख़बरों के अनुसार रिचर्ड डॉकिंस ने चेल्टेहैन साइंस फेस्टीवल में कहा, "एक राजकुमार मेढक में नहीं बदल सकता इसकी सबसे बड़ी वजह है कि यह सांख्यिकी रूप से यह असंभव है." हालांकि उन्होंने मीडिया में उनकी टिप्पणी को जिस तरह प्रस्तुत किया गया उसका विरोध किया है.डॉकिंस ने बीबीसी से कहा, "किस्से-कहानियाँ सुनाने के फ़ायदे-नुकसान दोनों हैं.'वे कहते हैं, "एक तरफ़ तो आप उम्मीद करते हैं कि इससे आपके बच्चे पराभौतिकवाद को असलियत समझने लगेंगे. लेकिन साथ ही साथ इसका 'लाभकारी फ़ायदा' भी हो सकता है क्योंकि इससे बच्चे सीखते हैं कि कुछ ऐसी भी कहानियाँ होती हैं जो सच नहीं होती और परिपक्व होने के साथ ही व्यक्ति उनसे बाहर निकल आता है."यूनिवर्सिटी कॉलेज ऑफ लंदन के प्रोफ़ेसर युवोन्ने केली कहते हैं, "जादूई किस्सों से एक हद तक काल्पनिक चिंतन का विकास होता है. और इन कहानियों का सुनाए जाना भी अपने आप में महत्वपूर्ण है. इससे अंतरंगता, नियमितता और संबंधों में घनिष्ठता बढ़ती है."वे कहते हैं, "जो बच्चे किस्से-कहानियाँ सुनते हैं वो साक्षरता परीक्षाओं और योग्यता परीक्षणों में बेहतर प्रदर्शन करते हैं. ऐसे बच्चों का सामाजिक और भावनात्मक विकास भी बेहतर होता है."मैनचेस्टर विश्वविद्यालय के विज्ञान और सामाजिक जीवन पर शोध करने वाले डॉ. डेविट किर्बी कहते हैं कि डॉकिंस खुद भी गल्प और सच्चाई में फर्क कर लेते हैं जबकि बचपन में उन्हें किस्से कहानियाँ सुनाई गई थीं.वे कहते हैं, "दूसरों कई नौजवान बच्चों में भी उतनी ही तार्किकता होती है जितनी कि नौजवान डॉकिंस में होगी."किर्बी कहते हैं, "बच्चे गल्प किस्सों का पूरा आनंद लेते हैं और असल ज़िंदगी की कहानियों और ऐसे किस्सों में भेद करने में उन्हें कोई दिक्कत नहीं होती."इंस्टीट्यूट ऑफ एजूकेशन में प्रोफ़ेसर डोमिनिक वाइज़े कहते हैं कि ऐसे किस्से-कहानियाँ पढ़ना और सुनने से बच्चों में दुनिया की समझ बढ़ती है. वो कहते हैं, "ये कहानियाँ बच्चियों यह समझाने में महत्वपूर्ण भूमिका निभाती हैं कि उन्हें अजनबियों से दूर रहना चाहिए."वहीं 'द जीनियस ऑफ नेचुरल चाइल्डहुड' की लेखिका सैली गोदार्द ब्लाइथे कहती हैं, "'एक समय की बात थी', या 'कहीं दूर देश में' जैसे जुमलों से यह बात कहानी की शुरुआत में ही स्पष्ट हो जाती है कि यह रोजमर्रा के जीवन की कहानियाँ नहीं हैं. इससे बच्चों को यह पड़ताल करने में मदद मिलती है कि क्या असली है और क्या नहीं है."सैली कहती हैं, "फंतासी और मिथक कई बार बच्चों को लीक से हटकर सोचना सिखाते हैं. यह एक गुणात्मक छलांग की तरह होता है जो किसी वैज्ञानिक खोज या आविष्कार की राह खोल सकता है."(बीबीसी हिन्दी के एंड्रॉएड ऐप के लिए 

यहाँ क्लिक करें. आप 

हमें क्लिक करें फ़ेसबुक और 

ट्विटर पर भी फ़ॉलो कर सकते हैं.)
__________________________
न्यूज़ीलैंड और अमरीका के शोधकर्ताओं का कहना है कि व्यायाम से गर्भ में पल रहे बच्चे के वज़न को नियंत्रण में रखा जा सकता है.स्थूलकाय और मोटी औरतों के बच्चे का आकार औसत से बड़ा होने की अधिक संभावना रहती है और इन बच्चों को जीवन में आगे चलकर स्वास्थ्य समस्याओं का सामना करना पड़ सकता है.पहली बार मां बनने वाली 84 महिलाओं पर किए गए इस अध्ययन में पाया गया कि जिन महिलाओं ने हल्का व्यायाम किया उनके बच्चों का वज़न कुछ कम रहा.ब्रिटन में गर्भवती महिलाओं को ज़्यादा खाने को मना किया जाता है और उन्हे नियमित रूप से हल्का व्यायाम करने को प्रेरित किया जाता है.ऑकलैंड विश्वविद्यालय और उत्तरी ऐरिज़ोना विश्वविद्यालय के इस संयुक्त अध्ययन में 84 गर्भवती महिलाओं में से 42 को हर सप्ताह पांच बार 40 मिनट तक व्यायाम बाइक चलाने को कहा गया.उनसे यह व्यायाम गर्भ के 36 वें सप्ताह तक करने को कहा गया.अतिरिक्त चर्बीजिन महिलाओं ने व्यायाम किया था उनके बच्चों की लंबाई उन महिलाओं के बच्चों जैसे ही रही जिन्होने व्यायाम नहीं किया था लेकिन उनका वज़न अपेक्षाकृत कम रहा.इससे यह संकेत मिलता है कि व्यायाम से बच्चों का विकास कम नहीं हुआ बस चर्बी घटी.इसके अलावा यह भी देखा गया कि गर्भवती महिलाओं में इंसुलिन हारमोन की प्रतिक्रिया में होने वाले नैसर्गिक परिवर्तनों पर व्यायाम का कोई दुष्प्रभाव नहीं पड़ा. गर्भ के ठीक से पनपने के लिए यह प्रक्रिया बहुत ज़रूरी होती है.इस अध्ययन के परिणाम जरनल ऑफ़ क्लिनिकल ऐन्डोक्रिनोलॉजी एन्ड मेटाबॉलिज़्म में प्रकाशित हुए हैं. अध्ययन का नेतृत्व करने वाले डॉ पॉल हॉफ़मैन ने कहा, "ये जानते हुए कि जन्मजात शिशु का बड़ा आकार आगे चलकर मोटापे का ख़तरा पैदा कर सकता है जन्म के समय वज़न कुछ कम होना बच्चे के दीर्घकालिक स्वास्थ्य के लिए बेहतर होगा."गर्भवती महिलाओं के चयापचय की विशेषज्ञ डॉ ऐन डॉर्नहर्स्ट ने कहा कि ये स्पष्ट होता जा रहा है कि गर्भावस्था के दौरान किया गया व्यायाम मां और बच्चे दोनों के स्वास्थ्य के लिए उपयोगी है.
__________________________
मध्य अफ्रीका के देश गैबन में भारतीय समय के अनुसार शाम के 7.20 पर मात्र एक मिनट के लिए पूर्ण सूर्य ग्रहण दिखा था.इसके बाद पूर्ण ग्रहण ने पूर्वी तरफ बढ़ते हुए पूरे अफ्रीकी महाद्वीप को आच्छादित कर लिया. आंशिक ग्रहण को उत्तरी अमरीका और दक्षिणी यूरोप से भी देखा गया.विशेषज्ञों ने चेतावनी जारी की थी कि कोई भी व्यक्तिसूर्य ग्रहण को नंगी आंखों से न देखे.सूर्य ग्रहण को वेल्डर्स ग्लास या पिनहोल ग्लास से सहारे सुरक्षित रूप से देखा जा सकता है.यह ग्रहण अपने आप में अनोखा था क्योंकि इसमें वलयाकार ग्रहण और पूर्ण ग्रहण का मिलाजुला रूप था.पूर्ण ग्रहण में चंद्रमा सूर्य को पूरी तरह ढंक लेता है.वलयाकार सूर्य ग्रहण में चंद्रमा सूर्य को पूरी तरह नहीं ढंकता है और सूर्य के ऊपर एक वलय के आकार में सूर्य का प्रकाश दिखता रहता है.नासा के अनुसार यह सूर्य ग्रहण फ्लोरिडा से 1000 किलोमीटर पूर्व में सूर्योदय के समय शुरू हुआ. यहाँ चार सेकेंड के लिए आंशिक सूर्य ग्रहण देखा गया.चंद्रमा की छाया के पूर्व की तरफ बढ़ने के बाद पूर्ण सूर्य ग्रहण हुआ.सबसे बड़ा पूर्ण सूर्य ग्रहण अटलांटिक महासागर में लाइबीरिया से 330 किलोमीटर दूर, भारतीय समय के अनुसार शाम 6.17 पर एक मीनट से ज्यादा समय के लिए दिखा.धरती पर पूर्णसूर्य ग्रहण सबसे देर तक गैबन में रहा.इंटरनेशनल एस्ट्रोनॉमिकल यूनियन के अनुसार, "यह सूर्य ग्रहण कांगो, उत्तरी यूगांडा, उत्तरी केन्या से गुजरते हुए दक्षिणी इथियोपिया और सोमालिया में ख़त्म हुआ."आंशिक सूर्य ग्रहण को पूर्वी उत्तरी अमरीका, उत्तरी दक्षिणी अमरीका, दक्षिणी यूरोप और मध्य-पूर्व और अफ्रीका से देखा गया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पिछले हफ्ते बीबीसी ने ख़बर दी थी कि दो मशहूर 

पॉर्न वेबसाइट्स देखने में काफ़ी ख़तरा है.शोधकर्ता कॉनराड लॉंगमोर ने वेबसाइटों की नुक़सानदायक सामग्री का नियमित विश्लेषण करने वाली 

गूगल की सुविधा का सहारा लेकर निष्कर्ष निकाले थे.जिन दो वेबसाइट्स का नाम लिया गया है उनमे से एक पॉर्नहब का कहना है कि ख़तरे के आंकड़ों को ‘बहुत बढ़ा-चढ़ा कर’ पेश किया गया है. दूसरी वेबसाइट, एक्सहेम्सटर, ने ‘भूतकाल में’ उसे यह दिक्कत हुई थी लेकिन कहा कि अब ज़्यादा सख्त प्रणाली का इस्तेमाल किया जा रहा है.वेबसाइट के प्रवक्ता ने ईमेल में कहा है , “पहले हुई दिक्कत की वजह से हमने एक विज्ञापन एजेंसी के साथ करार ख़त्म कर दिया है. अब हमारे भरोसेमंद सहयोगी सभी विज्ञापनदाताओं की सख्ती से जांच कर रहे हैं और अब एक्सहेमस्टर पर ख़तरनाक कार्यक्रम के साथ नई साइट डालना असंभव है.”शोध को अपने ब्लॉग पर प्रकाशित करने वाले लॉंगमोर ने पॉर्नसाइट के जवाब को एक “खंडन के नाम पर खंडन” करार दिया.वह कहते हैं, “दिखाने के लिए आंकड़े तैयार हैं, लेकिन वहां एक हफ़्ते पहले गड़बड़ थी और आज भी गड़बड़ हो सकती है.यकीनन वहां कल भी गड़बड़ हो सकती है.”लॉंगमोर का शोध गूगल की डायग्नोस्टिक सर्विस पर आधारित थी जो वेब पेजों को अच्छी तरह पढ़कर उसमें नुक्सानदायक समाग्री को परखता है और 90 दिन की पुनरीक्षण रिपोर्ट देता है.गूगल के अनुसार एक्सहेमस्टर में ‘संदिग्ध’ सामग्री 6 अप्रैल को भी पाई गई थी.आंकड़ों के अनुसार पॉर्नहब में ‘संदिग्ध’ सामग्री पिछली बार 28, जनवरी को पाई गई थी.पॉर्नहब के मालिकाना हक़ वाली कंपनी मैनविन की एक प्रवक्ता के अनुसार, “पॉर्नहब के अपने आंकड़ों के अनुसार तीन महीने में इसकी वेबसाइट पर दिखाए गए विज्ञापनों में सिर्फ़ 0.003% ही संभावित ख़तरा था.”
__________________________
शनजो-10 में एक महिला समेत तीन अंतरिक्ष यात्री मौजूद हैं. ये यात्री मंगोलिया के जिउक्वान सेटेलाइट सेंटर से लॉंग मार्च 2एफ रॉकेट के जरिए अंतरिक्ष में भेजे गए हैं. चीन के समयानुसार वह वक्त था 17:38 (09:38 जीएमटी).चीन का यह अंतरिक्ष अभियान 15 दिन का है. इन 15 दिनों में शनजो-10 एक खास 

अंतरिक्ष प्रयोगशाला से जुड़ेगा.इस मिशन की कमान नेई हेईशेंग के हाथों में है. उनके अलावा चालक दल में वांग येपिंग और झांग जियायोगुआंग शामिल हैं. योजना के अनुसार ये तीनों यात्री तियानगोंग अंतरिक्ष प्रयोगशाल में दो हफ्ते बिताएंगे.वांग येपिंग अंतरिक्ष में जाने वाली दूसरी चीनी महिला अंतरिक्ष यात्री हैं. वे अंतरिक्ष से पृथ्वी पर मौजूद बच्चों को अंतरिक्ष से जुड़ी महत्वपूर्ण जानकारियां देंगी. ऐसा चीन में पहली बार होगा.अंतरिक्ष में चीन का मानवयुक्त यान भेजने का यह पांचवां और सबसे लंबा अभियान है. इसे शनजो-10 का नाम दिया गया है.

पृथ्वी से ऊपर एक स्थानीय और मानवयुक्त अंतरिक्ष स्टेशन विकसित करने की चीन की योजना की ओर यह सबसे महत्वपूर्ण और ताज़ा कदम है.तियानगोंग एक अंतरिक्ष प्रयोगशाला है. इसे अंतरिक्ष में 2011 में भेजा गया था. इसे रिमोट कंट्रोल से संचालित किया गया था.शनजो-9 चीन का चौथा अंतरिक्ष अभियान था,जिसमें इंसानों को अंतरिक्ष में भेजा गया.शनजो-9 के 

चालक दल में चीन की पहली महिला अंतरिक्ष यात्री ल्यू यांग शामिल थीं. यह यान जून 2012 में करीब 10 दिनों तक अपने मॉड्यूल से जुड़ा रहा था.नेई और उनकी टीम की योजना इस बार अंतरिक्ष में 10 से ज्यादा दिन बिताने की है. और शनजो-9 की ही तरह इस अभियान के दौरान ऑटोमेटिक और मैनुअल दोंनो तरह के वाकिंग की भी योजना है.चीन को उम्मीद है कि वह इस दशक के अंत तक पूरी तरह से 

विकसित अंतरिक्ष स्टेशन का प्रक्षेपण कर सकेगा.अनुमान लगाया जा रहा है कि इसका भार (द्रव्यमान) 60 टन है और इसमें कई इंटरलॉकिंग मॉड्यूल मौजूद हैं.अंतरराष्ट्रीय अंतरिक्ष स्टेशन (आईएसएस) की ही तरह इसमें सबसे लंबे समय तक रहने वाले यात्री होंगे. इन यात्रियों तक जरूरी चीजें रोबोट पहुंचाएंगे.(बीबीसी हिन्दी का 

एंड्रॉएड ऐप डाउनलोड करने के लिए यहां क्लिक कीजिए. ताज़ा अपडेट्स के लिए आप हम से 

फ़ेसबुक और 

ट्विटर पर जुड़ सकते हैं)
__________________________
अंतरराष्ट्रीय अंतरिक्ष केंद्र (आईएसएस) से किए गए उनके ट्वीट ने क़रीब 10 लाख लोगों को आकर्षित किया.और जब उन्होंने अंतरिक्ष की विलक्षणता के बारे में डेवी बोवी के गीत को गिटार के साथ गाया तो यह इंटरनेट पर चर्चा का विषय बन गया.

चार अरब साल में सात किलोमीटर सिकुड़ चुका है बुध ग्रहइस गाने के संपादित हिस्से को यू ट्यूब पर जब दो करोड़ लोगों ने देखा तो हैडफ़ील्ड को महसूस हुआ कि कला और विज्ञान अब हमदम बन चुके हैं.हाल ही में वैंकुवर में हुए टेड (टेक्नोलॉजी, एंटरटेंमेंट एंड डिज़ाइन) कांफ्रेंस में हैडफ़ील्ड प्रमुख वक्ताओं में से एक थे.बीबीसी से बातचीत में उन्होंने जानकारी दी कि धरती की तरह ही आईएसएस पर भी ब्राडबैंड कनेक्शन की गति धीमी है.उन्होंने बताया कि अंतरिक्ष केंद्र में इंटरनेट हासिल करना बेहद जटिल काम है. पहले आपको एक टेलीफ़ोन लाइन लेनी होती है तब जाकर एक अदद वायरलेस नेटवर्क मिल पाता है.उन्होंने बताया कि अंतरिक्ष यात्रियों को प्रतिदिन केवल कुछ घंटे ही इंटरनेट की सुविधा मिलती है.वे इसके मार्फत पृथ्वी पर रहे अपने परिजनों की तस्वीरें ज़्यादा साझा करते हैं.उन्होंने बताया कि यह थोड़ा सुस्त है और ज़्यादा भरोसेमंद भी नहीं है.अंतरिक्ष केंद्र पर इंटनेट की सुविधा का पहला उद्देश्य अंतरिक्ष यात्रियों को भावनात्मक संबल प्रदान करना है.हालांकि तक़रीबन छह महीने तक के लिए लगातार अपने परिवार से अलग होने वाले यात्रियों के लिए वीडियो क्रांफ्रेंसिंग की भी सुविधा है.

तस्वीरों में देखिए नासा की असली 'ग्रैविटी'लेकिन संचार क्रांति ने कनेक्टिविटी का ऐसा दरवाजा खोला है जो इससे पहले नहीं देखा गया.हैडफ़ील्ड बताते हैं कि अंतरिक्ष में जाने से पहले से वो ट्वीटर का इस्तेमाल करते रहे हैं और नासा ने केंद्र को और अधिक जीवंत बनाने के लिए बहुत कुछ किया है.वे कहते हैं, ''हमारे पास पहले से बेहतर कनेक्टिविटी है और यह ट्विटर के लिए पर्याप्त है. इसने पूरे आकाश में संचार के लिए पर्याप्त माध्यम उपलब्ध कराया है.''अपने तीन अंतरिक्ष मिशन में हैडफ़ील्ड ने पृथ्वी के करीब 2,600 बार चक्कर लगाए हैं.वो बताते हैं कि अंतरिक्ष से पृथ्वी बेहद खूबसूरत दिखाई देती है.(बीबीसी हिंदी का एंड्रॉयड मोबाइल ऐप डाउनलोड करने के लिए 

क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
यंग कनाडा के क्यूबेक में 16 साल तक के बच्चों को भौतिकी पढ़ाते हैं. अपनी क्लास को रोचक बनाने के लिए वह वीडियो गेम्स की तरफ मुड़े. अपना आभार जताने के लिए उन्होंने पढ़ाई की इस पद्धति का नाम भी क्लासक्राफ्ट रखा है, जो वारक्राफ्ट नामक ऑनलाइन गेम से प्रेरित है.यंग की क्लास में बच्चे आठ-आठ के समूह में बांटे जाते हैं. हरेक टीम में एक-एक बच्चा योद्धा, पादरी या ज्ञानी बनता है. हरेक भूमिका से उसकी ताकत जुड़ी हुई है. कुछ छोटी ताकतें हैं, कुछ बड़ी.इस ताकत का नाम टाइम वार्प है. यंग कहते हैं कि निचले लेवल की ताकतें तो बस मनोरंजक हैं, लेकिन ऊपरी स्तर की ताकतें बेहद आकर्षक है.विद्यार्थियों को एक्सपिरियंस प्वाइंट या एक्सपी इकट्ठा करने होते हैं, जिसके बाद उसे ताकतें मिलती हैं. ये प्वाइंट क्लास में अच्छे व्यवहार, समय पर होमवर्क करने, परीक्षा में बेहतर करने और दूसरों की मदद करने पर मिलता है. फिलहाल 1,000 एक्सपी इकट्ठा करने पर एक पावर प्वाइंट मिलता है, जिससे एक बेसिक पावर मिल जाती है.वैसे क्लासक्राफ्ट केवल उपहारों का नाम नहीं है. उन विद्यार्थियों के लिए सजा भी है, जो अपना होमवर्क नहीं करते या इधर-उधर गंदगी फैलाते हैं.ऐसा होने पर, उस विद्यार्थी के कुछ हिट प्वाइंट खोने पड़ते हैं. गेम में ये किसी के चरित्र की दृढ़ता का पैमाना है. पादरी उन सदस्यों की मदद कर सकते हैं, जिन्हें जुर्माना हुआ है.प्रेयर- यह परीक्षा में अपने क्लास नोट्स इस्तेमाल करने की छूट देता हैइनविज़िबिलिटी- यह क्लास में देर से पहुंचने की छूट देता हैएंबुश- विद्यार्थी कोई एक पर्चा एक दिन बाद दे सकता हैआर्डेंट फेथ- परीक्षा में विद्यार्थी जवाब के सही होने की बात पूछ सकता हैअगर किसी का चरित्र सारे हिट प्वाइंट खो देता है और मर जाता है, तो उसे वास्तविक दुनिया के दंड मिलेंगे. नतीजे के तौर पर परीक्षा में कम समय मिलने या शनिवार की सुबह डिटेन हो सकता है.यंग ने हरेक विद्यार्थी के चरित्र का आंकड़ा रखने के लिए एक गेम इंजन बनाया हैं, जिससे रोजाना एक्सपी, हिट प्वाइंट और पावर के इस्तेमाल में होनेवाले बदलाव की जानकारी मिल जाती है. इस इंजन के जरिए यंग क्लास में अनायास कोई कार्यक्रम भी करते हैं, जिसका प्रभाव हरेक पर पड़ता है. कुछ मददगार हैं, जैसे ब्लेसिंग, जिससे हिट प्वाइंट ठीक होते हैं, तो कुछ बुरे है, जैसे कर्स- जिससे हिट प्वाइंट कम होते हैं.डॉक्टर लाडन कॉकशट ने ऑनलाइन गेम खेलनेवालों औऱ उनकी संस्कृति पर पीएचडी की है. वह कहती हैं कि ऐसा उन्होंने पहली बार देखा है, जब इतने बड़े स्तर पर कई खिलाड़ियों वाले गेम को पढ़ाई से जोड़ दिया है.लाडन का मानना है कि शिक्षक आजकल ऑनलाइन गेम्स का इस्तेमाल कर रहे हैं. इनकी सहायता से टीमवर्क, व्यक्तिगत उन्नति, शोध और डिबेट वगैरह जैसे गुण पाने में मदद मिलती है। वह कहती हैं, ‘यह एक अच्छा रास्ता है, जिससे विद्यार्थियों के गेमिंग के प्यार को पढ़ने के प्यार में बदल दिया जाए.’यंग कहते हैं कि गेम थोड़ा जटिल है, लेकिन अधिकतर बच्चे इसे पसंद कर रहे हैं. यहां तक कि लड़कियां भी इसमें शिरकत करती हैं, हालांकि वीडियो गेम खेलने के लिए लड़के मशहूर हैं.पर क्या यह काम करता है? क्या इससे पढ़ाई पर ध्यान नहीं देनेवाले बच्चों नें ध्यान देना शुरू कर दिया है?यंग कहते हैं कि गेम और ग्रेड्स के बीच सीधा रिश्ता तलाशना तो मुश्किल है, लेकिन बच्चों के रुझान में बदलाव दिखता है. यह बदलाव उन विद्यार्थियों के समूह में साफ दिखता है, जो क्लासक्राफ्ट शुरू होने के पहले बेहद धीमे थे। एक्सपी जमा करने के लिए उन्होंने काफी मदद की. यह इतना लोकप्रिय है कि दूसरे शिक्षकों ने भी बेहतर प्रदर्शन के लिए एक्सपी देना शुरू कर दिया है.टीचिंग में तकनीक पर काम करनेवाले ऑली ब्रे का कहना है कि वर्ल्ड ऑफ क्लासक्राफ्ट तो महज शिक्षा के गेम्स से गठजोड़ का उदाहरण है.ऐसी ही एक व्यवस्था अमेरिकी शिक्षाविद ली शेल्डन ने भी की थी, लेकिन वह प्रयोग कॉलेज के लड़कों के साथ थ.। पहली बार सेकंडरी स्कूल के बच्चों के साथ क्लासक्राफ्ट ही लागू हुआ है.बताया जा रहा है कि तकनीक के बहाने शिक्षा के फायदे हैं, क्योंकि बच्चों ने कंप्यूटर पर अपने किए काम देखे. अंक मिलने के मामले में कंप्यूटर उन्हें तटस्थ भूमिका वाला लगता है.हालांकि, इस मामले में सबसे अहम है आपका रवैया. वह कहते हैं कि यह जादू की छड़ी नहीं है, लेकिन एक उपयोगी औजार जरूर है इससे शिक्षकों को मदद तो मिलती ही है..
__________________________
हैंगआउट का विषय है- भारत में गाँवों में इंटरनेट का इस्तेमाल और डिजिटल इनोवेशन.यूट्यूब पर हैंगआउट लाइव देखने के लिए 

क्लिक करें.आपने गाँवों में टेक्नॉलॉजी के इस्तेमाल को लेकर बीते हफ़्ते दो ख़बरें पढ़ी होंगी. एक आदिवासी इलाक़ों में कैसे टेक्नॉलॉजी का इस्तेमाल हो रहा है और दूसरा ये कि किसानों को कैसे टेक्नॉलॉजी का इस्तेमाल करके बेहतर फ़सल उगाने के तरीक़े सिखाए जा रहे हैं.उसी प्रक्रिया को आगे बढ़ाते हुए हम ये हैंगआउट करने जा रहे हैं. गूगल हैंगआउट एक ज़रिया है वेब पर कई लोगों से एक-साथ जुड़कर वीडियो चैट करने का.बीबीसी हिंदी के गूगल प्लस पन्ने पर हैंगआउट लाइव देखने के लिए 

क्लिक करें.इस चैट में आप भी शामिल हो सकते हैं. आपके पास इसके लिए एक अच्छी स्पीड वाला इंटरनेट कनेक्शन होना चाहिए और कंप्यूटर के साथ वेबकैम भी.अगर आपके पास ये सुविधाएँ हैं और आप इस हैंगआउट में शामिल होना चाहते हैं तो नीचे दिए फ़ॉर्म का इस्तेमाल करके आप सवाल भेज सकते हैं. इसके अलावा आप बीबीसी हिंदी के फ़ेसबुक पन्ने पर, ट्विटर पर या गूगल प्लस के पन्ने पर आकर इस हैंगआउट से जुड़ी पोस्ट पर अपने सवाल लिख सकते हैं.आपके पास इसके लिए एक अच्छी स्पीड वाला इंटरनेट कनेक्शन होना चाहिए और कंप्यूटर के साथ वेबकैम भी.साथ ही हैंगआउट में शामिल होने के लिए आपका एक जीमेल का अकाउंट भी होना चाहिए.इसके अलावा हैंगआउट में आने के लिए आपके कंप्यूटर में गूगल हैंगआउट प्लगिन्स की ज़रूरत होती है. आप गूगल पर हैंगआउट प्लगिन्स टाइप करें और वहाँ से उसे इंस्टॉल कर लें.आप क्या कहना चाहते हैं ये नीचे दिए फ़ॉर्म में, फ़ेसबुक, ट्विटर या गूगल प्लस पर इससे जुड़े पोस्ट में जाकर बताइए. पोस्ट में हैशटैग #BBCDI ज़रूर जोड़ें.फिर कुछ लोगों से हम जुड़ेंगे और हमारे भेजे लिंक के ज़रिए आप शामिल हो सकेंगे इस हैंगआउट में.पाठकों के सवालों में से कुछ सवाल हम चुनेंगे और उन्हें शामिल करेंगे इस हैंगआउट में.इतना ही नहीं, अगर आपके पास गाँवों में इंटरनेट और वहाँ डिजिटल इनोवेशन से जुड़ी कोई रोचक जानकारी है तो वो भी आप इन मंचों पर हमारे साथ साझा कर सकते हैं और हम तकनीकी सुविधाएँ होने की स्थिति में आपको इस हैंगआउट में शामिल करेंगे.इसके बाद हम आपसे संपर्क करके आपके ई-मेल पर हैंगआउट का लिंक भेजेंगे और उसके ज़रिए आप हमसे हैंगआउट में जुड़ सकेंगे.डिजिटल इंडियंस प्रोजेक्ट टीम के सदस्य मुकेश शर्मा इस हैंगआउट का संचालन करेंगे और आपके सवालों के साथ इसमें हिस्सा लेंगे सुशील कुमार झा भी.इसमें शामिल होंगे-आप इसमें हमारे सोशल मीडिया चैनलों के ज़रिए शामिल हो सकते हैं-- गूगल+ :आप 

बीबीसी इंडिया के गूगल+ पेज के ज़रिए अपने सवाल भेज सकते हैं या इस हैंगआउट में शामिल होने की इच्छा ज़ाहिर कर सकते हैं. - ट्विटर : अपने सवाल या टिप्पणियाँ आप हैशटैग #BBCDI का इस्तेमाल करके 

@bbchindi या 

@bbcindia को ट्वीट कर सकते हैं. - फ़ेसबुक: 

बीबीसी हिंदी के फ़ेसबुक पेज पर आप इससे जुड़ी पोस्ट में अपने सवाल कमेंट के तौर पर पोस्ट कर सकते हैं.इसके अलावा गूगल हैंगआउट में हिस्सा लेने के लिए आप नीचे दिए गए फ़ॉर्म का भी इस्तेमाल कर सकते हैं.
__________________________
यह कहना है कारनेगी मेलन विश्वविद्यालय और लंदन स्कूल ऑफ़ इकोनॉमिक्स (एलएसई) के शोधकर्ताओं का जिन्होंने अमरीका के आठ शहरों में 80 लाख से ज़्यादा कार दुर्घटनाओं का विश्लेषण किया.शोधकर्ताओं ने स्थानीय समय के मुताबिक रात नौ बजे के बाद वाले आंकड़ों का तीन साल तक अध्ययन किया.हालांकि उनका कहना है कि शोध में ड्राइविंग करते हुए मैसेज करने या इंटरनेट का इस्तेमाल करने को शामिल नहीं किया गया है.शोध के लिए 2002-005 के समय का चुनाव इसलिए किया गया क्योंकि इस दौरान अमरीका में बहुत से मोबाइल फ़ोन ऑपरेटर नौ बजे के बाद मुफ्त कॉल्स दे रहे थे.कारनेगी विश्विवद्यालय के प्रोफ़ेसर सौरभ भार्गव और एलएसई के डॉ. विक्रम पठानिया के मुताबिक रात नौ बजे के बाद फ़ोन कॉल्स में तो भारी वृद्धि दर्ज की गई लेकिन इस दौरान 

सड़क दुर्घटनाओं में कोई बढ़ोत्तरी नहीं हुई.डॉ पठानिया ने बीबीसी को बताया कि वह इन परिणामों से “बहुत आश्चर्यचकित” हुए.उन्होंने कहा, “शुरुआत में तो हमें लगा कि यह संख्या गड़बड़ है. हमने सारी चीज़ों को एक बार फिर से जांचा- लेकिन कहीं कुछ नहीं हो रहा था.”“हमने देखा कि मोबाइल फ़ोन के इस्तेमाल में भारी उछाल था लेकिन इसका 

कार दुर्घटना पर कोई असर नहीं था.”डॉ. पठानिया कहते हैं कि अमरीकी आर्थिक पत्र में शोध के नतीजे बहुत सी आपत्तियों के साथ छापे गए.“हमने सिर्फ़ बातचीत को देखा था, मैसेज करने या इंटरनेट के इस्तेमाल को नहीं. यह भी हो सकता है कि उस समय (नौ बजे) ट्रैफ़िक ऐसा हो कि फ़ोन का आराम से किया गया इस्तेमाल कोई खतरा न पैदा करता हो.”वह कहते हैं, “अब आगे के शोध को 

स्मार्टफ़ोन पर केंद्रित होना चाहिए और अलग-अलग वर्ग के आधार पर फ़ोन के पूरे इस्तेमाल का अध्ययन किया जाना चाहिए.”“युवा पुरुषों और नए ड्राइवरों का अध्ययन नई तस्वीर सामने ला सकता है.”“लापरवाही से गाड़ी चलाने वालों को ध्यान भटकाने के लिए कोई न कोई चीज़ मिल ही जाती है.”ब्रिटेन में साल 2003 में गाड़ी चलाते वक्त फ़ोन के इस्तेमाल पर आधिकारिक रूप से प्रतिबंध लगा दिया गया था.हाइवे नियमावली के अनुसार हैंड्स-फ़्री पर बात की जा सकती है लेकिन “अगर पुलिस को लगता है कि आप का ध्यान भटक रहा था” तो आप पर जुर्माना लगाया जा सकता है.भारत में भी गाड़ी चलाते वक्त मोबाइल फ़ोन के इस्तेमाल पर प्रतिबंध है.मोटर व्हीकल एक्ट,1988 के अनुसार मोबाइल पर बात करते हुए पहली बार पकड़े जाने पर एक हज़ार रुपये तक का जुर्माना और छह महीने की जेल हो सकती है.तीन साल के अंदर यही ग़लती दोबारा करने पर दो साल तक की सज़ा और दो हज़ार रुपये तक का जुर्माना लग सकता है.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
'ब्रीद टेस्ट' नामक ये परीक्षण सांस लेने के जरिए किया जाता है और फिर सांस को बाहर निकालने पर उसमें मौजूद रसायनों में ट्यूमर बनाने की क्षमता के आधार पर मरीज का परीक्षण किया जाता है.ब्रिटिश जर्नल ऑफ सर्जरी ने इस परीक्षण को 76 प्रतिशत तक सही बताया है.वैज्ञानिक सांस लेने वाले परीक्षणों को दूसरी बीमारियों जैसे- टीबी, कैंसर और मधुमेह के लिए भी इस्तेमाल करने पर काम कर रहे हैं.कैंसर की पहचान यदि आरंभिक अवस्था में हो जाती है और इसका सही इलाज होता है तो इसके ठीक होने की संभावना काफी बढ़ जाती है.मौजूदा समय में आँत के कैंसर की जांच के लिए मल के साथ आने वाले खून का सहारा लिया जाता है. लेकिन इससे आँत के केवल कुछ हिस्सों में मौजूद कैंसर का ही पता चल पाता है.'ब्रीद टेस्ट' तकनीक इस विचार पर आधारित है कि ट्यूमर्स की प्रकृति ऐसी होती है कि वे कुछ खास किस्म के अस्थिर यौगिक का निर्माण करते हैं.ये यौगिक मरीज की सांस के साथ कुछ मात्रा में बाहर आ जाते हैं. शुरुआती अध्ययन से पता चलता है कि इनके परीक्षण के लिए कुत्तों को प्रशिक्षित किया जा सकता है.दक्षिणी इटली के शहर बारी से आई डॉक्टरों की एक टीम ने आँत के कैंसर वाले 37 मरीजों की साँसों और 41 सामान्य लोगों की सांसों का तुलनात्मक अध्ययन किया.शुरुआती दौर में ये परीक्षण करीब 85 प्रतिशत तक सही पाए गए. यहां तक कि जब उसके बाद भी परीक्षण किया गया तब भी इनकी शुद्धता 76 प्रतिशत थी.शोधकर्ताओं के लिए ये परिणाम काफी उत्साहजनक थे.वैज्ञानिकों का कहना है कि ये परीक्षण उन मरीजों के लिए भी फायदेमंद हो सकता है जिनमें इलाज के बाद कैंसर दोबारा दिखने लगता है.इस परीक्षण से जुड़े वैज्ञानिकों का कहना है कि व्यापक पैमाने पर इसके इस्तेमाल के लिए अभी और काम करने की जरूरत है.
__________________________
तो आख़िर फ़ॉरेंसिक रिपोर्ट इतनी अहम क्यों है और फ़ॉरेंसिक जांच आख़िर क्या हैनमूनों का विश्लेषण किया जाता है . पोस्टमॉर्टम होने के बाद भी कुछ नमूने रखे हैं. जैसे विसरा संभाल कर रखा जाता है और उसका विश्लेषण अलग से होता है.वारदात के अनुसार कारवाई होती है. जैसे ज़हर दिए जाने की वारदात हुई है तो इसमें सामान रखने के कंटेनर्स को भी लिया जाता है. पीड़ित से गैस्ट्रिक लावास नाम का एक नमूना लिया जाता है और इन सभी का रासायनिक विश्लेषण किया जाता है.मान लीजिए कि भोजन में कीटनाशक मिले होंने का शक हो, तो फ़ॉरेंसिक साइंस लैबोरेटरी वाले रासायनिक विश्लेषण करते हैं तो वे वैसे ज़हर की जांच करते हैं जिसके बारे में आमतौर पर जानकारी नहीं होती है. इनसे जुड़ी एक पूरी सूची होती है और कीटनाशक भी उसी सूची में से एक है.रिपोर्ट फ़ॉरेंसिक साइंस लैबोरेटरी में बनती है. जिन मामलों में पोस्टमॉर्टम किया गया था उसमें इस रिपोर्ट को मामले की जांच कर रहे पुलिस अधिकारी को दी जाती है. पुलिस अधिकारी इस रिपोर्ट की एक प्रति डॉक्टर के पास भेजकर पूछेगा कि आख़िरकार मौत किस वजह से हुई ? वह डॉक्टर फिर रिपोर्ट देख कर इसका जवाब बताएगा.जिन मामलों में पोस्टमॉर्टम नहीं किया गया था वह रिपोर्ट भी जांच कर रहे अधिकारी के माध्यम से अदालत में जाएगी. रिपोर्ट को सीधे अदालत में नहीं भेजा जा सकता.एक नमूने की जाँच के लिए फ़ॉरेंसिक साइंस लैबोरेटरी को दो से तीन दिन का समय लग सकता है जिसमे वो सारे अनाम ज़हर की जांच करते हैं. अब यह इस पर निर्भर करता है कि लैबोरेटरी में कितने कर्मचारी हैं. इसके अनुसार वह सारे नमूनों की जांच भी एक साथ कर सकते हैं और एक-एक करके भी.पूरे मामले की जांच किस तेज़ी से होगी यह इसी बात पर निर्भर करता है. लेकिन एक नमूने की जांच के लिए दो से तीन दिन लगते ही हैं.
__________________________
रिपोर्ट के अनुसार अतीत में धूम्रपान की ऊंची दर के कारण आने वाले 20 सालों में फेफड़े का कैंसर और 'क्रॉनिक ऑब्सट्रक्टिव पल्मोनरी डिसीज (सीओपीडी)' से होने वाली मौतों में इजाफा होगा.

कैंसर का इलाजलेकिन एक ब्रिटिश लंग चैरिटी संस्था ने कहा है कि ब्रिटेन में होने वाली चार मौतों में से एक का कारण फेफड़े की बीमारी है.रिपोर्ट में कहा गया है कि अभी तक इसकी रोकथाम, इलाज और शोध को लेकर खर्च पर कोई तवज्जो नहीं दी गई है.'यूरोपीयन लंग ह्वाइट बुक' नामक प्रकाशन में दर्शाए गए आंकड़े, फेफड़े की बीमारियों के ढर्रे का विश्लेषण करने के लिए विश्व स्वास्थ्य संगठन और ''यूरोपीयन सेंटर फॉर डिसीज प्रीवेंशन एण्ड कन्ट्रोल'' के ताजातरीन आंकड़ों के आधार पर तैयार किए गए हैं.रिपोर्ट के अनुसार यह पाया गया है कि अटलांटिक से लेकर मध्य एशिया तक फैले 'डब्ल्यूएचओ यूरोपीयन रीजन' में फेफड़े की आम तौर पर सबसे घातक चार बीमारियाँ न्यूमोनिया, सीओपीडी, कैंसर और टीबी वहाँ होने वाले मौत के मामलों की मुख्य वजह है.ह्वाइट बुक के अनुसार यूरोपीय संघ के 28 देशों में ये बीमारियां आठ में से एक मौत के लिए ही जिम्मेदार हैं.

फेफड़े के कैंसर में कारगरकेवल बेल्जियम (एक लाख आबादी पर 117 मौत के मामले), डेनमार्क, हंगरी और आयरलैण्ड ही फेफड़े की बीमारियों से होने वाली मृत्यु के मामलों में ब्रिटेन से आगे है. ब्रिटेन में यह दर एक लाख आबादी पर 112 है.फिनलैंड और स्वीडन में सबसे कम मृत्युदर क्रमशः एक लाख पर 53.7 और 55.7 है.लेकिन रिपोर्ट में कहा गया है कि फेफड़े की बीमारी से होने वाली कुल मौतों का अनुपात ब्रिटेन और आयरलैंड में सबसे अधिक है. यह एक ऐसा आंकड़ा है जो ब्रिटिश लंग फाउण्डेशन के अनुसार चार में से एक है.ह्वाइट बुक के आंकड़े यह भी दर्शाते हैं कि श्वसन संबंधी बीमारियों से होने वाली कुल सामाजिक आर्थिक क्षति का कारण धूम्रपान है.रिपोर्ट में धूम्रपान को यूरोप में सबसे महत्वपूर्ण स्वास्थ्य समस्या करार दिया गया है और कहा गया है कि फेफड़े के कैंसर, सीओपीडी, हृदय रोग जैसी बीमारियों से होने वाली मृत्यु की मुख्य वजह धूम्रपान है जिसकी रोकथाम की जा सकती है.

कैंसर का रहस्यहालांकि 1970 के बाद से डेनमार्क और ब्रिटेन जैसे उच्च मृत्यु दर वाले देशों में धू्म्रपान की दर काफी गिरी है लेकिन रिपोर्ट में कहा गया है कि लम्बे समय की ये आदतें कैंसर और सीओपीडी जैसी बीमारियों की दर के ऊंचा बने रहने का कारण हैं.इसका मतलब है कि फेफड़े के संक्रमण में कमी आने के अनुमान के बावजूद फेफड़े की बीमारियों से होने वाली मौतों के अनुपात में आगामी 20 वर्षों तक स्थिरत बनी रहने की संभावना है.साल 2000 से ही राष्ट्रीय स्वास्थ्य सेवा (एनएचएस) उन लोगों को मुफ्त सलाह और दवाएं उपलब्ध कराता रहा है जो धूम्रपान छोड़ना चाहते हैं.

खतरा है वायु प्रदूषणपूरे यूरोप के अस्पतालों से इकट्ठे आंकड़ों के विश्लेषण का हवाला देते हुए ह्वाइट बुक में कहा गया है कि आंकड़ों में अधिक विषमता पाई गई है कि मृत्यु दर के ढर्रे से यह मेल नहीं खाता.यूरोपीय रेस्परटॉरी सोसाइटी के अध्यक्ष प्रोफेसर फ्रांसिस्को ब्लासी कहते हैं, ''यदि जीवन प्रत्याशा, व्यक्तियों के जीवन की गुणवत्ता और समाज पर आर्थिक बोझ को यूरोप एवं दुनिया भर में कम करना है तो फेफड़ों की बीमारी के रोकथाम और इलाज में सुधारना लाना होगा.''ब्रिटिश लंग फाउण्डेशन के प्रोफेसर रिचर्ड हबार्ड कहते हैं कि रिपोर्ट ब्रिटेन में साँस से सबंधित बीमारियों के बोझ की पूरी तस्वीर नहीं दिखाती है.

कैंसर का पताप्रोफेसर हबार्ड के अनुसार कैंसर और सीओपीडी जैसी बीमारियां हर साल हजारों लोगों की जान ले लेती हैं लेकिन इनके अलावा फेफड़े की 40 से अधिक बीमारियां हैं.इनमें से आइपीएफ और मीसोथेलियोमा जैसी कुछ बीमारियों में मृत्युदर दशकों से लगातार बढ़ रही है.उन्होंने कहा कि ब्रिटेन में फेफड़े के कैंसर से होने वाली मृत्यु दर के उच्च होने का एक यह भी कारण है कि रोगी चिकित्सक के पास बहुत बाद में पहुंचते हैं.प्रोफेसर हबार्ड ने कहा कि फेफड़े की बीमारियों के इलाज और रोकथाम को लेकर एनएचएस की तरफ से जरूरी ध्यान नहीं दिया गया और शोधकर्ताओं को पर्याप्त धन उपलब्ध नहीं कराया गया.(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मैं अपने बालों को रोज़ाना कंघी करती थी, मुझे नहीं पता कि इससे मेरे बाल बेहतर लगते थे या नहीं लेकिन मैं पृथ्वी पर भी ऐसा करती थी इसलिए ऐसा करने से मैं सामान्य रहती थी.जब आप लंबी अवधि के मिशन पर जाने के बारे में सोच रहे हैं तो ये आपके दिमाग़ में होना चाहिए कि आप परिवार को छोड़कर जा रहे हैं लेकिन ये अच्छे कारणों से है और शायद इंसानियत की मदद करेगा.हम ऐसी चीज़ें लेकर जाते हैं जो हमें घर की याद दिलाए.मेरी पसंदीदा चीज़ मेरा खिलौनानुमा कुत्ता है जिसे घर पर ही मेरे नन्हे कुत्ते जैक रसैल की तस्वीर से बनाया गया है.खाना बेहद अहम है और मुझे मार्शमैलो क्रीम भेजी गई थी ताकि मैं टॉर्टिला पर मूंगफली के मक्खन से अपने बचपन के पसंदीदा “फ्लफरनटर” सैंडविच बना सकूं.मेरी पसंद की और चीज़ें मुझे घर की याद दिलाती हैं – अपने ननिहाल की ओर की सूखी हुई क्रैनबेरी, डिब्बाबंद झींगा और स्लोवेनियाई सॉसेजेस और पिता के परिवार की तरफ़ से भारतीय समोसे.हम स्लीप स्टेशन में सोते हैं, जहां आप दरवाज़ा बंद कर लें तो सब कुछ शांत और अंधेरे से भरा होता है. अगर कोई गड़बड़ी हो तो आप अलार्म सुन सकते हैं.हम यूं तो सभी लाइट बंद कर देते हैं, सिर्फ़ टॉयलेट के पास कुछ “नाइट लाइट” होती हैं ताकि लोग जान सकें कि वो कहां जा रहे हैं.इस सब का तकनीकी पक्ष ये है कि आप को ये समझना होता है कि आप एक छोटी सी जगह में और लोगों के साथ रह सकते हैं.टीम मिलकर काम करती है और अगर आपने हाल ही के स्पेसवॉक देखे हों (जिनमें लुका पारमितानो के हेलमेट में कुछ तरल पदार्थ रिस गया था) तो आपने ज़रूर देखा होगा : आप साथ में ट्रेनिंग लेते हैं और जब थोड़ी मुश्किल आती है तो सभी एक दूसरे की मदद करना चाहते हैं.मेरे लिए ख़बरें नहीं लोग अहम होते हैं, जब आग या तूफान जैसी किसी प्राकृतिक आपदा के बारे में सुनती हूं तो घर की याद आती है और सोचती हूं कि सब कैसे हैं.लेकिन मैं धरती की ओर भी देखती हूं और सोचती हूं कि “कितना सा ग्रह है और लोग बीच पर टहलने के लिए निकले होंगे या कुछ और काम कर रहे होंगे, वहां सब ज़रूर जीवन का आनंद उठा रहे होंगे.”जब दिन बुरा गुज़रे तो आप क्यूपोला विंडो की ओर जा कर धरती को देख सकते हैं. इससे आपके चेहरे पर मुस्कान आ जाएगी.जब बात करने की सुविधा हो तो घर पर कॉल कर सकते हैं और दोस्ताना आवाज़ सुन सकते हैं.(बीबीसी हिंदी का एंड्रॉयड मोबाइल ऐप डाउनलोड करने के लिए 

यहां क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
लेकिन हाल के दिनों में गूगल मैप्स को कई प्रमुख अधिकारी छोड़कर चले गए हैं.ऐसी भी खबरें हैं कि अगले सप्ताह एप्पल अपने प्लेटफॉर्म पर गूगल मैप्स का प्रयोग बंद कर देगा. इन खबरों के अनुसार एप्पल गूगल मैप्स की जगह अपने स्मार्ट फोन और टैबलेट पर खुद कि मैपिंग तकनीक लांच करने जा रहा है.इसी संभावना की नज़र में गूगल के अधिकारियों ने बुधवार को अमरीका के सेन फ्रेंस्सिको में अपनी नई मानचित्र तकनीक का प्रदर्शन किया है.नए गूगल मैप में 3डी फीचर हैं और साथ ही स्ट्रीट व्यू यानि गलियों के विस्तृत नक्शों को और बेहतर बनाया गया है. साथ ही स्मार्ट फोन के लिए बिना इंटरनेट कनेक्शन के गूगल मैप मुहैया करवाने का भी प्रावधान है.गूगल में इंजीनियरिंग के उपाध्यक्ष ब्रायन मैकक्लेडन ने कहा है कि ये सिर्फ़ घर का रास्ता खोजने की तकनीक भर नहीं है.गूगल इमेजरी नाम की इस नई तकनीक को अब तक की सबसे परिष्कृत कोशिश माना जा रहा है.दरअसल गूगल ने इस नई मानचित्र प्रणाली के विकास के लिए वायु यानों का एक पूरा बेड़ा किराए पर लिया था.गूगल मैप्स के प्रोग्राम मैनेजर पीटर बर्च ने कहा कि वो एक जादूई चीज़ बना रहे हैं और उन्होंने इसकी तुलना सुपरमैन से की.उन्होंने कहा, “ये लगभग ऐसा है कि आप एक निजी हेलीकॉप्टन में शहर के ऊपर चक्कर लगा रहे हों.”पीटर बर्च ने बीबीसी को बताया कि कुछ ही हफ़्तों में ये सेवा ऐंड्रॉयड और अन्य स्मार्ट फोनों पर उपलब्ध होगी.हालांकि गूगल के अधिकारियों ने एप्पल की ओर से किसी संभावित चुनौती पर टिप्पणी करने से मना किया और कहा कि एप्पल उनका अहम सहयोगी है.
__________________________
चेक रिपब्लिक की एक डिजिटल सुरक्षा फ़र्म अवास्ट एंटी वाइरस ने सार्वजनिक रूप से उपलब्ध फॉरेंसिक सुरक्षा टूल्स की मदद से फ़ैक्ट्री रिसेट एंड्रॉएड फ़ोन की तस्वीरें रिकवर करने का दावा किया है.कंपनी का दावा है कि उसने ई-बे के ज़रिए बीस सेकेंड हैंड फ़ोन ख़रीदे. इनसे उसने चालीस हज़ार से ज़्यादा तस्वीरें रिकवर की.इन तस्वीरों में महिलाओं की 750 से ज़्यादा नग्न और अर्धनग्न तस्वीरें थी और 250 से ज़्यादा तस्वीरों में पुरुष नग्नवस्था में थे.ज़्यादातर मोबाइल फ़ोन में फ़ैक्ट्री रिसेट का विकल्प होता है जो फ़ोन में मौजूद डाटा को मिटा देता है. अक़्सर लोग अपने फ़ोन को फ़ैक्ट्री रिसेट कर बेच देते हैं.हालांकि अवास्ट का दावा है कि कुछ फ़ोन सिर्फ़ डाटा के पते को डिलीट करते हैं जबकि डाटा फ़ोन में ही मौजूद रहता है.विशेषज्ञों ने चेतावनी दी है कि डाटा सिर्फ़ फ़ोन को नष्ट करने से ही पूरी तरह समाप्त किया जा सकता है.अवास्ट का कहना है कि फ़ोन बेचने से पहले सिर्फ़ डाटा डिलीट करने से कुछ नहीं होगा. उन्हें पूरी तरह नष्ट करने के लिए रिराइट करना होगा.हालांकि अवास्ट ने ये नहीं बताया है कि वह सभी 20 फ़ोन से डाटा रिकवर करने में कामयाब रही या नहीं.गूगल ने अवास्ट के दावे पर प्रतिक्रिया देते हुए कहा है कि अवास्ट ने पुराने फ़ोन पर यह शोध किया है और यह नतीजे अभी इस्तेमाल हो रहे एंड्रॉएड फ़ोन पर लागू नहीं होते.गूगल ने कहा है कि फ़ैक्ट्री रिसेट से पहले डाटा को एनक्रिप्ट किया जाना चाहिए ताकि उसे फिर से रिकवर नहीं किया जा सके.गूगल का कहना है कि यह सेवा पिछले तीन साल से उपलब्ध है.स्वतंत्र सुरक्षा विशेषज्ञ ग्राहम क्लूले कहते हैं कि यदि आप अपने डाटा की सुरक्षा को लेकर चिंतित हैं तो हमेशा अपने फ़ोन में पिन लॉक लगाकर रखें और डाटा को एनक्रिप्ट रखें.(बीबीसी हिंदी के क्लिक करें एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
पेटेंट ऑफ़िस ने सिर्फ़ इतना बताया कि ऐपल कंपनी ने गुरूवार को अपनी नई तकनीक के लिए पेटेंट का आवेदन किया है, लेकिन इसके लिए जमा किए गए दस्तावेज़ों से पता चलता है कि ऐपल इस पर 2011 के अगस्त महीने से ही काम कर रही थी.यानी अब ये कहा जा सकता है कि 

आईफ़ोन और 

आईपैड के बाद ऐपल अब आईवॉच की तैयारी कर रहा है.हालाकि पेटेंट करा लेने के बाद भी कई बार ऐसा होता है कि कंपनी बाज़ार में अपना उत्पाद नहीं उतार पाती है.लेकिन ब्लूमबर्ग, वॉल स्ट्रीट जर्नल और न्यूयॉर्क टाइम्स जैसे सभी मीडिया संस्थानों सभी ने इसी महीने ये ख़बर छापी है कि सूत्रों ने इस बात की पुष्टि की है कि ऐपल हाथ की घड़ी जैसी कोई चीज़ जल्द ही बाज़ार में उतारने की तैयारी कर रहा है.लेकिन जब बीबीसी ने ऐपल से संपर्क किया तो कंपनी ने इस बारे में कुछ भी कहने से इनकार कर दिया.जानकार बताते हैं कि ऐपल जिस तरह के उपकरण की तैयारी कर रहा है वो चूड़ी या कंगन की तरह हाथ की कलाई में पहनने वाली कोई चीज़ होगी.इस तरह की चीज़ 80 के दशक में किशोरों के बीच ख़ूब लोकप्रिय थी लेकिन बाद में लोग उसे कम पसंद करने लगे क्योंकि कुछ समय के बाद उस उपकरण की आकृति बिगड़ जाती थी.इसके अलावा कुछ लोगों ने उस उपकरण से हाथों को नुक़सान पहुंचने की भी शिकायत की थी.लेकिन ऐपल उसी उपकरण में तकनीकी तौर पर और सुधार करके नए तरीक़े से पेश करने की तैयारी कर रहा है.हाथ की कलाई में बंधे इस घड़ी या उपकरण का संपर्क फ़ोन, टैबलेट या लैपटॉप से होगा और इस घड़ी के ज़रिए उन उपकरणों से काम लिया जा सकता है.एबीआई रिसर्च के अनुसार फ़ॉसिल, पेबल और सोनी जैसी कंपनियां पहले से ही स्मार्ट वॉच बेच रहीं हैं और सैमसंग तथा मार्टियन कंपनियां इस तरह के उपकरण बाज़ार में लाने की तैयारी कर रही हैं.इस क्षेत्र में फिलहाल नाइक कंपनी के फ़्यूलबैंड और गार्मिन फ़ोररनर का वर्चस्व है जिनका 60 फ़ीसदी बाज़ार पर क़ब्ज़ा है.लेकिन इन उपकरणों में केवल कुछ ही ख़ासियत हैं.विशेषज्ञों के अनुसार स्मार्टवॉच के बारे में तो कई वर्षों से चर्चा होती रही हैं लेकिन लोगों की कल्पना को साकार करने संबंधी तकनीक की खोज हाल ही में हुई है.
__________________________
शोधकर्ता इस पर सालों से विचार कर रहे हैं. इसका जवाब जानने के लिए चीन का उदाहरण सबसे उपयुक्त है क्योंकि यहाँ तीन दशक से 'एक संतान नीति' लागू है.इस नीति के लागू होने से पहले चीनी परिवार में औसतन चार बच्चे हुआ करते थे. वर्ष 1979 में एक संतान नीति लागू होने के बाद यहां ज़िंदगी पूरी तरह से बदल गई.लगभग एक पीढ़ी के बाद दुनिया की सबसे बड़ी आबादी वाले इस देश में पिछले हफ़्ते इस नीति में ढील देने का निर्णय लिया गया.चीन के अपेक्षाकृत पिछड़े प्रांत गांशू से लौटे आर्ट फ़ोटोग्राफर फ़ान शी सैन बताते हैं, ''क़स्बे की सड़कों पर चटख लाल रंग के बैनर लगे हुए हैं. ये बताते हैं कि लोगों को बच्चे कम से कम और सूअर ज़्यादा से ज़्यादा पैदा करने चाहिए.''फ़ान ख़ुद भी एक ही संतान के पिता हैं. उन्होंने ऐसे इकलौते बच्चों की तस्वीरें लीं, जो भाई-बहन की जगह टेडी बीयर के साथ बड़े हो रहे थे.उन्होंने बताया कि अधिकतर लोगों को इसका अहसास नहीं कि उनकी एक विशेष पहचान है. लोग अब इस नीति पर सवाल उठाना भी बंद कर चुके हैं.साल 1979 में जब यह नीति लागू हुई थी तब उन लोगों को भारी परेशानी हुई, जो परंपरागत रूप से बड़े परिवारों में रहने के आदी थे. मगर इन परिस्थितियों में बड़ी हुई संतानें इससे अनभिज्ञ थीं.मैसाच्युसेट्स में एमहर्स्ट कॉलेज की समाजशास्त्री वानेसा फ़ॉग ने 1997 से ही 2,273 चीनी बच्चों के एक समूह पर नज़र रखी. इन बच्चों को वो 'सिंगलटंस' कहती हैं.उन्होंने इस समूह के 600 से 1,300 बच्चों का हर साल साक्षात्कार लिया और यह जानना चाहा कि बग़ैर भाई-बहन के उनकी ज़िंदगी कैसी कट रही है?इन बच्चों के लिए चचेरे और आनुवंशिक भाई-बहन में अंतर समझना मुश्किल रहा क्योंकि ये बच्चे आनुवंशिक भाई-बहन के बिना ही बड़े हुए हैं.यहां तक कि इस समूह के किशोरवय बच्चों को भी समझाना पड़ता है कि उनका कोई आनुवंशिक भाई या बहन नहीं है.फ़ॉग बताती हैं, "वे कहते हैं, 'हां, मेरे कई भाई-बहन हैं.' और मैं कहती हूं 'वह कैसे, क्योंकि बहुत सारे लोगों के भाई-बहन ही नहीं हैं?' और उनका जवाब होता है, 'ओह, मैं अपनी चाची के बच्चों के बारे में बात कर रहा हूं.''इसके अलावा ये बच्चे एक और अनुभव से गुजरते हैं. फ़ॉग बताती हैं, ''हर परिवार के पास शिक्षा और उपभोग के लिए अचानक आमदनी की एक बड़ी राशि आ गई है क्योंकि जो संसाधन कई बच्चों को पालने में खर्च होते थे अब वह एक बच्चे पर होते हैं.''नतीजतन चीन की ये अकेली संतानें अपनी पिछली पीढ़ी से ज़्यादा शिक्षित हैं. इससे चीन की शिक्षा भी रातों-रात महंगी हो गई है.पहले अभिभावक आमतौर पर अपने बच्चों में से किसी एक को ही स्कूल में पढ़ाने पर ध्यान देते थे. अब एक ही बच्चे पर माता-पिता दोनों का ध्यान रहता है.बीजिंग में पली-बढ़ीं 32 वर्षीय जे यांग कहती हैं, "मेरे ड्राइवर पिता और अकाउंटेंट मां ने अपना पूरा वक़्त मुझे दिया. इससे मेरी ज़िंदगी की राह ही बदल गई."उन्होंने स्वीकार किया कि अगर उनके और भाई-बहन होते तो माता-पिता इतना ध्यान न देते. उनके पिता की पीढ़ी के चीनी अभिभावक अपने बच्चों की ज़िंदगी की दिशा तय करना पंसद करते हैं.जे यांग एक फ़ार्मास्यूटिकल कम्पनी में सेल्स एक्जिक्यूटिव हैं. विपणन का काम आमतौर पर चीनी मध्यवर्ग का पसंदीदा पेशा है.वह कहती हैं, "अगर उम्मीदों पर खरा उतरने का दबाव न होता तो मैं कोई और पेशा चुनती."अगर मौक़ा मिले तो वह टूरिज़्म इंडस्ट्री में जाना चाहती हैं या फिर बीज़िंग छोड़ना चाहती हैं.हालांकि वह इकलौती संतान होने को सकारात्मक भी मानती हैं. वह कहती हैं, ''इकलौती होने के कारण मुझे ज़्यादा प्यार मिला. मैं अपने अभिभावकों को किसी और से साझा नहीं करना चाहती.''यह डर था कि अकेली संतान नीति का कुछ दुष्प्रभाव हो सकता है.लेकिन चीनी शोधकर्ताओं द्वारा किए गए अध्ययनों समेत कई दूसरे अध्ययनों में पाया गया है कि ऐसे बच्चों के व्यक्तित्व में विकृति नहीं है. इस बात का भी कोई प्रमाण नहीं है कि ये बच्चे अन्य से किसी भी मायने में अलग हैं.लेकिन कुछ अध्ययनों में कहा गया है कि चीन के ये 'सिंगलटंस' अलग हैं.इस साल ऑस्ट्रेलियाई शोधकर्ताओं ने बीज़िंग में एक अध्ययन करके उसका परिणाम जारी किया है. इसमें गेम्स और सर्वे द्वारा व्यवहारगत लक्षणों को आंकने की कोशिश की गई है.मेलबर्न विश्वविद्यालय के अर्थशास्त्री निस्वा एर्केल बताते हैं, ''हमने पाया कि यह नीति लागू होने के बाद पैदा हुए बच्चे कम भरोसेमंद, ख़तरे से विमुख रहने वाले और कम प्रतिस्पर्धी होते हैं. इस सर्वे में हमने पाया कि ऐसे बच्चे ज़्यादा निराशावादी और कम आत्मबल वाले होते हैं."1970 और 1980 में पैदा हुए बच्चों को परवरिश के लिए ज़्यादा बड़े परिवार मिले, जबकि हाल में पैदा हुए बच्चों को बहुत छोटा परिवार मिला.फ़ॉग कहती हैं, ''चीन बहुत बदल गया है, संबंध उतने क़रीबी नहीं रहे जितने पहले थे. पहले पलायन नहीं होता था, लेकिन अब देश के अंदर और बाहर दोनों तरह का पलायन तेज़ हो गया है.''जे यांग की एक ही बेटी है. हालांकि जे को दूसरे बच्चे की इजाज़त मिल गई है.हालांकि वह तब तक दूसरे बच्चे की योजना नहीं बनाना चाहतीं जब तक कि उसके ख़र्च आदि के बारे में सुनिश्चित न हो जाए. चीन में कई जगह एक संतान नीति अब भी लागू है लेकिन वह दिन दूर नहीं जब यह इतिहास की बात हो जाएगी.फिर भी इस बात पर बहस चलती रहेगी कि इस नीति से 'सिंगलटन' को नुक़सान हुआ या फ़ायदा.(बीबीसी हिंदी का एंड्रॉयड मोबाइल ऐप डाउनलोड करने के लिए

 क्लिक करें. आप ख़बरें पढ़ने और अपनी राय देने के लिए हमारे 

फ़ेसबुक पन्ने पर भी आ सकते हैं और 

ट्विटर पर फ़ॉलो भी कर सकते हैं.)
__________________________
इसके लिए वैज्ञानिकों ने नीदरलैंड के एक संस्थान में गाय की कोशिकाओं को मांसपेशियों में बदल दिया. इसी को मिलाकर खाने की ये चीज़ तैयार की गई है.अध्ययन से जु़ड़े लोगों का कहना है कि मांस की बढ़ती हुई माँग की ज़रूरत को पूरा करने के लिए यह लंबे समय तक कारगर होने वाला तरीका हो सकता है.हालांकि आलोचक कहते हैं कि मांस का कम सेवन करना खाने की चीजों की संभावित कमी से निपटने का बेहतर तरीका हो सकता है. इस योजना को गुप्त रूप से समर्थन करने वालों में गूगल के सहसंस्थापक सर्जेई ब्रिन शामिल हैं. ये बर्गर शेफ़ रिचर्ड मैकगोवान ने तैयार किया और फ़ूड क्रिटिक हानी रुइटज़लर और जोश श्कोनवर्लड ने इसे चखकर देखा.चखने के बाद हानी रुइटज़लर ने कहा, "मैं थोड़ी मुलायम पर्त की उम्मीद कर रही थी. ये मांस जैसा है लेकिन उतना रसीला नहीं है. नमक और काली मिर्च की कमी महसूस कर रही हूँ."वहीं जोश श्कोनवर्लड का कहना था, "मुँह में जाकर ये मांस जैसा लगता है. लेकिन उसमें जो चर्बी होती है वो नहीं है."बीबीसी न्यूज़ को बर्गर बनाने वाली प्रयोगशाला में जाने की विशेष इजाज़त दी गई. इसी प्रयोगशाला में 2,15,000 पाउंड या दो करोड़ से भी ज़्यादा की परियोजना लागत से कृत्रिम मांस तैयार किया गया है.

गोमांस के नाम परबर्गर परियोजना पर काम करने वाले मासट्रिक्ट यूनिवर्सिटी के प्रोफेसर मार्क पोस्ट कहते हैं, "हम ये इसलिए कर रहे हैं क्योंकि पालतू जानवरों को पालना पर्यावरण के लिए अच्छा नहीं है. यह दुनिया की ज़रूरत भी पूरी नहीं करने जा रहा है और यह जानवरों के लिए भी अच्छा नहीं है."लेकिन ऑक्सफोर्ड यूनिवर्सिटी में फूड पॉलिसी रिसर्च नेटवर्क की प्रमुख प्रोफेसर तारा गार्नेट कहती हैं कि निर्णय लेने की प्रक्रिया में शामिल लोगों को तकनीकी रास्तों के अलावा भी दूसरे विकल्पों की ओर देखना चाहिए. प्रोफेसर तारा गार्नेट कहती हैं, "हम ऐसे हालात का सामना कर रहे हैं जहाँ एक तरफ 1.4 अरब लोग अधिक वज़न और मोटापे से जूझ रहे हैं और वहीं दूसरी तरफ दुनिया भर में एक अरब लोग भूखे सोने जाते हैं. यह बहुत अजीब और अस्वीकार्य है. समस्या का समाधान यह नहीं है कि खाने की चीज़ो का ज्यादा उत्पादन किया जाए. इसके बजाय आपूर्ति के तौर तरीके को बदले जाने की ज़रूरत है. इसके अलावा खाने पीने की चीजें खरीदने की लोगों की क्षमता भी अहम है. इसलिए सवाल केवल खाने पीने की चीजों की अधिक ज़रूरत का ही नहीं है बल्कि ज़रूरतमंद लोगों को बेहतर गुणवत्ता वाले खाद्य पदार्थ मिलने का भी है."

मजबूर होते बच्चेवैज्ञानिकों ने लैब में जो मांस बनाया है, वह शुरुआत में सफेद रंग का होता है. प्रोफेसर पोस्ट के साथ काम कर रहे हेलेन ब्रीउड ने लैब में बनाए गए मांस को मायोग्लोबिन के ज़रिए लाल रंग का बनाने की कोशिश की है.

क्या कीड़े खाने होंगे?हेलेन ब्रीउड कहती हैं, "अगर यह दिखने और खाने में 

सामान्य मांस के जैसा नहीं हुआ और यह है भी नहीं तो इसे एक बेहतर विकल्प के तौर पर नहीं अपानाया जा रहा है."हालांकि अभी इस परियोजना पर काम जारी है. सोमवार को दुनिया के सामने पेश किए गए बर्गर को चुकंदर के रस के जरिए लाल रंग का बनाया गया था. लैब में बर्गर बनाने वाली टीम ने इसके जायके में इजाफे के लिए इसमें ब्रेड का टुकड़ा, भुनी हुई शक्कर और केसर भी मिलाया है.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
विशेषज्ञों का कहना है कि ये शिशु पैदा न कर पाने वाले लोगों के इलाज की दिशा में मील का पत्थर है.वर्ष 1978 के जुलाई महीने में दुनिया के पहले परखनली शिशु का जन्म ब्रिटेन में हुआ था. इस बच्चे का नाम लुई ब्राउन है. पिछले महीने ही इस शिशु को जन्म देने वाली माँ लेस्ली ब्राउन का निधन हुआ था.यूरोपियन सोसाइटी ऑफ ह्यूमन रीप्रोडक्शन एंड एंब्रियोलाजी के मुताबिक 2008 तक के आधिकारिक आंकड़े और तीन साल के अनुमानित आंकड़ो को जोड़कर निकाले गए आंकड़ो के आधार पर संसार में परखनली शिशुओं की आबादी पचास लाख तक जा पहुंची है.इंटरनेशनल कमेटी फॉर मानिटरंग रिप्रोडक्टिव टेक्नोलॉजी (इकमार्ट) के अध्यक्ष डॉक्टरक्टर डेविड एड्मसन का कहना है कि ये संतान उत्पन्न कर पाने में अक्षम नि:संतान दम्पतियों के लिए वरदान साबित हुई है. लाखों परिवारों ने इससे संतान सुख हासिल किया है.डॉक्टर डेविड एड्मसन कहते हैं कि समय के साथ-साथ ये तकनीक बेहतर हुई है और गर्भाधान की दर भी काफी बढ़ी है.इकमार्ट का कहना है कि विश्वभर में हर वर्ष लगभग तीन लाख 50 हजार बच्चों का जन्म इस प्रक्रिया के जरिए होता है. यह आंकड़ा हर वर्ष जन्म लेने वाले 13 करोड़ बच्चों का 0.3 फीसदी बैठता है.लंदन के हैमरस्मिथ हॉस्पिटल के आईवीएफ के डॉक्टरयरेक्टर स्टुअर्ट लेवरे का कहना है कि ये तकनीक अब मुख्यधारा का हिस्सा बन चुकी है और दम्पतियों के लिए अब ये शर्म की बात नही रही.हालांकि विशेषज्ञों ने चेतावनी दी कि दम्पति इस आईवीएफ तकनीक को बीमे की तरह न लें कि अगर वो देर से माता- पिता बनना चाहते हैं तो दिक्कत होने पर यह तकनीक तो उपाय के रुप में है ही.आईवीएफ और आईसीएसआई कहलाने वाली दो तकनीकों के इस्तेमाल से परखनली शिशुओं का सृजन किया जाता है.आईवीएफ तकनीक में अंडाणु और शुक्राणु दोनों को एक पेट्री डिश में निषेचित किया जाता है जबकि आईसीएसआई तकनीक में शुक्राणु का एक इंजेक्शन के जरिए अंडाणु में सीधे निषेचन कर दिया जाता है.रोमन कैथोलिक ईसाइयों की सर्वोच्च धार्मिक संस्था वेटिकन इसके अप्राकृतिक होने की वजह से इसकी विरोधी रही है.इसके अलावा कई लोग इस तकनीक का विरोध इसलिए भी करते हैं क्योंकि उन्हें लगता है कि माता पिता इसके जरिए अपने बच्चों में मनमाफिक गुण डलवा सकते हैं.
__________________________
इन एकाउंटों के ज़रिए एडवोकेसी करने और प्रमोशनल करने का काम किया जाता है.यह एक तरह से इंटरनेट पर मुफ़्त एनसाइक्लोपीडिया उपलब्ध कराने की नीतियों के ख़िलाफ़ हैं.विकीमीडिया फ़ाउंडेशन के कार्यकारी संपादक सु गार्डेनर ने कहा कि सैकड़ों एकाउंट संदिग्ध हैं.संपादकों ने ऐसे 250 एकाउंट को बंद करने का फ़ैसला किया.सु गार्डेनर ने कहा, "हमारा उद्देश्य अपने पाठकों को निष्पक्ष और विश्वसनीय सूचनाएं देने का है, इस पर ख़तरा गंभीर समस्या है."सु ने ये भी कहा, " हम स्थिति पर नजर रखे हुए हैं और विकल्पों पर विचार कर रहे हैं."एडवोकेसी के लिए पैसे के भुगतान के बारे में सु ने बताया कि यह विकीपीडिया के मूलभूत सिद्धांतों का उल्लंघन है, क्योंकि विकीपीडिया कई लोगों के लिए बेहद अहम है.विकीमीडिया फ़ाउंडेशन एक गैर सरकारी संगठन है जो मुफ़्त ऑनलाइन एनसाइक्लोपीडिया विकीपीडिया का संचालन करती है.इस सेवा के संपादकों ने जांच के बाद पाया कि विवादास्पद सामग्रियों में से ज़्यादातर हिस्सा एक अमरीकी कंपनी विकी-पीआर के द्वारा अपलोड की गई है.विकी-पीआर का दावा है कि वह विकीपीडिया के 12 हज़ार पन्नों को बनाने, संभालने और अनुवाद का करती रही है.विकी मीडिया के संपादकों के मुताबक प्रोमशनल सामग्रियों में कुछ सामग्री मार्निंग 227 एकाउंट से पोस्ट की गई हैं. इसे सिलिकॉन वैली की कुछ वेबसाइट, छोटे वित्तीय संस्थान, लेखक, डॉक्टर, संगीतकार और तेल कंपनियों द्वारा अनुबंधित किया गया था.ऐसी कई सामग्री ब्लॉगों और सिटीजन जर्नलिस्ट की सामग्री देने वाली वेबसाइट क्रचबेस, डिज़ीटलजर्नल डॉट कॉम और टेक्नोराटी डॉट कॉम से ली गई है.विकीपीडिया की ओर से कहा गया है कि कई बार सामग्रियों का लहजा प्रमोशनल होता है या फिर निष्पक्ष नहीं होता है, कभी आलोचनात्मक और नकारात्मक टिप्पणियां नहीं मिली हैं.हालांकि विकी पीआर की ओर से कहा गया है कि विकीपीडिया के नियमों को कोई उल्लंघन नहीं हुआ है क्योंकि हमने हमेशा सटीक जानकारी अपलोड की है.विकी पीआर के मुख्य कार्यकारी अधिकारी जॉर्डन फ़्रेंच ने कहा, "हमारी संस्था के नाम में पीआर शब्द का बस इस्तेमाल भर हुआ है, हम पूरी छानबीन के बाद ही किसी फ़र्म के बारे में कुछ लिखते हैं."जॉर्डन फ़्रेंच के मुताबिक उनकी कंपनी 

तथ्यों की छानबीन करने के बाद ही कमोबेश हर तरह के विषयों पर सामग्रियों को अपलोड करती रही हैं.जॉर्डन यह भी कहते हैं विकी पीआर विकीपीडिया का अभिन्न और उपयोगी हिस्सा बन चुका है.(बीबीसी हिन्दी के एंड्रॉएड ऐप के लिए यहां 

क्लिक करें. आप हमें 

फ़ेसबुक और 

ट्विटर पर भी फ़ॉलो कर सकते हैं.)
__________________________
मेसाचुसेट्स स्थित बोस्टन चिल्ड्रन हॉस्पिटल के शोधकर्ताओं ने अपने शोध में पाया कि तीन साल की उम्र तक आते-आते इन बच्चों पर चर्बी चढ़ना शुरु हो जाता है.शोध दल का कहना है कि हो सकता है कि चीरफाड़ की वजह से उस बैक्टीरिया पर असर पड़ता हो जिसका संबंध भोजन के पाचन से होता है.शोधकर्ताओं ने वर्ष 1999 से वर्ष 2002 के दौरान 1255 मां-बच्चों का अध्ययन किया.इन माताओं पर शोध तभी शुरू कर दिया गया था जब उनका गर्भ 22 हफ्तों का भी नहीं था.जन्म के फौरन बाद शिशु का वजन किया गया. शिशु जब तीन वर्ष का हो गया, उसका वजन दोबारा किया गया.शोधकर्ताओं ने पाया कि प्रत्येक चार में से एक बच्चे का जन्म ऑपरेशन के जरिये हुआ.बच्चे का जन्म कुदरती तरीके से हुआ या ऑपरेशन से, इसक सीधा संबंध बच्चे के वजन और उसकी त्वचा के मोटेपन से पाया गया.शोधकर्ताओं ने ये भी पाया कि ऑपरेशन के जरिये बच्चों को जन्म देने वाली महिलाओं का वजन अपेक्षाकृत ज्यादा तेजी से बढ़ता है.शोधकर्ताओं का कहना है कि गर्भवती महिलाओं को इस बारे में बताया जाना चाहिए कि ऑपरेशन के जरिए बच्चे को जन्म देने पर बच्चे के मोटे होने का खतरा ज्यादा होता है.ब्रिटेन में पैदा होने वाले बच्चों में से 23 प्रतिशत से भी ज्यादा शिशुओं का जन्म ऑपरेशन के जरिए होता है.रॉयल कॉलेज के प्रवक्ता पैट्रिक ओब्रियन का कहना है, ''ये एक रोचक अध्ययन है, लेकिन इसमें जितने मामलों की पड़ताल की गई, उनकी संख्या कम है. इस अध्ययन को अपेक्षाकृत ज्यादा लोगों पर आजमाने की जरूरत है.''
__________________________
‘साइंस’ जनरल में छपी रिपोर्ट के अनुसार जापान में शोधकर्ताओं ने एमआरआई स्कैन से नींद की शुरुआती अवस्था में देखी गई चीज़ों का अनुमान लगाया है.रिपोर्ट के अनुसार ये अनुमान 60% तक सही बैठे हैं.अब शोधकर्ता यह जानने की कोशिश कर रहे हैं कि क्या मानसिक हलचलों से नींद के दौरान महसूस की गई अन्य बातों, जैसे कि भावनाओं, का भी अनुमान लगाया जा सकता है.क्योटो में स्थित एटीआर कम्प्यूटेशनल न्यूरोसाइंस लैबोरेट्री के प्रोफ़ेसर युकियासु कामितानि कहते हैं, “मुझे पक्का यकीन है कि सपनों की व्याख्या की जा सकती है, कम से कम इसके कुछ भागों की... मैं इससे चकित नहीं हूं, बल्कि उत्साहित हूं.”शोधकर्ताओं के दल ने तीन लोगों के सोते वक्त एमआरआई स्कैन से उन पर नज़र रखी.जैसे ही इन लोगों को स्कैनर के अंदर नींद आई, उन्हें उठा दिया गया और याद करने को कहा गया कि उन्होंने क्या देखा था.हर तस्वीर को, चाहे वह कोई मूर्ति हो या कार या बर्फ़ के टुकड़े या फिर कोई और अजीब लगने वाली चीज़, सभी को नोट कर लिया गया.हर प्रतिभागी के साथ इस क्रिया को 200 बार दोहराया गया.इसके बाद शोधकर्ताओं ने एक डाटाबेस बनाया. इसमें उन्होंने एक जैसी दिखने वाली चीज़ों को एक ग्रुप में रख दिया. उदाहरणार्थ, होटल, घर, बिल्डिंग को “भवन” नाम के एक ग्रुप में रख दिया गया.इसके बाद शोधकर्ताओं ने प्रतिभागियों का फिर से स्कैन किया लेकिन इस बार जागते हुए और तब जब वह कंप्यूटर पर तस्वीरें देख रहे थे.उन्हें संबंधित तस्वीर के साथ दिमाग की वैसी ही हलचल देखने को मिली.नींद के परीक्षणों के दूसरे दौर में शोधकर्ता दिमागी हलचलों को देखकर यह अनुमान लगाने में सक्षम थे कि प्रतिभागी नींद में क्या देख रहे हैं.यह अनुमान कि जो तस्वीर प्रतिभागी देख रहा है वह किस ग्रुप की है, 60% तक सटीक रहे.प्रोफ़ेसर कामितानि कहते हैं, “हम सपनों में देखी गई चीजों को जानने में सफल रहे और प्रतिभागियों की बात ने इसका समर्थन किया.”अब शोधकर्ता गहरी नींद में झांकना चाहते हैं. माना जाता है कि उसमें सपने ज़्यादा सजीव होते हैं.वे यह भी जानना चाहते हैं कि क्या दिमाग के स्कैन उन्हें भावनाओं, गंधों, रंगों और लोगों के व्यवहार का अनुमान लगाने में सहायता कर सकते हैं.ऑक्सफ़ोर्ड विश्वविद्यालय में कॉग्निटिव न्यूरोसाइंटिस्ट डॉक्टर मार्क स्टोक्स इस शोध को ‘उत्साहवर्धक’ बताते हैं, जो हमें सपनों को पढ़ने वाली मशीन बनाने के करीब ले आया है.वह कहते हैं, “हालांकि अभी लंबा रास्ता तय करना होगा, लेकिन सिद्धांत रूप में यह संभव है. मुश्किल काम तो देखी जा रही चीज़ और दिमागी हलचल को सुनियोजित ढंग से मापने का है.”वह यह भी कहते हैं कि सपनों को पढ़ने का एक तरीका सबके लिए काम नहीं कर सकता.डॉ स्टोक्स के अनुसार, “यह व्यक्तिगत रूप के किया जाना चाहिए. इसलिए आप ऐसा कोई सामान्य ढांचा नहीं बना सकते जो किसी के भी सपने पढ़ ले. अलग स्वभाव या प्रकृति के लोग हमेशा मौजूद रहेंगे, इसलिए लोगों की दिमागी हलचल कभी भी एक समान नहीं हो सकती.”वह कहते हैं, “जैसे कि आप दूसरे के जाने बिना उसके विचार पढ़ने वाली कोई चीज़ कभी नहीं बना सकते.”
__________________________
हम सब यह जानते हैं कि जब किसी से प्यार होता है तो हमारे पास दूसरों के लिए बहुत कम समय बचता है लेकिन अब इस बात को वैज्ञानिकों ने भी प्रमाणित कर दिया है.ऑक्सफ़ोर्ड विश्वविद्यालय के शोधकर्ताओं ने लोगों से उनके क़रीबी दोस्तों और प्यार होने के बाद क़रीबी दोस्तों की संख्या में आए बदलाव के बारे में सवाल पूछे.दोस्तों का दायराइस दौरान शोधकर्ताओं ने पाया कि प्रेमी या प्रेमिका के आने के बाद पाँच क़रीबी दोस्तों की संख्या घटकर तीन रह गई.ऑक्सफ़ोर्ड विश्वविद्यालय में विकासवादी मानव विज्ञान के प्रोफ़ेसर रॉबिन डुनबर इसका विश्लेषण करते हुए बताते हैं,''वे लोग जो किसी से प्यार करते हैं, जिनके औसतन पाँच क़रीबी दोस्त हैं, प्रेम में पड़ने के बाद उनके चार दोस्त ही रह जाते हैं.''वे कहते हैं, ''आपके जीवन ने जो नया व्यक्ति आया है, आप उसके बारे में ही सोचते रहते हैं, इसका मतलब यह हुआ कि आपने दो लोगों को खो दिया.''इस अध्ययन को अस्टम में आयोजित ब्रितानी विज्ञान महोत्सव में पेश किया गया. इसे अभी हाल ही में प्रकाशित होने के लिए भी भेजा गया है.प्रोफ़ेसर डुनबर के समूह ने सामाजिक नेटवर्क का अध्ययन किया और देखा कि कैसे हम उसके आकार और संरचना का प्रबंधन करते हैं.उन्होंने पहले ही यह बता दिया था कि किसी व्यक्ति के डेढ़ सौ तक दोस्त हो सकते हैं, सोशल नेटवर्किंग वेबसाइट फ़ेसबुक का उदाहरण देते हुए उन्होंने बताया कि वहाँ हर व्यक्ति के 120-130 दोस्त हैं.दोस्तों की इस संख्या को चार और छह के छोटे-छोटे समूहों में विभाजित किया जा सकता है.ये ऐसे लोग होते हैं जिन्हें हम हफ्ते में एक बार ज़रूर देखते हैं और संकट के समय हम इनके पास जाते हैं, इसके अगले घेरे में वे लोग आते हैं जिन्हें हम महीने में एक बार देखते हैं यानी कि 'हमदर्द समूह' .ये ऐसे लोग हैं जिनकी अगर कल मौत हो जाए तो हमें दुख होगा और परेशान हो जाएँगे.अध्ययन में 18 साल से अधिक उम्र के 540 लोगों से सवाल-जवाब किए गए. उनसे उनके संबंधों पर रोमाटिंक रिश्ता शुरू होने के बाद पड़ने वाले दबाव के बारे में पूछा गया.
__________________________
इन पांच बच्चों में आनुवांशिक विकार की वजह से अब दृष्टिहीनता और मिर्गी की बीमारी की आशंका बढ़ गई है.कोपेनहेगेन के जिस नॉरडिक्स क्रायोबैंक क्लिनिक के जरिए इस व्यक्ति ने मुख्यतः अपने शुक्राणु दान दिए, उसकी खास तौर से आलोचना हो रही है कि उसने ठीक से जांच पड़ताल क्यों नहीं की और अस्वस्थ शुक्राणु का इस्तेमाल होने से क्यों नहीं रोका.हालांकि स्वास्थ्य अधिकारियों ने कहा कि इस शुक्राणु दाता का स्क्रीनिंग टेस्ट भी हुआ था लेकिन उनमें इन बीमारियों के बारे में कुछ पता नहीं चल पाया था.ये मामला सामने आने के बाद डेनमार्क में स्वास्थ्य अधिकारियों ने शुक्राणु दान करने को लेकर तय किए क़ानून को और सख्त कर दिए हैं.क्लिनिक के महानिदेशक पीटर बॉवर ने बताया, ''हम ये जानते है कि इन पांच बच्चों में ये आनुवांशिक विकार शुक्राणु दाता से आया है."उन्होंने कहा कि अक्तूबर 2009 से पहले इस व्यक्ति ने यूरोप के अंदर और बाहर के दस देशों में शुक्राणुओं का दान किया था.बॉवर के मुताबिक वो गोपनीयता नियम के कारण इन बच्चों के बारे में जानकारी सार्वजनिक नहीं कर सकते हैं.डेनमार्क के सरकारी रेडियो स्टेशन की रिपोर्ट में कहा गया था कि इस व्यक्ति ने 14 क्लिनिकों में शुक्राणु दिए है और वो 43 बच्चों के पिता हैं.डेनमार्क में शुक्राणु दान के लिए नियम आसान हैं, इसलिए कृत्रिम गर्भधारण के लिए वो बड़ा केंद्र बन गया है.एक व्यक्ति के दान किए शुक्राणुओं से अधिकतम 25 बच्चों के जन्म की ही अनुमति है. लेकिन इस मामले में एक व्यक्ति के शुक्राणुओं से 43 बच्चों का जन्म हुआ जो नियमों का उल्लंघन है.
__________________________
अब अगर आप सोच रहे हैं कि ऐसा क्यों है तो इसका जवाब यह है कि अधिकांश लोकप्रिय वेबसाइट और सेवाएं (जैसे फ़ेसबुक, ट्विटर और गूगल) अपने लोगो में नीले रंग का इस्तेमाल करती हैं.यही वजह है कि जब लोग इन वेबसाइट में साइन करते हैं तो उनके दिमाग में सबसे पहले यही रंग आता है.वे अपना पासवर्ड बनाने के लिए नीले रंग यानी ब्लू से बने शब्दों या मुहावरों का इस्तेमाल करते हैं.इंसानों की पासवर्ड चुनने की विचित्र आदतों में यह एक है. इस तरह की कई दूसरी आदतें हैं.उदाहरण के लिए शोधों से पता चला है कि लाल बाल वाली महिलाएं सर्वश्रेष्ठ पासवर्ड चुनने में माहिर होती हैं जबकि बेतरतीब दाढ़ी और बालों वाले पुरुष सबसे ख़राब पासवर्ड बनाते हैं.इन शोधों से यह बात भी सामने आई है कि महिलाएं लंबे पासवर्ड पसंद करती हैं जबकि पुरुषों को विविधता वाले पासवर्ड पसंद हैं.सुरक्षा शोधकर्ता पर थोर्शेम का कहना है कि वेबसाइटों और ऑनलाइन सेवाओं से चुराए गए कई पासवर्डों के कारण ये तथ्य सामने आए हैं.एडॉब, लिंक्डइन और गेम वेबसाइट रॉकयू से कई बार लॉगइन और पासवर्ड चोरी हुए हैं. इनके अलावा भी कई दूसरी कंपनियों की सिक्योरिटी में कई बार सेंध लगाकर लॉगइन और पासवर्ड उड़ाए गए हैं.इन आंकड़ों से जो पहली बात निकलकर सामने आई है वह ये है कि लोग अच्छे पासवर्ड चुनने में उतने अच्छे नहीं हैं.थोर्शेम ने कहा, "आपको यह याद रखना होगा कि हम सब इंसान हैं और हम सभी गलती करते हैं."उनका कहना है कि अच्छे पासवर्ड का मतलब एक मुहावरा या अक्षरों का संगम होगा जिनका उस पासवर्ड चुनने वाले व्यक्ति से बहुत कम या कोई संबंध नहीं होना चाहिए.थोर्शेम कहते हैं कि अक्सर लोग ऐसे शब्द या संख्याएं चुनते हैं जिनका उनसे प्रत्यक्ष तौर पर संबंध होता है.वे जन्मतिथि, शादी की सालगिरह, भाई बहनों, बच्चों या पालतू जानवरों के नाम का इस्तेमाल करते हैं. वे अपनी मकान संख्या, सड़क के नाम या पसंदीदा पॉप स्टार को चुनते हैं.यह पूर्वाग्रह तब साफ नज़र आता है जब लोगों को जब चार अंकों का पासवर्ड चुनने को कहा जाता है. आकलन से पता चलता है कि दस हज़ार उपलब्ध नंबरों में से बहुत सीमित सेट चुनते हैं. कुछ मामलों में तो 80 प्रतिशत पसंद 100 अलग अलग नंबरों तक सिमट जाते हैं.इसी आधार पर अच्छे और बुरे दोनों तरह के लोगों को पासवर्ड तोड़ने की युक्ति मिली है.कई सुरक्षा शोधकर्ता पासवर्ड को सुरक्षित बनाने के लिए कंपनियों को सलाह दे रहे हैं कि लोगों को ज़्यादा सुरक्षित मुहावरे चुनने के लिए प्रोत्साहित करना चाहिए.सुरक्षा शोधकर्ता ब्रूस मार्शल कहते हैं कि ख़ुराफाती लोग पासवर्ड तोड़ने की कोशिश करते हैं क्योंकि वे जानते हैं कि लोग कितने सुस्त होते हैं.कुछ अध्ययनों के मुताबिक़ 70 फ़ीसदी मामलों में ईमेल अकाउंट से जुड़े पासवर्ड का एक या अधिक दूसरी ऑनलाइन सेवाओं में इस्तेमाल हो सकता है.अधिकांश साइबर चोर पासवर्डों की सूची हासिल करने के लिए छोटी साइटों को निशाना बनाते हैं और फिर अन्य साइटों पर इनका इस्तेमाल करते हैं.अब अगर आप मज़बूत पासवर्ड चुनना चाहते हैं तो सामान्य अक्षरों या संख्याओं का संयोजन मत चुनिए.ऐसे शब्द चुनिए जो सतही तौर पर आपसे जुड़े हों और इस बात को भी सुनिश्चित कीजिए कि जिस पासवर्ड को आप ऑनलाइन बैंकिंग के लिए इस्तेमाल करते हैं उसे दूसरी जगह इस्तेमाल न करें.(बीबीसी हिन्दी के 

एंड्रॉएड ऐप के लिए आप 

यहां क्लिक कर सकते हैं. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
गंजे व्यक्ति और प्रयोगशाला में चूहों पर किए गए अध्ययन के आधार पर अमरीकी वैज्ञानिकों ने एक प्रोटीन का पता लगाया है जो कि बालों के झड़ने के लिए जिम्मेदार होता है.साइंस ट्रांसलेशनल मेडिसिन नामक पत्रिका में छपी रिपोर्ट में कहा गया है कि गंजेपन को रोकने के लिए दवाओं की खोज भी जारी है. शोध के बाद गंजेपन को रोकने के लिए एक क्रीम का भी निर्माण हो सकता है.ज्यादातर पुरुषों में गंजापन उम्र के आधे पड़ाव में होता है, जबकि करीब 80 प्रतिशत पुरुषों में सत्तर साल तक की उम्र में भी मामूली रूप से ही बाल झड़ते हैं.इस मामले में टेस्टोस्टीरोन नामक सेक्स हॉर्मोन महत्वपूर्ण भूमिका निभाता है. इनकी वजह से बाल की पुटिकाएं सिकुड़ जाती हैं और धीरे-धीरे इतनी छोटी होती जाती हैं कि उन्हें देखना मुश्किल हो जाता है.यही स्थिति बाद में गंजेपन के रूप में परिवर्तित हो जाती है.लेकिन, अब पेन्सिलवेनिया विश्वविद्यालय के शोधकर्ता ये जानने की कोशिश में लगे हैं कि जब मनुष्य में गंजेपन की शुरुआत होती है तो कौन सा विशिष्ट जीन उसके लिए उत्तरदायी होता है.शोधकर्ताओं ने पाया कि प्रोस्टाग्लैंडिन डी सिन्थेज नामक एक खास प्रोटीन कई स्तरों पर गंजे हुए स्थानों पर स्थित बाल पुटिकाओं में इकट्ठा होती हैं. ये प्रोटीन बाल वाली जगहों पर नहीं होती.चूहों की उन प्रजातियों में जिनमें इस प्रोटीन का उच्च स्तर दिया गया, वे पूरी तरह से गंजे हो गए जबकि उन पर उगाए गए मानव बाल इन प्रोटीन्स को देने पर उगने बंद हो गए.शोध का नेतृत्व कर रहे वैज्ञानिक प्रो. जॉर्ज कोट्सारेलिस बताते हैं, “बिल्कुल हम कह सकते हैं कि जब हमने गंजी खोपड़ी में प्रोस्टाग्लैंडिन प्रोटीन दिया तो बालों के उगने की प्रक्रिया शुरू हो गई. इसी से हमने मानव में गंजेपन के इलाज का लक्ष्य सुनिश्चित किया.”उनके मुताबिक अगला कदम के तहत उन यौगिकों की पहचान की जाएगी कि ये इस प्रक्रिया को कैसे प्रभावित करता है. साथ में ये भी जानने की कोशिश की जाएगी कि यदि इस प्रक्रिया को रोक दिया जाए तो क्या गंजेपन की विपरीत स्थिति भी आ सकती है.यानी अगर ये पता चल जाए तो गंजेपन को रोका जा सकता है.उनका कहना है कि ऐसी तमाम दवाइयों की भी पहचान की गई है जो कि इस चक्र को प्रभावित करती हैं और इनमें से कई का परीक्षण भी हो रहा है.शोधकर्ताओं का कहना है कि इस बात की पूरी संभावना है कि सिर के खाल पर लगाने वाली ऐसी दवा बनाई जा सकती है जिससे गंजेपन को रोका जा सके और झड़े हुए बाल दोबारा उग सकें.
__________________________
अध्ययनकर्ताओं ने साइंस पत्रिका में अपने लेख के माध्यम से बताया है कि बर्फ़ के इस तेज़ी से पिघलने के कारण समुद्र का स्तर तेज़ी से उठ रहा है.समुद्र के स्तर में दर्ज हो रही बढ़ोत्तरी पिछले 7-8 वर्ष पहले तक समुद्री जलस्तर में वृद्धि की दर से कहीं अधिक है.शोधकर्ताओं ने इसके पीछे दो अहम वजहें बताई हैं. एक तो है हवा के तापमान में दर्ज हो रही बढ़ोत्तरी. और दूसरा है ग्लेशियरों का तेज़ गति से समुद्र में पहुँचना.दरअसल, तापमान बढ़ने के कारण बर्फ के पिघलने की रफ्तार तो बढ़ी ही है, साथ ही ग्लेशियर भी तेज़ी से समुद्र में पहुंच रहे हैं.इन ग्लेशियरों के साथ काफी बर्फ समुद्र में पहुँच जाती है और इससे भी समुद्र का स्तर ऊपर आता है.शोधकर्ताओं ने चेताया है कि अगर आर्कटिक का तापमान और बढ़ता रहा तो बर्फ़ के पिघलने की रफ्तार और बढ़ सकती है. इससे समुद्र के स्तर में बढ़त जारी रहेगी जो कि चिंताजनक है.हालांकि उन्होंने बताया है कि फिलहाल ऐसा ख़तरा कम ही है कि ग्रीनलैंड का आइसकैप कहा जाने वाला हिमाच्छादन पूरी तरह से नष्ट होने की कगार पर है....और एक अच्छी ख़बरजहाँ आर्कटिक से धरती के लिए ख़बर चिंताजनक मिल रही है वहीं अमेज़न के घने जंगलों से राहत की ख़बर भी मिल रही हैं.ब्राज़ील से ताज़ा सरकारी आंकड़ों के मुताबिक अमेज़न के जंगलों के ख़त्म होने या काटे जाने की दर घटकर आधी रह गई है.पिछले 20 वर्षों में रिकॉर्ड तेज़ी से खत्म हो रहे अमेज़न के जंगलों में पेड़ों को काटने की दर इतनी कम 20 बरस के दौरान कभी नहीं रही.राष्ट्रपति लूला ड सिल्वा वे इन आंकड़ों को अभूतपूर्व बताते हुए इनका स्वागत किया है.हालांकि पर्यावरण विद इस ख़बर का स्वागत तो कर रहे हैं पर उनका कहना है कि आंकड़ा अभी भी जंगलों की कटाई पर पूरी तरह से रोक की बात से कहीं आगे हैं और वनों में कटाई की दर में कमी का कारण आर्थिक मंदी भी रहा है.
__________________________
लाइव वीडियो के ज़रिए छात्रों से बात करते हुए वॉन्ग ने लट्टू, बॉल, पानी और साथी अंतरिक्ष यात्रियों की मदद से गुरुत्वाकर्षण विहीनता में भौतिकी के बारे में पढ़ाया.वह टियांगगोंग-1 अंतरिक्ष प्रयोगशाला से बात कर रही थीं जहां अंतरिक्षयान, शेनझ़ाऊ फ़िलहाल खड़ा है.चीन का 

पांचवां अंतरिक्ष अभियान शेनझ़ाऊ-10 25 या 26 जून तक पूरा होना है.वॉन्ग ने 

अंतरिक्ष में वज़न और द्रव्यमान का सिद्धांत समझाने के लिए कई प्रयोगों का सहारा लिया.यह दिखाने के बाद कि किस तरह अंतरिक्ष में सामान्य पैमाने काम नहीं करते उन्होंने अभियान दल प्रमुख कमांडर नी हैशेन्ग का द्रव्यमान मापने के लिए एक ख़ास पैमाने का इस्तेमाल किया.इसके लिए उन्होंने न्यूटन के गति के दूसरे नियम का इस्तेमाल किया- किसी वस्तु का द्रव्यमान, दबाव और गतिवर्धन द्वारा मापना.एक दूसरे उदाहरण में यह दिखाने के लिए कि सूक्ष्म गुरुत्वाकर्षण में वस्तुएं किस तरह चलती हैं उन्होंने अपने दल के एक साथी से खुद को 90 डिग्री पर और फिर 180 डिग्री पर घुमाने को कहा.अंतरिक्ष में घूर्णन (अपनी धुरी पर घूमने) के लिए लट्टू का इस्तेमाल किया गया और एक धागे से बॉल लटकाकर दोलन गति को दर्शाया गया.कक्षा की समाप्ति से पहले वॉन्ग ने अंतरिक्ष में अधिक पृष्ठ तनाव को दिखाने के लिए धातु के एक छल्ले की मदद से पानी की एक झिल्ली बनाई.फिर उन्होंने इस झल्ली में और पानी डालकर इसे पानी की एक बॉल में बदल दिया.उधर चीन में यह देख रहे उनके छात्र तालियां बजा रहे थे.सरकारी मीडिया के अनुसार बीजिंग में एक ख़ास कक्षा के ज़रिए 330 प्राथमिक और माध्यमिक कक्षा के विद्यार्थियों ने यह लेक्चर देखा. यहाँ वह लाइव वीडियो फीड के द्वारा सवाल भी पूछ सकते थे.एक छात्र के सवाल के जवाब में वॉन्ग ने बताया कि वह अंतरिक्ष में क्या देख सकती हैं.उन्होंने कहा, “जो तारे हम देख रहे हैं वह कहीं ज़्यादा चमकदार हैं, लेकिन टिमटिमा नहीं रहे हैं.”उन्होंने बताया कि वातावरण के चलते धरती पर तारे टिमटिमाते दिखते हैं और ऐसी बाधा उत्पन्न करने वाले वातावरण की अनुपस्थिति के कारण उन्हें तारे चमकदार दिखते हैं.उन्होंने बताया, “आसमान यहां से नीला नहीं बल्कि काला दिख रहा है और हम रोज़ सूरज को 16 बार उगते हुए देखते हैं क्योंकि हम हर 90 मिनट में पृथ्वी का चक्कर लगा रहे हैं.”(बीबीसी हिन्दी के एंड्रॉएड ऐप के लिए 

यहां क्लिक करें. आप हमें 

फ़ेसबुक और 

ट्विटर पर फ़ॉलो भी कर सकते हैं.)
__________________________
वैज्ञानिकों ने बिजली के माध्यम से चूहों के मस्तिष्क में इस तरह के सिग्नल भेजे जैसा कि दिमाग शरीर को भेजता है जिसके बाद ये चूहे चलने में कामयाब हो गए. अब यही प्रयोग इंसानों पर भी किए जाने की बात हो रही है.वैज्ञानिकों ने चूहों की रीढ़ की हड्डी की इस तरह से मरम्मत की जिससे उसका सम्पर्क एक बार फिर मस्तिष्क से जुड़ गया.रीढ़ की हड्डी का संतुलन कायम करने के लिए बिजली के झटके का भी इस्तेमाल किया गया.ये अध्ययन विज्ञान पत्रिका साइंस में प्रकाशित हुआ है. विशेषज्ञों का कहना है कि ये एक अनूठा अध्ययन है.वैज्ञानिकों ने चूहों की रीढ़ की हड्डी दो हिस्सों में काटी. इसकी वजह से मस्तिष्क से चले संदेश उनके पैरों तक नहीं पहुंचे.इसके बाद रीढ़ की हड्डी को दोबारा जोड़ने की कोशिश की गई. इसके लिए कुछ रसायनों का इस्तेमाल किया गया और रीढ़ में संतुलन लाने के लिए विद्युत का प्रवाह किया गया.मुख्य शोधकर्ता, प्रोफेसर ग्रेगरी कर्टनी का कहना है, ''चूहों ने धीरे-धीरे एक-एक, दो-दो कदम चलना सीखा. इसके बाद तो वो दौड़ लगाने लगे. बाधाओं को उछलकर पार करने लगे.''उन्होंने बीबीसी को बताया, ''चूहों को इस तरह से उछलते-कूदते देखना उम्मीद से परे था.''लेकिन फिलहाल ये तरीका इंसानों की रीढ़ की हड्डी की मरम्मत के लिए कारगर नहीं है.हालांकि वर्ष 2011 में अमरीका में ऐसे ही एक व्यक्ति को डॉक्टरों ने दोबारा खड़ा कर दिया था जिसके सीने से नीचे का हिस्सा एक दुर्घटना में लकवाग्रस्त हो गया था.लॉस एंजिल्स स्थित कैलीफोर्निया यूनिवर्सिटी के प्रोफेसर एडगरटन इस ऑपरेशन को अंजाम देने वाली टीम में शामिल थे.उन्होंने बीबीसी को बताया कि ये अध्ययन महत्वपूर्ण है और इससे स्पष्ट हो जाता है कि रीढ़ की हड्डी के ऑपरेशन में मस्तिष्क की अहम भूमिका है.ये सब कुछ आखिर होता कैसे है, ये अभी भी नहीं पता है. प्रोफेसर एडगरटन का अनुमान है कि शायद ऐसा हुआ होगा कि रीढ़ की हड्डी को इस स्तर तक सक्रिय किया गया कि वो हरकत में आ गई और मस्तिष्क से मिले संकेतों ने इसे और बढ़ा दिया.सिडनी स्थित गार्वन मेडिकल इंस्टीट्यूट के डॉक्टर ब्रिस विसेल कहते हैं कि वो इस शोध से बड़े रोमांचित हैं.वे कहते हैं, ''इस नये अध्ययन में जो अहम बात कही गई है, वो ये है कि चूहों में दवाओं, कुछ रसायनों और विद्युत के इस्तेमाल से उन्हें चलने लायक बनाया जा सका है.''वे कहते हैं, ''आधुनिक चिकित्सा विज्ञान वाकई बहुत आगे बढ़ रहा है.''लेकिन स्पाइनल रिसर्च सेंटर के निदेशक, डॉक्टर मार्क बेकन आगाह करते हैं कि हकीकत में लगी चोटों की मरम्मत ज्यादा जटिल हो सकती है.
__________________________

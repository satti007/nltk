__________________________
इसका अर्थ ये हुआ कि अब श्रोता बीबीसी के चारों कार्यक्रम यानी दिन भर, इस वक्त, नमस्कार भारत और तीस मिनट मोबाइल पर सुन सकेंगे लेकिन हां रेडियो प्रसारण के तुरंत बाद.मोबाइल उपभोक्ता इस वेबसाइट पर मिनट-भर में मुख्य समाचार भी सुन सकते हैं, जो दिन-भर अपडेट होते रहेंगे.ये खास बातें हैं नई साइट m.bbchindi.com की जो भारत और दुनिया-भर में हर तरह के मोबाइल फोन पर काम करेगी. अगर आपका मोबाइल हिन्दी टेक्स्ट सपोर्ट करता है, तो साइट के टेक्स्ट वर्ज़न (m.bbchindi.com) पर जाएँ. अगर आपका फ़ोन हिन्दी टेक्स्ट सपोर्ट नहीं करता, तो इमेज वर्ज़न (m.bbchindi.com/image) पर जाएँ.नई सेवा के बारे में बीबीसी हिन्दी के प्रमुख अमित बरुआ का कहना है, "मोबाइल फोन भारत में समाचार और सूचना पाने का नया माध्यम बनते जा रहे हैं. m.bbchindi.com द्वारा हम बीबीसी की पत्रकारिता की प्रतिष्ठा और विश्वसनीयता मोबाइल उपभोक्ताओं को उपलब्ध कराना चाहते हैं".भारत में मोबाइल फोन उपभोक्ताओं की संख्या जून 2010 तक 67 करोड़ पहुँच गई थी. हाल ही में देश के बड़े टेलिकॉम ऑपरेटरों ने 3G सेवाओं के लाइसेंस के लिए 16 अरब डॉलर (75,600 करोड़ रुपए) की बोली लगाई.बीबीसी हिन्दी की मोबाइल साइट को हिन्दी पाठकों और श्रोताओं की अलग-अलग ज़रूरतों को ध्यान में रखकर तैयार किया गया है. साइट पर लगातार अपडेट होती रिपोर्टें पल-भर में दुनिया की तस्वीर पेश करेंगी.जो लोग समाचार सुनना चाहते हैं, वे ऑडियो प्रोग्राम और बुलेटिन डाउनलोड कर सकते हैं और अपनी सुविधा के अनुसार किसी भी समय इन्हें सुन सकते हैं.बीबीसी हिन्दी भारत में पहला अंतरराष्ट्रीय प्रसारणकर्ता है जो अपने सभी ऑडियो प्रसारण मोबाइल साइट पर उपलब्ध करवा रहा है. बीबीसी हिन्दी इस सेवा के लिए किसी तरह का शुल्क नहीं लगाता, लेकिन मोबाइल ऑपरेटर ऑडियो फाइल डाउनलोड करने पर अपने उपभोक्ताओं पर शुल्क लगाएंगे.बीबीसी हिन्दी के मल्टीमीडिया संपादक संतोष सिन्हा ने बताया, "हिन्दी मोबाइल मार्केट अभी भी अपने विकास के शुरुआती चरण में है. ढेर सारे फोन अभी भी हिन्दी टेक्स्ट सपोर्ट नहीं करते. लेकिन हमें पूरा यकीन है कि हमारी मोबाइल साइट ज़्यादातर फोन पर पढ़ी जा सकेगी."बीबीसी हिन्दी 505 10 10 74 पर रोज़ाना ऑडियो न्यूज़ अपडेट भी उपलब्ध करवाता है. यह नंबर भारत में सभी मोबाइल नेटवर्कों पर काम करता है.
__________________________
न्यू ताईपे शहर में अधिकारी कुत्तों के मालिकों को अपने कुत्तों के मल को सड़कों से उठाने के लिए  इनाम दे रहे हैं. इस शहर में अधिकारियों का कहना है कि चार हज़ार लोगों ने अब उनके पास कुत्तों के मल से भरीं 14,500 थैलियाँ जमा कराईं हैं.इन लोगों को हर थैली के बदले में एक लॉटरी का टिकट दिया गया है. एक 50 साल की महिला को पहले इनाम के रूप क़रीब 1 .14 लाख रुपयों का सोना मिला है.यूँ तो इस योजना को अक्तूबर के महीने में समाप्त हो जाना था लेकिन ये इतनी ज़्यादा सफल हुई कि इसे बढ़ाना पड़ा.ताइपे में मौजूद बीबीसी संवाददाता  सिंडी सु का कहना है कि इस योजना कि वजह से न्यू ताइपे में कुत्तों द्वारा फैलाई गई गंदगी आधी हो गई है.कुत्तों का मल सेहत के लिए ख़तरनाक है क्योंकि इसमें मौजूद जीवाणु पेट को ख़राब करते हैं. ये योजना अगस्त महीने के आरंभ में  लाई गई थी लेकिन जैसे-जैसे इसकी मांग बढ़ती गई इसमें इनामों की तादाद बढ़ती गई.शीर्ष पुरस्कार जीतने वाली महिला के अलावा चार अन्य लोगों को भी सोना दिया गया. इसके अलावा 85 लोगों को और भी पुरस्कृत किया गया है जिन्हें घरेलू उपकरण प्रदान किए गए हैं.शहर के अधिकारियों ने बीबीसी को बताया कि वो नहीं जानते कि जिन लोगों ने थैलीयाँ जमा कराईं वो कुत्तों के मालिक थे या ईनाम के लिए काम करने वाले कुछ और नागरिक.अब जब ये योजना समाप्त हो गई हैं तो अधिकारियों को आशा है कि लोगों कि अब तक शहर को साफ़ रखने की आदत लग चुकी होगी.
__________________________
अमरीका के रक्षा मंत्री लियोन पिनेटा का कहना है कि इन प्रदर्शनों के कारण लोगों में गुस्सा बढ़ सकता है जिसकी वजह से संघर्ष हो सकता है.चीन में दूसरे दिन प्रदर्शनकारी शहरों में इकट्ठा हुए और पुलिस ने इन गुस्साए लोगों को तित्तर-बित्तर करने के लिए आंसु गैस और पानी की बौछार का इस्तेमाल किया.चीन विवादित सेनकाकु द्वीप पर अपनी संप्रभुता को लेकर बार बार दावे करता रहा है.रविवार को चीन में राजधानी बीजिंग में मौजूद जापानी दूतावास के सामने फिर से नाराज़ प्रदर्शनकारियों की भीड़ जमा हो गई है.चीन में ऐसे प्रदर्शन शनिवार से जारी हैं. जिसके दौरान दूतावास पर पत्थरबाज़ी भी की गई थी.देश के दूसरे शहरों में भी जापानियों की दुकानों में लूटपाट की घटनाएं हुईं और कारों को नुक़सान पहुंचाया गया.चीन में जापान के ख़िलाफ़ ज़बरदस्त ग़ुस्से की लहर है जबसे जापान ने इस बात की घोषणा की है कि वो सेनकाकू नाम के द्दीप उनके मालिकों से ख़रीद रहा है. ये द्वीप पूर्वी चीन सागर में स्थित हैं.चीन में इन्हें दियाओयू के नाम से जाना जाता है.इन द्वीपों पर दोनों देश अपने-अपने दावे करते हैं.जापान के प्रधानमंत्री योशिहोको नोडा ने चीन से अपील की है कि वो जापानियों के जानमाल की हिफ़ाज़त करें.चीन में हाल में जापान के फैसले के ख़िलाफ़ काफ़ी प्रदर्शन हुए हैं. दक्षिणी चीनी नगर गौंगज़ू में जापानी वाणिज्य दूतावास के सामने एक भीड़ ने जमा होकर जापान से इन द्वीपों से वापस चले जाने की मांग की थी.मुल्क के दूसरे शहरों - शेनज़ेन, क्विंगदाओ और हारविन में भी जापान विरोधी प्रदर्शन हुए थे.जापान की क्योदो समाचार एजेंसी का कहना है कि दोनों मुल्कों के बीच 1972 के बाद रिश्तों में आए सुधार के बाद से ये सबसे बड़े प्रदर्शन हैं.
__________________________
अफ़ग़ानिस्तान केंद्रीय मंत्रिमंडल की बैठक में बोलते हुए हामिद करज़ई ने कहा कि अफ़ग़ान लोगों की तरफ़ से वो चाहते हैं कि आम नागरिकों की हत्या को बंद किया जाए.इस बैठक में जनरल डेविड पेट्रियस भी मौजूद थे.राष्ट्रपति हामिद करज़ई की तरफ़ से जारी बयान में कहा गया है कि जनरल डेविड पेट्रियस की माफ़ी नाकाफ़ी है. उन्होंने कहा कि अमरीका और अफ़ग़ानिस्तान के बीच संबंधों के ख़राब होने का एक बड़ा कारण आम नागरिकों की मौत है.बयान में कहा गया है कि लोग इन सबसे थक गए हैं और सिर्फ़ माफ़ी या निंदा से लोगों के ज़ख़म नहीं भर रहे है.मंगलवार को नेटो के एक हवाई हमले में नौ बच्चों की मौत हो गई थी.बुधवार को जनरल डेविड पेट्रियस ने कहा था कि वो इस घटना के लिए दिल से माफ़ी मांगते हैं जिसमें नेटो के हेलीकॉप्टर ने जलावन चुन रहे बच्चों को चरमपंथी समझकर उनपर फ़ायरिंग कर दी थी. इस हमले में नौ बच्चों की मौत हो गई थी.रविवार को सैंकड़ों लोगों ने उन बच्चों की मौत के विरोध में प्रदर्शन किया.रैली में शामिल लोगो ने नागरिकों की मौत के लिए नेटो और तालिबान दोनों की निंदा की.बीबीसी संवाददाता जील मैकगिवरिंग के अनुसार नागरिकों की मौत आम लोगों के ग़म वो ग़ुस्से की ख़ास वजह होती है. और ये अमरीका और अफ़ग़ान सरकार के बीच तनाव का भी एक बड़ा कारण होता है.जील के मुताबिक़ अमरीका को लोगों के इस ग़ुस्से का पूरा अंदाज़ा है और वो नागरिकों पर हमले को रोकने के लिए कड़ी मेहनत कर रहा है, हालाकि नेटो का कहना है कि पिछले साल ज़्यादातर नागरिकों की मौत तालिबान के कारण हुई थी सुरक्षाबलों के कारण नहीं.
__________________________
165 टन भारी, कंक्रीट, धातु और टायरों से बना ये डॉक आठ हज़ार किलोमीटर दूर बहता हुआ अमरीका के पश्चिम में स्थित ओरेगॉन प्रांत के पोर्टलैंड तट पर जा लगा.जाँच में इसमें किसी तरह का विकिरण नहीं पाया गया मगर वैज्ञानिकों का कहना है कि इसपर कई समुद्री जीवों ने डेरा डाल लिया होगा.पुलिस अभी इस डॉक की सुरक्षा कर रही है ताकि लोग इसपर चढ़ने ना लगें. इसे देखने के लिए बड़ी संख्या में लोगों के आने से रास्ता जाम हो गया है.साथ ही अधिकारी तय कर रहे हैं कि इसके साथ क्या किया जाए.20 मीटर लंबे इस डॉक पर लगी एक पट्टिका से पता चलता है कि ये उत्तरी जापान के मिसावा बंदरगाह से आया है.डॉक को प्रशांत महासागर को पार करने में 15 महीने लगे. भूकंप और सूनामी के दौरान बंदरगाह से दो और डॉक टूट गए थे जिनका अभी तक पता नहीं चला है.विशेषज्ञों का अनुमान है कि आनेवाले महीनों में जापान से और भी मलबा उत्तरी अमरीका के तटों पर आ सकता है जिनमें सबसे अधिक मलबा जाड़े में आएगा.ओरेगोन को वरिष्ठ सेनेटर रॉन वाइडेन ने मलबों का ध्यान रखनेवाली संस्था से ये कहते हुए मलबों की जानकारी हासिल करने के लिए दोगुना प्रयास करने के लिए कहा है कि इतने बड़े डॉक से समुद्र में जहाज़ों को ख़तरा हो सकता है.इस साल अप्रैल में जापान का एक लावारिस जहाज भटकता हुआ अमरीका के अलास्का राज्य के पास चला आया था जिसे अमरीकी तटरक्षक बल ने तोप के गोले चलाकर डुबा दिया.इसके एक महीने बाद एक हार्ले डेविडसन मोटरसाइकिल का मालिक तब हैरान रह गया जब उसे पता चला कि उसकी मोटरसाइकिल एक कंटेनर में बहते-बहते कनाडा पहुँच गई है.जापानी वैज्ञानिकों का अनुमान है कि सूनामी के समय हुई तोड़-फोड़ से लगभग दो करोड़ टन के बराबर मलबा बना होगा.अधिकतर मलबा ज़मीन पर रह गया होगा और फिर समुद्र में गया अच्छा खासा मलबा डूब गया होगा.मगर हो सकता है कि अभी भी 10 लाख टन मलबा पानी में बह रहा है.ओरेगोन स्टेट युनिवर्सिटी के एक वैज्ञानिक जॉन चैपमैन ने मलबे से समुद्री जीव-जंतुओं को खतरा होना स्वाभाविक है.उन्होंने कहा,"ये ऐसा ही है मानो चीनी मिट्टी के सामानों की दूकान में एक बड़ी गेंद फेंक दी गई हो, तो कुछ ना कुछ तो टूटेगा ही, मगर महँगी वस्तु टूटेगी या सस्ती, ये बताना मुश्किल है."अधिकारियों के अनुसार इब इस डॉक को लेकर दो तरह की बातें हो सकती हैं.एक विकल्प तो ये है कि इसे खींचकर कहीं और ले जाया जाए और फिर इसे तोड़ा जाए.दूसरा विकल्प है कि इसे वहीं तट पर तोड़कर ले जाया जाए.मिसावा बंदरगाह के मालिकों ने कह दिया है कि वो इसे वापस नहीं चाहते हैं.
__________________________
इस साल मार्च के महीने में दक्षिण कोरिया के एक जहाज़ पर विस्फोट हुआ और वह डूब गया. इस मामले को लेकर अंतरराष्ट्रीय स्तर पर हुई जांच में स्पष्ट तौर पर ये सामने आया कि इसके लिए उत्तर कोरिया ज़िम्मेदार था.दक्षिण कोरिया के इस छोटे से द्वीप पर तोपों से दागे गए गोले भी इस घटनाक्रम की ही एक कड़ी हैं.उत्तर कोरिया के नज़रिए से देखें तो यह कदम उसके हितों की सुरक्षा और दक्षिणी कोरिया पर दबाव बनाने के लिए किया गया है.अपने इस क़दम के ज़रिए उत्तर कोरिया ने अंतरराष्ट्रीय समुदाय को दो महत्वपूर्ण संदेश दिए हैं. पहला, विश्व मंच पर उत्तर कोरिया की ताकत का एहसास और दूसरा, उत्तर कोरिया में बदलते राजनीतिक नेतृत्व के संकेत. उत्तर कोरिया की राजधानी प्योंगयांग में इस वक्त क्या चल रहा है इसके बारे में सीधे तौर पर कुछ भी कहना मुश्किल है. वहां आंतरिक स्तर पर क्या कुछ होता है इसके बारे में बाहर बैठे कुछ नहीं कहा जा सकता.फिर भी ये जग ज़ाहिर है कि उत्तर कोरिया के शासक किंम जोंग इल ने अपने बेटे किंम जोंग उन को अपना उत्तराधिकारी बनाने के स्पष्ट संकेत दिए हैं.ये फ़ैसला अनिश्चितता और कयासों के एक लंबे दौर की शुरुआत करता है. यही वजह है कि उत्तर कोरिया की राजनीति पर पकड़ रखने वाले इन हमलों को लेकर पहले से ही आशंकित थे.अपनी सैन्य ताकत को दिखाने और दबाव बनाने की रणनीति के तहत उत्तर कोरिया ने योंग्ब्योन में व्यापक स्तर पर यूरेनियम संवर्धन का जानकारी भी दी थी.बड़े फ़लक पर देखें तो यह प्योंगयांग की कूटनीती का ही एक हिस्सा है.  उत्तर कोरिया विश्व समुदाय और खासतौर पर अमरीका का ध्यान खींचना चाहता है.कुछ लोगों का मानना है कि प्योंगयांग परमाणु मुद्दे पर फिर बातचीत की शुरुआत करना चाहता है लेकिन बदले में उसे एक कीमत भी चाहिए.दिक्कत ये है कि प्योंगयांग जो करता है उससे उसकी योजनाओं और मंशा के बारे में कुछ भी अंदाज़ा लगाना कभी आसान नहीं रहा.
__________________________
दरअसल न्यूयॉर्क टाइम्स की रिपोर्टर जोडी कैंटर ने एक पुस्तक लिखी है- 'द ओबामाज़'. इसमें व्हाइट हाउस में मिशेल की भूमिका की चर्चा है और मिशेल उससे खिन्न हैं.पुस्तक में इस बात का ज़िक्र किया गया है कि मिशेल और व्हाइट हाउस के पूर्व चीफ़ ऑफ़ स्टाफ़ रैम इमैनुएल के बीच तनाव था.मगर सीबीएस चैनल को दिए एक इंटरव्यू में मिशेल ने कहा कि उन्हें 'फ़र्स्ट लेडी' यानी कि अमरीकी राष्ट्रपति की पत्नी होना अच्छा लगता है मगर उन्हें अपनी दोनों बेटियों की चिंता है.मिशेल ने कहा कि एक साल पहले इस्तीफ़ा दे चुके और अब शिकागो के मेयर इमैनुएल उनके बेहद अच्छे मित्र थे और उनके साथ मिशेल की कभी कोई बहस नहीं हुई.मिशेल ने इस धारणा को भी ग़लत बताया कि वह राजनीतिक बैठकों में हिस्सा लेती हैं. मगर उन्होंने इस बात से इनकार नहीं किया कि वह अपने पति के सामने अपनी राय मज़बूती से रखती हैं.उन्होंने कहा, "मैं उनकी सबसे बड़ी सहयोगी हूँ. मैं उनकी सबसे विश्वासपात्र हूँ. मगर उनके इर्द-गिर्द दर्जनों कुशल लोग हैं. मगर इसका मतलब ये नहीं है कि हमारे बीच विषयों पर चर्चा या बात नहीं होती."मिशेल ने बताया, "मेरे ख़्याल से एक विवाद के बारे में सोचना और उसे गढ़ना काफ़ी रोचक होता है. मगर जब से बराक ने राष्ट्रपति पद के लिए उम्मीदवार होने की घोषणा की तभी से लोग मुझ पर एक ऐसी छवि थोपने की कोशिश कर रहे हैं कि मैं कोई नाराज़ काली महिला हूँ."मिशेल का कहना था, "मैं सिर्फ़ अपनी तरह रहना चाहती हूँ. और मेरी उम्मीद है कि लोग इस दौरान मुझे बेहतर तरीक़े से समझेंगे. फिर वे मेरा आकलन मेरी तरह करेंगे."उन्होंने सीबीएस चैनल को बताया कि उन्होंने पुस्तक या इस तरह की रिपोर्टें पढ़ी नहीं हैं.उनका ये भी कहना था कि पुस्तक की लेखक को उन्होंने कोई इंटरव्यू नहीं दिया मगर कैंटर का कहना है कि उन्होंने पुस्तक में जो भी लिखा है वो व्हाइट हाउस के मौजूदा और पूर्व कर्मचारियों से बातचीत के आधार पर लिखा.इस पर मिशेल का कहना था, "मैं क्या महसूस कर रही हूँ उस पर कोई और कैसे लिख सकता है? दूसरा आदमी ये कैसे बता सकता है कि मैं क्या महसूस कर रही हूँ?"
__________________________
कैंब्रिज विश्वविद्यालय के वैज्ञानिकों ने पाया है कि कोयल के अदभुत पंख उसे दूसरे पक्षियों को ख़ुद से दूर रखने में मदद करते हैं, और इसी का फ़ायदा उठा कर कोयल दूसरे पक्षियों के घोसलों पर क़ब्ज़ा करने में कामयाब रहती है.वैज्ञानिकों द्वारा किए गए इस शोध में कहा गया है कि कोयल की प्रजाति ने ख़ुद को इस तरह से विकसित किया है कि वे 'स्पैरो हॉक' की तरह दिखें, ताकि दूसरे पक्षियों को डराने में आसानी हो.वैज्ञानिकों का कहना है कि कोयल एक परजीवी प्रजाति की पक्षी है, जो अपने अंडे दूसरे पक्षियों के घोसले में देती है और उसे वहीं छोड़ देती है.वैज्ञानिकों का मानना है कि अपने भयभीत करने वाले व्यवहार की वजह से वे ये सुनिश्चित कर पाती हैं कि दूसरे पक्षी उनके अंडों को कोई नुक़सान न पहुंचाए.दरअसल कोयल और 'स्पैरॉ हॉक' के पेट की सतह पर एक जैसे दिखने वाले पंख होते हैं. वैज्ञानिक ये पता लगाना चाहते थे कि कोयल के पंख 'स्पैरॉ हॉक' की तरह कैसे विकसित हुए.ये पता लगाने के लिए उन्होंने एक नकली कोयल और स्पैरॉ हॉक को गाने वाली चिड़िया के घोसले के पास रख दिए.वैज्ञानिकों ने पाया कि गाने वाली चिड़िया उन दोनों कठपुतलियों से डर कर दूर रही.
__________________________
इसराइल का कहना है कि 400 किलोमीटर लंबी दीवार लोगों की जान बचाने के लिए बनाई जा रही है और उसके रास्ते को केवल सुरक्षा कारणों से तय किया गया है.बीबीसी संवाददाता वायर डेविस पश्चिमी किनारे पर बसे बातिर नाम के इस गांव पहुंचे जो कि प्रस्तावित इसराइली दीवार के रास्ते में पड़ने वाला है.वायर डेविस के अनुसार बातिर इस इलाके का शायद सबसे समृद्ध गांव हैं, यहां साफ और ताजा पानी की कोई कमी नहीं और इसी पानी की वजह से गांव में सदियों से खुशहाली रही है और इसका नाम रहा है. बातिर में पैदा होने वाले फल और सब्जियां पूरे इलाके में मशहूर हैं.इस गांव के प्रधान अकरम बदिर के अनुसार इस जमीन के बगैर इस गांव और यहां रहने वाले लोगों का कोई महत्व नहीं है.अकरम बदिर कहते हैं, ''हमारी जिंदगी में जमीन सबसे महत्वपूर्ण चीज है. जमीन के बगैर हम फलस्तीनियों की जिंदगी का कोई मतलब नहीं, क्योंकि हमारे पास दूसरे और कोई साधन नहीं हमारे पास सिर्फ अपनी जमीनें हैं.''इस गांव में खेती और सिंचाई की व्यवस्था बिल्कुल आसान है. झरने से आने वाले पानी को एक बड़े से तालाब में जमा किया जाता है और फिर यहां से हर गांववासी को उसकी जरूरत के हिसाब से पानी पहुंचाया जाता है.लेकिन सदियों पुरानी ये व्यवस्था इसराइल के जरिए बनाई जा रही सुरक्षा दीवार के कारण अब शायद खतरे में है.गांव के एक वकील गेथ नासिर कहते हैं, ''इसराइली सरकार ने एक फरमान जारी कर कहा है कि बातिर गांव के पास सुरक्षा दीवार बनाने के कारण गांव की ज्यादातर खेती की जमीन इसराइल की तरफ चली जाएगी और बातिर के निवासी इसराइली अधिकारियों की इजाजत के बगैर अपने खेतों में नहीं जा सकेंगे. हमलोग इसका विरोध कर रहें हैं और हमें लगता है कि हमारी दलील में काफी दम है.''बातिर गांव का लगभग 30 फीसदी हिस्सा ग्रीन लाइन के उस पार यानी कि इसराइल की तरफ पड़ता है. ग्रीन लाइन 1967 से पहले इसराइली और फलस्तीनी इलाके को अलग करती है. इसराइल की आजादी के बाद बातिर गांव के अरब लोगों को अपनी जमीन रखने की इजाजत दे दी गई थी लेकिन इसके बदले उन्होंने उसी घाटी से होकर गुजरने वाली इसराइली रेलों को नुकसान नहीं पहुंचाने का वादा किया था.लेकिन इसराइल की ये विवादास्पद सुरक्षा दीवार उस गांव के बहुत करीब पहुंच गई है. बातिर गांव के पास ही फलस्तीनी गांव वलाजा के पास कंक्रीट के बड़े-बड़े टुकड़े ले जाए जा रहें हैं.इससे बातिर गांव का एक बड़ा हिस्सा दीवार की दूसरी तरफ चला जाता है.इस बारे में इसराइल से किए गए पुराने समझौते के बावजूद गावंवाले और इसके लिए अभियान चला रहे लोगों को इस बात का डर है कि प्रस्तावित इसराइली दीवार बातिर के गावं वालों को उनके जमीन और खेतों से अलग कर देगी.संयुक्त राष्ट्र की संस्था यूनेस्को में काम करनेवाले एंथ्रोपोलॉजिस्ट गिओवानी सोनताना के अनुसार बातिर गांव के बीच सुरक्षा दीवार बनने से गांव के पारंपरिक तौर तरीके नष्ट हो जाएंगें.सोनताना कहते हैं, ''खेती का ये तरीका बहुत पुराना है, लगभग चार हजार साल पुराना और यही तरीका आज भी जारी है जो कि सचमुच में एक अनूठी मिसाल है. साथ ही साथ इसका एक सामाजिक महत्व भी है. इसके कारण पूरा गांव एकजुट है और लोगों की जिंदगी एक दूसरे से काफी जुड़ी हुई है. इसलिए लोगों को उनकी जमीन से अलग करने के कारण गांव की सामाजिक जिंदगी पर बहुत बुरा असर पड़ेगा.''लेकिन बातिर गांव और उसकी जमीन को बचाने के लिए इसराइल को वो करना होगा जो उसने अब तक नहीं किया है मतलब ये कि इसराइल को दीवार का कुछ हिस्सा अपनी जमीन पर बनाना होगा.इसराइली रक्षा मंत्रालय ने इस बारे में सीधी बात करने की अपील को ठुकराते हुए एक बयान जारी किया.रक्षा मंत्रालय की तरफ से जारी बयान के अनुसार दीवार का रास्ता पूरी तरह से सुरक्षा जरूरतों का ख्याल रख कर तैयार किया गया है और दीवार के कारण उस इलाके को होने वाले खतरे को कम से कम करने की कोशिश की जाएगी.लेकिन बहुत से लोगों को इस बात का डर सता रहा है कि सैंकड़ों सालों से चली आ रही जीवन शैली अब शायद खत्म हो जाएगी.
__________________________
लीबिया के नए प्रधानमंत्री मुस्तफा अबू शगूर का कहना है कि बेनगाजी हमले की जाँच जारी है और कुछ लोगों को गिरफ्तार किया गया है.अमरीका में इस्लाम पर बनी एक फ़िल्म के कुछ अंश को इंटरनेट पर देखे जाने के बाद से अरब जगत में सबसे पहले प्रदर्शन मिस्र में शुरू हुए. कई देशों में प्रदर्शनकारियों और पुलिस के बीच झड़पें हुई है.मिस्र की राजधानी काहिरा में पुलिस और प्रदर्शनकारियों की झड़पें हुईं. फिल्म का यमन, मिस्र, मोरोक्को, सूडान, ट्यूनिशिया में विरोध हो रहा है.ट्यूनिशिया में प्रदर्शनकारियों ने अमरीकी दूतावास में दाखिल होने की कोशिश की है.अमरीका के खिलाफ़ अरब देशों में फैल रही हिंसा पर राष्ट्रपति बराक ओबामा ने वादा करते हुए कहा है कि विदेशों में मौजूद अमरीकियों की रक्षा करने के लिए जो भी जरुरी होगा किया जाएगा.ओबामा ने विदेशी सरकारों से अपील करते हुए कहा कि वो अपने यहाँ रह रहे अमरीकियों को सुरक्षा मुहैया कराएं क्योंकि ये उनका उत्तरदायित्व है.इस बीच, अमरीकी अधिकारियों ने कहा कि वे इस बात की जांच कर रहें हैं कि लीबिया में अमरीकी दूतावास पर हुए हमले के पीछे कोई चरमपंथी साज़िश थी या केवल फ़िल्म के कारण लोगों की नाराज़गी का नतीजा था.यमन में प्रदर्शनकारी राजधानी सना स्थित अमरीकी दूतावास में सुरक्षाकर्मियों का घेरा तोड़ते हुए दाखिल हो गए और अमरीकी झंडे को जला दिया.पुलिस ने प्रदर्शनकारियों पर नियंत्रण पाने की कोशिश में फायरिंग की है लेकिन वे उन्हें परिसर में दाखिल होने से नहीं रोक पाए हैं.अनेक लोग इस घटना में घायल हुए.हालांकि बाद में सुरक्षा बलों ने उन्हें खदेड़ दिया.सना में चश्मदीदों का कहना है कि दूतावास के अंदर कई गाड़ियों को आग लगी दी गई है.मंगलवार को लीबिया के शहर बेनग़ाज़ी में अमरीकी वाणिज्य दूतावास पर हुए हमले में अमरीकी राजदूत समेत तीन अमरीकी नागरिक और 10 लीबियाई नागरिक मारे गए थे.मिस्र में लगातार तीसरे दिन अमरीकी दूतावास के बाहर प्रदर्शन हुए और प्रदर्शनकारी अमरीकी राजदूत को देश के बाहर निकाले जाने की मांग कर रहे थे.पुलिस ने आँसू गैस छोड़ी जबकि प्रदर्शनकारियों ने पथराव किया.मिस्र में स्वास्थ्य मंत्रालय का कहना है कि विरोध प्रदर्शनों के दौरान 224 लोग घायल हो गए.मिस्र के राष्ट्रपति मोहम्मद मुर्सी ने शांति की अपील करते हुए कहा है कि पूरी अरब जगत में गुस्से की लहर चल रही है लेकिन उन्होंने सभी विदेशियों और दूतावासों की हिफाजत करने का वादा गिया है.
__________________________
यूनेस्को में फ़लस्तीनियों को सदस्यता का प्रस्ताव पारित हो जाने के बाद अमरीका ने यूनेस्को को दी जाने वाली सहायता राशि को रोकने की घोषणा की थी.यूनेस्को का कहना है कि इस कटौती की वजह से उसे 6.5 करोड़ डॉलर की राशि की कमी हो गई है.यूनेस्को की महानिदेशक इरीना बोकोवा ने कहा है कि संस्था अब से लेकर दिसंबर तक के अपनी गतिविधियों की समीक्षा करेगी और तब तक कोई नया कार्यक्रम हाथ में नहीं लिया जाएगा.यूनेस्को की ओर से दुनिया भर में वैश्विक शिक्षा, विज्ञान प्रसार और प्रेस की स्वतंत्रता जैसे कई कार्यक्रम चलाता है.पेरिस में यूनेस्को के एक सम्मेलन में इरीना बोकोवा ने कहा कि अमरीकी सहायता राशि में कटौती की वजह से संस्था के 2011 के बजट में 6.5 करोड़ डॉलर की कमी हो गई है.उन्होंने कहा, "हमें कड़े क़दम उठाने पड़ेंगे और ये क़दम तत्काल उठाने होंगे."यूनेस्को के प्रवक्ता ने कहा है कि प्राथमिकता वाले कार्य जारी रहेंगे और नौकरियों में कटौती का कोई प्रस्ताव इस समय नहीं है.उल्लेखनीय है कि अक्तूबर में यूनेस्को में फ़लस्तीनियों को सदस्यता का एक प्रस्ताव अमरीकी विरोध के बावजूद पारित हो गया था.इसके बाद अमरीका ने यूनेस्को को दी जाने वाली सहायता राशि रोकने की घोषणा कर दी थी.उल्लेखनीय है कि यूनेस्को को मिलने वाली सहायता राशि में से 22 प्रतिशत अमरीका की ओर से दी जाती है. दरअसल अमरीकी क़ानून में ही ये प्रावधान है कि वह संयुक्त राष्ट्र की किसी ऐसी संस्था को सहायता मुहैया नहीं कर सकता जिसमें ऐसे किसी देश को पूर्व सदस्यता दे दी जाए, जिसे अंतरराष्ट्रीय मान्यता नहीं है.इरीना बोकोवा का कहना है कि अपने अनुबंधों, कर्मचारियों की संख्या, यात्राओं में होने वाले खर्च और संचार संसाधनों पर होने वाले खर्चों की समीक्षा करके इस वर्ष के बजट में यूनेस्को 3.5 करोड़ डॉलर तक की बचत कर सकता है.उनका कहना है कि 6.5 करोड़ की जो कमी हो रही है उसमें से सिर्फ़ तीन करोड़ की कमी रह जाएगी लेकिन 2012 के वित्तीय वर्ष में उसकी आर्थिक हालत खस्ता रहेगी.अगर अमरीकी राशि नहीं मिलती है तो यूनेस्को को मिलने वाली धनराशि में 14.3 करोड़ डॉलर की कमी हो जाएगी.समाचार एजेंसी रॉयटर्स का कहना है कि हालांकि राष्ट्रपति बराक ओबामा यूनेस्को को सहायता जारी रखने के बारे में चर्चा कर रहे हैं लेकिन अमरीका की अपनी आर्थिक स्थिति के चलते उन पर विपक्षी रिपब्लिकन सांसदों के कड़े विरोध का सामना करना पड़ रहा है.इरीना बोकोवा ने यूनेस्को के दूसरे सदस्य देशों से सहायता राशि मुहैया करवाने का अनुरोध किया है लेकिन उनका कहना है कि यह अस्थाई व्यवस्था ही हो सकती है और इससे काम नहीं चल सकता.
__________________________
अमरीका में इसराइल समर्थित एक सम्मेलन में नेतन्याहू ने कहा कि वे अपने लोगों को विनाश की छाया में रहने नहीं दे सकते.इसराइल को भय है कि ईरान परमाणु हथियार बनाने की कोशिश कर रहा है और उस पर हमले की अटकलें हाल में तेज हो गई हैं.अमरीकी राष्ट्रपति बराक ओबामा ने कहा है कि कूटनीति के जरिए ईरान का मसला हल करने के लिए समय अभी भी बचा है लेकिन तमाम विकल्प खुले हुए हैं.अमरीकी-इसराइल पब्लिक अफेयर्स कमेटी के सम्मेलन में 13,000 प्रतिनिधियों की मौजूदगी में नेतन्याहू ने कहा, ''ये दुर्भाग्य की बात है कि ईरान का परमाणु कार्यक्रम आगे बढ़ रहा है.''उन्होंने कहा, ''इसराइल के प्रधानमंत्री के तौर पर मैं अपने लोगों को विनाश की छाया में नहीं रहने दूंगा.''सोमवार को नेतन्याहू ने व्हाइट हाउस में अमरीकी राष्ट्रपति बराक ओबामा से मुलाकात की थी. अमरीका का कहना है कि दोनों देशों के संबंध 'अटूट' हैं.ओबामा ने कहा कि अमरीका मानता है कि ईरान के मुद्दे पर कूटनीतिक समाधान की अभी भी गुंजाइश है. हालांकि बाद में उन्होंने ये भी कहा कि अमरीकी अपने सभी विकल्प खुले रखेगा.उन्होंने कहा, ''हम सैन्य कार्रवाई की लागत को समझते हैं.''लेकिन सम्मेलन में नेतन्याहू ने कहा, ''इसराइल ने इंतजार किया है कि कूटनीति अपना काम करे. हमने प्रतिबंधों के असर की राह देखी. लेकिन इनमें से कोई भी हमें ज्यादा समय तक इंतजार नहीं करा सकता.''वहीं ईरान का कहना है कि उसका परमाणु कार्यक्रम शांतिपूर्ण है.
__________________________
पहले चीन ने सधी प्रतिक्रिया देते हुए कहा कि ये दोनों विकासशील देश प्रतिद्वन्द्वी नहीं बल्कि पारस्परिक साझीदार हैं. तो उधर पाकिस्तान ने कहा है कि भारत ने अग्नि-5 का परीक्षण करने से पहले सूचित किया था और इसको लेकर उसने नियमों का पालन किया है.वहीं अमरीका ने इस परीक्षण से पहले सभी परमाणु शक्तियों से संयम बरतने की अपील की मगर भारत के इस परीक्षण की आलोचना नहीं की.भारत ने गुरुवार को अपनी सबसे शक्तिशाली अंतरमहाद्वीपीय बैलिस्टिक मिसाइल का परीक्षण किया जिसे अधिकारियों ने 'पूरी तरह से सफल' बताया है. अधिकारियों का कहना है कि 5000 किलोमीटर तक मार कर सकने वाली ये मिसाइल परमाणु क्षमता से लैस है.इसका अर्थ ये है कि इस मिसाइल के साथ भारत के पास पहली बार बीजिंग और शंघाई तक मार करने की क्षमता हो गई है.

ग्राफ़िक्स में देखिए कहाँ कहाँ मार कर सकती है नई मिसाइलइस पर चीन के विदेश मंत्रालय के प्रवक्ता लिउ वेइनमिन ने कहा, "चीन ने भारतीय मिसाइल परीक्षण की ख़बरें देखी हैं. भारत और चीन दोनों ही उभरती हुई अर्थव्यवस्थाएँ हैं. दोनों प्रतिद्वन्द्वी नहीं हैं बल्कि सहयोगी साझीदार हैं."पाकिस्तान के विदेश मंत्रालय के प्रवक्ता मोअज्जम अहमद खान ने साप्ताहिक ब्रीफिंग दौरान के एक सवाल के जवाब में कहा कि इन मामलों को लेकर भारत और पाकिस्तान के बीच जो प्रक्रिया और नियम हैं उसके तहत भारत ने पाकिस्तान को पहले सूचित कर दिया था.ख़ान ने कहा, "भारत ने दोनों देशों के बीच मान्य नियमों का पालन किया है और वह इसको लेकर पाकिस्तान के पक्ष से भी बखूबी वाकिफ है."उधर जापान के कैबिनेट महासचिव ओसामु फ़ुजिमारा ने कहा है कि पूरी प्रतिक्रिया देने से पहले जापान परीक्षण का ब्यौरा और उसके नतीजों के बारे में जानना चाहेगा.

क्या है अग्नि-5 की विशेषताफ़ुजिमारा ने कहा, "अंतरराष्ट्रीय समुदाय ने बैलिस्टिक मिसाइल बनाने के लिए भारत पर कोई प्रतिबंध नहीं लगाया है. इसलिए जापान पहले क्षेत्र की सुरक्षा और स्थायित्व को लेकर इसका विश्लेषण करेगा और फिर देखेगा कि उसे क्या प्रतिक्रिया देनी है."भारत ने गुरुवार की सुबह 8.07 बजे इसका प्रक्षेपण किया गया.प्रधानमंत्री मनमोहन सिंह और रक्षा मंत्री एके एंटनी ने रक्षा अनुसंधान एवं विकास संगठन (डीआरडीओ) के वैज्ञानिकों को अग्नि-5 के सफल परीक्षण के लिए बधाई दी है.पहले इसका परीक्षण बुधवार की शाम को होना था लेकिन खराब मौसम की वजह से इसे गुरुवार की सुबह तक के लिए टाल दिया गया था.परीक्षण टलने के बाद अमरीकी विदेश मंत्रालय के प्रवक्ता मार्क टोनर से जब भारत के इस प्रस्तावित परीक्षण के बारे में पूछा गया तो उन्होंने कहा, "हम सभी परमाणु शक्ति संपन्न देशों से इस क्षमता को लेकर संयम बरतने की अपील करते हैं. वैसे भारत का परमाणु अप्रसार का रिकॉर्ड काफ़ी अच्छा है."अग्नि-5 को रक्षा अनुसंधान एवं विकास संगठन (डीआरडीओ) ने तैयार किया है और इसे तैयार करने में 2500 करोड़ रुपए की लागत आई है.इस मिसाइल की कुल लंबाई 17.5 मीटर है और ये करीब 49 टन वजन की है.

भारत के पास उपलब्ध मिसाइलेंये अपने साथ 1.5 टन तक के हथियार ले जाने में सक्षम है.डीआरडीओ के अधिकारियों के अनुसार अग्नि-5 तीन रॉकेटों के सहारे काम करता है जिसमें ठोस ईंधन का प्रयोग होता है.डीआरडीओ के वैज्ञानिकों का कहना है कि वर्ष 2010 में अग्नि 3 के सफल प्रक्षेपण और उसके बाद 2011 में अग्नि 4 के सफल प्रक्षेपण के बाद उसी डिजाइन को अग्नि 5 के लिए विकसित किया गया है.भारत की इंडरमीडियेट रेंज बैलिस्टिक मिसाइलों में अग्नि 1, अग्नि 2 और अग्नि 3 शामिल है जिनकी मारक क्षमता 700-800 किलोमीटर, 2000-2300 किलोमीटर और 3500 किलोमीटर से ज्यादा है.
__________________________
25 साल के उमर फ़ारूक़ ने अदालत के सामने अपना अपराध क़बूल कर लिया था.लेकिन उनके परिवार वालों ने फ़ौरन ही अमरीकी सरकार से इस फ़ैसले पर दोबारा विचार करने की अपील की है.अदालत में अभियोजन पक्ष का कहना था कि अंडरवियर में रखे बम से उमर फ़ारूक़ बुरी तरह जल गया था लेकिन वो बम को पूरी तरह विस्फोट करने में कामयाब नहीं हो सका था.एमस्टर्डम से अमरीका के डेट्रॉएट जा रहे यात्री विमान में उस समय तीन सौ लोग मौजूद थे.अदालत में फ़ैसला सुनाते समय उस विमान में जा रहे कुछ यात्री भी उपस्थित थे.जस्टिस नैन्सी एडमंड्स ने अपना फ़ैसला सुनाते हुए कहा, ''यह एक आतंकवादी घटना थी जिसके साथ टाल मटोल नहीं की जा सकती थी.''उमर फ़ारूक़ ख़ुद लंदन के यूनिवर्सिटी कॉलेज से पढ़ाई करने वाला एक इंजीनियर है और उसके पिता नाइजीरिया के एक बैंक में काम करते हैं.उमर फ़ारूक़ पर आंतकवाद और हत्या की कोशिश समेत कुल आठ मुक़दमे दर्ज थे.उमर फ़ारूक़ के परिवार वालों ने बीबीसी को बयान जारी कर कहा कि वे लोग इस बात के लिए भगवान का शुक्रिया अदा करते हैं कि उस दिन के दुर्भाग्यपूर्ण घटना में किसी की जान नहीं गई और ना ही कोई घायल हुआ.अमरीका से अपील करते हुए परिवार ने कहा, ''हमलोग अमरीका के न्याय विभाग से इस फ़ैसले पर पुनर्विचार करने की पुरजो़र मांग करते हैं. हमलोग नाइजीरिया की सरकार से भी अपील करते हैं कि वो अमरीकी सरकार से इस बारे में बात करे ताकि इस फ़ैसले पर दोबारा विचार किया जा सके.''अदालत में बहस के दौरान उमर फ़ारूक़ के वकील ने कहा कि उमर फ़ारूक़ को उम्र क़ैद की सज़ा सुनाना ग़ैर-संवैधानिक होगा क्योंकि उस घटना में कोई ज़ख़्मी नहीं हुआ था.लेकिन अभियोजन पक्ष का कहना था कि अभियुक्त को उम्र क़ैद की सज़ा दी जानी चाहिए क्योंकि आंतकी हमले की कोशिश करने से लोगों में दहशत फैलती है और हवाईअड्डों पर सुरक्षा बढ़ाने के लिए काफ़ी संयत्र लगाने पड़ते हैं जो बहुत मंहगे होते हैं और उनके कारण लोगों का काफ़ी समय लगता है.अदालत ने अभियोजन पक्ष की मांग को स्वीकारते हुए उमर फ़ारूक़ को उम्र क़ैद की सज़ा सुना दी.अदालत के फ़ैसले के बाद उमर फ़ारूक़ का कहना था, ''आज का दिन मेरे लिए जीत का दिन है. भगवान महान है. अदालत में जो बातें कहीं गई उनके जवाब में मैं यहीं कहूंगां कि बेक़सूर नागरिकों पर हमले के कारण मेरी और कई मुसलमानों की ज़िंदगियां भी काफ़ी बदल गई हैं.''अक्तूबर 2011 में मुक़दमे की सुनवाई के दूसरे दिन अचानक उमर फ़ारूक़ ने अपने उपर लगाए लग सभी आरोपों को स्वीकार कर लिया था.उस समय उसने कहा था, ''अमरीका को चेतावनी देता हूं कि अगर वो इसी तरह से बेगुनाह मुस्लिमों को मारते रहेगा या उनकी मदद करता रहेगा जो बेगुनाह मुसलमानों को मारते हैं तो अमरीका को भी किसी बड़ी विपत्ति का इंतज़ार करना चाहिए.''इस मामले की जांच करने वालों का कहना है कि उमर फ़ारूक़ ने स्वीकार किया था कि अल-क़ायदा के लिए काम कर रहा था और वो अल-क़ायदा के नेता अनवर अल-अवलाकी से काफ़ी प्रेरित था और उनसे मिल भी चुका था.अवलाकी 2011 में यमन में हुए अमरीकी ड्रोन हमले में मारे गए थे.नाइजीरिया से एमस्टर्डम आने से पहले उमर फ़ारूक़ ने अल-क़ायदा से प्रशिक्षण लिया था और उन्हीं से बम लेकर विमान में चढ़ा था.लेकिन ताज्जुब की बात है कि उसके अंडरवियर में छुपे बम को ना तो नाइजीरिया में लागोस हवाई अड्डे पर औऱ ना ही  एम्सटर्डम हवाई अड्डे पर पकड़ा जा सका.उमर फ़ारूक़ के पिता का कहना है कि  उन्होंने 2009 में नाइजीरिया के अधिकारियों और वहां अमरीकी दूतावास के लोगों को अपने पुत्र की गतिविधियों के बारे में जानकारी दे दी थी.उमर फ़ारूक़ पर अमरीका में नज़र रखी जा रही थी लेकिन उस सूचि में उसका नाम नहीं था जिसे अमरीका में विमान यात्रा करने की इजाज़त नहीं है.
__________________________
तीन हज़ार से अधिक लोग संविधान सभा की सदस्यता के लिए दौड़ में हैं, जिसे राष्ट्रीय अंतरिम परिषद का स्थान लेना है.इस परिषद का गठन नौ महीने पहले मुअम्मर गद्दाफ़ी के गद्दी से हटने के बाद किया गया था.नई संविधान सभा एक अंतरिम सरकार का गठन करेगी जो देश में नया संविधान तैयार करके उस पर जनमत संग्रह करवाएगी.लेकिन इस चुनाव से पहले लीबिया में राजनीतिक अस्थिरता दिख रही है.चुनाव सामग्री लेकर जा रहे एक हेलिकॉप्टर पर गोलीबारी की गई है, जिसमें एक चुनावकर्मी की मौत हो गई है.कुछ ही घंटों में लीबिया में संविधान सभा के लिए मतदान शुरू होने जा रहा है.लीबिया के ज्यादातर मतदाताओं के लिए ये पहला मौका होगा जबकि वो अपने मताधिकार का प्रयोग करेंगे.ये लोग दो सौ सदस्यीय संविधान सभा के सदस्यों के निर्वाचन के लिए मतदान करेंगे.इस संविधान सभा के पास विधायी शक्तियां होंगी और इसे एक नई अंतरिम सरकार बनाने का काम करना होगा. साथ ही ये सभा देश के लिए एक संविधान का मसौदा भी तैयार करेगी. ऐसी उम्मीद है कि ये अंतरिम सरकार करीब एक साल तक सत्ता में रहेगी. इस चुनाव में तीन हजार से भी ज्यादा निर्दलीय और विभिन्न पार्टियों के लोग अपनी किस्मत आजमा रहे हैं.कर्नल मुअम्मर गद्दाफी की सत्ता के पतन को करीब एक साल होने को है और ज़्यादातर लीबियावासियों को उम्मीद है कि इस चुनाव के साथ उनके देश में नई लोकतांत्रिक व्यवस्था की शुरुआत हो रही है.इस बीच देश भर में सुरक्षा के भी कड़े बंदोबस्त किए गए हैं. लेकिन इसके बावजूद चुनाव सामग्री ले जा रहे एक हेलीकॉप्टर पर पूर्वी शहर बेनगाजी में कुछ अज्ञात लोगों ने गोलियां चलानी शुरू कर दीं.स्थानीय अधिकारियों का कहना है कि घटना में एक व्यक्ति की मौत हो गई है. लीबिया के राष्ट्रीय चुनाव आयोग के अध्यक्ष नूरी अल अल- अब्बार के मुताबिक ये घटना ठीक उस समय हुई जब हेलीकॉप्टर ने उड़ान भरा ही था.उन्होंने कहा, " हेलीकॉप्टर न जैसे ही उड़ान भरी, कुछ बंदूकधारियों ने इस पर गोलियां चलानी शुरू कर दीं, और जैसा कि आप जानते हैं कि हेलिकॉप्टर पहुत अधिक ऊंचाई पर नहीं उड़ता."हमलावरों की पहचान फिलहाल नहीं हो सकी है, लेकिन समझा जाता है कि ये उन्हीं लोगों की कार्रवाई है जिनकी वजह से पूर्वी लीबिया में अशांति बनी हुई है.पूर्व विद्रोही लड़ाकों ने वहां कम से कम तीन तेल निर्यातक टर्मिनल बंद करवा दिए हैं. ये विद्रोही मतदान का बहिष्कार कर रहे हैं.हाल के दिनों में लीबिया में और भी जगहों से हिंसा की खबरें आईं थीं.दक्षिणी शहर कुर्फा में हिंसक झड़पें हुई थीं. यही नहीं लाल घाटी में, जहां पश्चिमी और पूर्वी हिस्से मिलन होता है, प्रदर्शन जारी हैं. लीबिया का एक सशस्त्र समूह संसद में ज्यादा प्रतिनिधित्व क मांग कर रहा है.
__________________________
समाचार एजेंसी पीटीआई के मुताबिक़, गडकरी ने कहा कि वे इस बात को पहले ही स्पष्ट कर चुके हैं कि बीजेपी के पास नेतृत्व के लिए कई दमदार लोग हैं जो वर्ष 2014 के आम चुनावों के बाद भारत का प्रधानमंत्री बनने की क़ाबिलियत रखते हैं.गडकरी का ये बयान विशेष जांच दल यानी एसआईटी की गुजरात दंगों से संबंधित उस रिपोर्ट के बाद आया है जिसमें मोदी को राहत मिलने की अटकलें लगाई जा रही हैं.सीएनएन-आईबीएन को दिए एक साक्षात्कार में गडकरी ने कहा, ''मोदी अब उन नेताओं में से एक हैं जिनमें इसकी क्षमता है. वैसे पांच-छह नेता हैं, लेकिन सही समय आने पर ही बीजेपी वर्ष 2014 के चुनाव के लिए पार्टी की ओर से प्रधानमंत्री पद का उम्मीदवार तय करेगी.''गडकरी से जब दोबारा पूछा गया तो उन्होंने ज़ोर देकर कहा, ''सौ फ़ीसदी, मोदी इन पांच-छह नेताओं में शामिल हैं.''गडकरी से जब ये पूछा गया कि नरेंद्र मोदी को हालिया चुनाव प्रचार के लिए क्यों नहीं बुलाया गया तो उन्होंने कहा, इस सवाल का बेहतर उत्तर मोदी ही दे सकते हैं.गडकरी ने कहा, ''हमने मोदी जी से निवेदन किया है कि उन्हें उन्हें उत्तरप्रदेश और अन्य राज्यों में चुनाव प्रचार के लिए समय निकालना चाहिए. मैं मानता हूं कि वे एक क़द्दावर नेता हैं.''
__________________________
एफबीआई और अमरीकी होमलैंड सिक्योरिटी डिपार्टमेंट की ओर से जारी चेतावनी में कहा गया है कि ''हिंसा का खतरा देश और विदेशों में बढ़ सकता है क्योंकि फिल्म अभी भी लोगों का ध्यान खींच रही है.''शुक्रवार को जुमे की नमाज के बाद 

विरोध प्रदर्शन  के  तेज होने की आशंका जताई गई है.मिस्र की राजधानी काहिरा में चौथे दिन भी एकत्र हुए लगभग 500 प्रदर्शनकारियों को तितर-बितर करने के लिए पुलिस ने आंसू गैस के गोले दागे हैं.काहिरा में अमरीकी दूतावास की ओर बढ़ रहे प्रदर्शनकारियों को पुलिस ने तहरीर चौक की ओर मोड़ दिया है.मंगलवार को लीबिया में बेनगाज़ी स्थित अमरीकी दूतावास पर प्रदर्शनकारियों ने हमला किया था जिसमें राजदूत और तीन अन्य अमरीकी कर्मचारी मारे गए थे.इसके बाद से ही समूचे पश्चिम एशिया और उत्तरी अफ्रीका में 

विरोध-प्रदर्शन हो रहे हैं.काहिरा में मौजूद बीबीसी संवाददाता जॉन लिन का कहना है कि वहां वातावरण में अभी भी अशांति है.अमरीकी दूतावास के आसपास की सड़कों को बंद कर दिया गया है और सुरक्षा के कड़े इंतजाम किए गए हैं.इस्लामी समूहों और अन्य ने शहर में शांतिपूर्ण 'मिलियन-मार्च' का आह्ववान किया है, लेकिन कई समूहों ने इस आह्वान से खुद को अलग कर लिया है.मुस्लिम ब्रदरहुड के राष्ट्रपति मोहम्मद मुरसी का कहना है कि पार्टी मार्च निकालेगी और प्रमुख मस्जिदों के सामने धरना-प्रदर्शन करेगी लेकिन अमरीकी दूतावास के बाहर ऐसी कोई गतिविधि नहीं होगी.अमरीकी राष्ट्रपति बराक ओबामा ने वादा किया है कि विदेशों में अमरीकियों की सुरक्षा के लिए हर जरूरी उपाए किया जाएगा. उन्होंने विदेशी सरकारों से अमरीकी नागरिकों की सुरक्षा की गारंटी देने के लिए कहा है.संयुक्त राष्ट्र महासचिव बान की मून ने इस फिल्म और हिंसा की भर्त्सना की है.बान की मून ने एक बयान में कहा, ''इन हमलों और हत्याओं को किसी भी तरह न्यायसंगत नहीं ठहराया जा सकता है.''बयान में कहा गया है, ''ऐसा लगता है कि इस घृणित फिल्म को हिंसा भड़काने के लिए जान-बूझकर बनाया गया है.''लीबिया के नए प्रधानमंत्री मुस्तफ़ा अबु शक़ूर ने बीबीसी से कहा कि वो नहीं चाहते कि दूतावास पर हमले की घटना की वजह से अमरीका के साथ लीबिया के संबंध खराब हों.बेनगाज़ी में अमरीका और लीबिया के अधिकारी इस आशंका की पड़ताल कर रहे हैं कि क्या भारी हथियारबंद चरमपंथियों ने विरोध-प्रदर्शन के बहाने हमले को अंजाम दिया.लीबियाई अधिकारियों का कहना है कि इस सिलसिले में कई लोगों को गिरफ्तार किया गया है और उनसे पूछताछ की जा रही है. हमले में अमरीकी राजदूत क्रिस स्टीवेंसन समेत दूतावास के चार कर्मचारी मारे गए थे.लीबिया के उप-गृहमंत्री वनीस अल शरीफ ने संवाददाताओं से कहा कि इन लोगों को उनके घरों से ही गिरफ्तार किया गया है, लेकिन उन्होंने इससे ज्यादा ब्योरा नहीं दिया.प्रधानमंत्री मुस्तफ़ा अबु शक़ूर ने इस हमले के लिए ''अपराधियों'' को जिम्मेदार बताया है और कहा है कि फिल्म के खिलाफ गुस्से के बहाने हिंसा को सही नहीं ठहराया जा सकता है.मुस्तफ़ा अबु शक़ूर ने बीबीसी से कहा, ''लोग ये नहीं समझते कि इस तरह के मामलों से अमरीकी सरकार का कुछ लेना-देना नहीं है. किसी ने फिल्म बनाई और यूट्यूब पर डाल दी. ये बहुत बड़ा अपराध है, लेकिन इसके बहाने अमरीकियों के खिलाफ हिंसा को जायज नहीं ठहराया जा सकता है. लोग शांतिपूर्ण तरीके से भी प्रदर्शन कर सकते हैं और अपनी बात कह सकते हैं.''किसी गुट ने दूतावास पर हमले की जिम्मेदारी नहीं ली है. शरीफ का कहना है कि अभी ये कहना जल्दबाजी होगी कि गिरफ्तार किए गए लोगों का किसी खास संगठन से संबंध है.विवादित फिल्म को अमरीका में शूट किया गया है और इसकी क्लिप्स अरबी भाषा में तैयार की गई हैं जिन्हें इस वर्ष की शुरूआत में इंटरनेट पर डाल दिया गया था.
__________________________
लेकिन सवाल ये है कि आख़िर इस फ़िल्म में क्या है जिसके कारण अरब दुनिया में कई जगहों में विरोध प्रदर्शन हो रहें हैं और इस फ़िल्म के पीछे कौन लोग हैं.अब तक मिली जानकारी के मुताबिक़ फ़िल्म का नाम है 'इनोसेंस ऑफ़ मुस्लिम्स' और इसे अमरीका में शूट किया गया है.पूरी फ़िल्म लगभग दो घंटों की है लेकिन ज़्यादातर लोगों ने जो देखी है वो फेसबुक और यू-टयूब पर दिखाई जाने वाली फ़िल्म का ट्रेलर है. एक ट्रेलर 14 मिनट का है.इससे पूरी फ़िल्म की कहानी के बारे में अंदाज़ा लगाना मुश्किल है लेकिन इतना ज़रूर है कि फ़िल्म को दो हिस्सों में बांटा जा सकता है.पहले हिस्से में दिखाया गया है कि मौजूदा मिस्र में इस्लामी चरमपंथी किस तरह से वहाँ रहने वाले कॉप्टिक ईसाइयों को सताते हैं, जबकि दूसरे हिस्से में पैग़ंबर मोहम्मद के जीवन की कहानी दिखाई गई है.फ़िल्म के ट्रेलर को देखने के बाद साफ़ लगता है कि इस्लाम के बारे में जो भी बातें कहीं गई हैं वो कलाकारों ने शूटिंग के दौरान नहीं कही बल्कि उसे बाद में डब किया गया है.पैग़ंबर मोहम्मद का किरदार एक नौजवान अमरीकी नागरिक ने निभाया है लेकिन उनके बारे में कोई नहीं जानता.फ़िल्म में पैग़ंबर मोहम्मद को कथित रूप से व्याभिचारी के तौर पर दिखाया गया है.फ़िल्म को पहले अंग्रेज़ी में बनाया गया था लेकिन अब अरबी भाषा में भी उसकी डबिंग हो गई है.तकनीकी दृष्टि से भी फ़िल्म बहुत ही मामूली है.सैम बेसाइल नाम के एक व्यक्ति ने फ़िल्म का निर्माण किया है जो ख़ुद को अमरीका में रहने वाले यहूदी बताते हैं और रियल स्टेट कारोबारी हैं.वॉल स्ट्रीट जर्नल के अनुसार सैम बेसाइल ने लगभग 50 लाख डॉलर में ये फ़िल्म बनाई है. ये धनराशि उन्होंने 100 यहूदियों से मांग कर जमा किया था.टेलिफ़ोन के ज़रिए किए गए एक साक्षात्कार में सैम बेसाइल ने इसे एक राजनीतिक फ़िल्म क़रार देते हुए कहा था कि इस्लाम एक कैंसर है.लेकिन बीबीसी के तमाम प्रयासों के बावजूद उनके बारे में कोई जानकारी नहीं मिल सकी.समाचार एजेंसी एपी ने इसराइली अधिकारियों के हवाले से कहा है कि इस नाम का कोई आदमी इसराइली नागरिक नहीं है.द एटलांटिक जर्नल ने इस फ़िल्म का सलाहकार कहे जाने वाले स्टीव क्लेन नाम के एक आदमी से बातचीत के आधार पर कहा है कि सैम बेसाइल ना तो इसराइली नागरिक है और ना वो यहूदी हैं. स्टीव क्लेन के अनुसार ये एक फ़र्ज़ी नाम है.जुलाई के महीने में सैम बेसाइल नाम से यू-टयूब पर इस फ़िल्म के ट्रेलर को अपलोड किया गया तभी से लोगों को सैम बेसाइल के बारे में पता चला.अरब के कुछ टीवी चैनलों ने उसे यू-टयूब से उठा लिया और अपने टॉक शो का हिस्सा बनाया और उसे अरबी में डब किया. उसके बाद से लगभग तीन लाख लोगों ने उसे देखा है.इस फ़िल्म के कारण अरब के कई देशों में हिंसा भड़क गई है और एक अमरीकी राजदूत समेत कई लोग अपनी जान गंवा बैठे हैं.लेकिन अभी भी सबसे बड़ा सवाल बना हुआ है कि आख़िर इस फ़िल्म को किसने बनाया और क्यों.
__________________________
नेशनल आर्मी म्यूजियम द्वारा कराए गए एक सर्वेक्षण में वॉशिंगटन को आयरिश स्वतंत्रता के नायक माइकल कोलिंस, प्राँस के नेपोलियन बोनापार्ट, जर्मन फील्ड मार्शल इरविन रोमेल और आधुनिक तुर्की के निर्माता मुस्तफा कमाल पाशा से अधिक मत मिले.पश्चिम लंदन में चेलसी में म्यूजियम में हुए एक विशेष समारोह में 70 अतिथियों ने वॉशिंगटन को ब्रिटेन का सबसे जबरदस्त प्रतिद्वंदी माना.जाने माने इतिहासकार डॉक्टर स्टीफेन ब्रमवेल ने कहा, ‘अमरीकी स्वाधीनता संग्राम में वॉशिंगटन की वजह से ही ब्रिटेन को उसके इतिहास की सबसे खराब पराजय का सामना करना पड़ा.’उन्होंने कहा कि वॉशिंगटन एक बहादुर और प्रेरणादायक कमांडर थे जिन्होंने आगे रह कर लड़ाई लड़ी. सबसे बढ़कर उन्होंने उस समय भी हिम्मत नहीं हारी जब लड़ाई उनके खिलाफ जा रही थी.वॉशिंगटन की जगह अगर कोई और होता तो वह मैदान छोड़ कर भाग खड़ा होता.इस सूची मे पहले 20 कमांडरों को शामिल किया गया था. 20 कमांडरों की सूची में भारत से टीपू सुल्तान और झाँसी की रानी लक्ष्मीबाई को भी शामिल किया गया था.करीब 8000 लोगों ने एक ऑनलाइन मतदान में भाग ले कर इनमें से पाँच लोगों को चुना. फिर इनकी विशेषताओं पर खास तौर से बुलाए गए मेहमानों ने चर्चा की और फिर अंतिम मतदान कराया गया.इस पूरी प्रक्रिया का मापदंड था कि इनमें से हर व्यक्ति ने 17 वीं शताब्दी के बाद ब्रिटेन के खिलाफ किसी न किसी लड़ाई में सेना का नेतृत्व किया हो.इस सूची में वॉशिंगटन के बाद दूसरे स्थान पर माइकल कोलिंस रहे जिन्हें एक महान छापामार रणनीतिकार माना जाता है.उन्होंने देश के भीतर ही ब्रिटिश सेनाओं का न सिर्फ सामना किया बल्कि उन्हें हराया भी.उनके बारे में बोलते हुए युनिवर्सिटी कॉलेज कॉर्क के लेक्चरर गेब्रियल डोहेरटी ने कहा, ‘वह एक महान सैनिक नेता से कहीं बढ़ कर थे.उन्होंने एक बार में कई टोपियाँ पहनी लेकिन उनके राजनीतिक और प्रशासनिक गुणों को अक्सर नजरअंदाज किया गया.’तीसरे स्थान पर फ्राँस के महान शासक नेपोलियन रहे.उन्होंने करीब एक चौथाई शताब्दी तक ब्रिटेन को चुनौती दी लेकिन अंतत: वॉटरलू की लड़ाई में उनकी हार हुई.यॉर्क विश्वविद्यालय में आधुनिक इतिहास के प्रोफेसर एलन फॉरेस्ट ने कहा, ‘नेपोलियन काफी प्रतिभावान जनरल और सैनिक रणनीतिकार थे. वह ब्रिटेन को अपना सबसे प्रबल प्रतिद्वंदी मानते थे और उसे हराने के लिए उन्होंने अपनी सारी आर्थिक, राजनीतिक और सैनिक ताकत लगा दी थी.’चौथे स्थान पर जर्मन जनरल एरविन रोमेल रहे.उन्होंने दूसरे विश्व युद्ध के दौरान उत्तरी अफ्रीका की रेगिस्तान की लड़ाई में ब्रिटिश सैनिकों का सम्मान अर्जित किया.लंदन के ब्रूनेल विश्वविद्यालय के मेथ्यू ह्यूग्स ने कहा, ‘हाँलाकि रोमेल और नेपोलियन दोनों महान सामरिक कमांडर थे लेकिन राजनीतिक तौर पर उनकी उपलब्धियाँ नगण्य थीं.’पाँचवे स्थान पर तुर्की के मुस्तफा कमाल अतातुर्क रहे जिन्होंने 1915 में गालीपोली के खिलाफ एक कठिन रक्षात्मक लड़ाई लड़ी जिसकी वजह से ब्रिटिश सेनाओं को पीछे हटने के लिए मजबूर होना पड़ा.
__________________________
संयुक्त राष्ट्र सुरक्षा परिषद की त्रैमासिक रिपोर्ट में कहा गया है कि सड़कों पर हुए बम धमाकों की घटनाएं पिछले साल के मुक़ाबले इस साल 94 फ़ीसदी बढ़ी हैं.रिपोर्ट में कहा गया है कि आत्मघाती धमाके औसतन एक हफ़्ते में तीन हो रहे हैं और कुल आत्मघाती धमाकों में से आधे देश के दक्षिणी हिस्सों में हो रहे हैं.दक्षिणी अफ़ग़ानिस्तान के हेलमंद शहर में तैनात अमरीकी सैनिकों की संख्या में की गई बढ़ोतरी और फ़रवरी में शुरू किए गए नेटो के एक बड़े अभियान के दौरान ये रिपोर्ट आई है.अमरीकी राष्ट्रपति ओबामा ने अफ़गा़निस्तान में पिछले दिसंबर में 30 हज़ार और सैनिकों की तैनाती की थी.नेटो ने फ़रवरी में ऑपरेशन मुश्तरक नाम से हेलमंद प्रांत में जो बड़ा अभियान शुरू किया है, वह सन 2001 में अफ़ग़ानिस्तान में तालेबान के पतन के बाद का अब तक का सबसे बड़ा अभियान बताया जा रहा है.रिपोर्ट में इस बात को रेखांकित किया गया है कि दक्षिणी क्षेत्र में हिंसा में हुई इस बढ़ोतरी के लिए नेटो के अभियान को आंशिक रूप से ज़िम्मेदार ठहराया गया है.रिपोर्ट में कहा गया है कि अफ़ग़ानिस्तान मे हत्या के मामलों मे भी 45 प्रतिशत की बढ़ोतरी देखी गई है.कहा गया है कि तालेबान और अन्य चरमपंथी गुट अफ़ग़ान अधिकारियों की हत्या के मामलों मे लगातार सफल हो रहे हैं.रिपोर्ट में कहा गया है कि चरमपंथियों के हमलों में अब और आधुनिकतम तकनीक का इस्तमाल किया जा रहा है जो इस बात का सबूत है कि अल क़ायदा से जुड़े चरमपथियों के स्थानीय नेटवर्क की क्षमताएं बढ़ती जा रही हैं.
__________________________
वैटिकन के एक अधिकारी ने कहा है कि इन विट्रो फ़र्टिलाइज़ेशन (आईवीएफ़) तकनीक विकसित करने वाले ब्रिटिश चिकित्सा वैज्ञानिक को नोबेल पुरस्कार देना 'एकदम अनुचित' है.'पॉन्टिफ़िकल एकैडमी फ़ॉर लाइफ़' के प्रमुख इग्नेशियो कैरेस्को डी पाउला का कहना है कि पुरस्कार देते समय फ़र्टिलिटी के इलाज में नैतिकता के सवालों को अनदेखा किया गया.उनका कहना है कि आईवीफ़ प्रक्रिया में बड़ी संख्या में मानव भ्रूण नष्ट हो जाते हैं.1978 से अब तक दुनिया भर में आईवीएफ़ तकनीक से क़रीब 40 लाख बच्चे पैदा हो चुके हैं.जैव नैतिकता मामलों के लिए वेटिकन के प्रवक्ता कैरेस्को ने कहा है कि आईवीएफ़ मानव प्रजनन के क्षेत्र में एक नया और महत्वपूर्ण अध्याय है.उनका कहना है कि लेकिन नोबेल पुरस्कार समिति की ओर से प्रोफ़ेसर एडवर्ड को चुना जाना एकदम अनुचित है क्योंकि अगर यह चिकित्सा पद्धति नहीं होती तो मानव शुक्राणु के लिए बाज़ार नहीं बनता और दुनिया भर में बड़ी संख्या में फ़्रीज़र मानव भ्रूण से भरे हुए नहीं होते.इटली के समाचार एजेंसी एन्सा से उन्होंने कहा, "सबसे अच्छे मामलों में इन भ्रूण को बच्चेदानी में स्थापित कर दिया जाता है लेकिन ज़्यादातर मामलों में वे या तो नष्ट कर दिए जाते हैं या फिर उनकी मौत हो जाती है. ये ऐसी समस्या है जिसके लिए नोबेल पुरस्कार के नए विजेता ज़िम्मेदार हैं."हालांकि ये टिप्पणी करते हुए कैरेस्को ने कहा कि वे व्यक्तिगत हैसियत से यह कह रहे हैं.लेकिन चिकित्सा के क्षेत्र में नोबेल पुरस्कार विजेताओं का चयन करने वाली समिति ने कहा है कि प्रोफ़ेसर एडवर्ड के काम ने पूरी दुनिया में लोगों को बच्चा पाने की ख़ुशी दी है.समिति ने कहा है, "बांझपन एक ऐसी चिकित्सकीय परिस्थिति है, जिससे दुनिया में लगभग 10 प्रतिशत दंपति प्रभावित होते हैं. प्रोफ़ेसर एडवर्ड की उपलब्धि ने उनके लिए इलाज संभव किया है."रॉबर्ट एडवर्ड ने निस्संतान लोगों की मदद के लिए इन विट्रो फ़र्टिलाइज़ेशन (आईवीएफ़) तकनीक का विकास किया. उन्होंने अपना शोध 50 साल पहले शुरू किया था.1950, 1960 और 1970 के दशक में उन्होंने जो प्रयास किए, उसके परिणामस्वरूप विश्व का पहला टेस्ट ट्यूब बेबी 1978 की जुलाई में पैदा हुआ.ये एक लड़की थी और उसका नाम लुई ब्राउन था.प्रोफ़सर एडवर्ड 85 वर्ष के हैं और इस समय बीमार हैं.उस शोध की सफलता का ही परिणाम है कि आज आईवीएफ़ तकनीक से गर्भ धारण करने वाले हर पाँच दंपति में से एक अपने प्रयास में सफल होता है.सामान्य तरीके से बच्चा पैदा करने के तरीके में भी सफलता की दर यही है.प्रोफ़सर एडवर्ड के सहयोगी पैट्रिक स्टेपटो ने इस शोध में उनका साथ दिया और इनके प्रयासों को चर्च और कई सरकारों का विरोध भी झेलना पड़ा था.विज्ञान के क्षेत्र के उनके कई सहयोगियों को भी इस शोध की सफलता को लेकर शक था और स्थिति ये हो गई थी कि अपना शोध करने के लिए उन्हें पैसों की भी कमी पड़ी जिसके लिए उन्हें निजी सहायता राशि पर निर्भर रहना पड़ा.इन विट्रो फ़र्टिलाइज़ेशन (आईवीएफ़) एक ऐसी तकनीक है जिसके तहत उन दंपतियों का इलाज होता है जो संतान को जन्म दे पाने में या तो असमर्थ होते हैं या फिर जिन्हें संतानोत्पत्ति में दिक़्कत होती है.आईवीएफ़ के अंतर्गत महिला के अंडाणु (ऐग सेल) और पुरूष के शुक्राणु (स्पर्म) को शरीर के बाहर, एक टेस्ट ट्यूब या किसी बीकर में निषेचित यानि फ़र्टिलाइज़ किया जाता है.उसके बाद इस फ़र्टिलाइज़्ड अंडे (ज़ाइगोट) को महिला के बच्चेदानी (यूट्रस) में स्थापित किया जाता है, इस उम्मीद के साथ कि नौ महीने बाद एक स्वस्थ शिशु पैदा होगा.
__________________________
उत्तरी श्रीलंका वही इलाक़ा है जो तमिल विद्रोहियों का गढ़ था और पिछले साल यहीं सेना और तमिल विद्रोहियों के बीच मुख्य युद्ध चल रहा था.ये जन सुनवाई शनिवार और रविवार को चलेगी.संयुक्त राष्ट्र मानता है कि युद्ध के अंतिम पाँच महीनों में कम से कम सात हज़ार तमिल नागरिकों की मौत हुई. लेकिन सरकार कहती है कि इसके लिए सरकारी सेना ज़िम्मेदार नहीं है.जाँच आयोग ने आश्वासन दिया है कि किसी को डरने की आवश्यकता नहीं है क्योंकि बयान देने वाले व्यक्ति की पहचान गोपनीय रखी जाएगी.लेकिन अमरीकी विदेश विभाग ने चेतावनी दी है कि जो भी सरकार की निंदा करेगा उस पर बदले की कार्रवाई हो सकती है.उल्लेखनीय है कि अमरीकी कांग्रेस के 57 सदस्यों ने पहले ही कह दिया है कि सरकार ने जिस आयोग का गठन किया है वह विश्वसनीय नहीं है.सरकार ने आठ लोगों को इस आयोग के सदस्य के रूप में चुना है.ये सदस्य अब पुराने युद्ध क्षेत्र की जटिलताओं को समझने का प्रयास कर रहे हैं.उन्होंने आम लोगों को अपने बयान देने के लिए आमंत्रित किया है. कहा गया है कि लोग सार्वजनिक रुप से और गोपनीयता में भी बयान दर्ज करवा सकते हैं.आयोग वावुनिया में सुनवाई कर रहा है जहाँ हज़ारों तमिल शरणार्थी रह रहे हैं.आयोग को कैंपों में भी जाकर सुनवाई करनी है. माना जाता है कि इन कैंपों में रह रहे शरणार्थियों में से बहुत लोगों का संबंध तमिल विद्रोहियों के संगठन एलटीटीई से रहा है.अब तक राजधानी कोलंबो में हुई सुनवाई में आयोग ने 2002 में हुए युद्ध विराम के टूटने की वजह को लेकर सुनवाई की है.सरकार की ओर से इसका दोष एलटीटीई पर मढ़ा जाता रहा है.लेकिन अभी तक युद्ध के आख़िरी पाँच महीनों पर कम ही बातें हुई हैं और उस दौरान सेना के व्यवहार पर कम ही बात हुई है.तमिल विद्रोहियों की इस बात को लेकर निंदा ज़रुर हुई है कि उन्होंने अपने बचाव के लिए लोगों का कवच की तरह इस्तेमाल किया.
__________________________
यूएस जियोलॉजिकल सर्विस के मुताबिक, पहले भूकंप की तीव्रता 6.4 आंकी गई जबकि दूसरे की तीव्रता 6.3 मापी गई है.तबरिज़ और अहार कस्बों में भूकंप के ज़ोरदार झटके महसूस किए गए लेकिन जानमाल का ज़्यादा नुकसान ग्रामीण इलाकों में हुआ है.खबरों में कहा गया है कि भूकंप की वजह से कई गांवों में टेलीफोन संचार सेवाएं बाधित हो गई हैं जिससे राहत एवं बचाव कार्यों में दिक्कत आ रही है.

दुनिया के बड़े भूकंपों का इतिहास तबरिज़ शहर के एक निवासी ने बीबीसी को बताया, ''भूकंप की वजह से लोगों में अफरा-तफरा मच गई. लोग सड़कों की ओर भागे और हर तरफ एम्बुलेंस के सायरन सुनाई दे रहे थे.''समाचार एजेंसी एपी ने सरकारी टेलीविजन के हवाले से खबर दी है कि पूर्वी अज़रबेजान स्थित हरीस और वरज़ाक़ाब कस्बों में भी जान-माल का नुकसान हुआ है.अधिकारियों का कहना है कि कम से कम चार गांव पूरी तरह से तबाह हो गए हैं जबकि 60 अन्य गांवों में भी काफी तबाही हुई है.तेहरान विश्वविद्यालय के भूकंप-विशेषज्ञों के मुताबिक, ये दोनों भूंकप चंद मिनटों के भीतर आए थे.भूकंप प्रभावित इलाकों में राहत और बचाव कर्मियों को भेजा गया है लेकिन अंधेरे की वजह से उन्हें दिक्कतों का सामना करना पड़ रहा है.सरकारी टेलीविजन के मुताबिक, भूकंप का पहला झटका स्थानीय समयानुसार लगभग पांच बजे महसूस किया गया.अधिकारियों ने चेतावनी दी है कि मृतकों की संख्या बढ़ सकती है क्योंकि राहत और बचावकर्मी मलबे में दबे लोगों की तलाश कर रहे हैं.ईरान के राष्ट्रपति महमूद अहमदीनेजाद के कार्यालय से जारी एक बयान में मृतकों के प्रति संवेदना जताई गई है और भूकंप प्रभावित इलाकों में राहत कार्यों में तेजी लाने का आह्वान किया गया है.अधिकारियों ने चेतावनी दी है कि भूकंप से तबाह हुए इलाकों के लोग खुले में रहें क्योंकि भूकंप के और झटके आ सकते हैं.तबरिज़ निवासी अमीना ज़िया ने बीबीसी को बताया, ''मेरा परिवार बेहद डरा हुआ है. रात का वक्त है लेकिन हम सो नहीं सके. ये भूकंप बड़ा जबर्दस्त था. इसके बाद 10 और झटके महसूस किए गए.''
__________________________
इसके बाद उन्होंने रामिरेज़ का ख़िताब वापस ले लिया. लेकिन रामिरेज़ ने हार नहीं मानी और वे अदालत पहुंच गईं.अदालत में उन्होंने दलील दी कि उनका ख़िताब इसलिए वापस लिया गया क्योंकि प्रतियोगिता जीतने के बाद उनका भार थोड़ा बढ़ गया था.लेकिन आयोजकों का दावा था कि ख़िताब इसलिए वापस लिया गया क्योंकि रामिरेज़ ने उनके साथ हुए क़रार का शर्तों को तोड़ा है.हफ़्ते भर चली अदालती कार्रवाई के बाद टेक्सास में ज्यूरी रामिरेज़ के हक़ में फ़ैसला सुनाया.जज बारबरा नेलरमो ने कहा, "मेरे पास डोमोनीक रामिरेज़ को मिस सान एंटोनियो के ख़िताब पर बहाल करने के अलावा कोई दूसरा विकल्प नहीं."डोमोनीक रामिरेज़ ने कहा, "ये सिद्धांत की बात है."आयोजकों ने इस वर्ष जनवरी में रामिरेज़ से ख़िताब ये कहते हुए छीन लिया था कि वे उनके द्वारा आयोजित समारोहों में देरी से आती हैं. रामिरेज़ पर एक सौंदर्य प्रतियोगिता के विजेता के अनुरूप व्यवहार ना करने का भी आरोप लगाया गया था.अब चूंकि मिस रामिरेज़ को ख़िताब वापस मिल गया है वे मिस टेक्सास या मिस अमरीका के लिए होने वाली सौंदर्य प्रतियोगिताओं में हिस्सा ले पाएंगी.लेकिन इसमें एक दिक्कत है. मिस रामिरेज़ के निलंबन के दौरान उनकी जगह पर एशली डिक्सॉन को मिस सान एंटोनियो चुन लिया गया था.
__________________________
इस डिज़ाइन को 'डूडल' भी कहा जाता है जिसे हर दिन लाखों-करोड़ों लोग देखते हैं.कभी माउस के एक इशारे पर बजने वाला लेस पॉल गिटार, कभी रॉबर्ट मूग की याद में पैकमैन गेम तो कभी ओलंपिक खेलों से जुड़े कार्टून... ये गूगल के होम पेज पर अब तक के दिखाई देने वाले कुछ बेहतरीन 'डूडल्स' में से एक हैं.जो चीज़ 1998 में अंग्रेज़ी में लिखे गए गूगल के शब्द 'ओ' से सटी एक आकृति हुआ करती थी वो अब किसी खेल, लोकप्रिय घटना या किसी व्यक्तिव से जुड़ी एक कलात्मक प्रस्तुती बन गई है.अब तक करीब 1000 से ज्यादा डूडल्स बन चुके हैं जो प्रसिद्ध के साथ-साथ कम जाने-पहचानी हस्तियों और सालगिरह या वर्षगांठ से जुड़े होते हैं.इनमें से कुछ तो बेहद रोचक और कुछ बेतुके भी होते हैं, लेकिन इन्हें काफी संवादात्मक और दिलचस्प पाया जाता है.ज़ाहिर है हर रोज़ गूगल का इस्तेमाल करने वाले करोड़ों लोगों का ध्यान अनायास ही इन डिज़ाइनों की ओर आकर्षित हो जाता है.2012 के ओलंपिक आयोजनों के दौरान हर दिन किसी एक खेल से जुड़ा एक नया डूडल गूगल के होमपेज पर सर्च-बार के ऊपर नज़र आता रहा.कभी यहां तैराकी से जुड़ी जानकारियां होती थीं तो कभी निशानेबाज़ी से जुड़ी, और हर नए डूडल के साथ इंटरनेट पर उससे जुड़े अनगितन लेख पढ़े जा सकते थे.हर दिन एक नए प्रसंग के साथ लोगों को लुभाना कोई आसान काम नहीं होता होगा. डूडल्स का उद्देश्य है दफ्तरों में रोज़मर्रा का काम कर रहे लोगों की रूचि बढ़ाना और उन्हें विविधता का एहसास कराना.इन डूडल्स को हम चाहें तो डिज़ाइन के तौर पर समझें या कला के तौर पर, सच्चाई ये है कि आज के समय में इसे सबसे ज्यादा देखा और पढ़ा जा रहा है.उदाहरण के तौर पर चार्ली चैपलिन के डूडल्स देखें. इसे देखकर आपको उस टीम के बारे में थोड़ा-बहुत समझ में आ जाएगा जो अपने आपको भी 'डूडलर्स' कहते हैं और इस काम को अंजाम देते हैं.ये वो लोग हैं जो कैलिफोर्निया के एक छोटे से ऑफिस में बैठकर हर दिन एक नया डूडल बनाते हैं.इस टीम के रचनात्मक लीडर रयान जरमिक के अनुसार उनके दिमाग पर कभी भी ये बात हावी नहीं होती की उनके काम को लाखों लोग देख या पढ़ रहे हैं.जरमिक कहते हैं, ''मानव मस्तिष्क ये समझ पाने में असमर्थ होता है कि किसी चीज़ को लाखों लोग किस तरह से लेंगे. मेरे लिए ज़्यादा मायने ये रखता है कि मैं अपने साथियों और दोस्तों को कितना हंसा सकता हूं या कैसे कोई नई तकनीक सीख सकता हूं. हमें कलाकार या डिज़ाइनर की श्रेणी में मत रखिए. हम बस ये सुनिश्चित करना चाहते हैं कि हम कला और तकनीक को सबसे बेहतर स्वरूप में दुनिया के सामने पेश कर सकें."उनका मानना है कि वे मनोरंजन, कला, तकनीक और ग्राफिक्स डिज़ाइन के बीच एक पुल बनाने का काम करते हैं. गूगल के पन्ने पर किस चीज़ या विषय को जगह देनी है, इसका फैसला काफी लोकतांत्रिक तरीके से किया जाता है.इसमें ज़्यादा ध्यान इस चीज़ पर दिया जाता है कि जो विषय चुना गया है, उसमें आश्चर्य कितना ज्यादा है बजाय किसी आम सालगिरह की तारीख का जश्न मनाने पर.इसमें दूसरे देशों में स्थित गूगल के दफ्तर से मिलने वाली युक्तियों का भी काफी महत्व होता है.इस रचनात्मक कृति को देखकर ये भी सवाल मन में आता है कि क्या डूडल बनाना एक कला है या इसे महज़ व्यावसायिक ऐनक से देखा जाए?कला के बारे में जो बात कही जाती है वो ये है कि कला का कोई व्यावसायिक पहलु नहीं होता.लेकिन देखा जाए तो डूडल के मामले में व्यापारिक कला का एक व्यवहारिक पहलु भी होता है.ग्राफिक डिज़ाइनर सी स्कॉट के अनुसार डूडल्स एक तरह से मॉडर्न आर्ट का ही एक रूप है, लेकिन मार्केटिंग कंपनी सेवेन ब्रांड्स की मुख्य कार्यकारी अधिकारी जैसमिन मोंटगोम्री इससे सहमत नहीं है.जैसमिन के अनुसार, ''जब आपको आपकी रचनात्मकता के लिए पैसे दिए जाने लगते हैं तब आपका काम कला के दायरे से बाहर हो जाता है. क्योंकि तब आप अपने व्यवसायिक कर्ताधर्ता की बात मानते हैं ना कि रचनात्मक गुरु की.''ये कला है या व्यवसाय या फिर दोनों का मिश्रण, इस बात पर भले ही मतभेद बना रहे, लेकिन इस बात को नकारा नहीं जा सकता कि डूडल्स का काफी दिलचस्प, रोचक और आकर्षक होते हैं.और जब तक गूगल का बाजा़र पर वर्चस्व बरकरार रहेगा, तब तक इसके होमपेज पर दिखने वाले डूडल्स आपकी इंटरनेट सर्फिंग का एक अहम हिस्सा होंगे.
__________________________
न्यूयॉर्क  की  संघीय  अदालत  में  यह  मुक़दमा  सोमालिया  में 1993 में हुए हमलों के सिलसिले में  दर्ज  किया  गया  था  जिसमें  18 अमरीकी  फ़ौजी  मारे  गए  थे.लादेन पर  सोमालिया  के  हमले  की  हिमायत  करने का आरोप लगाया गया था. इसमें अमरीकी  नागरिकों  को  मारने, अमरीकी  नागरिकों  के  खिलाफ़  महाविनाश के  हथियारों  के  प्रयोग  और  अमरीकी  संपत्ति  को  तबाह  करने  की साज़िश  रचने  के  आरोप  शामिल  थे.बाद  में  उसमें  तंज़ानिया  और  कीनिया  में  अमरीकी  दूतावास  पर  हमलों  और  यमन  में  कोल  नामक  अमरीकी  युद्वपोत  पर  हमले  की साज़िश  के  आरोप  भी शामिल  कर  दिए  गए  थे. लेकिन  इस  मुक़दमे  में  11 सितंबर  2001 के  हमलों  से  जुड़ा  कोई  आरोप  शामिल  नहीं  था.जज लुईस कपलान ने अमरीकी सरकार के वकील द्वारा दायर याचिका पर सहमति जताते हुए ओसामा बिन लादेन के खिलाफ़ मुक़दमा ख़त्म कर दिया कि अब आरोपी मर चुका है.इस  मामले  में  सरकारी  वकील  की  तरफ़  से  विस्तार  से  ऐसे  प्रमाण  अदालत  में  पेश  किए  गए  जिससे  यह  साबित  होता  है  कि  ओसामा  बिन  लादेन  एक  अमरीकी  फ़ौजी  ऑपरेशन  में मारे जा चुके हैं.उल्लेखनीय है कि दो मई को  अमरीका  की  विशेष  सैनिक  टुकड़ी  ने  पाकिस्तान  के  एबटाबाद  शहर  में  कार्रवाई  करके  अल  क़ायदा  प्रमुख  ओसामा  बिन  लादेन  को  मार  दिया  था.सरकार  की  ओर  से  अदालत  में  पेश  किए  गए दस्तावेज़ों  में  ओसामा  बिन  लादेन  की  पहचान  करने  के  लिए  बड़ी  सावधानी से  की  गई  कोशिशों का  विस्तार  से  वर्णन  किया  गया  है.अदालती  दस्तावेज़ों  के  मुताबिक पाकिस्तान में ओसामा  बिन  लादेन  के  कंपाउंड  पर  हमला  किए  जाने  के  बाद  उसकी  लाश  से  डीएनए नमूने  लिए  गए  और  उसे  अफ़गानिस्तान  में  बगराम  फौजी  अड्डे  ले  जाया  गया  जहां  सीआईए  के  एजेंटों  ने  उसकी  जांच  की.  लादेन  के डीएनए की पहले  से  ही  मौजूद उनके  कई  परिवारजनों  के डीएनए नमूनो  से  मिलाया गया.दस्तावेज़  में  कहा  गया,“डीएनए जांच से साबित हो गया कि जो सैंपल हमले में मारे गए व्यक्ति का था वह ओसामा बिन लादेन के परिवार वालों से ही मेल खाता था. और इसमें ग़लती होने की गुंजाईश न के बराबर है.”इसके  अलावा  दस्तावेज़  के मुताबिक  सीआईए  ने  आधुनिक  तकनीक  का  प्रयोग  कर  ओसामा  बिन  लादेन  की  पुरानी  फ़ोटो  से  भी  उस  लाश  के  चित्रों  को मिलाया  जिससे  साबित  हो  गया  कि  जो  व्यक्ति  पाकिस्तान  में  अमरीकी  हमले  में मारा  गया  था  वह  ओसामा  बिन  लादेन  ही  था.अदालत  ने  जिस  मुक़दमे  से  बिन  लादेन  का  नाम  हटाया  है उसमें  अभी अयमन  अल  ज़वाहिरी  का  नाम  शामिल है  जिसने  अल-क़ायदा  के  नए  प्रमुख  के  रूप  में  कमान  संभाली  है.
__________________________
इस कारण उन्होंने एक ऐसे शोध का समर्थन करने का फैसला किया है जो यह सुनिश्चित करेगा कि किसी महिला के दोषपूर्ण आनुवंशिक विकार को किसी दूसरी महिला के डीएनए से बदला जा सकता है.शेरॉन जितनी भी बार गर्भवती होती थीं तो प्रार्थना करती थी कि इस बार उनके साथ पहले जैसा न हो. गर्भधारण करने के दौरान वह बेहतर महसूस करती थी और उनके बच्चों का जन्म भी ठीक से हो जाता था.लेकिन इसके बाद चीजें बिगड़नी शुरू हो जाती थीं.उनके पहले तीन बच्चे पैदा होने के कुछ घंटों के भीतर ही मर गए और किसी को भी समझ नहीं आया कि ऐसा क्यों हुआ?संडरलैंड में रहने वाली शेरॉन कहती हैं, ''पहले बच्चे की मौत से उबरने में हमें लंबा समय लगा और फिर दोबारा ऐसा हो गया.''शेरॉन कहती हैं, ''मुझे इसका गहरा सदमा लगा. तीसरे बच्चे की मौत के बाद डॉक्टरों को यह संदेह होना शुरू हो गया कि यह सारी मौतें आकस्मिक नहीं थी.''लेकिन आनुवांशिक जाँच से भी कोई ठोस जवाब नहीं मिले.इसी समय उनकी माँ ने रहस्योघाटन किया कि शेरॉन के जन्म से पहले उनके तीन मरे हुए बच्चे पैदा हुए थे. डॉक्टरों की जाँच से यह भी पता चला कि शेरॉन के विस्तृत परिवार में इसी तरह से आठ बच्चों की मौत हो चुकी थी.शेरॉन ने बताया, ''मुझे अपनी माँ के इतिहास के बारे में पता नहीं था. मुझे इसको जानने की ज़रूरत भी नहीं थी. मैं अपनी माँ की अकेली बच्ची थी. मैं समझती हूँ कि उनके समय में लोग इन विषयों पर इस तरह से बातें नहीं करते थे जिस तरह आज करते हैं.''लेकिन तभी शेरॉन का चौथा बच्चा एडवर्ड इस दुनिया में आया. इस बार डॉक्टर पहले की तुलना में ज्यादा तैयार थे.उनके जन्म के पहले 48 घंटों के दौरान उन्हें दवाएं दी गई और लैक्टिक एसीडोसिस (एक तरह का रक्त संक्रमण) से बचने के लिए खून चढ़ाया गया.इसी संक्रमण की वजह से उनके तीन भाई-बहनों की मौत हो चुकी थी.पाँच सप्ताह बाद शेरॉन और उनके पति नील को क्रिसमस के दौरान एडवर्ड को अपने घर ले जाने की अनुमति दे दी गई. एडवर्ड जीवित रहा लेकिन उसका स्वास्थ्य खराब ही रहा और शेरॉन को अकसर उसका खास धयान रखना पड़ा.चार साल की उम्र में उसे दौरे पड़ने लगे और तब जाकर डॉक्टर, एडवर्ड और शेरॉन की बीमारी का सही पता लगा पाए. शेरॉन के बच्चों के इतिहास की गहन जाँच के बाद डॉक्टरों को पता लगा कि एडवर्ड लेज़ बीमारी से पीड़ित थे.लेज़ वो बीमारी होती है जिसमें केंद्रीय तंत्रिका तंत्र काम करना बंद कर देती है और ये बीमारी उन मांओं से बच्चों में आती है जिन्हें मिटोकॉन्ड्रिया होता है.मिटोकॉन्ड्रिया कोशिकाओं का एक ऐसा केंद्र होता है, जो शरीर में स्थित कोशिकाओं को ऊर्जा देता है.डॉक्टरों का कहना था कि एडवर्ड लंबे समय तक ठीक रहेगा, लेकिन उसके बाद उनके स्वास्थ्य में तेज़ी से गिरावट आ सकती है. शेरॉन का कहना था, ''बहुत मुश्किल होता है जब आप अपना परिवार शुरू करना चाहते है और आपका एडवर्ड जैसा बेटा हो जाए. आप ये सोचना ही शुरु करते हैं कि आपके सपने पूरे हो रहे हैं और आपको कोई बताता है कि किसी भी वक्त आपका बच्चा मर सकता है.''शेरॉन बताती है कि डॉक्टर ने उन्हें और उनके पति नील बर्नाडी को कहा कि उनका बेटा पांच साल की उम्र पूरी होने से पहले ही मर जाएगा.लेकिन ये परिवार आखिर तक इस बीमारी से लड़ता रहा और इस साल के अंत में 21 साल की उम्र में एडवर्ड ने दम तोड़ दिया.शेरॉन और नील लागातार ये कोशिश करते रहे कि उन्हें स्वस्थ बच्चा हो लेकिन वो असफल रहे.इस दंपति के बाद में तीन बच्चे हुए लेकिन केवल वो दो साल तक ही जीवित रहे.शेरॉन कहती है कि लोग मुझ से सवाल पूछते है कि एडवर्ड के बारे में क्या अलग था. ये कैसे संभव हुआ कि वो इतने लंबे समय तक के लिए जीवित रहे और मेरा जवाब होता कि उसने कभी भी जीने की चाह नहीं छोड़ी थी.
__________________________
पूर्व विदेश सचिव सलमान हैदर कहते हैं, “सरकारी स्तर पर भारत से कोई ऐसी बातचीत नहीं हुई है. मेरी आशा है कि वो यहां ऐसी बात करेंगे, या भारत की मदद करेंगे. अगर उन्होंने कुछ कहा तो उसका अच्छा असर होगा.”अमरीकी मामलों के विशेषज्ञ और जवाहरलाल नेहरु विश्वविद्यालय के प्रोफेसर चिंतामणि महापात्र को हालांकि विश्वास है कि ओबामा भारत के सुरक्षा परिषद में स्थान पर कोई बयान दे भी दें, पर वे भी मानते है कि ये काफ़ी नहीं होगा क्योंकि भारत की सदस्यता संयुक्त राष्ट्र के देशों के रवैये पर टिकी है.ओबाम के इस दौर पर हो सकता है कि भारत के कुछ प्रतिरक्षा विभागों, खासकर इसरो और डीआरडीओ पर भारत के 1998 में परमाणु परीक्षण के बाद लगे प्रतिबंध हटे.जवाहरलाल नेहरु विश्वविद्यालय के प्रोफेसर चिंतामणि महापात्र का मानना है,  “डीआरडीओ और इसरो पर लगे प्रतिबंध सामरिक साझेदारी की भावना के ख़िलाफ़ है इसलिए उम्मीद की जा रही है कि ओबामा भारत आ कर इन दोनों को नेगेटिव लिस्ट से निकालने की घोषणा करेंगे.”साथ ही भारत चाहेगा कि कश्मीर की चर्चा ओबामा कश्मीर की चर्चा न करें और पाकिस्तान से हो रहे आतंकवाद पर कड़ा रुख अपनाए.भारत आतंकवाद पर सूचना के आदान प्रदान में ज़्यादा सहयोग भी चाहता है विशेषकर इन ख़बरों के बाद कि डेविड कोलमैन हैडली और मुंबई में हुए 26 नवंबर के हमले में उसकी भूमिका की जानकारी भारत को ठीक समय पर नहीं दी गई थी.अमरीका के वीज़ा फ़ीस बढ़ाने और आउटसोर्सिंग जैसी चिंताओं पर भी भारत कुछ सकारात्मक क़दम चाहता है.अमरीका की नज़र से देखें तो परमाणु व्यापार की राह तैयार करने के लिए भारत की संसद से पारित परमाणु उत्तरदायित्व विधेयक से उभरी दिक्कतों को दूर करना अहम है.अमरीका का कहना है कि अगर इस क़ानून को नहीं बदला जा सकता तो ऐसा प्रावधान कर दिया जाए कि अमरीकी कंपनियों को किसी दुर्घटना के बाद मुआवज़ा न देना पड़े.मंदी की मार झेल रहे अमरीका की नज़र अपनी प्रतिरक्षा कंपनियों को कुछ ठेके दिलवाने, परमाणु संयंत्र और व्यापार क्षेत्र में सहयोग बढ़ाने पर रहेगी.अमरीका कृषि क्षेत्र में भी सहयोग बढ़ाना चाहता है पर फ़िलहाल उसके दुग्ध और मांस उत्पादों पर भारत में प्रतिबंध हटना मुमकिन नहीं लग रहा है क्योंकि भारतीय अधिकारियों का कहना है कि उन उत्पादों में गौ अंश इस्तेमाल किए जाते हैं.यानि सीधी बात ये कि ओबामा की इस यात्रा में चाहे प्रतिरक्षा, कृषि, उच्च तकनीक, जलवायु परिवर्तन, खाद्य सुरक्षा जैसे क्षेत्रों में सहयोग का मामला हो पर जार्ज बुश या बिल क्लिंटन की यात्राओं जैसा उत्साह नहीं है.जेएनयू के चिंतामणि महापात्र का कहना है, “अमरीका और भारत के संबंध इतने व्यापक और बहुआयामी हो गए है कि ज़रुरत से ज़्यादा कोई आशा नहीं की जा रही.  दूसरी बात ये कि बुश परमाणु संधि का बड़ो तोहफा लाए थे पर ओबामा के पास ऐसी बड़ी कोई सौगात नहीं है. अब बस उस समझौते को लागू करना ही एजेंडे पर है इसलिए उत्साह उतना नज़र नहीं आ रहा है.”पर ओबामा अपने कार्यकाल के शुरुआती दौर में वाणिज्य जगत के 200 लोगों के  भारी भरकम दल के साथ भारत आ रहे हैं,  उसे अमरीका के लिए भारत के महत्व के परिचायक के रुप में देखा जा रहा है.
__________________________
सरकार की ओर से अदालत में उस क़ानून का हवाला दिया गया है जिसके तहत किसी अपराध से पैसे कमाने पर रोक है.हालांकि डेविड हिक्स के वकीलों का कहना है कि ये क़ानून उन पर लागू नहीं होता क्योंकि अमरीका सैन्य अदालत की ओर से सुनाई गई सज़ा वैध नहीं थी.डेविड हिक्स की किताब इस वर्ष के शुरु में प्रकाशित हुई थी और तब से अब तक उसकी लगभग 30,000 हज़ार प्रतियाँ बिक चुकी हैं.उन्हें वर्ष 2001 के अंत में अफ़ग़ानिस्तान में गिरफ़्तार किया गया था और चरमपंथ का समर्थन करने के लिए दोषी ठहराने से पहले पाँच साल ग्वांतानामो बे के बंदी गृह में रखा गया था.अमरीका की सैन्य अदालत में दोषी ठहराए जाने वाले वे पहले ग़ैर-अमरीकी बंदी थे.ऑस्ट्रेलिया भेजे जाने के बाद उन्होंने थोड़े दिन और जेल में गुज़ारे थे.डेविड हिक्स ने अपनी किताब 'ग्वांतानामो माई जर्नी' यानी 'ग्वांतानामो मेरी यात्रा' में क्यूबा के विवादास्पद ग्वांतानामो बे बंदीगृह में गुज़ारे अपने दिनों के बारे में लिखा है.अभी ये पता नहीं चला है कि इस किताब के लिए हिक्स को प्रकाशक की ओर से कितना अग्रिम भुगतान किया गया था.लेकिन अनुमान है कि रॉयल्टी के रूप में उन्हें एक लाख ऑस्ट्रेलियाई डॉलर यानी लगभग 47 लाख रुपए मिल चुके हैं.बुधवार को हुई सुनवाई के बाद न्यू साउथ वेल्स सुप्रीम कोर्ट के जस्टिस पीटर गार्लिंग ने फ़िलहाल एक ट्रस्ट के खाते को सील करने के आदेश दिए हैं जिसमें इस किताब से मिले पैसे जमा हैं.इसके बाद अभियोजन पक्ष के वकील ने अदालत से अपील की है कि अगली सुनवाई 16 अगस्त तक स्थगित कर दी जाए जिससे कि सभी पक्ष अपनी बात रख सकें.माना जा रहा है कि हिक्स की टीम ये तर्क रखेगी कि अमरीकी सैन्य अदालत की ओर से सुनाई गई सज़ा का ऑस्ट्रेलिया में संज्ञान ही नहीं लिया जाना चाहिए.जबकि उनके पिता टेरी ने कहा है कि सरकार उनके 35 वर्षीय बेटे को परेशान कर रही है.ऑस्ट्रेलिया की ग्रीन पार्टी ने कहा है कि ये मुक़दमा एक राजनीतिक संदेश देने के लिए है जिससे कि लेखकों को राजनीतिक रुप से संवेदनशील बातें लिखने से रोका जा सके.ग्वांतानामो बे के पूर्व बंदी हिक्स के विरोधियों का कहना है कि वे ये स्पष्ट करने में असफल रहे हैं कि उन्होंने अफ़ग़ानिस्तान में अल-क़ायदा के साथ प्रशिक्षण क्यों लिया था, जहाँ से उन्हें गिरफ़्तार किया गया था.
__________________________
इन महिलाओं के नाम निधी चनानी और सुमा रेडडी हैं जिन्हें 'चैम्पियंस ऑफ चेंज' या बदलाव लाने वाले चैंपियन नामक कार्यक्रम के तहत सम्मानित किया गया है.निधी चनानी एक कलाकार हैं. उन्होंने चित्रकला के ज़रिए अपने समुदाए और इलाके में बदलाव के लिए लोगों को प्रोत्साहित किया है.वहीं सुमा रेडडी एक समलैंगिक कार्यकर्ता हैं. उन्हें अपने इलाके में समलैंगिक लोगों के प्रति संवेदनशीलता बढ़ाने और उन्हें बेहतर तरीके से समझने के लिए किए गए काम के लिए सम्मानित किया गया है.अमरीकी राष्ट्रपति बराक ओबामा ने चैम्पियंस ऑफ चेंज नामक कार्यक्रम की वर्ष 2011 में शुरूआत की थी जिसमें शिक्षा, कला और व्यापार जैसे विभिन्न क्षेत्रों में काम करने वाले लोगों को सम्मानित किया जाता है.एशियाई और प्रशांत द्वीप मूल के 10 लोगों को सम्मानित करने के लिए गुरूवार को व्हाइट हाउस में विशेष कार्यक्रम आयोजित किया गया था.इस मौके पर ओबामा प्रशासन में जनसंपर्क विभाग के निदेशक जॉन कार्सन ने कहा, ''इन 10 चैंपियनों ने ये दिखा दिया है कि अपने इलाकों में बदलाव लाने और प्रेरणा के स्रोत बनने का क्या अर्थ होता है. इन्ही लोगों के काम की वजह से अमरीका में रहने वाले एशियाई और प्रशांत द्वीप का क्षेत्रीय समुदाए इतना मज़बूत हुआ है.''वे कहते हैं, ''इनकी मदद से ही हमें पिछड़े हुए लोगों की मदद करने का मौका मिलेगा. इन्होंने जो काम किया है, उसके लिए इन्हें सम्मानित किया जा रहा है. हम व्हाइट हाउस में इनका स्वागत करते हैं.'''चैम्पियंस ऑफ चेंज' के लिए चुने जाने के लिए व्हाइट हाउस ने व्हाट्स योर स्टोरी नामक एक प्रतियोगिता रखी थी जिसमें विभिन्न क्षेत्रों में काम करने वाले लोगों से अपने काम और अपने बारे में वीडियो भेजने को कहा गया था.इसके बाद करीब 200 लोगों ने इस प्रतियोगिता के लिए आवेदन भेजा था जिनमें से 10 को चैंपियन चुना गया.सेन फ़्रांसिस्को शहर में रहने वाली भारतीय मूल की पेंटर और डिज़ाइनर निधी चनानी अपनी कला के ज़रिए अपने समुदाए और इलाके में विविधता को दर्शाती हैं और लोगों को प्रोत्साहित करती हैं कि कला के ज़रिए भी अपनी आवाज़ उठाई जा सकती है.निधी बताती हैं कि वो विभिन्न प्रकार की तस्वीरों के ज़रिए लोगों के जीवन के आम क्षणों को दर्शाती हैं. इनमें अधिकतर दक्षिण एशियाई मूल के और श्वेत लोगों के अमरीका में एक साथ जीवन बिताने के पलों और उनके रिश्तों को दर्शाया गया है.निधी के पति एक श्वेत अमरीकी हैं. वे कहती हैं कि उनकी कला के प्रशंसक सभी नस्ल और धर्म के हैं.लेकिन भारतीय मूल की महिला होने के नाते उन्हें चित्रकारी को एक करियर के रूप में अपनाने में मुश्किल हुई थी.वे कहती हैं, ''शुरू में मेरे परिवार वाले इस करियर को लेकर खासे परेशान थे कि पता नहीं सही है या नहीं, इससे कुछ आर्थिक लाभ भी होगा या नहीं, लेकिन अब उन्हें मुझ पर फ़क्र है.''निधी बताती हैं कि उन्होंने अमरीकी राष्ट्रपति बराक ओबामा पर भी एक पेंटिंग बनाई है जिसमें उन्हें अपने परिवार के साथ दिखाया गया है. उन्होंने यह पेंटिंग राष्ट्रपति बराक ओबामा को भेंट कर दी है.निधी चनानी कोलकाता में पैदा हुई थीं और जब बहुत छोटी थीं, तभी उनका परिवार अमरीका के कैलीफ़ोर्निया राज्य में बस गया था. उन्होंने सेन फ़ैंसिस्को शहर में अकेडेमी ऑफ़ ऑर्टस में कला की पढाई की. उसके बाद उन्होंने कलाकार के तौर पर कई तस्वीरें बनाईं जो शहर के विभिन्न स्थलों पर लगी हुई हैं.सुमा रेडडी ने एमबीए किया है और वे कई वित्तीय संस्थानों में और विकास के क्षेत्रों में काम कर चुकी हैं.वे न्यूयॉर्क में दक्षिण एशियाई समलैंगिक संस्था की कार्यकर्ता भी हैं और समलैंगिक लोगों के प्रति रवैये को सुधारने के मकसद से उनके बारे में आम लोगों में जानकारी बढ़ाने का भी काम करती हैं.इसी काम के लिए उन्हें व्हाइट हाउस में सम्मानित किया गया.सुमा रेडडी कहती हैं कि एक दक्षिण एशियाई के तौर पर समलैंगिक होने का एलान करना, उनके लिए काफ़ी चुनौतीपूर्ण था.वे कहती हैं, ''जब मैं न्यूयॉर्क में रहने आई तो मैं किसी दक्षिण एशियाई समलैंगिक को नहीं जानती थी. लेकिन जब मुझे न्यूयॉर्क की दक्षिण एशियाई समलैंगिक संस्था का पता चला तो मैंने उसके साथ काम करना शुरू किया. उसके ज़रिए मैं बहुत से डॉक्टर, वकील, इंजीनियर और वित्त क्षेत्र में काम करने वाले लोगों से मिली जो कार्यकर्ता की तरह भी काम करते थे. उसने मुझे बहुत बल मिला.''अमरीका में करीब डेढ़ करोड़ एशियाई मूल के अमरीकी रहते हैं. इनमें से 27 लाख के करीब भारतीय मूल के अमरीकी, साढ़े तीन लाख पाकिस्तानी अमरीकी हैं और करीब एक लाख बंग्लादेशी अमरीकी हैं.
__________________________
दिल्ली पहुंचने के दो हफ्ते बाद 21 वर्षीय मोनिक मेनिज़िस और 19 वर्षीय थेलमा कामिंस्की को उस समय एक झटका लगा जब उनके एजेंट ने उन्हें एक पार्टी में ही पूरी रात गुजारने को कहा.भारत आने से पहले इन दोनों मॉडलों की इस बारे में कोई सहमति नहीं बनी थी.इन महिलाओं ने बताया कि रैंप पर चलने की बजाय इनसे पार्टियों में मर्दों के मुंह में शराब उड़ेलने के लिए कहा जाता था, ये मर्द उनसे छेड़छाड़ करते थे और इधर-उधर हाथ लगाने की कोशिश करते थे.अपने करियर के लिए इस यात्रा को एक बेहतरीन अवसर के तौर पर देखने वाली इन मॉडलों ने कभी नहीं सोचा था कि भारत ले जा रही फ़्रांसीसी एजेंसी के बर्ताव से उनके करियर की गाड़ी इस तरह से लड़खड़ा जाएगी.मोनिक का कहना है, ''उस घटना के बाद हम लोग बहुत डर गए थे लेकिन हम काम करते रहे. हम यहां पैसा कमाने आए थे ताकि अपने देश लौट कर अपना घर बना सके.''लेकिन दिन प्रतिदिन स्थिति बिगड़ती गई.इन दोनों मॉडलों के अनुसार इन्हें हर महीने एक लाख से ज्यादा रुपए देने की बात एजेंसी ने तय की थी लेकिन उन्हें केवल करीब नौ हज़ार रुपए ही दिए जाते थे.फोटो सेशन की बजाय पार्टियों में इन महिलाओं को होस्टेस बनना पड़ता था और लगातार इनसे छेड़छाड़ की जाती थी.जिस घर में ये महिलाएं रहती थीं उसकी मालकिन का बर्ताव भी इनके प्रति अच्छा नहीं था.कामिंस्की बताती हैं, "वो हमें मोटी कहकर हमारा अपमान करती थी. एक बार तो उसने हमारे हाथ से खाना ही छीन लिया था.''मोनिक कहती है घर में बहुत गंदगी रहती थी जिससे वे बीमार भी हो जाते थे.वे कहती हैं, ''घर में 18 कुत्ते और तीन बिल्लियां थीं. कुत्ते हमारे बर्तन में ही खाना खाते थे और बिल्लियां हमारे बिस्तर पर पेशाब करती थीं.''भारत में इस साल के फरवरी में एक महीना पूरा करने के बाद ये महिलाएं ब्राजील के वाणिज्यदूतावास में मदद के लिए गईं.इन महिलाओं ने ब्राजील में जिस कॉन्ट्रैक्ट पर हस्ताक्षर किए थे वो अंग्रेजी में लिखा गया था और उसके प्रावधानों के अनुसार अगर ये महिलाएं छह महीने से पहले काम छोड़ देती हैं तो उन्हें पौने तीन करोड़ रुपए हर्जाना देना होगा.मोनिक बताती हैं, "हमें छुट्टियां या इस हर्जाने के बारे में कुछ नहीं बताया गया था और क्योंकि मैं उस समय अंग्रेजी नहीं जानती थी तो मैंने भरोसा करके उस कॉन्ट्रैक्ट पर हस्ताक्षर कर दिए थे."दोनों ने उसके बाद घर छोड़ दिया और वाणिज्यदूतावास ने उनके होटल का खर्च उठाया. कामिंस्की को उसके माता-पिता ले गए और मोनिक की मदद एक भारतीय व्यापारी ने मदद की.बीबीसी ने जब इस एजेंसी बी वन टेलंट से संपर्क करने की कोशिश की तो इसका उन्हें कोई जवाब नहीं मिला.विदेश मंत्रालय के अनुसार ऐसी घटनाएं एक आम बात हो गई हैं. ब्राजील में मॉडलों के ऊंचाई पर पहुंचने के बाद देखा गया है ये हाल में एक चलन बन गया है.महावाणिज्य विभाग की निदेशक लुइज़ा लोप्स द सिल्वा का कहना है, ''हाल के दिनों में करीब 20 ब्राजीलियाई मॉडलों के साथ एशिया में दुर्व्यवहार की खबरें मिली है लेकिन ये एक बड़ी समस्या का एक छोटा सा रुप है.''उनका कहना है हमारा आकलन है कि एशिया में करीब 100 से 200 ब्राजीलियाई मॉडल इस तरह की स्थिति झेल रही हैं.लेकिन भारत में सबसे ज्यादा शिकायतें मिलने के बाद कुछ मामले चीन, उत्तर कोरिया, फिलीपींस, मलेशिया और थाईलैंड से भी सामने आए हैं.
__________________________
ईरान के रक्षा मंत्री अहमद वाहिदी ने कहा कि विमान अब ईरान की संपत्ति है और ये ईरान तय करेगा कि उसके साथ क्या किया जाए.इससे पहले अमरीका सरकार ने ईरान से अपील की है कि ईरानी सेना ने इस महीने की शुरुआत में उसके जिस ड्रोन विमान पर क़ब्ज़ा कर लिया था वो उसे लौटा दिया जाए.अमरीकी राष्ट्रपति बराक ओबामा ने इस बारे में कहा कि वह गोपनीय ख़ुफ़िया मामलों के बारे में और ज़्यादा टिप्पणी तो नहीं कर सकते मगर उन्होंने इतनी पुष्टि ज़रूर की, "हमने उसे वापस माँगा है, हम देखेंगे कि ईरानी इस पर कैसी प्रतिक्रिया देते हैं."ईरानी टेलिविज़न पर पिछले ही हफ़्ते उस ड्रोन आरक्यू-170 सेंटिनेल की तस्वीरें दिखाई गई थीं.तेहरान ने कहा था कि उसने ड्रोन को इलेक्ट्रॉनिक युद्ध के तरीक़ों से नीचे उतार लिया था जबकि अमरीका ज़ोर देकर कहता रहा है कि उसके ड्रोन में कुछ ख़राबी आ गई थी.इससे पहले सोमवार को ईरानी टेलिविज़न चैनल ने बताया था कि सैनिक विशेषज्ञ ड्रोन से जानकारी निकालने के अंतिम चरण में हैं.ईरानी संसद की सुरक्षा समिति के एक सदस्य परवेज़ सोरोरी ने कहा कि ड्रोन से जो भी जानकारी मिलेगी उसका इस्तेमाल 'अमरीकी दख़लंदाज़ी के विरुद्ध क़ानूनी कार्रवाई में होगा.'वैसे अमरीकी विदेश मंत्री हिलेरी क्लिंटन ने ये माना कि उन्हें नहीं लगता कि ड्रोन लौटाया जाएगा.क्लिंटन ने कहा, "हम अपनी चिंताओं से उन्हें साफ़-साफ़ अवगत करा रहे हैं. हमने अपने खोए हुए उपकरण के बारे में औपचारिक अनुरोध कर दिया है और ऐसा हम किसी भी सूरत में करते. मगर आज तक जैसा ईरान का बर्ताव रहा है, हम उनसे किसी जवाब की उम्मीद नहीं कर रहे हैं."उन्होंने कहा कि ईरान की कई भड़काऊ कार्रवाइयों के बावजूद अमरीका कूटनीतिक रास्ता ही अपनाएगा. ईरानी टेलिविज़न पर रिवोल्यूशनरी गार्ड्स के सदस्यों को उस ड्रोन का निरीक्षण करते हुए दिखाया गया था और उसके अधिकारियों के मुताबिक़ ये ड्रोन अफ़ग़ानिस्तान की सीमा से लगभग 250 किलोमीटर उनकी सीमा में था.वैसे अमरीका को चिंता इस बात की है कि ईरान या उसके साथी ड्रोन के रडार की पकड़ में न आने वाले पेंट का सम्मिश्रण जानने की कोशिश कर सकते हैं या फिर उसके इंजन की नकल हो सकती है.ईरान इस बारे में संयुक्त राष्ट्र में विरोध दर्ज का चुका है.
__________________________
जब उनसे पूछा गया कि क्या वे 2015 में अगले चुनाव से पहले सैनिकों को वापस देखना चाहते हैं तो कैमरन का कहना था, “हाँ मैं चाहता हूँ कि ऐसा हो, इसमें कोई दो राय नहीं है.”जी-8 की बैठक में हिस्सा लेने के लिए कैमरन कनाडा में हैं. स्काई न्यूज़ को दिए गए इंटरव्यू में उन्होंने कहा कि वे सैनिकों की वापसी को लेकर कोई समय सीमा तय नहीं करना चाहते.बातचीत के दौरान कैमरन ने कहा, “ हम वहाँ पिछले नौ साल से हैं, अब हम और पाँच साल अफ़ग़ानिस्तान में नहीं रह सकते. लेकिन एक बात स्पष्ट कर दूँ- अफ़ग़ानिस्तान के साथ ब्रिटेन का दीर्घकालिक संबंध होना चाहिए जिसमें उनके सैनिकों को प्रशिक्षित करना और लोगों की मदद करना शामिल है- चाहे फिर हमारे सैनिक वहाँ से चले क्यूं न जाएं.”समय सीमा नहीं वर्ष 2001 में अफ़ग़ानिस्तान अभियान के शुरु होने के बाद करीब 307 ब्रितानी सैनिक मारे जा चुके हैं.चुनाव प्रचार के दौरान भी डेविड कैमरन ने कहा था कि वे सैनिकों को वापस बुलाने की प्रक्रिया शुरु करना चाहते हैं.डेविड कैमरन के सहयोगियों ने कहा है कि उनके बयान से ये संकेत नहीं मिलते कि सैनिकों की वापसी के लिए नई समय सीमा तय की जाएगी.शनिवार को कैमरन अमरीका के राष्ट्रपति बराक ओबामा से मिलेंगे. ओबामा भी जी-8 और जी-20 की बैठक में हिस्सा लेने के लिए कनाडा में हैं.ओबामा चाहते हैं कि अफ़ग़ानिस्तान से अमरीकी सैनिकों की कटौती अगले साल गर्मियों से शुरु हो हालांकि अमरीकी जनरल डेविड पेट्रियस मानते हैं कि ये फ़ैसला ज़मीनी हक़ीकत देखने के बाद लिया जाना चाहिए.
__________________________
आपसे अगर कोई हमारी पसंदीदा जगह के बारे में पूछे, तो हम अक्सर ऐसी जगहों का ही नाम लेते हैं जिनका एक इतिहास रहा है. मोटर गाड़ियाँ बनने से पहले के शहर जिनका अपना एक आकर्षण है और अपनी एक प्रकृति है, बुनावट है और इतिहास के पन्नों में जिसकी यादें दर्ज हैं.हम वेनिस, पेरिस, एम्सटर्डम या लंदन के बारे में सोचते हैं या फिर ऐसे किसी प्राचीन शहर के बारे में जिसे सहेज कर रखा गया हो.लेकिन फिर भी किसी शहर को आप म्यूज़ियम में रखे किसी वस्तु की तरह याद नहीं कर सकते. ज़रुरी है कि वह आपको अतीत में तो ले जाए लेकिन उसमें अधिकतम मज़ा लिया जा सके.एक आदर्श शहर को जीवंत और समकालीन होना चाहिए, ऐसा जहाँ इतिहास के साथ ऊर्जा और ज़िंदादिली का मेल होता हो.इसमें आपको हो सकता है रियो डी जेनेरियो या ब्यूनस आयर्स की याद हो आए, या फिर हॉन्गकॉन्ग, बर्लिन, न्यूयॉर्क या लॉस एंजेलिस की. अगर इन शहरों की पड़ताल करें तो लगेगा कि इन शहरों में बहुत कुछ है लेकिन अभी भी वहाँ बहुत कुछ किया जाना है.हम एक ऐसे शहर का सपना देखते हैं जिसमें इतिहास और जीवंत सांस्कृतिक जीवन का मिश्रण हो, जो समृद्ध हो, जिसमें रोमांचक विशेषताएँ हों जैसे कोई बड़ी नदी, समुद्र तट, बंदरगाह, पर्वत श्रेणी और कम से कम एक ऐसा मौसम जो अच्छा और अनुकूल हो.हम ऐसे शहरों का सपना देखते हैं जहाँ अच्छा प्रशासन हो, साफ़ सुथरा हो, भीड़भाड़ न हो, आवागमन आसान हो, हर जगह जाने की सुविधा हो और जो शहरी जीवन में शामिल होकर उसका आनंद लूटने को तैयार हो.ये सच है कि जैसे जैसे शहर बड़े होते जाते हैं उसकी समस्याएँ ब़डी होती जाती हैं और उससे निपटने की चुनौती भी व्यापक होती जाती है. ख़ासकर शहर में पैदा होने वाले अमानवीय प्रभावों से उबरना और बहुत अधिक निर्माण कार्य चिंता का केंद्र बन जाती है.लेकिन चुनौती ये है कि क्या नए महानगर उन खूबियों से परिपूर्ण हो सकते हैं जो पहले छोटे और जीवंत शहरों में होती थीं?एशिया में काम करने वाले किसी किसी वास्तुविद और योजनाकार के लिए महान अवसर और संभावनाएँ हैं.ऐसे दर्जनों शहर हैं जो असाधारण गति से बढ़ रहे हैं. इसके साथ नई परियोजनाओं, शहरी यातायात के बारे में नए सिरे से विचार, नए और बड़े पार्किंग सिस्टम का विकास, शहरी डिज़ाइन की नई रणनीति पर काम करने का अवसर है.मैं वर्ष 1973 में अपनी पहली चीन यात्रा को कभी नहीं भुला सकता. सांस्कृतिक क्रांति के बीच मैंने शंघाई, बीजिंग, नांजिंग और ग्वांगज़ोउ शहरों की यात्रा की और तब इन शहरों में एक भी गगनचुंबी इमारत नहीं थी.अब 40 साल बाद अब शंघाई के क्षितिज पर सैकड़ों गगनचुंबी इमारतें दिखती हैं. इन शहरों ने अब अपने आकार, जनसंख्या घनत्व और विकास की गति में सबको पीछे छोड़ दिया है. और इन शहरों के विकास में उन्हीं ग़लतियों को दोहराया गया, जो पहले पश्चिमी देशों में की गईं थीं और चीज़ों को बेहतर ढंग से करने का एक अवसर हाथ से निकल गया.लेकिन अब हमारे पास आगे 40 बरस और हैं. पारिस्थितिकी और पर्यावरण की नई सीमाओं के साथ हम ज़्यादा समझदार हो गए हैं. अब उपलब्ध ऊर्जा और लागत मूल्य की सीमा है. हो सकता है कि इन सबकी वजह से अब जो निर्माण होंगे वो ज़्यादा तर्कसंगत होंगे.ख़राब योजनाओं के साथ डिज़ाइन किए गए शहर आमतौर पर ख़राब होते हैं क्योंकि वे डिज़ाइन किए ही नहीं गए होते.ऐसे बहुत से शहर हैं जहाँ इस पर कोई नियंत्रण ही नहीं होता कि शहर कैसे विकसित हो रहे हैं या फैल रहे हैं. उन पर सिर्फ़ बाज़ार का नियंत्रण होता है. ऐसे शहरों में आय का बड़ा ध्रुवीकरण होता है और नतीजतन ग़रीबी बढ़ती है.अक्सर होता है कि ऐसे में शहरों में म्युनिसिपल सेवाएँ अच्छी नहीं होतीं, भीड़भाड़ होती है, खुली जगहों का अभाव होता है और वे अपनी प्राकृतिक विशिष्टताओं के साथ समझौता कर लेते हैं, जैसे नदी के किनारों और बंदरगाहों के नज़दीक औद्योगिकीकरण. इससे लोगों को प्राकृतिक सुविधाओं से वंचित होना पड़ता है.आगे आने वाले दिनों में आर्थिक विकास, जीवन का बढ़ता स्तर, सामाजिक न्याय, सांस्कृतिक और आर्थिक गतिशीलता ऐसे कुछ तत्व हैं शहरों को जीवंत बनाए रखने के लिए ज़रुरी होंगे.अगर इनमें से किसी एक तत्व की अनदेखी होगी तो निराशा पैदा होगी.ज़ाहिर है कि जीवंत शहरों में एक खुले और स्वतंत्र समाज की ज़रुरत होगी जिसकी संस्कृति शहर को समृद्ध बनाए. इसके अलावा शहर को संसाधनों और मज़बूत सरकारों की ज़रुरत होगी, जो इस तरह से योजना बनाए और शहर को संचालित करने के लिए नियमों का पालन करवाए.(मोशे सफ़दी ने दुनिया भर में कई योजनाएँ बनाई हैं और उन्हें अमलीजामा भी पहनाया है. जिसमें  सांस्कृतिक, नागरिक और शैक्षणिक परियोजनाएँ, मिश्रित उपयोग वाले शहरी केंद्र और एयरपोर्ट शामिल हैं. उन्होंने मौजूदा शहरों के लिए और एकदम नए शहरों के लिए मास्टरप्लान भी तैयार किए हैं.)(इस लेख में ज़ाहिर विचार लेखक के अपने हैं, बीबीसी के नहीं. ये लेख साधारण सूचना के लिए लिखा गया है, निवेश, टैक्स, क़ानूनी या किसी और तरह की सलाह देने के लिए नहीं. अपने किसी निर्णय के लिए इस लेख में दी गई जानकारी को आधार नहीं बनाएं. पाठकों को अपनी परिस्थिति विशेष के लिए किसी पेशेवर की सलाह लेनी चाहिए.)
__________________________
अधिकारियों का कहना है कि जेलों में कैद तमिल विद्रोहियों ने इस बात की जानकारी दी है कि इन कब्रों में उन 26 सैनिकों की अस्थियां हैं जिन्हें विद्रोहियों ने पकड़ा और गोली मार दी थी.किलिनोच्ची और मुल्लाएतिवू ज़िलों की सीमा से सटे इस इलाके में सरकार की ओर से चिकित्सा अधिकारियों और क़ानून के जानकारों का एक दल भेजा गया है.श्रीलंका सरकार और तमिल विद्रोहियों के बीच लंबे समय से चल रहा गृहयुद्ध तमिल टाइगर्स की हार के बाद मई 2009 में ख़त्म हुआ.  समाचार एजेंसी एएफ़पी ने श्रीलंकाई सेना के प्रवक्ता मेजर जनरल उदय मेदावाला के हवाले से बताया, ''जो जानकारी हमें मिली है उसके अनुसार सेना के इन जवानों को गोली मारी गई उनका दाह संस्कार किया गया और उनकी अस्थियों को सामूहिक कब्र के रुप में दफ़ना दिया गया.''गृहयुद्ध खत्म होने के बाद सेना और तमिल विद्रोही एक दूसरे पर युद्ध अपराधों का आरोप लगाते रहे हैं.मानवाधिकार संगठनों ने भी दोनों पक्षों पर आरोप लगाए हैं कि गृहयुद्ध खत्म होने के आख़िरी महीनों में व्यापक स्तर पर मानवाधिकारों का हनन हुआ.श्रीलंका के तमिल समुदाय के प्रतिनिधित्व का दावा करने वाले तमिल टाइगर्स ने एक स्वतंत्र राज्य के लिए 25 साल तक संघर्ष किया.  
__________________________
अभियुक्त पहले ही स्वीकार कर चुका है कि उसी ने 26 दिसंबर को 23 वर्षीय अनुज को गोली मारी थी.मैनचेस्टर क्राउन कोर्ट में स्टेप्लटन के ख़िलाफ़ मुकदमा शुरू हो गया है, स्टेप्लटन के वकीलों ने इसे ग़ैर-इरादतन हत्या का मामला बनाने की कोशिश की थी जिसे ब्रितानी न्याय विभाग ने अस्वीकार कर दिया है.लैंकास्टर यूनिवर्सिटी में माइक्रोइलेक्ट्रॉनिक्स की पढ़ाई कर रहे भारतीय छात्र अनुज बिदवे की सरेआम अकारण हत्या से भारतीय समुदाय सकते में आ गया था.कुछ ही महीनों पहले पुणे से आए बिदवे अपने दोस्तों के साथ क्रिसमस की छुट्टियों के दौरान घूमने के लिए लैंकास्टर से मैनचेस्टर के सैलफ़र्ड इलाक़े में आए थे.अदालत में सरकारी वकील ने बताया, "स्टेप्लटन ने अनुज बिदवे से समय पूछा, उसके बाद उनके सिर में गोली मार दी, अनुज वहीं गिर गए, गोली चलाने वाला थोड़ी देर तक हँसता रहा फिर वहाँ से भाग निकला."जब पहली बार स्टेप्लटन से पूछताछ की गई थी उन्होंने कुछ नहीं बताया था मगर बाद में उसने स्वीकार कर लिया कि गोली उसी ने चलाई थी.मुकदमे की सुनवाई एक महीने तक चलने वाली है जिसमें मनोचिकित्सकों की गवाही भी होने वाली है.पुलिस ने स्टेप्लटन के एक दोस्त भी रायन होल्डेन को भी गिरफ़्तार किया था जिसे पहले अभियुक्त बनाया गया था, मगर अब वे इस मामले में गवाह हैं.रायन होल्डन की रिश्ते की एक बहन स्टेप्लटन की गर्लफ्रेंड थी, स्टेप्लटन की उससे एक औलाद भी है लेकिन अब कुछ समय बाद दोनों अलग-अलग रहने लगे थे.
__________________________
इन गिफ्ट कार्डों के जरिए लोग चुनिंदा दुकानों से अपने पसंद की चीज खरीद सकते है.आंकड़े बताते हैं कि ब्रिटेन में सालाना चार अरब पाउंड से ज्यादा के उपहार कार्ड बेचे जाते हैं जिनमें से लगभग आधे निजी तोहफे की शक्ल में होते हैं जबकि बाकी कारोबार में उपहार के तौर पर लिए और दिए जाते है.लेकिन इस तरह के कार्ड की कीमत का छह फीसदी हिस्सा लोग कभी प्रयोग नहीं कर पाते हैं, क्योंकि कार्डों की अवधि कुछ ही दिनों में खत्म हो जाती है.इसकी वजह ये बताई जाती है कि कई लोगों को पता नहीं होता कि कार्ड पर एक्सापायरी डेट भी लिखी होती है जो कार्ड के पिछले हिस्से में होती है और बेहद छोटे अक्षरों में छपी होती है.गिफ्ट कार्ड का व्यापार करने वालों के संगठन का कहना है कि कई दुकानदार हर उपयोग पर कार्ड की अवधि बढ़ा देते है.संगठन का कहना है कि साल 2011 में खुदरे दुकानों से दो अरब पाउंड के गिफ्ट कार्ड बेचे गए, जबकि 2.18 अरब पाउंड के कार्ड व्यापारिक प्रयोग के लिए खरीदे गए.संगठन का कहना है कि साल 2011 में दुकानों से दो अरब पाउंड के गिफ्ट कार्ड खरीदे गए थे, जबकि व्यवसायिक प्रयोग के लिए 2.18 अरब पाउंड के कार्ड खरीदे गए थे.कार्ड के एक्सपायरी डेट के बारे में ज्यादातर लोगों को नहीं पता होता है, क्योंकि इस बारे में जानकारी काफी छोटे अक्षरों में कार्ड के पीछे लिखी होती है.कार्डधारकों में से एक मिक वैनेल ने कहा, “जब मैने कार्ड का प्रयोग करना चाहा तो मुझे बतायागया कि उसमें पैसे नहीं बचे, लेकिन ऐसा नहीं था वो सिर्फ बंद हो गया था क्योंकि उसे दो साल तक प्रयोग नहीं किया गया था. लेकिन उसमें पैसे तो थे ही.”आम तौर पर कार्ड की अवधि के बारे में पता करने के लिए दुकानदार से पूछा जा सकता है. कुछ कार्ड प्रदाता कंपनियां ऑनलाइन भी जानकारी उपल्बध कराते है.
__________________________
उनका कहना था कि ब्रिटेन के सामने कई गंभीर चुनौतियों हैं जिनका उसे सामना करना है.उपप्रधानमंत्री लिबरल डेमोक्रेट्स पार्टी के नेता निक क्लेग ने कहा है कि वे एक नई तरह की सरकार गठित कर रहे हैं.उनकी पार्टी के सांसदों को मंत्रिमंडल में चार स्थान मिले हैं.डेविड कैमरन के सत्ता संभालने के साथ ही लिबरल डेमोक्रेट्स के साथ उनके सहमति की बातें सामने आईं हैं.कंज़रवेटिव पार्टी लिबरल डेमोक्रेट्स की संसद के पाँच साल की निश्चित अवधि के कार्यकाल की माँग पर सहमत हो गई है. साथ ही वो आयकर की सीमा बढ़ाने पर भी मान गई है.दूसरी ओर लिबरल डेमोक्रेट्स यूरोपीय संघ के देशों से आने वाले लोगों की सीमा तय करने की कंज़रवेटिव पार्टी की बात पर सहमत हो गई है.उल्लेखनीय है कि ब्रिटेन के इतिहास में पहली बार कंज़रवेटिव और लिबरल डेमोक्रेट पार्टियों ने मिलकर सरकार बनाई है.सबसे युवा प्रधानमंत्रीलिबरल डेमोक्रेट पार्टी के नेता निक क्लेग पिछले 70 वर्षों की पहली मिली-जुली सरकार में उपप्रधानमंत्री होंगे.साथ ही ब्रिटेन के पिछले दो सौ वर्षों के इतिहास में 43 वर्षीय डेविड कैमरन सबसे कम उम्र के प्रधानमंत्री हैं.ब्रितानी प्रधानमंत्री के सरकारी आवास 10 डाउनिंग स्ट्रीट के बाहर दिए गए एक वक्तव्य में डेविड कैमरन ने बजट घाटे और सामाजिक समस्याओं जैसी चुनौतियों से लड़ने की बात कही.अमरीका के राष्ट्रपति बराक ओबामा पहले विदेशी नेता थे जिन्होंने डेविड कैमरन को फ़ोन कर बधाई दी. उन्होंने नए ब्रितानी प्रधानमंत्री को वाशिंगटन आने का निमंत्रण दिया.डेविड कैमरन का अगला काम है अपनी कैबिनेट को शक्ल देना और इस काम की शुरुआत भी हो गई है. जॉर्ज ऑसबर्न नए वित्त मंत्री, विलियम हेग नए विदेश मंत्री और लियम फॉक्स नए रक्षा मंत्री होंगे.डॉउनिंग स्ट्रीट के एक प्रवक्ता ने बताया कि लिबरल डेमोक्रेट पार्टी को पाँच कैबिनेट मंत्रालय दिए गए हैं जिनमें निक क्लेग का मंत्रालय शामिल है.ब्राउन की विदाईइससे पहले 10 डॉउनिंग स्ट्रीट के बाहर दिए गए एक भावुक बयान में गॉर्डन ब्राउन ने कहा कि प्रधानमंत्री के पद पर बैठना उनके लिए सौभाग्य की बात रही है.उधर लेबर पार्टी की नेशनल एक्ज़ेक्युटिव कमेटी ने इशारा दिया है कि वो गॉर्डन ब्राउन के उत्तराधिकारी को जून के अंत तक चुनना चाहेंगे.गॉर्डन ब्राउन ने जून, 2007 में टोनी ब्लेयर के बाद प्रधानमंत्री पद संभाला था.कई वर्षों से गॉर्डन ब्राउन की तमन्ना थी कि वो ब्रिटेन के प्रधानमंत्री बनें. तीन साल पहले टोनी ब्लेयर के प्रधानमंत्री पद छोड़ने पर उनकी ये तमन्ना पूरी हुई.ब्राउन करीब 10 वर्षों तक ब्रिटेन के वित्त मंत्री रहे. इस दौरान ब्रिटेन में आर्थिक प्रगति का दौर रहा. लेकिन जब वो प्रधानमंत्री बने तो उन्हें भारी आर्थिक मंदी के दौर से जूझना पड़ा.पिछले वर्ष लंदन में हुए अंतरराष्ट्रीय सम्मेलन और आर्थिक मंदी से उबरने के लिए लाए गए बेलआउट प्लान को लेकर उनकी प्रशंसा हुई.लेकिन कई बातों को लेकर उनकी भारी आलोचना भी हुई. चुनाव प्रचार के दौरान एक टिप्पणी को लेकर हुई आलोचना इसका ताज़ा उदाहरण है.
__________________________
अंबर पेड़ से निकली वो गोंद है जो लाखों सालों बाद जीवाश्म रूप ले लेती है, बिल्कुल उसी तरह जैसे लाखों सालों में कोयला हीरा बन जाता है.अंबर पीले या नारंगी रंग का होता है और इसका इस्तेमाल गहनों में या जवाहरात के रूप में भी किया जाता है.जीवाश्मों की खोज करने वाले ब्रिटन के जेमी हिसकॉक्स और उनके भाई ने ब्रिटन के ईस्ट ससैक्स के समुद्र तट से इस मकड़ी के जाले की खोज की.बाद मे पता चला कि अंबर मे फंसे ये मकड़ी के जाले क्रेटेशियस काल के यानि लगभग 10 करोड़ 40 लाख साल पुराने हैं.ब्रिटेन के जीवाश्म वैज्ञानिक प्रोफेसर मार्टिन ब्राजि़यर का कहना है कि अंबर में क़ैद ये मकड़ी के जाले, जीवाश्मों के रिकॉर्ड में दुनिया के सबसे पहले जाले कहे जा सकते हैं.प्रोफेसर मार्टिन ब्राज़ियर के अनुसंधान के नतीजे जियोलॉजिकल सोसाइटी पत्रिका में छपे हैं.ऑक्सफोर्ड विश्वविद्यालय के जीवाश्म विज्ञानी प्रोफैसर ब्राजि़यर का कहना है,'' मकड़ी के जाले वाला ये अंबर अनोखा है. क्रेटेशियस काल के शुरुआती समय का ये एंबर दुनिया के प्राचीनतम जीवाश्मों में गिना जाता है.''प्रोफेसर ब्राजियर का कहना था, " इन मकड़ियों की ख़ासियत ये है कि अपना जाला बुनते समय ये उसके धागों में बीच बीच में चिपकने वाली नन्हीं बूंदे छोड़ दती हैं, जिनमें चिपक कर इनका शिकार फंस जाता है."प्रोफेसर ब्राजि़यर  का ये भी कहना है कि कौनिफर यानि शंकुवृक्ष से रिसे गोंद से ये जीवाश्म बना है,  " इस अंबर में हमने वास्तव में वह चिपकने वाली बूंदे पाई हैं, जो अंबर के जीवाश्म में संरक्षित हैं. ये एक ऐसी ख़ासियत है, जो इसे दुनिया के सबसे पुराने जाले के रिकॉर्ड में ले आई है."वैज्ञानिकों का मानना है कि किसी दावानल या जंगल में लगी आग के कारण कौनिफर यानि शंकुवृक्ष से रिसे गोंद में ये जाला फंसा होगा, और उस गोंद के अंबर में बदलने के बाद उसमें जीवाश्म बन कर रह गया होगा.
__________________________
अमरीका के पूर्व राष्ट्रपति बिल क्लिंटन ने एक बयान जारी कर कहा है, ''यह 9/11 हमलों में मारे गए लोगों के साथ उन सभी लोगों के लिए बेहद महत्वपूर्ण क्षण है जो हमारे बच्चों के लिए शांति और आज़ादी भरा भविष्य चाहते हैं.''उन्होंने कहा, ''मैं राष्ट्रपति और राष्ट्रीय सुरक्षा में जुटी सेनाओं को बधाई देता हूं कि लगभग दस सालों की लगातार कोशिशों की बाद ओसामा बिन लादेन पर कार्रवाई आखिरकार संभव हुई.''राष्ट्रपति जॉर्ज बुश ने ओसामा की मौत को अमरीका और दुनियाभर में शांति की कामना करने वालों के लिए एक ऐतिहासिक और बड़ी सफलता बताया है.अफ़ग़ानिस्तान के राष्ट्रपति हामिद करज़ई ने ओसामा बिन लादेन की मौत को एक अहम खबर क़रार देते हुए कहा है कि तालेबान को ओसामा की मौत से सबक सीखते हुए लड़ाई से दूर रहना चाहिए. ब्रिटेन के प्रधानमंत्री डेविड कैमरन ने कहा है कि यह दुनियाभर में लोगों के लिए एक राहत भरी खबर है लेकिन आंतकवाद का ख़तरा अभी खत्म नहीं हुआ है.उन्होंने कहा, ''ओसामा बिन लादेन 9/11 हमलों की तरह दुनियाभर में हुए कई चरमपंथी हमलों में शामिल रहे. इन हमलों में हज़ारों लोगों की जानें गईं जिनमें से कई ब्रिटेन के नागरिक थे.''कैमरन ने कहा कि यह बेहद बड़ी सफ़लता है कि उन्हें ढूंढ निकाला गया और अब वो कभी विश्व में आंतक का प्रसार नहीं कर पाएंगे.रिपब्लिकन पार्टी के नेता जॉन मैक्केन ने कहा, ''मैं बहुत खुश हूं कि दुनिया का सबसे बड़ा आतंकवादी मारा गया है."फ़्रांस के राष्ट्रपति निकोलस सारकोज़ी ने अमरीका को ओसामा को आखिरकार ढूंढ निकालने की सफलता पर बधाई देते हुए कहा है कि विश्वभर में आतंकवाद के खिलाफ़ छिड़ी लड़ाई में ओसामा की मौत एक महत्वपूर्ण पड़ाव है.  उधर इसराइल के प्रधानमंत्री बेंजामिन नेतन्याहू ने इसे न्याय और आज़ादी की जीत बताया है और कहा है कि यह उन देशों की जीत है जो लोकतांत्रिक मूल्यों की रक्षा के लिए कंधे से कंधा मिलाकर लड़ रहे हैं.रूस ने अल क़ायदा नेता ओसामा की मौत को एक महत्वपूर्ण सफ़लता बताया और कहा कि ओसामा के ज़रिए आतंकवाद के दंश को झेलने वाले देशों में रुस पहला देश था.इस बीच अमरीका से बीबीसी संवाददाता ज़ुबैर अहमद का कहना है कि ओसामा बिन लादेन की हत्या की खबर फैलते ही अमरीका में जश्न का माहौल पैदा हो गया है. जगह-जगह लोग अपने घरों से निकल कर सड़कों पर आ गए हैं और खुशियों का इज़हार कर रहे हैं.ओबामा की घोषणा के बाद व्हाइट हॉउस के सामने भीड़ जमा हो गई और सैंकड़ों लोग हाथों में अमरीकी झंडे लिए ख़ुशी से झूम रहे थे.ज़ुबैर अहमद के मुताबिक अमरीकी मीडिया में कई विशेषज्ञों ने पाकिस्तान को आड़े हाथों लिया है और कहा है कि इस खबर से पाकिस्तान सरकार को शर्मिंदगी हुई होगी क्योंकि पाकिस्तान ने हमेशा कहा है की ओसामा उनके देश में नहीं है.अमरीकी समाचार चैनल सीएनएन पर एक विशेषज्ञ ने कहा की ओसामा ऐबटाबाद में एक बड़े घर में आराम से रह रहे थे. ऐबटाबाद कोई जंगल नहीं है बल्कि इस्लामाबाद से केवल 60 मील की दूरी पर है. पाकिस्तानी अधिकारियों को इसकी जानकारी क्यूँ नहीं थी?
__________________________
ये जानकारी बीबीसी संवाददाता फ्रैंक गार्डनर ने बीबीसी रेडियो 4 के टुडे कार्यक्रम में दी. महारानी इस बात को लेकर परेशान थीं कि कैसे इस्लामी चरमपंथी अबू हमज़ा बिना किसी रोकटोक के घृणा संदेश प्रचारित कर रहे हैं.हालांकि ये जानकारी सार्वजनिक होने के बाद बीबीसी ने औपचारिक तौर पर महारानी से माफी मांगी है.ये माफ़ी बीबीसी संवाददाता फ्रैंक गार्डनर के उस बयान के बाद माँगी गई है जिममें उन्होंने महारानी के साथ हुई निजी बातचीत को सार्वजनिक कर दिया था.बकिंघम पैलेस को भेजे गए पत्र में बीबीसी ने कहा है कि ये बातचीत निजी रहनी चाहिए थी और बीबीसी और गार्डनर को विश्वास तोड़ने के लिए बेहद अफसोस है.47 वर्षीय अबू हमज़ा अल मसरी मिस्र में पैदा हुए. एक ब्रितानी महिला से शादी के बाद 1981 में ब्रिटेन के नागरिक बन गए थे लंदन के उत्तरी हिस्से फ़िंसबरी पार्क की मस्जिद के इमाम थे.  2003 में उनके भाषण देने पर पाबंदी लगा दी गई थी.  वर्ष 2004 में अमरीका ने उन पर 'आतंकवाद' से जुड़े 11 आरोप लगे जिसमें आतंकी ट्रेनिंग कैंप चलाने का आरोप शामिल है. ब्रिटेन में 2006 में हत्या के लिए उकसाने और नस्ल आधारित घृणा फैलाने के आरोप में सात साल की सज़ा सुनाई गई हैफ्रैंक गार्डनर ने बीबीसी रेडियो 4 के टुडे क्रार्यक्रम में कहा, "महारानी इस बात को लेकर नाराज़ थीं कि हमज़ा को गिरफ़्तार नहीं किया जा सकता. महारानी का कहना था कि कोई तो कानून होगा जिसे हमज़ा ने तोड़ा हो."फ्रैंक गॉर्डनर के अनुसार महारानी ने उस समय के गृह मंत्री से बात की और कहा, "हमज़ा ने कोई तो कानून तोड़ा होगा. हे भगवान वो आज़ाद क्यों है? वो चरमपंथी गतिविधियाँ चला रहा है, उसने ब्रिटेन को शौचालय कहा है, वो बेहद ब्रिटेन विरोधी है और फिर भी वो इस देश से पैसा चूस रहा है. वो मुसलमानों के लिए भी शर्मिंदग़ी का विषय है और मुसलमान हमज़ा की निंदा करते हैं."जब फ्रैंक गार्डनर से इस जानकारी का स्त्रोत पूछा गया तो गार्डनर ने कहा, "महारानी ने मुझे बताया."इससे पहले हमज़ा और चार अन्य चरमपंथियों के अमरीका प्रत्यर्पण का रास्ता साफ हो गया.यूरोप की मानवाधिकार अदालत ने अबू हमज़ा और चार अन्य चरमपंथियों को ब्रिटेन से अमरीका प्रत्यर्पित ना किए जाने की अपील ठुकरा दी है.इस फैसले का मतलब ये होगा कि अबू हमज़ा, कंप्यूटर विशेषज्ञ बाबर अहमद और तीन अन्य आतंकवादियों को अगले कुछ हफ़्तों में ब्रिटेन से अमरीका प्रत्यर्पित किया जा सकता है.अमरीका में अबू हमज़ा पर आतकंवादी ट्रेनिंग कैंप चलाने और यमन में हुए अपहरण के मामले में सहयोग करने का आरोप है.ब्रिटेन में अबू हमज़ा को 2006 में हत्या के लिए उकसाने और नस्ल आधारित घृणा फैलाने के आरोप में सात साल की सज़ा सुनाई गई है और वो इस मामले में सज़ा काट रहे हैं.अमरीका ने यूरोप की मानवाधिकार आदालत के इस फैसले का स्वागत किया है.अमरीका के न्याय विभाग के प्रवक्ता डीन बॉंड ने कहा, “हमें ये जानकर खुशी हुई कि यूरोप की मानवाधिकार अदालत में चल रहा मामला समाप्त हो गया है. हम ब्रितानी अधिकारियों के साथ मिलकर इनके प्रत्यर्पण का बंदोबस्त कर रहे हैं ताकि इन पर अमरीका में मुकदमा चलाया जा सके.”अमरीकी अधिकारी काफी लंबे समय से अबू हमज़ा के प्रत्यर्पण की मांग कर रहे थे, लेकिन अबू हमज़ा और बाकी चरमपंथियों ने मानवाधिकार के आधार पर इसका विरोध किया था.इनका कहना था कि अमरीका में इन्हें अमानवीय व्यवहार का सामना करना पड़ सकता है.अबू हमज़ा और अहमद 2004 से हिरासत में हैं और एक और चरमपंथी हसन 2006 से हिरासत में है जबकि बाकी बचे दोनों चरमपंथी 1998 से हिरासत में हैं, जो कि ब्रिटेन में बिना मुकदमा चले सबसे ज्यादा समय हिरासत में समय बिताने वाले बन गए हैं.मिस्र में पैदा हुए 47 वर्षीय अबू हमजा अल मसरी एक ब्रितानी महिला से शादी के बाद 1981 में ब्रिटेन के नागरिक बन गए थे.वे लंदन के उत्तरी हिस्से फ़िंसबरी पार्क की मस्जिद के इमाम थे मगर उन पर राजनीतिक भाषण देने का आरोप लगाया गया और 2003 में उनके भाषण देने पर पाबंदी लगा दी गई थी.वर्ष 2004 में अमरीका ने उन पर 'आतंकवाद' से जुड़े 11 आरोप लगाए. अमरीका चाहता है कि ब्रिटेन उन्हें प्रत्यर्पित करे.हत्या और नस्लीय नफरत फैलाने के आरोप में अबू हमजा ब्रिटेन में सात साल की जेल की सज़ा काट रहे हैं.वहीं एक दूसरे कैदी बाबर अहमद को करीब आठ साल से बिना सुनवाई के कैद में रखा गया है.
__________________________
ये लड़ाई वे किसी और चीज़ के लिए नहीं, बल्कि अपने ही दो बच्चों को एक सरकार समर्थित संस्था से छुड़ाने के लिए लड़ रहे हैं.उनके तीन साल के बेटे अभिज्ञान और एक साल की बेटी ऐश्वर्या को इसलिए छीन लिया गया क्योंकि वो नॉर्वे के नियम-क़ानून के मुताबिक़ अपने बच्चों का पालन पोषण नहीं कर रहे थे.बीबीसी के साथ बातचीत में अनुरूप ने जब अपने बच्चों के छीने जाने की वजह बताई,  तो उसे सुनकर कोई भी व्यक्ति हैरान रह जाएगा.अनुरूप भट्टाचार्य ने बताया, "मैं साल 2006 से ही नॉर्वे में रह रहा हूं और शादी के बाद 2010 में अपने परिवार के साथ यहां रहने लगा. कुछ ही दिनों बाद हमारे पास एक नोटिस आया कि हम अपने बच्चों की परवरिश ठीक ढंग से नहीं कर रहे हैं."अनुरूप भट्टाचार्य बताते हैं कि कुछ दिनों बाद इस संस्था के कुछ लोग पांच-छह बार ये बताने के लिए आए कि कैसे अच्छे ढंग से बच्चों कि परवरिश की जाए.उनका कहना था कि इसके बाद एक दिन वे लोग ये कहकर बच्चों को लेकर चले गए कि अभी इन्हें बाहर घुमाकर ला रहे हैं. लेकिन उसके बाद बच्चों को नहीं लौटाया गया और बताया गया कि उन्हें फॉस्टर रूम में दाख़िल करा दिया गया है.अनुरूप भट्टाचार्य इस मामले को लेकर अदालत भी गए और निचली अदालत ने संस्था से उन्हें बच्चे लौटाने को भी कहा, लेकिन संस्था ने बच्चों को बिना लौटाए ऊपरी अदालत में अपील दाख़िल कर दी.दिलचस्प बात यह है कि इस संस्था ने इन बच्चों के माता-पिता की परवरिश में जो कमियां देखीं, वो भारतीय संस्कृति का अपरिहार्य अंग हैं.बकौल अनुरूप भट्टाचार्य, "संस्था ने बच्चों को हाथ से खाना खिलाने, मां-बाप के पास सोने और दही जैसी चीज़ खिलाने पर आपत्ति जताई है. जबकि दही हमारी संस्कृति में एक शुभ चीज़ के रूप में इस्तेमाल की जाती है."अनुरूप भट्टाचार्य का कहना है कि ये संस्था इसलिए बच्चों को वापस नहीं देना चाहती क्योंकि उन्हें आशंका है कि बच्चे मिलने के बाद हम उन्हें भारत वापस भेज देंगे.उनका आरोप है कि ये संस्थाएं दूसरे देशों के निवासियों के साथ अक्सर ऐसा बर्ताव करती हैं, ताकि बच्चों को अपने नियंत्रण में लेकर उन्हें नॉर्वे की ही संस्कृति में ढाल दिया जाए. वे कहते हैं कि ये सीधे-सीधे बच्चों के सरकारी अपहरण का मामला है.अनुरूप भट्टाचार्य के मुताबिक़ पिछले साल नॉर्वे में कुल साठ हज़ार बच्चे पैदा हुए जिनमें 12,500 बच्चों को किसी न किसी बहाने उनके मां-बाप से छीनकर ऐसे ही बाल सुधार गृहों में ज़बरन दाख़िल करा दिया.हालांकि इस घटना के मीडिया में आने के बाद सरकार ने भी इस मामले को गंभीरता से लिया है.विदेश मंत्री एसएम कृष्णा ने सोमवार को कहा कि बच्चों को उनके माता-पिता को दिलाने के लिए सरकार कोशिश कर रही है.पत्रकारों से बातचीत में उन्होंने कहा, "यहां दिक़्क़त यह है कि यह मामला नॉर्वे की अदालत में चल रहा है. हम अपने दूतावास और बच्चों के परिवार वालों से बातचीत करके एक ऐसा हल निकालने की कोशिश कर रहे हैं जो कि न्यायिक प्रक्रिया के भीतर हो. हम अदालत को ये बताने का प्रयास करेंगे कि बच्चों को उनके माता-पिता या फिर उनके दादी-दादी को सौंप दिया जाए."सोमवार को नार्वे में भारत के राजदूत भी इस मुद्दे पर वहां के विदेश मंत्री से मिलने वाले हैं.
__________________________
दक्षिण अफ्रीका में हर वर्ष करीब 5000 बच्चे सरकारी स्कूल छोड़कर निजी स्कूलों में भर्ती हो रहे हैं और ये ज़्यादातर काले हैं.इस स्थिति के पीछे की वजहें भी भारत जैसी ही हैं.सरकारी शिक्षा से जुड़ी समस्याएं वहीं हैं जैसे भ्रष्टाचार, अध्यापकों का अक्सर छुट्टी ले लेना, या एक ही साथ दो नौकरियां करना और एक पर ठीक से ध्यान ना देना, अध्यापकों के लिए प्रयाप्त प्रशिक्षण केन्द्रों का ना होना इत्यादि.बीबीसी संवाददाता कैरन ऐलन के अनुसार दक्षिण अफ्रीका में ऐसे सैंकड़ो स्कूल खुल गए हैं जो निजी हैं लेकिन जहां फीस कम है.ज्यादातर स्कूलों की फीस सालाना करीब 700 पाउंड यानी लगभग 56 हजार रुपए.इन स्कूलों की फीस इतनी है कि दक्षिण अफ्रीका का मध्यम वर्ग खास तौर पर काले लोग भी अपने बच्चों को इन स्कूलों में भेज सकते हैं. लेकिन सरकारी स्कूलों को छोड़कर निजी स्कूलों का रुख करने की वजहें और भी हैं.इन्हीं स्कूलों में से एक गेटअहेड स्कूल के एक अध्यापक पीटर पोसमान कहते हैं, ''मां-बाप निजी स्कूलों का रुख कर रहे हैं क्योंकि वो चाहते हैं कि उनके बच्चों को सुनियोजित तरीके से उच्च स्तर की शिक्षा लगातार मिलती रहे. वो आश्वस्त होना चाहते हैं कि उनके बच्चे को स्कूली शिक्षा के बाद बेहतर भविष्य मिलेगा.''गेटअहेड स्कूल में पढ़ने वाले 17 वर्षीय समानिया ज़ोनडाने के मां-बाप की मृत्यु हो चुकी है. वो अपनी आंटी के साथ रहता है.आंटी निक्विज़ी ने समानिया की पढ़ाई के खातिर अपना घर बदला. अब उन्हें कम किराया देना पड़ता है और वो उसके निजी स्कूल की फीस भर पाती हैं. निक्विज़ी के लिए ये बहुत ज़रूरी था.निक्विज़ी कहती हैं, ''सरकारी स्कूलों में अगर अध्यापकों और सरकार के बीच विवाद हो जाए तो वो हड़ताल पर चले जाते हैं. इससे बच्चों की शिक्षा पर असर पड़ता है. और फिर उन स्कूलों में बच्चे सुरक्षित महसूस नहीं करते.''इसी इलाके के एक सरकारी स्कूल के प्राचार्य कुन्ज़ी मारीकानी अपना स्कूल दिखाते हुए मानते हैं कि वहां खास तौर पर शौचालयों की स्थिति से वो शर्मसार हैं. उनके मुताबिक इस स्थिति से बच्चों का हौसला टूटता है और ये अध्यापकों को दूसरी नौकरियां तलाशने पर मजबूर करता है.कुन्ज़ी मारीकानी कहते हैं, ''पहले हमारे स्कूल में पढ़नेवाले बच्चों के अच्छे नतीजे आते थे. लेकिन सुविधाओं की कमी की वजह से और अहम विषयों के अध्यापकों के नौकरी छोड़ने के कारण अब हमारी हालत बहुत बुरी है.''दक्षिण अफ्रीका के शिक्षा मंत्री भी इस बात को मानते हैं कि 80 फीसदी सरकारी स्कूल ठीक से काम नहीं कर रहे और उसी की वजह से निजी स्कूलों की संख्या में 70 फीसदी की बढ़ोत्तरी हुई है.दक्षिण अफ्रीका की एक संस्था 'सेंटर फॉर डेवेलेप्मेंट एन्ड एन्टरप्राइज़' से जुड़ी ऐनबर्न स्टीन मानती हैं कि निजी स्कूलों का सरकारी स्कूलों की जगह लेने के लिए सस्ती फीस पर शिक्षा उपल्ब्ध कराना सहज ही है.ऐनबर्न स्टीन कहती हैं, ''देखा जाए तो ज़्यादातर सरकारी स्कूलों में सोमवार और शुक्रवार के दिन अध्यापक नहीं आते, कई दो जगह नौकरी करते हैं और जो आते भी हैं वो ज़रूरत से कहीं कम पढ़ाते हैं.''दक्षिण अफ्रीका में सरकारी शिक्षा की बदहाली को नेल्सन मंडेला के बाद के दौर की सबसे बड़ी कमी के तौर पर देखा जाता है.देश में ज़्यादातर बच्चे सरकारी स्कूलों में ही पढ़ते हैं. लेकिन अब जब मध्यम वर्ग के लोग अपने बच्चों को निजी स्कूलों की शिक्षा का फायदा दे पा रहें है तो इससे गरीब बच्चों के पिछड़ने का डर बढ़ गया है.
__________________________
एच5एन1 वॉयरस की वजह से कम्बोडिया में भी बुधवार को एक बच्चे की मौत हो गई थी.बर्ड फ़्लू से एक हफ़्ते में हुई दो मौतों के साथ ही इस क्षेत्र में बीते तीन सप्ताह में कुल चार लोग मारे जा चुके हैं.इससे पहले चीन में बीते साल 31 दिसम्बर को एक व्यक्ति की बर्ड फ़्लू से मौत हो गई थी. फिर सात जनवरी को इंडोनेशिया की राजधानी जकार्ता में भी एक व्यक्ति को एच5एन1 वॉयरस की वजह से अपनी जान से हाथ धोना पड़ा था.स्वास्थ्य अधिकारियों का कहना है कि वियतनाम में जांच से पुष्टि हुई है कि सोमवार को जिस 18 वर्षीय युवक की मौत हुई, वो एच5एन1 वॉयरस के सम्पर्क में आया था.अधिकारियों के मुताबिक़, ये युवक मेकांग डेल्टा स्थित कान थो शहर में एक बत्तख़ फ़ॉर्म में काम करता था. उसे तेज़ बुख़ार आया था.अधिकारियों का ये भी कहना है कि जो लोग उसके सम्पर्क में आए थे, उन पर नज़र रखी जा रही है.वियतनाम में बर्ड फ़्लू से मौत का मामला इससे पहले अप्रैल 2010 में सामने आया था.
__________________________
स्कॉटलैंड के आगल की रहने वाली मार्था पेयन स्कूल में मिलने वाले भोजन पर एक ब्लॉग लिखती थी और इसे तीस लाख से ज्यादा लोगों ने पढ़ा और पसंद किया था.आगल और ब्यूट काउंसिल का कहना है कि इस ब्लॉग को मिली प्रेस कवरेज के कारण केटरिंग स्टॉफ को अपनी नौकरी को लेकर ख़तरा पैदा हो गया था.लेकिन काउंसिल के नेता रोडी मेकउश ने बीबीसी को बताया कि उन्होंने वरिष्ठ अधिकारियों से इस प्रतिबंध को तुरंत हटाने को कहा है.स्कूल जाने वाली बच्ची मार्थी पेयन के पिता डेविड पेयन ने उन्हें ये ब्लॉग बनाने में मदद की थी.ब्लॉग पर प्रतिबंध हटने के फैसले का डेविड पेयन ने स्वागत किया है.मार्था ने अपने लॉचगिलप्हेड प्राइमेरी स्कूल में मिलने वाले भोजन की तस्वीरें अपने ब्लॉग पर 30 अप्रैल से प्रकाशित करनी शुरु की थी.उन्होंने प्रतिदिन स्कूल में मिलने वाले भोजन को आंकने के लिए एक खास तरह का मीटर बनाया था और वो उसकी स्वास्थ्य के मुताबिक रेटिंग करती थी.साथ ही उन्होंने भोजन के कितने निवाले खाए उसकी गिनती भी करती थी.मार्था का ब्लॉग लिखने का मकसद मेरी मिलि्स चैरटी के लिए पैसा इकट्ठा करना था.लेकिन गुरुवार को छपे ब्लॉग में मार्था ने लिखा कि उनकी एक हेड टीचर ने उन्हें अपने ब्लॉग के लिए फोटो लेने से इनकार किया है.इस ब्लॉग की हेडलाइन 'गुडबॉय' थी और आगे लिखा था, ''आज सुबह मेरी गणित की क्लॉस के दौरान मुझे हेडटीचर अपने ऑफिस में ले गई.''''मुझे ये कहा गया कि मैं आगे से अपने स्कूल डीनर की फोटो नहीं ले सकती हूं क्योंकि अख़बार में इस पर हेडलाइन आई है.''काउंसिल का इस ब्लॉग पर प्रतिबंध लगाने का फैसला एक डेली रिकॉर्ड अख़बार में मार्था की एक शेफ निक नैर्न के साथ तस्वीर छपने के बाद लिया गया था इस तस्वीर पर हेडलाइन थी ''टाइम टू फायर डिनर लैडिज़''बीबीसी के एक कार्यक्रम में शामिल हुए पेयन ने बताया कि उनकी बेटी मार्थी काउंसिल के फैसले से खुश नहीं है.उनका कहना था, ''मैं समझ सकता हूं कि दुनिया भर और मीडिया में ली जा रही रुची के दबाव के चलते ये फैसला लिया गया है लेकिन ये हमारे नियंत्रण से बाहर है.''पेयन का कहना था कि स्कूल ने इस ब्लॉग के लिए मार्था को प्रोत्साहित किया और हम इस स्कूल का समर्थन करते हैं.उन्होंने बताया कि स्कूल की रसोई में सब लोग मार्था के साथ अच्छे से व्यवहार करते है और मार्था भी अपने भोजन का आनंद लेती है.शुक्रवार की सुबह काउंसिल के प्रतिबंध लगाने के फैसले के विरोध में सोशल मीडिया पर कड़ी प्रतिक्रियाएं आई थी.स्कॉटलैंड शिक्षा सचिव ने ट्विट किया था कि वे काउंसिल के मुख्य प्रबंधक को अपनी क्षमता में लिखेंगें कि प्रतिबंध के इस मूर्ख फैसले को वापस लिया जाए.मार्था के ब्लॉग पर लगे प्रतिबंध को लेकर जो प्रचार हुआ है उसकी मदद से उन्होंने दान के लिए सात हज़ार पाउंड के लक्ष्य को आसानी से पार किया और शुक्रवार तक 30 हज़ार पाउंड जुटा लिए है.'मेरी मिलि्स चैरिटी' की प्रवक्ता का कहना है, ''हम बेहद खुश हैं कि उसकी कोशिश को इतना समर्थन मिला,उसकी कोशिश की वजह से आज हमें कितने ही लोग ऑनलाइन के ज़रिए दान दे रहे हैं.''पेयन ने इस प्रतिबंध के फैसले को वापस लिए जाने के बाद कहा कि वे अपनी बेटी के लिए काफी खुश हैं.
__________________________
उन्हें पिछली अक्तूबर में इस्लामी क़ानून के तहत अनैतिक आचरण का दोषी पाया गया था.पिछले साल जुलाई में बेरूत के लेबेनीस ब्रॉड्कास्टिंग कॉर्पोरेशन (एलबीसी) टीवी चैनल पर प्रदर्शित कार्यक्रम रेड लाईन में अब्दुल जव्वाद ने अपने तीन साथियों के साथ भाग लिया था.इसमें 32 वर्षिय जव्वाद ने शादी से पहले ही लड़कियों से शारीरिक संबंध स्थापित करने का विवरण दिया था.इस कार्यक्रम के प्रसारण के बाद दर्शकों ने सरकार को शिकायत की थी और जव्वाद को सज़ा दिए जाने की मांग की थी.सरकार ने इस शिकायत को गंभीरता से लिया और अब्दुल जव्वाद को ग़िरफ़्तार कर उस पर मुक़दमा चलाया.ग़िरफ़्तारी के दो महीने बाद अदालत ने फ़ैसला सुनाया था. जव्वाद ने माफ़ी माँगी थी और आरोप लगाया था कि कार्यक्रम के प्रोड्यूसर ने उन्हें धोखे से कुछ कहानियाँ बताने के लिए फुसलाया था.इस फ़ैसले के बाद इस मुकदमे की सुनवाई अपील कोर्ट में हो रही थी पर उन्हें कोई राहत नहीं मिली और उनकी सज़ा बरकरार रखी गई है.जव्वाद के साथ उनके तीन दोस्त भी कार्यक्रम में शामिल थे.  उन्हें भी दो साल की जेल और 300 कोड़े लगाए जाने की सज़ा मिली है.एलबीसी टीवी के सऊदी अरब दफ़्तर को भी बंद करवा दिया गया है. लेकिन जव्वाद के वकील का कहना है कि इस घटना के लिए चैनल के मालिक और प्रबंधक के ख़िलाफ़ कोई मामला दर्ज नहीं किया गया है.सऊदी अरब का समाज काफ़ी रूढ़िवादी है जहाँ शराब पीना और शादी से पहले शारीरिक संबंध स्थापित करना क़ानूनी तौर पर अपराध है.
__________________________
ब्रिटेन आने के बाद पहली बार सार्वजनिक रुप से बोलते हुए उन्होंने बीबीसी को बताया कि किसी भी समझौते में लीबिया की एकता सर्वोपरि है.उनका ये बयान अफ्रीकी युनियन के युद्ध विराम के प्रस्ताव को छापामारों के रद्द करने के बाद आया.अफ्रीकी युनियन का कहना था कि कर्नल गद्दाफ़ी ये योजना मान गए है लेकिन सोमवार को उनकी फौज ने मिस्राता शहर पर हमला किया था.आठ हफ्तों से लीबिया में जारी लड़ाई के दौरान गद्दाफ़ी समर्थक सेना ने पूर्वी लीबिया में छापामारों को उत्तरी समुद्री किनारे की ओर धकेल दिया है. पर नेटो की सेना ने उनकी बढ़त पर रोक लगाई है.खूसा गद्दाफ़ी के विदेश मंत्री थे पर 12 दिन पहले वो भाग कर लंदन आ गए थे.बीबीसी के सुरक्षा मामलों के संवाददाता गॉर्डन कोरेरा को बताया गया था कि खूसा कोई साक्षात्कार नहीं देंगे बस एक लिखित बयान पढ़ देंगे.मूसा खूसा ने कहा, “मैने सभी से कहा था कि लीबिया को गृह युद्द की स्थिति में मत धकेलो. इस से इतना रक्तपात होगा कि लीबिया नया सोमालिया बन जाएगा.  इससे भी अहम बात ये है कि हम लीबिया का बटवारा नहीं चाहते. लीबिया की एकता किसी भी समझौते के लिए ज़रुरी है.”लीबिया के सामाजिक मामलों के मंत्री ज़रुक अल शरीफ़ ने कहा कि वो खूसा के बयान पर ऐसे समय कोई टिप्पणी नहीं करेंगे जब वो एक दुश्मन राष्ट्र में “बंदी” है.मूसा खूसा लीबिया की गुप्तचर सेवा के पूर्व प्रमुख रह चुके है और उनपर 1988 के लॉकरबी बॉम्बिंग का आरोप है.ट्यूनिसिया से ब्रिटेन आने के बाद से ही वो किसी गुप्त स्थान पर रह रहे हैं.सोमवार को अपने वक्तव्य में उन्होंने कहा कि वो पिछले तीस सालों से निष्टापूर्वक अपना काम करते आ रहे हैं और उन्हें विश्वास था कि कर्नल गद्दाफ़ी लोगों की सेवा कर रहे है.ख़ूसा ने कहा, "हाल की घटनाओं ने चीज़े ऐसी बदली कि मैं वहाँ और नहीं रह पाया. मुझे पता है की इस्तीफ़ा देने के लिए मैने जो किया है उससे मुझे समस्याएं उत्पन्न होंगी पर मैं अपने देश के लिए ये बलिदान देने को तैयार हूँ.”उनका कहना था कि लीबिया का समाधान लीबियावासी ख़ुद बहस और लोकतांत्रिक संवाद के ज़रिए करेंगे.उनका कहना था कि ब्रिटेन और उसके सहयोगी देशों को बातचीत की प्रक्रिया में मदद करनी चाहिए ताकि लीबियावासी एक लोकतांत्रिक देश स्थापित कर सकें.बीबीसी के मध्य पूर्व संपादक जैरेमी बोवेन का कहना है कि खूसा ने अरबी में अपनी बात इसलिए की ताकि वो लीबिया में सरकार और छापामारों दोनों तक अपना संदेश पहुँचा पाएं.इससे पहले बेनगाज़ी शहर में स्थित लीबियाई छापामारो ने अफ्रीकी युनियन के युद्धविराम प्रस्ताव को इसलिए नकार दिया था क्योंकि इसमें गद्दाफ़ी के सत्ता से हटने की योजना शामिल नहीं थी.अमरीका, ब्रिटेन और इटली ने लीबियाई नेता से लगातार सत्ता छोड़ने की मांग की है.इस प्रस्ताव में तुरंत युद्धविराम, सरकार और छापामारों के बीच बातचीत, मानवाधिकार सहायता बिना रोकटोक के पहुँचाना और नेटो हवाई हमलों को रोकना शामिल था.पर नेटो का कहना है कि वो लीबिया में जब भी नागरिकों को खतरे में पाएगा हवाई हमले करेगा.नेटो का कहना है कि युद्धविराम विश्वसनीय होना चाहिए और उसकी पुष्टि होनी चाहिए.पश्चिमी शहर मिसराता के एक नागरिक का कहना है कि सोमवार को भी गद्दाफ़ी सेना ने रॉकेट दाग़े. सरकारी गोलीबारी में कई लोगों के मारे जाने के समाचार है और एक छापामार प्रवक्ता का कहना है कि शहर में लड़ाई और सघन हो गई है.लीबिया सरकार पत्रकारों को स्वतंत्र रुप से रिपोर्टिंग की अनुमति नहीं दे रही इसलिए इन ख़बरों की पुष्टि नहीं हो पा रही.
__________________________
ब्रितानी सरकार ने यह घोषणा लंदन में परिवार नियोजन पर आयजित एक सम्मलेन में की. इस सम्मलेन में ब्रितानी सरकार के साथ बिल और मेलिंडा गेट्स फाउंडेशन सह आयोजक थे. ऐसी अपेक्षा है कि बिल और मेलिंडा गेट्स फाउंडेशन भी गर्भ निरोधकों के प्रसार के लिए बड़ी रकम की घोषणा करेगा.मेलिंडा गेट्स में इस मौके पर बोलते हुए कहा कि उनका संस्थान जो भी रकम घोषित करेगा वह कम से कम उतनी तो होगी ही जितनी वह मलेरिया, एड्स और टीबी जैसी बीमारियों से लड़ने के लिए खर्चा करता है.    मेलिंडा गेट्स ने कहा कि उनका फाउंडेशन यह चाहते है कि विकाशीक देशों में महिलाएं गर्भनिरोधकों तक पहुँच चाहती हैं, साथ ही वो इस तरह के गर्भनिरोधक चाहती हैं जो इंजेक्शन के ज़रिये लिए जा सकें.    मेलिंडा गेट्स ने कहा " हम यह चाहते हैं कि साल 2020 तक 12 करोड़ महिलाओं को हम गर्भनिरोधक उपलब्ध करा पाएं. हमारे साथ हमारे सभी सहियोगी मौजूद हैं. हम वितरण की दिक्कतों से तो निपटना चाहते ही हैं लकिन साथ ही हम इस दिशा में नए शोध भी करना चाहते हैं जो महिलाओं को नए तरह के ज़्यादा चलने वाले गर्भनिरोधक उपलब्ध करा पाएं."    फाउंडेशन के परिवार नियोजन डिविज़न के के प्रमुख गैरी डार्मस्टेड ने विकाशील देशों की दिक्कतों के बारे बात करते हुए कहा " सबसे बड़ी समस्या है फंडिंग की, दूसरी समस्या है राजनीतिक इच्छाशक्ति की खास तौर पर उन देशों जो अपने परिवार नियोजन कानून के लिए केवल खुद की ख़र्च करना चाहते हैं."डार्मस्टेड ने यह भी कहा कि अगर गर्भनिरोधक किसी विकासशील देश में पहुँच भी जाते हैं तो तो वो सप्लाई चेन में दिक्कत के कारण ज़रूरतमंद महिलाओं तक नहीं पहुच पाते. डार्मस्टेड के अनुसार इस काम में दानदाताओं की बीच में समन्वय, जानकारी और गर्भनिरोधकों की कमी भी समस्या का एक बड़ा कारण है.
__________________________
दरअसल धूम्रपान से होने वाले नुकसान को दर्शाने के लिए सिगरेट के पैकेटों पर वेंटिलेटर की मदद लेने वाले मरीज़ों की तस्वीरें लगाई जाती हैं.अमरीकन जर्नल ऑफ प्रिवेन्टिव मेडिसिन द्वारा 200 लोगों पर किए गए शोध में पाया गया कि 83 प्रतिशत धूम्रपान करने वालों को सिगरेट के पैकेट पर चेतावनी दर्शाने के लिए छपी तस्वीर याद थी.इसके मुकाबले जब सिगरेट के पैकेटों पर चेतावनी केवल लिखित रूप में दी जाती थी, तो केवल 50 प्रतिशत धूम्रपान करने वालों को वो याद रहती.ब्रिटेन में सरकार सिगरेट की पैकिंग पर विचार-विमर्श कर रही है.आंखों को ट्रैक करने वाली तकनीक के ज़रिए पेनसिल्वेनिया विश्वविद्यालय के शोधकर्ताओं ने ये जानने की कोशिश की कि लोग सिगरेट के पैकेटों पर छपी चेतावनी को देखने में कितना समय व्यतीत करते हैं.जिन लोगों पर शोध किया गया, उनसे कहा गया कि वे पैकेट पर लिखी चेतावनी को देखें और फिर कागज़ पर लिखें कि उन्हें वो जानकारी कितनी याद थी.शोध के मुताबिक धूम्रपान करने वाले लोगों में से जो लोग चेतावनी को ज़्यादा देर तक देखते हैं, वो उसे याद रखने में कामयाब रहते हैं.पेनसिल्वेनिया विश्वविद्यालय के प्रोफेसर डॉक्टर एंड्रयू स्ट्रेसर का कहना है कि शोध में आए तथ्य महत्तवपूर्ण हैं.उन्होंने कहा, “इस शोध से सिगरेट के पैकेटों पर चेतावनी की तस्वीरों की महत्ता पता चलती है. आने वाले दिनों में इसी तरह की चेतावनियों का इस्तेमाल आम हो सकता है.”डॉक्टर स्ट्रेसर ने उम्मीद जताई कि तस्वीरों के ज़रिए चेतावनी देने से लोगों के दिमाग पर ज़्यादा असर पड़ेगा और वे धूम्रपान करना छोड़ देंगें.गत अप्रैल में ब्रिटेन की सरकार ने एक बैठक बुलाई थी जिसमें इस बात पर चर्चा हुई कि तम्बाकू के उत्पादनों को एक नई और विशिष्ट पैकिंग दी जानी चाहिए.इस बैठक में पैकेटों पर दिए जाने वाली चेतावनी के शब्द और तस्वीरों पर चर्चा हुई.इस बैठक में जिन बिंदुओं पर चर्चा हुई, उसका तम्बाकू बनाने वाले संघ ने भी समर्थन किया था.अमरीका में स्वास्थ्य अधिकारियों ने पिछले साल सितंबर में तम्बाकू कंपनियों को आदेश दिए थे कि सिगरेट के पैकेटों पर तस्वीरों के साथ चेतावनी छपनी चाहिए.तंबाकू कंपनियां इस आदेश के खिलाफ कोर्ट में अपील कर चुकी हैं. आस्ट्रेलिया ही अकेला देश है जिसने इस तरह के आदेशों को अंजाम दिया है.
__________________________
इसमें एक फ़्लाइट एटेनडेंट की मदद की गुहार है और साथ में डिक चेनी के उस निर्देश का ज़िक्र है जिसमें उन्होंने विमानों को मार गिराने की बात की थी.एक अपहरणकर्ता मोहम्मद अता की धमकियाँ भी सुनी जा सकती हैं. ये ऑडियो 9/11 आयोग के लिए तैयार किया गया था. ज़्यादातर बातें लिखित रूप में प्रकाशित की जा चुकी हैं.रिकॉर्डिंग में अमेरिकन एयरलाइन्स के फ़्लाइट नंबर 11 की फ़्लाइट एटेनडेंट बेटी का फ़ोन कॉल भी है.वे बोल रही हैं,"बिज़नस श्रेणी में किसी को स्टैब किया गया है. पता नहीं, लगता है कि हमारा अपहरण किया जा रहा है."अपहरणकर्ता मोहम्मद अता को बोलते हुए सना जा सकता है, "कोई हिलेगा नहीं, ऐसे में सब ठीक रहेगा. अगर किसी ने कुछ करने की कोशिश की तो आपको नुकसान हो सकता है और विमान को भी. चुपचाप बैठे रहें."ज़्यादातर रिकॉर्डिंग फ़ेडरल एविएशन एडमिनिस्ट्रेशन की है. जब विमान वर्ल्ड ट्रेड सेंटर से टकरा चुका था तो उसके बाद ऑडियो में सुना जा सकता है कि कन्ट्रोलर एक और विमान की बात कर रहे हैं जो मैनहेटन जा रहा है.ऑडियो में एक आवाज़ है जो बोल रही है,"एक और विमान अभी-अभी वर्ल्ड ट्रेड सेंटर से टकराया है." फिर कोई कहता है," पूरी इमारत बिखर गई है."अफ़रा-तफ़री के आलम में जब कुछ फ़ाइटर जेट पूर्व की ओर उड़ान भरते हैं तो एक सैन्य कमांडर उन्हें जल्द से जल्द वाशिंगटन आने का आदेश देते हुए सुने जा सकते हैं.आख़िरी विमान यूनाइटेड 93 के पेनसल्वेनिया में गिरने से पहले मेजर केविन ये कहते हुए सुने जा सकते हैं, "मुझे इस बात की परवाह नहीं कि आप कितनी खिड़कियाँ तोड़ देते हैं."
__________________________
डॉक्टर चिश्ती दिल के मरीज़ हैं, उनका कूल्हा टूटा हुआ है और वो लकवे से भी पीड़ित हैं.डॉक्टर चिश्ती पर 18 साल मुक़दमा मुक़दमा चला और बाद में उन्हें आजीवन कारावास की सज़ा हो गई. वो अभी जेल में बंद हैं.उल्लेखनीय है कि सुप्रीम कोर्ट न्यायाधीश जस्टिस मार्कंडेय काटजू ने प्रधानमंत्री मनमोहन सिंह को एक पत्र लिखकर डॉक्टर चिश्ती को रिहा करने की अपील की है.कराची से  रह रहीं शोआ जावेद ने बीबीसी से हुई बातचीत में कहा, "ये पत्र उनकी ओर से एक बड़ा संकेत है, खासकर ऐसे वक्त जब हमारे न्यायालय ने इस मामले में दखल देने से मना कर दिया. बहुत बड़ी बात है कि एक भारतीय न्यायाधीश हमारे पिता के लिए अपील कर रहे हैं. मुझे उम्मीद है इसका भारत में अच्छा असर पड़ेगा."दरअसल, शोआ ने पाकिस्तानी उच्चतम न्यायालय में एक याचिका दायर की थी जिसमें कहा गया था कि जिस तरह पाकिस्तान में लंबे समय तक हिरासत में रहे गोपाल दास के मामले में भारतीय उच्चतम न्यायालय ने पाकिस्तानी राष्ट्रपति से अपील की थी, उसी तरह पाकिस्तानी उच्चतम न्यायालय भी भारतीय राष्ट्रपति से अपील करे कि डॉक्टर चिश्ती को रिहा कर दिया जाए.पाकिस्तानी उच्चतम न्यायालय ने ये याचिका ये कहते हुए ख़ारिज कर दी थी कि ऐसा करना उनके अधिकार क्षेत्र में नहीं है.क़रीब 27 साल पाकिस्तानी जेल में बंद रहे भारतीय नागरिक गोपाल दास हाल ही में भारत वापस आए हैं.उधर जस्टिस काटजू ने प्रधानमंत्री को लिखे अपने पत्र में कहा है, "डॉक्टर चिश्ती बूढ़े और कमज़ोर हैं, और अजमेर जेल में हैं. मैं आपसे निवेदन करता हूँ कि पाकिस्तानी नागरिक डॉक्टर खलील चिश्ती को मानवीय आधार संविधान के अनुच्छेद 72 के तहत रिहा कर दिया जाए."एक भारतीय न्यायाधीश का देश के प्रधानमंत्री को इस तरह का पत्र लिखना सामान्य घटना नहीं है.डॉक्टर चिश्ती वर्ष 1992 में अपनी माँ से मिलने अजमेर आए थे, लेकिन उसी दौरान उनके परिवार और कुछ लोगों के बीच हुई हिंसा में एक व्यक्ति की मौत हो गई. इस घटना में डॉक्टर चिश्ती का भी नाम आया और अपराध का ये मुकदमा 18 साल खिंचा.डॉक्टर चिश्ती को ज़मानत तो मिली लेकिन उन्हें अजमेर से बाहर जाने की इजाज़त नहीं थी.उन्हें दूसरे और कानूनों का भी पालन करना था. वर्ष 2010 में केस पर फ़ैसला हुआ और उन्हें आजीवन कारावास की सज़ा दी गई.डॉक्टर चिश्ती की अपील राजस्थान उच्च न्यायालय में लंबित है, लेकिन उनकी ज़मानत रद्द कर दी गई है.प्रधानमंत्री मनमोहन सिंह को लिखी अपने पत्र में जस्टिस काटजू ने कहा है कि अगर डॉक्टर चिश्ती की मौत जेल में हो जाती है तो ये देश के लिए ये शर्म की बात होगी.जस्टिस काटजू ने कहा, "मैं इस मामले पर कोई टिप्पणी नहीं कर रहा हूँ क्योंकि केस न्यायालय में है. लेकिन अदालती कार्रवाईयों के अलावा राज्यपाल और राष्ट्रपति के पास माफ़ी देने के भी अधिकार हैं."फ़िल्मकार महेश भट्ट और कई दूसरे लोगों ने राष्ट्रपति और राजस्थान के राज्यपाल से अपील की है कि डॉक्टर चिश्ती को संविधान के अनच्छेद 72 के अंतर्गत माफ़ी दे दी जाए.अजमेर में रह रहे डॉक्टर चिश्ती के भाई जमील चिश्ती ने सरकार से अपील की है, "उनकी ज़िंदगी के साल-दो साल ही रह गए हैं और वो उम्मीद कर रहे हैं कि उनके बड़े भाई ज़िंदगी के बाक़ी के दिन कराची में अपने घर में गुज़ार पाएंगे."जस्टिट काटजू ने कहा कि वो भी इस अपील के साथ हैं ताकि डॉक्टर चिश्ती अपने बचे हुए आखिरी दिन अपने घर कराची में गुज़ार सकें.जस्टिस काटजू ने कहा कि उन्हें बताया गया है कि वर्ष 1961 के उच्चतम न्यायालय ने मशहूर केस 'नानावटी बनाम स्टेट ऑफ़ बांबे' में एक फ़ैसले के मुताबिक़ अगर कोई केस अदालत में लंबित है, तब भी व्यक्ति को माफ़ी दी जा सकती है.डॉक्टर चिश्ती की पाँच बेटियाँ हैं और एक बेटा है. उन्होंने एडिनबरा विश्वविद्यालय से माईक्रोबायलोजी में पीएचडी की थी. इसके अलावा उन्होंने कराची, जेद्दाह और नाईजीरिया मे छात्रों को पढ़ाया भी है.शोआ बताती हैं कि उनके पिता की पैदाइश अजमेर की है जहाँ उन्होंने नौंवी कक्षा तक पढ़ाई भी की.
__________________________
उन पर चल रहे मुकदमे के दौरान अब एक गवाह ने बताया है कि बर्लुस्कोनी की एक पार्टी में उन्होंने नग्न डांस करने वाली लड़कियों को नन के कपड़े पहनवाकर बुलाया और फिर डांस करवाया था.इमेन फादिल नाम की मॉडल ने बताया कि जब वो पहली बार बुंगा बुंगा पार्टी में आई थीं तो उन्हें बर्लुस्कोनी ने दो हजार यूरो दिए थे. इमेन ने ये भी बताया कि उन्होंने बर्लुस्कोनी के विला पर कई पार्टियों में शिरकत की.उसने अपनी गवाही में कहा, “पहली बार जब मैं पार्टी में गई थी, मैने दो युवा लड़कियों को नन के लिबास में देखा था जो प्रधानमंत्री के लिए कपड़े उतार रहीं थीं. एक का नाम निकोल मिनेटी था. ( अब वो बर्लुस्कोनी की पार्टी में क्षेत्रीय काउंसर है). निकोल और दो अन्य महिलाएँ रात को विला में ही रुक गई थीं. जो महिलाएँ बुंगा बुंगा पार्टियों में आती थीं उन्हें सेक्स के लिए ज्यादा पैसे मिलते थे.”नाबालिग के साथ यौन संबंध का आरोपइमेन समेत कई महिलाओं ने मिलान में अदालत में गवाही दी. बर्लुस्कोनी पर आरोप है कि उन्होंने एक नाबालिग नाइटक्लब डांसर के साथ यौन संबंध बनाए थे.मोरक्को में जन्मी करिमा नाम की ये लड़की तब 17 साल की थी जब उन्होंने कथित तौर पर पूर्व राष्ट्रपति के साथ यौन संबंध बनाए थे.बर्लुस्कोनी पर ये भी आरोप है कि उन्होंने अपने अधिकारों का गलत इस्तेमाल करते हुए करिमा को जेल से छुडाया था जहाँ वे चोरी के आरोप में बंद थी. वे अपने स्टेज नाम रूबी द हार्ट स्टीलर के नाम से ज्यादा जानी जाती है.एक इतालवी समाचार पत्र में छपा था कि बर्लुस्कोनी मुकदमा शुरु होने के बाद से कुल एक लाख 27 हजार यूरो तीन महिला गवाहों को दे चुके हैं.एएफपी के मुताबिक उनके वकील ने इस बात से इनकार किया है कि गवाहों को प्रभावित करने के लिए उन्हें पैसे दिए गए. वकील ने कहा कि वो पैसे तो पूर्व प्रधानमंत्री ने दरियादिली में दिए थे.बर्लुस्कोनी के खिलाफ तीन मुकदमे चल रहे हैं.. इटली की खराब होती अर्थव्यवस्था के मुद्दे पर उन्होंने नवंबर 2011 में इस्तीफा दे दिया था.
__________________________
कितना अच्छा होता कि आप जब अपने बच्चे के साथ पार्क घूमने जाते हैं, तब वहां खुले आसमान के नीचे जिम मिल जाए और जब तक बच्चा खेलने में मशगूल रहे, आप लोहे की भारी मशीनों पर अपना पसीना बहा लें.जी हां, ब्रिटेन में बिल्कुल यही हो रहा है. बच्चे पार्क में खेल रहे हैं और उनके मां-बाप खुली हवा में जिम की कसरत का मजा ले रहे हैं.कसरत कैसे करना है, ये बताने के लिए इन पार्कों में बाकायदा ट्रेनर्स भी मौजूद हैं. खुले आसमान के नीचे हरे-भरे पेड़ों के बीच घिरी इन व्यायामशालाओं को सरल शब्दों में 'आउटडोर जिम' कहना बेहतर होगा.ग्रेट आउटडोर जिम कंपनी इस मामले में अग्रणी कंपनियों में शुमार है जो ब्रिटेन में करसत का साजो-सामान मुहैया कराती है.ब्रिटेन में इस कंपनी की शुरूआत वर्ष 2007 में हुई थी. कंपनी को प्रेरणा मिली थी चीन की सरकार से जिसने पार्कों में करसत करने के लिए मशीनें लगवाई थीं.एक अध्ययन से पता चला है कि ब्रिटेन में जो लोग पार्कों में लगी इन मशीनों का इस्तेमाल कर रहे हैं, वो दरअसल ऐसे लोग हैं जिन्होंने इससे पहले कभी कसरत ही नहीं की थी.आउटडोर जिम की अवधारणा के पीछे मूल भावना ये है कि कसरत करना सहज और आसान हो. यही वजह है कि मशीनों को आमतौर पर पार्कों में लगाया जाता है जहां बच्चे अपने माता-पिता के साथ आते हैं.पेनी प्लेग्राउंड नामक एक कंपनी इस दिशा में बीते चार साल से काम कर रही है.कंपनी की निदेशक विक्की ब्रेथवेट का कहना है कि आउटडोर जिम के लिए उपकरणों की बिक्री में साल 2012 में 1200 प्रतिशत की बढोतरी हुई है. वे इस बढोतरी के पीछे लंदन ओलंपिक को भी एक वजह मानती हैं.ब्रिटेन के स्वास्थ्य विभाग का कहना है कि हर वयस्क को हर हफ्ते 150 मिनट कसरत जरूर करना चाहिए. लेकिन इसके बाद भी ब्रिटेन के ज्यादातर लोग कसरत नहीं करते हैं.पार्कों के अलावा इन मशीनों को बाजार जाने वाले रास्तों पर भी लगा दिया जाता है, ताकि जब आप खरीदारी करने निकले तो ये मशीने आपको कसरत करने का न्योता दें.एंडी स्टुर्टवेंट की उम्र 33 साल है और वे आउटडोर जिम का जमकर लुत्फ उठाते हैं.वे कहते हैं कि उन्होंने इंडोर जिम की सदस्यता ली थी लेकिन आउटडोर जिम की वजह से उन्होंने इसे छोड़ दिया है.वे कहते हैं, ''आउटडोर जिम बेहतर हैं, ताजी हवा के झोंके, टीवी का शोर नहीं और तरह-तरह के लोग. मैं जब भी आउटडोर जिम जाता हूं तो यहां लोगों की भरमार होती है.''पहले जिम फिर आउटडोर जिम...इसके बाद क्या? शायद ग्रीन जिम, जी हां, आउटडोर जिम के बाद ग्रीन जिम की अवधारणा भी जन्म ले चुकी है.इसमें दरअसल होता ये है कि लोग करसत करके पसीना बहाते हैं और इस ऊर्जा का इस्तेमाल बिजली पैदा करने में होता है.ब्रिटेन में इस तरह का पहला ग्रीम जिम पिछले हफ्ते ही शॉ पार्क में खुला है.
__________________________
समाचार एजेंसियों के मुताबिक 'इनोसेन्स ऑफ मुस्लिम्स' नाम की ये फिल्म कैलिफोर्निया में रहने वाले 52 वर्षीय इसराइली-अमरीकी मूल के सैम बेसिल ने बनाई है. फिल्म में इस्लाम धर्म को 'कैंसर' बताया गया है.फिल्म के कुछ अंश अरबी भाषा में डब करके यू-ट्यूब वेबसाइट पर डाले गए हैं. फिल्म में एक अभिनेता पैगंबर मोहम्मद का किरदार निभा रहा है. इस्लाम धर्म में किसी भी चित्र या किरदार के माध्यम से पैगंबर को चित्रित नहीं किया जा सकता.लीबिया के बेनग़ाज़ी में हथियारबंद लोगों ने अमरीकी वाणिज्य दूतावास में घुसकर आग लगा दी थी, जबकि मिस्र के क़ाहिरा में प्रदर्शनकारियों ने दूतावास में लगे अमरीकी झंडे को फाड़ दिया और उसकी जगह इस्लामी झंडे लगा दिए थे.दोनों दूतावासों में हुई हिंसा के बाद अमरीकी विदेश मंत्री हिलेरी क्लिंटन ने कहा, "कुछ लोगों ने इस हिंसा को इंटरनेट पर फैली कुछ आपत्तिजनक सामग्री पर प्रतिक्रिया कहकर सही ठहराने की कोशिश की है. लेकिन मैं ये स्पष्ट करना चाहती हूं कि ऐसी हिंसा को किसी तर्क से सही नहीं ठहराया जा सकता."क्लिंटन ने साथ ही कहा कि अमरीका किसी धर्म को नीचा दिखाने की कोशिश की भी घोर निंदा करता है.फिल्म के निर्माता का कहना है कि ये फिल्म इस्लाम धर्म के 'दोगलेपन' को सामने लाती है.एएफपी समाचार एजेंसी के मुताबिक अमरीकी पादरी टेरी जोन्स इस फिल्म को लोकप्रिय बनाने का काम देख रहे हैं.इससे पहले जोन्स के कुरान की प्रतियां जलाने और न्यूयॉर्क के ग्राउंड ज़ीरो में मस्जिद बनाने का विरोध करने पर तीखी आलोचना हुई थी.ये हमले मंगलवार को हुए, जिस दिन न्यूयॉर्क के वर्ल्ड ट्रेड सेंटर पर वर्ष 2001 में हुए हमलों की बरसी थी.बेनगाज़ी को इस्लामी चरमपंथियों का गढ़ माना जाता है और पिछले महीनों में वहां हिंसा की वारदातें बढ़ीं हैं.लीबिया के नेता मुअम्मर गद्दाफी के खिलाफ भड़के प्रदर्शनों के गढ़ बेनगाज़ी में पश्चिमी देशों की सेना और सुरक्षा बलों को निशाना बनाया गया है.
__________________________
ऑक्सफोर्ड और बेनगाज़ी विश्वविद्यालयों और ग़ैर-सरकारी संस्था ऑक्सफोर्ड रिसर्च इंटरनेशनल के शोधकर्ताओं ने 2000 से अधिक लीबियाई नागरिकों के बीच सर्वेक्षण किया.पिछले साल लीबिया में हुए एक भीषण जनांदोलन में 42 साल तक लीबिया पर शासन करने वाले कर्नल गद्दाफ़ी की सत्ता का अंत हो गया था और फिर उन्हें उनके विरोधियों ने पकड़ कर जान से मार दिया था.महत्वपूर्ण है कि सर्वेक्षण में शामिल ज़्यादातर लोगों ने माना कि देश के हालात पहले से बेहतर हुए हैं और बहुसंख्या (लगभग 69 प्रतिशत) ने ज़ोर देकर कहा कि देश की प्रगति में आम लीबियाई नागरिक का दखल होना चाहिए.लगभग 35 प्रतिशत लोगों का कहना था कि वे एक या अधिक प्रभावशाली नेताओं का नेतृत्व चाहते हैं जबकि 29 प्रतिशत का मानना था कि लोकतांत्रिक शासन उनकी पहली पसंद है. लीबिया में मौजूद बीबीसी संवाददाता गैबरियल गेटहाउस के अनुसार,''इस सर्वेक्षण में लीबिया की तस्वीर एक ऐसे राष्ट्र के तौर पर सामने आती है, जो अपने भविष्य को लेकर काफी आशान्वित होने के साथ-साथ अपनी कई पुरानी आदतों को नहीं भूला है.''सर्वेक्षण में अपनी राय ज़ाहिर करने वाले ज्य़ादातर लोगों का कहना था कि अगले एक साल में लीबिया के लिए सबसे ज़्यादा ज़रुरी एक या एक से अधिक प्रभावशाली नेता है. सर्वेक्षण में शामिल 80 प्रतिशत लोगों ने कहा कि पिछले साल के जनांदोलन के बाद उनकी राजनीति में रुचि बढ़ गई है.सोलह प्रतिशत का कहना था कि पिछले एक साल की अशांति देखने के बाद वे राजनैतिक मकसद को पूरा करने के लिए हिंसक रास्ता अपनाने को तैयार हैं. जब इन लोगों से पूछा गया कि उनकी सबसे बड़ी चिंता क्या है, तो अधिकतर ने अपराध और अव्यवस्था से लड़ने को सबसे पहली प्राथमिकता बताया. सर्वेक्षण में चार प्रतिशत लोगों ने कहा कि कर्नल गद्दाफ़ी का शासन खत्म करने वाला आंदोलन ग़लत था तो 15 प्रतिशत ने कहा कि उनकी ज़िंदगी गद्दाफ़ी शासन की तुलना में अब बदतर हालत में है.लेकिन इस सर्वेक्षण में ज़बर्दस्त तरीके से जो बात सामने आयी वो ये कि 75 प्रतिशत से ज्य़ादा लोग ये मानते हैं कि अभी से एक साल बाद उनकी ज़िंदगी काफ़ी बेहतर होगी.
__________________________
समाचार एजेंसी पीटीआई के मुताबिक, एक छात्र नेता से कथित विवाहेत्तर संबंधों की वजह से प्रकाश के खिलाफ ये कदम उठाया गया है.बीबीसी संवाददाता संजय ढकाल का कहना है कि नेपाल में सोशल मीडिया में ये मुद्दा व्यंग्य की शक्ल में खूब उछल रहा है.माओवादी प्रवक्ता दीनानाथ शर्मा ने संवाददाताओं को बताया कि प्रकाश को पार्टी की साधारण सदस्यता के साथ ही राज्य समिति से भी निलंबित कर दिया गया है.सूत्रों का कहना है कि यूसीपीएन-माओवादी की पोलित ब्यूरो की बैठक में ये फैसला किया गया है.स्थानीय मीडिया का कहना है कि प्रचंड के 29 वर्षीय पुत्र प्रकाश की दो वर्ष पहले ही दूसरी बार शादी हुई थी. उनका एक वर्षीय बेटा भी है.स्थानीय मीडिया का ये भी कहना है कि प्रकाश का बीना नामक एक छात्र नेता से अफेयर चल रहा है, बीना भी विवाहित हैं.खबरों में ये भी कहा गया है कि ये दोनों ही बीते पांच दिन से अपने परिवार के सम्पर्क में नहीं हैं.दोनों ही हाल के दिनों में एवरेस्ट पर्वतारोहण अभियान से लौटे थे और इसके बाद से ही उनके संबंधों के बारे में अफवाहें उड़ रही थीं.बीबीसी नेपाली सेवा के संजय ढकाल के मुताबिक, पोलित ब्यूरो के सदस्य और प्रचंड के करीबी हरिबोल गजरैल का कहना है कि प्रकाश के बारे में इन खबरों की पुष्टि नहीं हुई है. उन्होंने कहा कि पुष्टि होने पर प्रकाश के खिलाफ और भी कार्रवाई की जाएगी.बीबीसी संवाददाता के मुताबिक, प्रकाश के इस मामले से पिता प्रचंड की राजनीति पर बुरा असर पड़ेगा जिनकी पार्टी में हाल कि दिनों में काफी उथल-पुथल रही है.
__________________________
सुब्रह्मण्यम स्वामी के एक 'मुस्लिम विरोधी लेख' के बाद विश्वविद्यालय ने ये निर्णय लिया है.बुधवार को हार्वर्ड विश्वविद्यालय के प्राध्यापकों की बैठक में भारी बहुमत से ये फ़ैसला लिया गया.सुब्रह्मण्यम स्वामी हर साल गर्मियों के दौरान हार्वर्ड विश्वविद्यालय में अर्थशास्त्र पढ़ाते हैं.विश्वविद्यालय में 2012 की गर्मियों के पाठ्यक्रम को तय करने के लिए हुई बैठक के दौरान जैसे ही प्रोफ़ेसर डायना इक ने सुब्रह्मण्यम स्वामी के पढ़ाने वाले विषयों को हटाने के लिए प्रस्ताव रखा, वहां मौजूद प्राध्यापकों में गरमा-गरम बहस छिड़ गई.प्रोफ़ेसर डायना का कहना था, ''एक धर्म विशेष के सभी लोगों को नीचा दिखाकर और उनके धार्मिक स्थलों पर हमले करने की वकालत कर स्वामी ने सभी सीमाएं लांघ दी हैं.''प्रोफ़ेसर डायना ने कहा कि हार्वर्ड विश्वविद्यालय की नैतिक ज़िम्मेदारी है कि वो ख़ुद को ऐसे किसी भी आदमी के साथ नहीं जोड़े, जो किसी अल्पसंख्यक समुदाय के ख़िलाफ़ नफ़रत फैलाते हैं.विश्वविद्यालय के फ़ैसले पर प्रतिक्रिया देते हुए सुब्रह्मण्यम स्वामी ने ट्विटर पर लिखा, ''ख़तरनाक बात ये है कि हार्वर्ड विश्वविद्यालय ने अपने प्रोफ़ेसरों के कहीं भी  लिखे गए लेख के लिए ज़िम्मेदार ठहरा रहा है.''स्वामी ने इसी साल 16 जुलाई को भारत से छपने वाले एक अँग्रेज़ी दैनिक डीएनए में भारत से 'इस्लामी आतंकवाद' को  हटाने के बारे में एक लेख लिखा था.उसमें उन्होंने न सिर्फ़  'मंदिर की जगह बने मस्जिदों को तोड़ने'  की वकालत की थी बल्कि उन्होंने ये भी  कहा था कि 'अपने पूर्वजों को हिंदू न मानने वाले मुसलमानों और अन्य धर्म  के लोगों के मताधिकार भी छीन लिए जाने चाहिए'.स्वामी ने ये लेख मुंबई में 13 जुलाई को हुए हमलों के बाद लिखा था, जिसमें उन्होंने 'इस्लामी आतंकवाद' को भारत की राष्ट्रीय सुरक्षा के लिए सबसे बड़ा ख़तरा  बताया था.उस लेख के छपने के बाद हार्वर्ड विश्वविद्यालय से जुड़े 250 से अधिक लोगों ने सुब्रह्मण्यम स्वामी पर मुसलमानों के विरुद्ध भावनाएँ भड़काने   वाला एक संपादकीय लिखने का आरोप लगाकर उन्हें विश्वविद्यालय से हटाने की   माँग की थी.लेकिन अगस्त में विश्वविद्यालय ने अभिव्यक्ति की आज़ादी का हवाला देते हुए सुब्रह्मण्यम स्वामी को हटाने की मांग ख़ारिज कर दिया था.उसके बाद लगभग 400 छात्रों ने उन्हें हटाने की मांग करते हुए एक लिखित अपील जारी की थी. भारत में भी दिल्ली की एक अदालत के आदेश के बाद दिल्ली पुलिस ने स्वामी के ख़िलाफ़ एफ़आईआर दर्ज किया था.पुलिस ने उनके ख़िलाफ़ दो समुदायों के बीच दुश्मनी फैलाने का आरोप लगाते हुए भारतीय दंड संहिता की धारा 153 के तहत मामला दर्ज किया था. सुब्रह्मण्यम स्वामी 2-जी स्पेक्ट्रम आवंटन घोटाले में एक प्रमुख याचिकाकर्ता हैं.
__________________________
उन्होंने कन्नौज की सीट अपने पास रखते हुए फिरोजाबाद से त्यागपत्र दे दिया. उनकी पत्नी डिम्पल यादव फिरोजाबाद से लोक सभा की उम्मीदवार बनी.अभिनेता राज बब्बर आम चुनाव में आगरा से हार गए थे. कांग्रेस ने फिरोजाबाद उप चुनाव में उन्हें उम्मीदवार बना दिया.फिरोजाबाद में राज बब्बर की बिरादरी के वोटर गिनती भर के हैं.  लेकिन मुलायम सिंह की बहू डिम्पल,  यादव बहुल फिरोजाबाद में चुनाव हार गईं.अपने ही गढ़ में यह हार मुलायम सिंह यादव और उनकी समाजवादी पार्टी के लिए एक बड़ा झटका थी.लेकिन समय का फेर देखिए. अब तीन साल बाद मुलायम सिंह के बेटे अखिलेश यादव उत्तर प्रदेश के मुख्यमंत्री हैं और उनकी पत्नी डिम्पल यादव कन्नौज से निर्विरोध लोक सभा का चुनाव जीतने जा रही हैं.जिस उत्तर प्रदेश में राजनीतिक नेता दुश्मनी की हद तक एक-दूसरे का विरोध करते हैं, वहाँ ऐसा पारस्परिक सौहार्द राजनीतिक टीकाकारों को भी आश्चर्य में डाल रहा है.राजनीतिक प्रेक्षक यह देखकर आश्चर्यचकित हैं कि कांग्रेस और बहुजन समाज पार्टी ने कन्नौज में उम्मीदवार नही उतारा. दुविधाग्रस्त भारतीय जनता पार्टी ने इतनी देर से प्रत्याशी घोषित किया कि वह समय पर नामांकन करने ही नही पहुँच सका.बाकी जो दो निर्दलीय उम्मीदवार थे वह भी मैदान से हट गए.क्या उत्तर प्रदेश के विरोधी दल सत्ताधारी समाजवादी पार्टी की ताकत से इतना घबराए गए हैं कि डिम्पल यादव के खिलाफ उम्मीदवार नहीं उतारा?या फिर, अचानक उत्तर प्रदेश के राजनीतिक दलों में इतना सौहार्द कायम हो गया है कि मुलायम की बहू और मुख्यमंत्री की पत्नी को निर्विरोध सांसद बनवा दिया?या फिर, भ्रष्टाचार के आरोपों से घिरी बहुजन समाज पार्टी के नेता मुकदमों से बचने के लिए मुख्यमंत्री अखिलेश यादव की कृपा चाहते हैं?या फिर, कांग्रेस पार्टी दिल्ली में अपनी सरकार चलाने के लिए समाजवादी पार्टी के एहसान का बदला कन्नौज में चुका रही है?या फिर यह समय का फेर है. जब दिन अच्छे नहीं थे तो डिम्पल को फिरोजाबाद में अपमानजनक हार झेलनी पडी.और अब जब अच्छे दिन आए हैं तो डिम्पल यादव न केवल उत्तर प्रदेश के मुख्यमंत्री की पत्नी हैं बल्कि उनका नाम भारत के उन चुनिंदा 44 लोगों में शामिल हो गया है जो निर्विरोध लोक सभा चुनाव जीतने जा रहे हैं.
__________________________
साथ ही खाने में ज़्यादा नमक के इस्तेमाल से दिल की  बीमारी होने का ख़तरा भी बढ़ जाता है. मानव शरीर पर नमक के प्रभाव को लेकर एक लंबी बहस चलती रही है.लेकिन नमक से होने वाले प्रभाव का अध्ययन करने वाले  वैज्ञानिकों का कहना है कि अब लोगों के स्वास्थ्य को ठीक रखने के लिए नमक  की मात्रा घटाना बेहद आवश्यक है.इस सिलसिले में वैज्ञानिकों ने संयुक्त राष्ट्र से कहा है कि वह खाने  की चीज़ों में इस्तेमाल हो रहे नमक की मात्रा घटाने पर अहमियत दे. वैज्ञानिक अगले दस सालों में नमक के इस्तेमाल में कटौती करने पर ज़ोर दे रहे हैं.ब्रिटेन की मेडिकल पत्रिका में इन शोधकर्ताओं ने लिखा है कि अगले 10 सालों में अगर खाने में नमक की मात्रा 15 फीसदी  कम की जाती है तो इससे आठ करोड़ पचाल लाख लोगों की जान बच पाएगी.इस रिपोर्ट में कहा गया है कि अगर स्वेच्छापूर्ण  उठाए गए कदम नहीं काम करते हैं तो खाद्य उद्योग पर नमक का इस्तेमाल कम करने पर ज़ोर डालना चाहिए.इन वैज्ञानिकों का कहना है कि लोगों की अच्छी सेहत के लिए तंबाकू के बाद नमक के इस्तेमाल में कटौती करना एक बहुत ही सस्ता और फ़ायदेमंद तरीक़ा है.शोधकर्तोओं के मुताबिक नमक का कितना इस्तेमाल किया जाना चाहिए इसे परिभाषित करना ज़रूरी है.केवल अमरीका में ही अगर नमक का इस्तेमाल एक तिहाई कम कर दिया जाता है तो इससे स्वास्थ्य सेवाओं पर 24 अरब डॉलर ख़र्च कम होगा.इस रिपोर्ट में कहा गया है कि विकासशील देशों में 70 प्रतिशत लोगों की मौत दिल का दौरा पड़ने से होती है. इसलिए पूरी दुनिया में अगर लोग नमक के इस्तेमाल में कमी लाए तो सभी की सेहत पर इसका प्रभाव अच्छा पड़ेगा.वैज्ञानिकों का कहना है कि केवल जनता को जानकारी देकर नमक के इस्तेमाल में कटौती नहीं लाई जा सकती बल्कि खाद्य उद्योग के लिए प्रभावशाली नियम बनाने की ज़रुरत है क्योंकि बहुत सी खाने के सामान में उनकी बिक्री से पहले  नमक डाला जाता है.वैज्ञानिक मानते हैं कि अगर स्वेच्छा से नमक के इस्तेमाल में कटौती नहीं लाई जा सकती है तो फिर सरकार को नियम बना देने चाहिए.लेकिन नमक उद्योग से जुड़े संगठन इस रिपोर्ट को ख़ारिज करते हुए ये दलील देते है कि नमक के इस्तेमाल में कटौती करना शहरी लोगों की धारणा है.
__________________________
ये एक नया सर्वे है और इसका आधार गूगल पर किया गया सर्च है.ये दर्शाता है कि इस पूरे साल में भारतीयों ने किन व्यक्तियों के बारे में जानने  में अपनी रूचि सबसे ज़्यादा दिखाई है.इसी सर्वे के मुताबिक़ सानिया मिर्ज़ा लगातार तीसरी बार सबसे लोकप्रिय खिलाड़ी हैं.फ़िल्मजिस हिंदी सिनेमा के बारे में सबसे ज़्यादा जानकारी ली गयी है, वो है सैफ अली ख़ान और दीपिका पादुकोण की फ़िल्म लव आजकल.वैश्विक आर्थिक मंदी का क्षेत्रीय स्तर पर  क्या प्रभाव पड़ेगा, इसकी चिंता भी भारतीयों को है और इसका अंदाज़ा भी इस सर्वे से लगता है.वैश्विक आर्थिक मंदी का क्षेत्रीय स्तर पर  क्या प्रभाव पड़ेगा, इसकी चिंता भी भारतीयों को है और इसका अंदाज़ा भी इस सर्वे से लगता है.2009 के गूगल सर्च में 'बजट 2009' और 'सत्यम के शेयर की क़ीमत' ऐसे विषय उभर कर आए हैं जिनके बारे में सबसे ज़्यादा जानकारी जुटाने की कोशिश की गयी है.राहुल गाँधी और सचिन पायलट ने नेट पर सर्च करनेवालों के बीच अपनी ख़ास पहचान बनायीं है.राहुल ने सबसे लोकप्रिय राजनेता के तौर पर इस सर्वे में अपनी दादी को पछाड़ दिया है.राहुल जहाँ सबसे लोकप्रिय नेता के तौर पर उभर कर आए हैं वहीं उनकी दादी और भारत की पूर्व प्रधानमंत्री इंदिरा गाँधी दूसरे नंबर पर आई हैं.नेतासबसे लोकप्रिय नेताओं की सूची में तीसरे नंबर पर हैं सचिन पायलट और उसके बाद सारा पेलिन, पी चिदंबरम, मायावती, बराक ओबामा, सोनिया गांधी, राजेश पायलट और मनेका गाँधी का नाम आता है.सबसे तेज़ी से जिन विषयों पर खोज बढ़ रही है उसमें भारतीय रेल की साईट 'आईआरसीटीसी', 'माइकल जैक्सन', 'ट्विट्टर' और 'चुनाव परिणाम' शामिल हैं.जानीं-मानीं हस्तियों की सूची में मेगास्टार अमिताभ बच्चन शीर्ष 10 लोगों में भी नहीं आते जबकि उसी सूची में उनकी बहु ऐश्वर्या राय, शाहिद कपूर, करीना कपूर,शाहरुख़ खान, एंजेलिना जोली और सचिन तेंदुलकर शामिल हैं.इस सर्वे के मुताबिक़ सचिन तेंदुलकर भारत के सबसे चहेते क्रिकेट खिलाड़ी हैं.
__________________________
इस्लामी सुन्नी समुदाय के बीच मज़बूत पकड़ रखने वाले मिस्र के अल अज़हर विश्वविद्यालय ने अमरीकी सरकार से अपील की है कि वो इस घोषणा के मद्देनज़र जल्द कार्रवाई करे.विश्वविद्यालय के एक वरिष्ठ अधिकारी ने फ्लोरिडा के चर्च की इस घोषणा को ‘धार्मिक आतंकवाद’ क़रार देते हुए कहा कि अगर ऐसा होता है तो इससे अमरीका और मुस्लिम देशों के बीच रिश्ते बेहद ख़राब हो जाएंगे.क़ुरान की प्रतियाँ जलाने की खबर मिस्र के अखबारों में प्रमुखता से छप रही है. मुस्लिम देशों के लिए ये ख़बर ऐसे समय में आई है जब रमज़ान का पवित्र महीना खत्म होने को है और अमरीका सहित सभी देशों में मुस्लिम आबादी ईद की तैयारी में जुटी है.इस बीच अमरीकी सरकार की तीखी प्रतिक्रिया के बावजूद 50 सदस्यों वाला ईसाई संगठन 'डव वर्ल्ड आउटरीच सेंटर' क़ुरान जलाने के अपने फ़ैसले पर अड़ा हुआ है.इस फ़ैसले पर लगभग सभी देशों में व्यापक प्रतिक्रिया हुई है. अफ़ग़ानिस्तान, इंडोनेशिया और ईरान में इसके विरोध में प्रदर्शन हुए हैं और विरोध करने वालों ने कहा है कि क़ुरान की प्रतियाँ जलाने पर भारी प्रतिक्रिया होगी.बीबीसी के कूटनीतिक मामलों के संवाददाता जोनाथन मार्कस का कहना है कि अमरीका के राष्ट्रपति बराक ओबामा ने अपनी नीतियों के ज़रिए मुस्लिम देशों के बीच अमरीका की छवि को सुधारने की कोशिश की है. 'डव वर्ल्ड आउटरीच सेंटर’ की इस घोषणा से ओबामा की कोशिशों पर पानी फिर सकता है.मार्कस का कहना है कि 9/11 हमलों के स्थल ‘ग्राउंड ज़ीरो’ पर इस्लामी सेंटर बनाए जाने की घोषणा के बाद कई विवाद पैदा हुए साथ ही 18 फ़ीसदी से ज़्यादा अमरीकी मानते हैं कि बराक ओबामा खुद एक मुसलमान हैं. इन बातों से ये ज़ाहिर होता है कि अमरीकियों में मुसलमानों को लेकर द्वेष का भाव पनप रहा है.इस बीच अमरीकी विदेश सचिव हिलेरी क्लिंटन ने इस फ़ैसले को 'अनादर करने वाला और अपमानजनक' ठहराया है जबकि अमरीकी एटोर्नी जनरल एरिक होल्डर ने इसे 'मूर्खतापूर्ण और ख़तरनाक' बताया है.
__________________________
एकाएक कमरे का दरवाजा खुलता है और 24 वर्षीया प्रभसहाय कमरे में दाखिल होते ही फर्राटेदार अंग्रेजी में थोड़े विलंब से आने के लिए माफ़ी मांगती है और मुझसे चाय-काफ़ी के लिए पूछती हैं.विनम्रता से मना करते हुए मैं उनसे यही गुजारिश करता हूँ की हम अपनी बातचीत हिंदी में जारी रखे.वकालत के पेशे में हाल-फिलहाल में कदम रखें वाली प्रभसहाय एक टहाके के बाद ही तैयार हो जाती है और कहती हैं, "किस्मत का ही खेल है की मैं आज आपसे बात कर रही हूँ. 1984 के दंगों के दौरान मेरे वकील पिता और माँ ने तमाम जगह छुप-छुप कर अपने को बचाया और मुझे भी. क्योंकि मैं उस वक़्त अपनी माँ की कोख में थी. और ये बात आज भी मेरे मन में चुभती है."1984 के सिख विरोधी दंगों में तमाम सिख परिवार विस्थापित हुए और कई परिवारों के सदस्य दंगों की भेंट चढ़ गए. पचीस साल बाद भी नई और युवा पीढी के सिखों के बीच दंगों के दौरान हुई कथित ज़्यादतियों की कहानियां ताज़ी हैं.इनमे से ज़्यादातर या तो उस दौरान दुनिया में ही नहीं आये थे या फिर आने की दहलीज़ पर ही थे. पर इन्होने रिश्तेदारों, दोस्तों और जान-पहचान वालों से ऐसे कई किस्से सुने हैं जिनको याद कर, आज भी काँप उठते हैं.'मैं पहले एक भारतीय हूँ, फिर एक सिख'प्रभसहाय कौर भी नए ज़माने के तौर तरीकों से पूरी तरह वाकिफ हैं और बदलती तकनीकी के इस दौर मैं अपने को हमेशा आगे ही पाती हैं.  मैं प्रभसहाय से पूछता हूँ की की सिखों के साथ 1984 मैं जो हुआ उसके बारे मैं वो खुद क्या राय रखती हैं.जवाब मैं कहती हैं, " गुस्सा तो बहुत आता है की हमारे इतिहास मैं इतनी बड़ी घटना घट गयी और लोगों को इसके बारे मैं बताया ही नहीं जाता. आज के माँ-बाप अपने बच्चों को हर तरह की जानकारी देते हैं, सीख देते हैं लेकिन इस घटना के बारे मैं कुछ भी नहीं बताते. जब आज के बच्चों को १९७७ के आपातकाल के बारे मैं पता है, इंदिरा गाँधी की हत्या के बारे मैं पता है तो ऐसा क्यों है की 1984 के दंगों में हजारों लोगों के मारे जाने के बारे में भनक तक नहीं."प्रभसहाय की बातों को सुनकर मन में सवाल उठना लाज़मी था की क्या पिछली पीढी के कुछ सिखों की तरह ही युवा पीढी के सिख भी समाज की मुख्यधारा के साथ चलने पर एक बार सोचते हैं?इस सवाल पर प्रभसहाय अपनी राय को ख़ास बताते हुए कहती हैं, " पिछली सिख पीढी की सोच से मेरी सोच कुछ अलग है. क्योंकि मैं सोचती हूँ हम उस सब से आगे बढ़ चुके हैं. गुजरात को ही देख लीजिये. इसलिए मैं ये नहीं सोचती की मेरे साथ ही ऐसी कोई अनहोनी हो सकती है. ये तो किसी के साथ हो सकता है और मैं इसीलिए अपने को पहले भारतीय मानती हूँ फिर एक सिख. शायद पहले के दौर के लोग ऐसा नहीं सोचते थे. "पहले एक भारतीय, फिर एक सिख ! इसी जवाब के बारे में सोचते हुए मैंने प्रभसहाय से विदा ली, क्योंकि दिल्ली हाई कोर्ट की एक अदालत में एक सुनवाई के लिए उन्हें भी तो समय से पहुंचना था.
__________________________
 साल 1998 में  इसी दिन गूगल को कंपनी के तौर पर रजिस्टर कराया गया था. अमरीका के स्टैनफोर्ड विश्व विद्यालय के दो शोध छात्रों लैरी पेज और सर्गेई ब्रिन गूगल के संस्थापक थे.शुरुआत में कंपनी का ध्येय वाक्य था, "दुनिया की जानकारी को व्यवस्थित करना और इसे सबके लिए उपयोगी बनाना और सबको उपलब्ध कराना."एक विश्वविद्यालय के सर्च इंजन से शुरू हो कर आज गूगल दुनिया का सबसे बड़ा सर्च इंजन बन चुका है. मई 2011 में  गूगल एक अरब यूनीक यूज़र्स वाली साईट बन गई.गूगल के आलोचक इस पर चीज़ों को छुपाने और बढ़ाने का भी आरोप लगते हैं और इसे दुनिया के लिए एक ख़तरा बताते हैं.गूगल  अब सर्च के अलावा ई मेल सेवा जी मेल,  क्लाउड कम्प्यूटिंग, सोशल नेटवर्किंग साईट गूगल प्लस, ऑरकुट और बज़, गूगल क्रोम वेब ब्राउज़र की तरह के कई उत्पाद देता है.आज इसका मुख्य पैसा गूगल की भिन्न भिन्न वेब साइटों पर आने वाले विज्ञापनों से आता है. क़रीब 73 साल पहले डूबे मशहूर पानी के विशालकाय जहाज़  टाइटेनिक की तस्वीरें पहली बार दुनिया के सामने सितंबर 4 ही के दिन आईं.टाइटेनिक 1500 लोगों के साथ डूब गया था. यह एक संयुक्त फ़्रान्सीसी अमरीकी अभियान था जिसका संचालन डॉ रॉबर्ट बल्लार्ड ने किया था.यह जहाज़ समुद्र की सतह से क़रीब 4 किलोमीटर नीचे तल पर पड़ा हुआ था.  इसकी तस्वीरें एक मानवरहित पनडुब्बी से ली गईं.इस जहाज़ हादसे के दौरान जो लोग बच गए थे उनमे से जीवित लोगों ने इस जहाज़ के साथ छेड़छाड़ करने का विरोध किया.ईवा हार्ट नामक एक महिला का कहना था, "मुझे लगता है कि यह मेरे पिता और उनके जैसे 1500 लोगों की कब्र है जिसे छेड़ा नहीं जाना चाहिए."
__________________________
तमिल विद्रोहियों के साथ संघर्ष में सेना की जीत के पाँच महीनों बाद और प्रांतीय चुनावों में राष्ट्रपति महिंदा राजपक्षे की गठबंधन सरकार की आठवीं जीत के तीन दिन बाद ये घोषणा हुई है.माना जा रहा है कि इस समय सरकार के ऊंचे मनोबल और बढ़ती लोकप्रियता को देखते हुए गठबंधन सरकार ने  पूर्वनिर्धारित समय से दो साल पहले चुनाव करवाने का फ़ैसला किया है.श्रीलंका के बहुसंख्यक सिंहली समुदाय में राष्ट्रपति महिंदा राजपक्षे बेहद लोकप्रिय हैं इसीलिए चुनावों में उनकी भारी बहुमत से जीत तय मानी जा रही है.विपक्ष की स्थिति काफी कमज़ोर है इसीलिए राष्ट्रपति राजपक्षे को दो तिहाई बहुमत मिलने की आशा है, जिसके बाद वे सांविधानिक बदलाव कर सकेंगे.संभावना है कि इन बदलावों के तहत राष्ट्रपति के लिए दो से ज्यादा बार सत्ता में रहने के प्रावधान रखे जाएंगे.राष्ट्रपति राजपक्षे ने कहा है कि तमिल समुदाय की शिकायतों से संबंधित राजनीतिक सुधारों की घोषणा, वे चुनाव नतीजे आने के बाद ही करेंगे.हालांकि देश के विभिन्न समुदायों में मेलमिलाप और समन्वय की ज़रूरत पर राजपक्षे सहित अधितकर वरिष्ठ नेता सहमत हैं.सोमवार को राष्ट्रपति राजपक्षे ने उत्तर से नवनर्वाचित स्थानीय नेताओं को तमिल भाषा में संबोधित किया और विस्थापित तमिलों की समस्याओं के जल्द निपटारे का आश्वासन भी दिया.राष्ट्रपति महिंदा राजपक्षे के आलोचकों का ये मानना है कि तमिल समुदाय के साथ मेलमिलाप और राजनीतिक सुधार के बारे में राष्ट्रपति के पास कोई स्पष्ट योजना या धारणा नहीं है. उदाहरण के लिए, वे ये नहीं बता पा रहे कि तमिल बहुल इलाकों के लिए उनके पास क्या योजनाएं हैं.जिनेवा में संयुक्त राष्ट्र मे श्रीलंका के पूर्व राजदूत रह चुके दयान जयतिलका ने अपने एक लेख में लिखा है कि सरकार ने युद्ध के बाद की व्यवस्था के बारे में कोई तस्वीर सामने नहीं रखी.
__________________________
खुद को 'मैक्सिकन साइबर प्रोटेस्ट' करार देते हुए इन हैकर्स ने राजनीतिक दलों, मीडिया संगठनों और सरकारी एजेंसियों की वेबसाइटों को निशाना बनाया.इनमें कंजर्वेटिव पैन पार्टी और क्षेत्रीय अखबार लॉस इन्फोरमेंट्स की वेबसाइट भी शामिल है.हैकर्स ने इन वेबसाइटों को हैक करके वहां अपना संदेश प्रदर्शित किया जिसमें देश के हालिया राष्ट्रपति चुनाव को धोखा बताते हुए उसकी भर्त्सना की गई है.इन हैकर्स ने देश में व्याप्त भ्रष्टाचार, मादक-पदार्थ संबंधी हिंसा और अर्थव्यवस्था को लेकर अपनी शिकायतें भी दर्ज कराई हैं.हैकर्स ने अपने बयान में कहा है, ''ये एक शांतिपूर्ण साइबर-प्रोटेस्ट है. हम अपराधी नहीं हैं. हम छात्र हैं, कामगार हैं और उत्पादक हैं जो निराश हो चुके हैं और अपनी असहमति जताते का रास्ता तलाश रहे हैं.''हैकर्स ने अपने संदेश में मैक्सिको के नव-निर्वाचित राष्ट्रपति एनरिक़ पेन नीटो को 'लादा गया राष्ट्रपति' बताया है और कहा है कि जुलाई में हुए चुनाव में लोकतंत्र 'चोरी' हो गया.उन्होंने निवर्तमान राष्ट्रपति फेलिप कैल्डेरोन पर भी देश की अर्थव्यवस्था के कुप्रबंधन और मादक-पदार्थ संबंधी हिंसा को बढ़ावा देने का आरोप लगाया है.इससे पहलेस विरोधी वामपंथी पार्टी के एंडर्स मैन्युअल लोपेज़ ने एनरिक़ पेन नीटो पर वोट और मीडिया-कवरेज़ खरीदने का आरोप लगाया था.लेकिन पिछले महीने ही मैक्सिको की सर्वोच्च निर्वाचन अदालत ने इन आरोपों को ये कहते हुए खारिज कर दिया था कि इनके समर्थन में पर्याप्त सुबूत नहीं हैं.एनरिक़ पेन नीटो अगले राष्ट्रपति के तौर पर एक दिसम्बर को शपथ ग्रहण करेंगे. इसके साथ ही पीआरआई पार्टी की एक बार फिर सत्ता में वापसी होगी.
__________________________
फ्रांस में एक जनमत सर्वेक्षण करवाने वाली संस्था ने राष्ट्रपति चुनाव के दौरान वहाँ के मतदाताओं से बात करने के बाद ये नतीजा निकाला है.वहाँ चुनाव प्रचार के दौरान लगभग हर हफ्ते सर्वेक्षण छपते रहते हैं, जिससे अब मतदाता ऊबने लगे हैं.पर यौन बर्ताव या सेक्स के आधार पर लोगों की राजनीतिक पसंद या नापसंद बताने वाले इस सर्वे की अच्छी ख़ासी चर्चा हो रही है.इसके मुताबिक़ अगर आप अपने सेक्स जीवन से संतुष्ट नहीं हैं तो आप ऐसे उम्मीदवार को वोट देना चाहेंगे जो विरोध और बग़ावत की भाषा बोलता हो.लगभग 1400 मतदाताओं से बात करके नतीजा निकाला गया है कि 35 प्रतिशत फ्रांसीसी मतदाता अपने सेक्स जीवन से संतुष्ट हैं और वो वामपंथी झुकाव वाले उम्मीदवार ज्याँ-लू मेलेंशाँ को वोट देंगे.जबकि 31 प्रतिशत लोग दक्षिणपंथी नेशनल फ्रंट की मेरीं ली-पेन को वोट देंगे.सर्वे कहता है कि दक्षिणपंथी और मध्यमार्गी राजनीतिक विचारधारा का समर्थन करने वालों का सेक्स जीवन बहुत सघन नहीं होता.सर्वेक्षण करने वाली संस्था से जुड़े फ्रेंकोइस क्राउस ने बीबीसी को बताया, “दक्षिणपंथी पार्टियों के लिए मतदान करने वाले लोगों में से ज़्यादातर उम्रदार लोग हैं इसलिए उनकी सेक्स गतिविधियाँ अपेक्षाकृत कम रहती हैं.”लेकिन फ्रांसीसी लोगों के कुछ यौन बर्तावों को उनकी राजनीतिक विचारधारा से जोड़ा गया है.जैसे कि अतिवामपंथी पार्टियों के समर्थकों में से दस प्रतिशत लोगों ने ये स्वीकार किया है कि वो सेक्स पार्टनर बदलते रहते हैं.फ्रेंकोइस क्राउस ने कहा, “इस मामले में आर्थिक विचारधारा का पार्टनर बदलते रहने से सीधा संबंध है. वो यौन-साथी सहित हर चीज में साझेदारी करते हैं.”इस सर्वे के मुताबिक़ आम तौर पर वाम रुझान वाली महिलाएँ सेक्स के मामले में अधिक उदार होती हैं.सिर्फ़ सेक्स ही नहीं फ्रांस के लोगों की राजनीतिक विचारधारा उनके सामाजिक जीवन के हिसाब से भी तय होती है.दक्षिणपंथी लोग आम तौर पर पारिवारिक और परंपरावादी होते हैं जबति वाम रुझान वाले लोग ज्यादा स्वच्छंदतावादी और व्यक्तिवादी होते हैं.
__________________________
इससे पहले मंगलवार को देश की सैन्य परिषद के संसद को भंग करने के फैसले के बावजूद, राष्ट्रपति मुर्सी के आदेश पर संसद की बैठक हुई थी.कुछ दिन पहले सुप्रीम कोर्ट ने संसद को भंग करने का फैसला सुना चुका था जिससे देश की सैन्य परिषद भी सहमत है."संसद की बैठक बुलाने से राष्ट्रपति ने सैन्य परिषद के आदेश का सीधा उल्लंघन किया है, जिसने संसद भंग की थी. वे अपने नए अधिकारों का प्रयोग कर रहे हैं लेकिन हो सकता है कि निर्रथक साबित हो. यदि संसद कोई नए कानून बनाती है तो उन्हें चुनौती मिल सकती है और कोर्ट उन्हें खारिज भी कर सकता है.शायद सभी के हितों के लिए ये अच्छा हो कि नए संविधान पर सहमति बनने के बाद संसद भंग हो और नए चुनाव हों. इस बीच दोनों - नए राष्ट्रपति और सैन्य परिषद - ये दिखाना चाहेंगे कि सत्ता उनके हाथ में है. फर्क ये है कि यह संघर्ष इस बार सड़कों पर नहीं लेकिन राजनीतिक अखाड़े में और आदलत में होगा"मंगलवार को हुई बैठक में सांसदों ने कोर्ट के फैसले पर कानूनी सलाह लेने पर सहमति जताई थी और मिस्र के कई वकीलों ने संभावना जताई थी कि हो सकता है कि बैठक में सांसदों ने संसद के फैसले लेने के अधिकार राष्ट्रपति मुर्सी को हस्तांतरित कर दिए हों.

लक्ष्य पूरे होने तक क्रांति जारी रहेगी: मुर्सी सैन्य परिषद ने कहा था कि कि संवैधानिक कोर्ट के फैसले का पालन होना चाहिए. इसे कई पर्यवेक्षक एक हफ्ते पहले राष्ट्रपति पद के लिए चुने गए मुर्सी को चुनौती और चेतावनी के रूप में देख रहे हैं.ऐसा भी कहा जा रहा है कि मुर्सी के चुनाव के बाद ये सेना और राष्ट्रपति के बीच टकराव की पहली स्थिति है. बीबीसी के काहिरा संवाददाता जोन लेयन का कहना है कि संसद की बैठक राष्ट्रपति और सैन्य परिषद के बीच चल रही राजनीतिक तनातनी में एक और घटना है और ये खींचतान कई महीने तक चल सकती है.

कौन हैं मोहम्मद मुर्सी ?

क्या है मुस्लिम ब्रदरहुड ? जोन लेयन के अनुसार, "संसद की बैठक बुलाने से राष्ट्रपति ने सैन्य परिषद के आदेश का सीधा उल्लंघन किया है, जिसने संसद भंग की थी. वे अपने नए अधिकारों का प्रयोग कर रहे हैं लेकिन हो सकता है कि निर्रथक साबित हो. यदि संसद कोई नए कानून बनाती है तो उन्हें चुनौती मिल सकती है और कोर्ट उन्हें खारिज भी कर सकता है." उनका ये भी कहना है, "शाययद सभी के हितों के लिए ये अच्छा हो कि नए संविधान पर सहमति बनने के बाद संसद भंग हो और नए चुनाव हों. इस बीच दोनों - नए राष्ट्रपति और सैन्य परिषद - ये दिखाना चाहेंगे कि सत्ता उनके हाथ में है. फर्क ये है कि यह संघर्ष इस बार सड़कों पर नहीं लेकिन राजनीतिक अखाड़े में और अदालत में होगा."मंगलवार को हुई बैठक में साद अल-कातात्नी ने कहा कि सांसदों ने आदेश का उल्लंघन नहीं किया बल्कि वे ऐसी प्रक्रिया शुरु करने पर विचार कर रहे हैं जिससे सम्मानित अदालत के आदेश का पालन किया जा सके.गौरतलब है कि 30 जून को मुस्लिम ब्रदरहुड समर्थित पार्टी के उम्मीदवार को रूप में मोहम्मद मुर्सी चुनाव जीत गए थे.लेकिन उनके निर्वाचन से पहले सेना ने खुद को व्यापक अधिकार दिए थे जिनसे राष्ट्रपति का सेना को आदेश देने का अधिकार, सैन्य कमांडरों को कानूनी बनाने का अधिकार और नए संविधान को खारिज करने यानी वीटो का अधिकार शामिल थे.
__________________________
क्या ये नस्लभेद की वजह से है या फिर कोई और कारण है? ये जानने के लिए मैंने पर्थ में रह रहे एक भारतीय छात्र के साथ एक दिन बिताया और उनके अनुभव सुने.इक्कीस साल के नितिन कौशल पर्थ के कर्टिन विश्वविद्यालय में इंजीनियरिंग पढ़ रहे हैं. तीन साल पहले वो गुरदासपुर पंजाब से ऑस्ट्रेलिया इंजीनियर बनने के सपने के साथ आए.नितिन कॉलेज के आखिरी साल में है. पढ़ाई के साथ-साथ वो पार्ट टाइम जॉब भी करते हैं ताकि पढ़ाई के महंगे ख़र्च को किसी तरह पूरा किया जा सके.उन्हें उम्मीद है कि अगले साल वो इंजीनियर बन जाएंगे. नितिन के ख्वाब पूरे होने वाले हैं. लेकिन यहां ऑस्ट्रेलिया में सभी भारतीयों के लिए ऐसा नहीं है.पिछले कुछ साल ऑस्ट्रेलिया में रह रहे भारतीय छात्रों के लिए उतार चढाव भरे रहे हैं.अप्रैल 2008 में भारतीय मूल के लोगों ने एक भारतीय टैक्सी ड्राइवर की मौत के बाद मेलबर्न के फ्लिंडर स्ट्रीट स्टेशन पर प्रदर्शन किया था.अगले साल मेलबर्न में ही लगभग 4000 भारतीय छात्रों ने प्रदर्शन किया था और आरोप लगाया था कि भारतीयों पर हमले नस्लभेद से प्रेरित हैं. ऑस्ट्रेलिया में और भारत में मीडिया ने इस मामले को खूब उछाला था.भारतीयों पर छिटपुट हमले हो रहे थे. नितिन ऑस्ट्रेलिया आ चुके थे और इन वारदातों से विचलित भी हो रहे थे.क्या ख़ुद नितिन को कभी इस तरह की परिस्थिति से गुज़रना पड़ा, ये पूछने पर वो कहते हैं कि थोड़ी बहुत कहा-सुनी होती रहती है, लेकिन गंभीर वारदातें नशे के प्रभाव में होती हैं और लूटपाट के लिहाज से होती हैं, न कि सिर्फ़ नस्लभेदी कारणों की वजह से.नितिन कहते हैं, "एक रात मैं घर जा रहा था कि रस्ते में एक व्यक्ति से हल्की टक्कर हो गई. वो नशे में लग रहे थे. उन्होंने मुझे कुछ बातें सुना दी और वो ग़ुस्से में था. तब डर लगा था कि कहीं कुछ हो न जाए. लेकिन ऐसा किसी के साथ भी हो सकता था."वहीं साथ ही बैठे नितिन के साथ रहने वाले विशाल शर्मा बताते हैं, "कुछ साल पहले मैंने एक घर किराए पर लिया था. हम लोग घर के अंदर थे और उस घर को कुछ लोगों ने आग लगा दी थी. लेकिन वो कुछ लोगों की बेवकूफ़ी की वजह से थी और वो नस्लभेदी हमला नहीं था."नितिन और विशाल दोनों का कहना है कि अगर कुछ वारदातें होती हैं तो वो ज़्यादातर अपराध की आम घटनाएँ होती हैं, न कि नस्लभेदी बर्ताव.लेकिन हाल ही में एक रिपोर्ट आई है, जिससे ये सामने आया है कि ऑस्ट्रेलिया मे भारतीय विद्यार्थियों की संख्या में भारी गिरावट आई है.ऑस्ट्रेलिया में रह रहे भारतीय छात्र इसकी वजह क्या मानते हैं?ये पूछने पर नितिन बताते हैं, "सिडनी और मेलबर्न में जो हमले हुए, वो एक बड़ा कारण था. लेकिन इसके अलावा यहां नौकरियां भी कम हो गई थी. मेरे जो साथी यहां आना चाहते थे, मैंने उनसे कहा कि अभी न आएं क्योंकि पढ़ाई के बाद काम मिलना आसान नहीं है. लेकिन मीडिया में जिस तरह की रिपोर्ट तब दिखाई गई थी, मुझे नहीं लगता उतने बुरे हालात थे. दो साल में अगर दो वारदातें हो तो उसे नस्लभेदी बर्ताव नहीं कहना चाहिए."नितिन मानते हैं कि ऑस्ट्रेलियाई डॉलर की बढ़ती क़ीमत और नौकरी में कमी भारतीय छात्रों की संख्या में आई गिरावट का बड़ा कारण है.
__________________________
एक चुनाव ग्रीस में होने जा रहा है, जहाँ से आर्थिक संकट की शुरुआत हुई थी और दूसरा फ़्रांस में जिसने इस संकट का हल निकालने की कोशिशों में अहम भूमिका निभाई है.ग्रीस में संसदीय चुनाव हो रहे हैं जबकि फ्रांस में नए राष्ट्रपति चुनने के लिए मतदान हो रहे हैं.ग्रीस में इन चुनावों को अंतरराष्ट्रीय सहायता के बदले पीड़ादायक सरकारी कटौती पर जनमत संग्रह के रूप में देखा जा रहा है.वहीं फ्रांस में आर्थिक संकट से उबरने के लिए आर्थिक पैकेज जुटाने में अहम भूमिका निभाने वाले निकोला सार्कोजी को सोशलिस्ट फ्रांस्वा ओलांड का सामना करना पड़ रहा है जो कह रहे हैं कि अगर वे जीते तो इस समझौते पर पुनर्विचार करेंगे.वैसे चुनाव सर्बिया में भी हो रहे हैं जहाँ संसद और राष्ट्रपति पद दोनों के लिए मतदान हो रहा है.वर्ष 2007 से फ्रांस के राष्ट्रपति का पद संभाल रहे सार्कोजी इन चुनावों में एक कड़ी चुनौती का सामना कर रहे हैं. पेरिस में वरिष्ठ पत्रकार वैजू नारावने कहती हैं कि पिछले एक साल में जितने भी सर्वेक्षण हुए हैं, सबमें सार्कोजी के प्रतिद्वंद्वी फ्रांस्वा ओलांड को काफ़ी आगे दिखाया गया है.उनका कहना है कि लोग ये मानकर चल रहे हैं कि ओलांड को ही जीतना है, बस मुद्दा ये है कि उनकी जीत बड़ी होगी या छोटी.सार्कोजी की पार्टी का नाम है यूएमपी (यूनियन फ़ॉर ए पॉपुलर मूवमेंट). उनका कहना है कि इस समय फ्रांस को एक ऐसे नेता की ज़रूरत है जो कड़े फैसले ले सके और इन अनिश्चितता वाले समय में फ्रांस की रक्षा कर सके.वैसे सार्कोजी की छवि कठोर निर्णय लेने वाले नेता की है जो बहुत काम करते हैं मगर आर्थिक संकट के कारण सारकोजी की लोकप्रियता को काफी धक्का लगा है. उनकी शाहखर्ची और जीने के अंदाज़ ने भी परंपरावादियों की त्यौरियाँ चढ़ा रखी हैं.दूसरी ओर ओलांड सोशलिस्ट पार्टी के प्रत्याशी हैं. वे सारकोज़ी की आर्थिक नीतियों की सख्त आलोचना करते हैं.ओलांड एक मिलनसार, उदारवादी और शांत नेता हैं जिन्हें कई लोग सुस्त भी बताते हैं.वे एक अनुभवी राजनेता हैं जिन्होंने आजतक किसी भी सरकारी पद पर काम नहीं किया है.फ़्रांस में चुनावी मुद्दे आर्थिक संकट और देश के विकास की दर है जो पिछले कुछ समय से शून्य के लगभग ही है. दूसरी ओर देश से उद्योग मोरक्को, ट्यूनिशिया, भारत और ब्राजील जैसे देशों की ओर जो रहे हैं जहाँ मजदूरी की दर सस्ती है.ग्रीस में रविवार को संसद के चुनाव हो रहे हैं.इसमें देश की दो प्रमुख पार्टियों मध्य-वाम पार्टी पैसॉक और मध्य-दक्षिण न्यू डेमोक्रेसी पार्टी के बीच मुकाबला है.ये दोनों पार्टियाँ गठबंधन में सरकार चलाती रही हैं.चुनाव का मुद्दा है आर्थिक संकट से निपटने के लिए सरकार की ओर से लागू खर्चों में कटौती का फैसला.चूंकि दोनों पार्टियाँ सरकार में रह चुकी हैं इसलिए दोनों को इस मुद्दे पर नुकसान हो सकता है.आसार है कि इसकी वजह से किसी भी दल को बहुमत मिलेगा.आगे आने वाले दिनों में भी सरकारी कटौती जारी रखना होगा क्योंकि इसी के आधार पर यूरोपीय यूनियन से आर्थिक सहायता मिलती रहेगी.ग्रीस को मिलने वाली 11 अरब की सहायता जून में मिलने वाली है. अगर सरकारी कटौती की योजना से भटकती है तो ये सहायता टल जाएगी और नतीजा सरकार को भुगतना होगा.सर्बिया में संसद और राष्ट्रपति के लिए चुनाव हो रहे हैं.राष्ट्रपति चुनाव में डेमोक्रेटिक पार्टी के मौजूदा राष्ट्रपति बोरिस टैडिक का मुकाबला सर्बियन प्रोग्रेसिव पार्टी के तोमिस्लाव निकोलिक से है.इन चुनाव में बेरोज़गारी बडा़ मुद्दा है क्योंकि सर्बिया की एक चौथाई आबादी अब बेरोजगार है.
__________________________
ये विमान पायलट फ़्लाइट सार्जेंट डेनिस कॉपिंग सहित 1942 में गायब हो गया था.लेकिन पायलट का अब भी पता नहीं चला है और न ही उनके अवशेष मिले हैं.ब्रिटिश सरकार ने अब कहा है कि पायलट के अवशेष खोजने के लिए एक अभियान शुरू किया जाएगा.आशंका व्यक्त की जा रही है कि पुरानी चीजों को इकट्ठा करने के शौकीन लोग इस विमान के मलबे को भी ले उड़ेंगे.जून 1942 में 24 वर्ष का पायलट अमरीका में बने एक इंजन वाले किटीहॉक विमान पी-40 के साथ मिस्र के रेगिस्तानी इलाक़े के ऊपर उड़ते हुए लापता हो गया था.लेकिन ढाई महीने पहले वादी अल-जदीद नामक सुदूर रेगिस्तानी इलाके में एक तेल कंपनी के लिए काम करने वाले पोलैंड के कामगार जेकब पेरका को इस विमान का मलबा दिखाई पड़ा.पेरका की खींची तस्वीर में विमान लगभग साबुत है, हालाँकि उसका इंजन और पंखा अलग हो गए हैं.लेकिन पायलट का कोई नामो निशान नहीं है.ऐसा लगता है कि विमान में ईंधन खत्म होने के बाद पायलट ने इमरजेंसी लैंडिंग की और फिर सबसे बड़ी गलती कर बैठा.पायलटों को सिखाया जाता है कि ऐसी स्थिति में जहाज़ से दूर हरगिज नहीं जाना चाहिए.पर इस मामले में ऐसा लगता है कि उसने जहाज़ का पैराशूट और रेडियो निकाल लिया और मदद तलाशने के लिए रेगिस्तान में चला गया.रॉयल एअर फ़ोर्स में उड्डयन इतिहासकार डेविड कीन कहते हैं कि दूसरे विश्वयुद्ध के दौरान कई हज़ार हवाई जहाज़ या तो मार गिराए गए थे या फिर दुर्घटना के शिकार हुए.लेकिन उनमें से बहुत कम ही साबुत हालत में बरामद किए गए हैं.उन्होंने कहा, “ये विमान इसलिए इतना विशेष है क्योंकि ये लगभग साबुत बचा हुआ है और रेगिस्तान की सतह पर भी इतने साल तक जस का तस बना हुआ है. जैसे कि समय के बुलबुले में कैद रहा हो.”पर इस विमान को वहाँ से निकालना आसान नहीं होगा.मिस्र के जिस रेगिस्तानी इलाके में ये पड़ा है वो बहुत खतरनाक इलाका माना जाता है क्योंकि वो लीबिया और मिस्र के बीच तस्करों के रास्ते में पड़ता है.ब्रिटिश अधिकारियों ने कहा है कि इस विमान के पायलट के रिश्तेदारों को तलाशने की कोशिश भी की जाएगी.
__________________________
मुसलिम ब्रदरहुड सत्तारूढ़ सैन्य परिषद के नई शक्तियां हासिल कर लेने के खिलाफ पूरे मिस्र में प्रदर्शन करने का आह्वाहन किया है.इस सप्ताहांत में सैन्य परिषद ने दो फरमान जारी किए. इनमें कट्टरपंथियों के प्रभुत्व वाली संसद को भंग करने के अलावा खुद के लिए सभी सवैंधानिक अधिकारों पर दावा कर लिया गया.मंगलवार को कुछ सांसदों के संसद में घुसने की कोशिश भी करने की उम्मीद है. इस बीच राष्ट्रपति चुनावों की गिनती पूरी हो गई और दोनों ही उम्मीदवार अपनी जीत का दावा कर रहे हैं.ब्रदरहुड की फ्रीडम एंड जस्टिस पार्टी के प्रमुख मोहम्मद मुरसी ने दावा किया कि उन्हें 52 फीसदी वोट मिले हैं.जबकि प्रधानमंत्री अहमद शफीक की चुनाव प्रचार टीम ने आरोप लगाया कि ब्रदरहुड ने वोटरों को आतंकित किया है.चुनाव विश्लेषकों और सरकारी मीडिया का अनुमान है कि मुरसी तीन-चार प्रतिशत वोट के अंतर से जीत रहे हैं. उन्हें 10 लाख वोट मिलने का अनुमान है.आधिकारिक तौर पर परिणाम गुरुवार को घोषित होने हैं.काहिरा से बीबीसी के संवाददाता जॉन लियॉन के अनुसार सशस्त्र सेना की शीर्ष परिषद यानी स्काफ को भी मुरसी की जीत का अंदाजा होने लगा है.परिणाम स्वरूप राष्ट्रपति की शक्तियों पर लगाम लगाने के लिए कई आदेश जारी करने के अलावा नियुक्तियां भी की गईं हैं.बीबीसी संवाददाता के अनुसार सेना के तख्ता पलटने के भी कयास लगाए जा रहे हैं. ऐसे हालातों में सभी को अराजकता भरे समझौते के बीच रहना पड़ेगा.पिछले साल होस्नी मुबारक की सत्ता पलट के बाद उनका उत्तराधिकारी चुनने के लिए इस सप्ताहांत चुनाव हुए थे. लेकिन सैन्य परिषद के ये दो आदेश इस सब पर हावी नजर आ रहे हैं.गुरुवार को शीर्ष संवैधानिक कोर्ट ने फैसला दिया कि निचले सदन के लिए चुनावों के लिए बने नियम असंवैधानिक हैं क्योंकि इसमें पार्टी के सदस्यों को उन सीटों पर लड़ने की अनुमति दे दी गई जो आजाद उम्मीदवारों के लिए आरक्षित थी. इसके बाद संसद भंग कर दी गई.रविवार को चुनाव खत्म होने के साथ ही दूसरे आदेश में मार्च 2011 की सवैंधानिक घोषणा को निरस्त कर दिया गया और सेना के जनरलों को ताजा चुनाव होने तक संसद पर नियंत्रण के पूरे अधिकार दे दिए गए.इन फरमान के विरोध में मुसलिम ब्रदरहुड ने दस लाख से अधिक लोगों का विरोध मार्च निकालने की घोषणा की है.अरब देशों में मुसलिम ब्रदरहुड सबसे पुराने इस्लामी संगठनों में से एक है. इसकी स्थापना 1928 में की गई थी और मध्य पूर्व के कई देशों में इसके सदस्य हैं.1928 में जब मिस्र में सैन्य कब्ज़ा हो रहा था तो उसके विरोध में मुसलिम ब्रदरहुड अस्तित्व में आया था. गरीबी और भ्रष्टाचार के कारण मिस्र में मुसलिम ब्रदरहुड के सदस्यों की संख्या लगातार बढ़ती ही चली गई.अपने जनकार्यों की बदौलत ब्रदरहुड ने अस्पताल, स्कूल और जन कल्याण के संस्थान खोले जिससे उन लोगों को बहुत फायदा हुआ जिन्हें सरकार से कुछ भी नहीं मिल रहा था.
__________________________
हालांकि ऐसे कारों की मांग मैक्सिको में पहले भी रही है लेकिन तस्करों के खिलाफ सरकार के अभियान में आई तेजी के बाद राजनीतिज्ञों से लेकर सरकारी महकमों के अधिकारी और आम नागिरक भी अपने सुरक्षा इंतजाम को बेहतर बनाने के गर्ज से अपने वाहनों को बुलेट प्रूफ सिस्टम से लैस कर रहे हैं.जाहिर है बुलेट प्रूफ कार तैयार करने वाली कंपनियों के मुनाफे में तेजी से इजाफा हो रहा है. इस समय देश में कम से कम पचास ऐसी कंपनियां हैं जो वाहनों को बुलेट प्रूफ सिस्टम से लैस करने के काम में व्यस्त हैं.मैक्सिको सिटी में स्थित ग्लोबल आर्मर नाम की कंपनी ने हाल के कुछ दिनों में देश के जाने-माने नेताओं से लेकर उद्योगपतियों तक को बुलेट प्रूफ कार सप्लाई किए हैं.कंपनी के मालिक जोस एडवार्डो लानोस कहते हैं, "मुझे याद है कि 1986 में ऐसी पांच कंपनियां थीं. अब इनकी तादाद 48 है. बुलेट प्रूफ कार तैयार करने वाली 48 कंपनियां."हालांकि लानोस कहते हैं कि इनमें से सभी कंपनियों को भरोसे के काबिल नहीं समझा जा सकता है लेकिन उनका मानना है कि ऐसा हर उस व्यापार के साथ होता है, जहां धंधा बढ़िया होता हुआ दिखता है, तो नए लोग उसका फायदा उठाने के लिए उसमें शामिल होना चाहते हैं.मैक्सिको सिटी के बाहर स्थित ग्लोबल आर्मर के वर्कशाप में कारों की लंबी कतार लगी है, जहां मैकनिकों की टीम पहले मंहगी कारों के हिस्सों को खोलकर अलग-अलग रखने का काम करते हैं, जिसके बाद उसमें बुलेट प्रूफ सिस्टम लगाने का काम शुरू किया जाता है.लानोस कहते हैं कि साल 2006 - जबसे सरकार ने तस्करों के खिलाफ अभियान छेड़ा है, तबसे नए किस्म के खरीदार उनसे संपर्क करने लगे हैं.वो कहते हैं, "साल 1996 से 2004 के दौरान बुलेट प्रूफ कार के मुख्य खरीददार निजी क्षेत्र से थे. लेकिन जबसे सरकार ने नशीली दवाओं के तस्करों के खिलाफ अभियान छेड़ा है, मेरे ख्याल से आधे खरीददार सरकारी विभागो से तालुक्क रखते हैं. साल 2004 के पहले जब हम सरकारी महकमों को ऐसी कारें बेचने की कोशिश करते थे तो वो कहते थे कि हमें उनकी जरूरत नहीं है. लेकिन जबसे लड़ाई शुरू हुई है, उन्हें सुरक्षा की जरूरत पड़ने लगी है."मैक्सिको में नशीली दवाओं की तस्करी से संबंधित हिंसा में हर साल सैकड़ो लोगों की मौत हो जाती है.तस्करी के क्षेत्र में अपना वर्चस्व कायम करने के लिए तस्कर गुटों में अक्सर खूनी संघर्ष होते रहते हैं. जिसमें कई बार वैसे लोगों की मौत भी हो जाती है जिनका इससे सीधे-सीधे कोई लेना देना नहीं होता है.लेकिन ग्लोबल आर्मर जैसी कंपनियों की सारी कमाई बुलेट प्रूफ कार की बिक्री से ही नहीं हो रही बल्कि उनमें से कई के पास पुलिस को हथियार सप्लाई करने का लाइसेंस भी है.देश के कई राज्यों में, जो तस्करी के गढ़ माने जाते हैं, वहां बड़े पैमाने पर पुलिस को हथियारो की जरूरत पड़ रही है.ऐसी कई कंपनियां 'टाईगर' नाम की बख्तरबंद गाड़ियां भी सप्लाई करती हैं. ये वाहन अमरीका में तैयार की जाने वाली हमवी के साईज की होती है और उनमें इसराइली तकनीक का इस्तेमाल किया जाता है.अमरीका सेना टाईगर का इस्तेमाल अफगानिस्तान जैसे स्थानों पर करती रही हैं.ऐसे वर्कशाप में प्रयोगशालाएं भी होती हैं जहां सिस्टम लगाए जाने के बाद बलिस्टिक टेस्ट किया जाता है.
__________________________
ये तस्वीर काबुल की है, जब एक आत्मघाती धमाके के बाद ये अफगान लड़की चीख रही थी. एएफपी के मसूद हुसैनी को ब्रेकिंग न्यूज फोटोग्राफी श्रेणी में ये पुरस्कार मिला है.अफगानिस्तान की राजधानी काबुल के भीड़ भरे अबुल फजल दरगाह पर ये आत्मघाती हमला छह दिसंबर को हुआ था, जिसके बाद तराना अकबरी चीख-चिल्ला रही थी.पुलित्जर पुरस्कार समिति ने इस तस्वीर को 'दिल तोड़ने वाली' बताया है. दूसरी ओर फोटोग्राफर मसूद हुसैनी ने इस पर खुशी जताई है कि वे अफगान लोगों की आवाज बन पाए हैं.11 वर्षीय तराना ने कहा, "जब मैं उठ पाई, तो मैंने अपने आसपास के लोगों को वहाँ जमीन पर पड़े देखा. हर तरफ खून था. मैं बहुत डर गई थी."समाचार एजेंसी एएफपी के मुताबिक तराना अब भी उस दिन के हादसे को नहीं भूल पाई हैं. अब वे अपना हरा ड्रेस नहीं पहनती, जो उस दिन के धमाके के बाद खून से लाल हो गया था.वर्ष 2011 में हुए इस धमाके में 70 लोग मारे गए थे. और ये वर्ष 2011 में काबुल में हुआ सबसे बड़ा बम हमला था.मसूद हुसैनी ईरान में पले-बढ़े हैं. लेकिन बाद में वे अफगानिस्तान युद्ध को कवर करने वहाँ पहुँचे. उन्होंने बताया कि ये तस्वीर पीड़ादायक यादों को लेकर आती है.उन्होंने कहा, "मैं अब स तस्वीर को नहीं देखता. क्योंकि इसे देखते ही मेरे दिल की धड़कने तेज हो जाती हैं और उस दिन की भावना याद आने लगती है. मैं जानता हूँ कि जो भी उस तस्वीर को देखेगा, वो फोटोग्राफर के बारे में सोचेगा. लेकिन मुझे उम्मीद है कि वे अफगानिस्तान के लोगों की पीड़ा को नहीं भूलेंगे."वर्ष 1917 में स्थापित पुलित्जर पुरस्कार पत्रकारिता और कला के क्षेत्र में प्रतिभा को सम्मानित करता है.
__________________________
अमरीका जैसे उन्नत देश में भी बेशुमार गरीबी है.कहा जाता है कि मिसीसीपी अमरीका का सबसे गरीब राज्य है. यहां तक कि मिसीसीपी डेल्टा का जिक्र आते ही दिमाग में वहां रह रहे लोगों के मुश्किल जीवन का ख्याल आने लगता है.अमरीका के एक जाने माने फोटोग्राफर अल क्लेटन ने जब 1967 में उस इलाके में रह रहे लोगों के जीवन को अपने कैमरे में कैद किया तो उनके पास कुपोषित बच्चों की तस्वीरों के अलावा शायद कुछ नहीं था.लेकिन उनके जरिए खींची गई तस्वीरों की वजह से पूरे अमरीका का ध्यान उस क्षेत्र की खराब हालात की ओर गया.लेकिन लगभग 45 वर्षों के बाद भी ताजे आंकड़े यही बताते है कि वहां के हालात में कोई खास बेहतरी नहीं हुई है.बीबीसी वाशिंगटन संवाददाता पॉल एडम्स ने मिसीसीपी के बेलजोनी शहर का दौरा किया और वहां के लोगों के जीवन को करीब से देखने की कोशिश की.पॉल एडम्स के साथ थे केनेथ डीन और फोटोग्राफर अल क्लेटन.केनेथ डीन 1967 में क्लेटन के गाइड थे और अब पॉल एडम्स के गाइड हैं.पॉल और केनेथ दोनों बेलजोनी शहर में रहने वाली कोरी रीड में के घर पहुंचते हैं. कोरी के दो कमरों के एक छोटे से घर में तीन लोग और सात बिल्लियां रहती हैं.केनेथ ने जैसे ही कोरी को अल क्लेटन के जरिए खींची गई तस्वीरें दिखाई, कोरी ने उन्हें फौरन पहचान लिया.1967 के अपने अनुभवों का जिक्र करते हुए क्लेटन कहते हैं, ''उस समय हालात इतने दर्दनाक और निराशाजनक थे कि शब्दों के जरिए उनको बयान करना मुश्किल है. हजारों लोगों के पास खाने के लिए कुछ नहीं था. कोई काम नहीं था, कमाने का कोई साधन नहीं था. एक-एक दिन काटना बहुत मुश्किल था.''लेकिन 40-45 वर्षों के बाद हालात में कुछ बदलाव तो हुआ ही है.गरीब बच्चों को स्कूल में दाखिला लेने के लिए तैयारी कराने के लिए कई केंद्र खोले गए हैं.इसे हेड स्टार्ट योजना कहा जाता है जिसे 60 के दशक में शुरू किया गया था.इसके कार्यकारी निदेशक मार्विन हॉगन कहते हैं कि इससे कुछ फायदा तो हुआ है लेकिन हालात अभी भी गंभीर हैं.इसके अलावा बेलजोनी में कुछ और सहायता कार्यक्रम भी चलाए जा रहें हैं. कंप्यूटर और नर्सिंग प्रशिक्षण केंद्र में नर्स की ट्रेनिंग ले रहे मार्कस डेनार्ड कहते हैं कि मिसीसीपी में जिंदगी बहुत मुश्किल है.मार्कस के माता-पिता खेतों में काम करके अपना गुजर बसर करते थे लेकिन बाद में मशीनों के आ जाने के कारण वो आमदनी का वो जरिया भी खत्म हो गया.मार्कस कहते है, ''यहां जिंदगी बहुत कठिन है. नौजवानों के पास कुछ करने के लिए नहीं है, कोई नौकरी नहीं है. यहां यातायात के साधन भी अच्छे नहीं हैं कि हम दूसरे शहरों में जाकर नौकरी कर सकें.''साठ के दशक में कृषि के क्षेत्र में नौकरियों के खत्म होने के बाद कैटफिश प्रोसेसिंग प्लांट में कुछ हद तक लोंगों को नौकरियां मिल जाती थीं.लेकिन इस क्षेत्र में एशियाई देशों से मिल रही चुनौती के कारण अब ये उद्योग भी अवनति की ओर है.कैटफिश प्रोड्यूसर्स के अध्यक्ष डिक स्टीवेंस कहते है कि मिसीसीपी डेल्टा फिर उसी पुराने जमाने की परेशानी और विपत्ति के दौर में जाने की कगार पर है.केनेथ डीन का कहना है कि 60 के दशक के मुकाबले कई चीजें बदल गई हैं लेकिन खेती पर आधारित लोगों की सबसे बड़ी समस्या वहीं की वहीं है.
__________________________
जो अर्पाइयो खुद को अमरीका के सबसे सख्त़ शेरिफ़ मानते हैं. वे मारीकोपा काउंटी के शेरिफ़ हैं. उन्होंने ये दावा 'मूल' से संबंधित जांच के नतीजों को जनता के सामने लाते हुए किया है.अर्पाइयो के मुताबिक, जांचकर्ताओं के हाथ कुछ संभावित कारण लगे हैं जिसके आधार पर ये कहा जा सकता है कि ओबामा के जन्म प्रमाणपत्र को धोखे से बनाया गया है.अर्पाइयो को अमरीका में अप्रवासियों के मुद्दे पर सख्त़ रुख़ अपनाने के लिए जाना जाता है. उन पर नस्लभेदी होने के भी कई आरोप लग चुके हैं.अमरीकी न्यायिक संस्थाओं ने अर्पाइयो और उनके विभागीय कर्मचारियों पर लगातार लातिन अमरीकीयों के साथ भेदभाव करने के संगीन आरोप लगाए हैं.अर्पाइयो के भ्रष्टाचार निरोधी इकाई के खिलाफ़ एक संघीय न्यायिक जांच भी चल रही है. इसके अलावा मारीकोपा काउंटी के लिए होने वाले आगामी चुनावों के संबंध में भी जांच के आदेश हैं.चाय-पार्टी में निवेदन79 वर्षीय अर्पाइयो के अनुसार, उनकी संस्था 'कोल्ड केस पौस्स' के वॉलंटियर को खोज के दौरान अमरीकी राष्ट्रपति बराक ओबामा के जन्म प्रमाण पत्र की एक इलेक्ट्रॉनिक कॉपी मिली है जिसमें उनकी जन्म की तारीख़ पर गहरे सवाल खड़े हो गए हैं.वैसे अर्पाइयो ने साथ-साथ ये भी जोड़ दिया कि,''उनके सामने जो सबूत लाए गए हैं उसकी छानबीन के बाद वे पुख्त़ा तौर पर इन्हें सही नहीं कह सकते हैं.'' अपनी बात को आगे बढ़ाते हुए उन्होंने ये भी कहा,''मेरे जांचकर्ताओं का ये मानना है कि इलेक्ट्रॉनिक स्वरूप में ओबामा का जो जन्म प्रमाण पत्र उन्हें मिला है वो कागज़ों में मौजूद नहीं है.''व्हाइट हाउस ने अप्रैल 2011 में सिद्धांतकारों के इस संशय के बीच कि ओबामा का जन्म शायद अमरीका ना हुआ हो, उनका जन्म प्रमाणपत्र जारी किया था.अगर अर्पाइयो का दावा सही पाया जाता है तो ऐसे में बराक ओबामा जिनके पिता एक कीनियाई नागरिक थे, राष्ट्रपति पद के लिए अयोग्य करार दिए जाएंगे.ओबामा का जन्म प्रमाणपत्र जारी किए जाने से कहीं ना कहीं रियलिटी टीवी स्टार डोनाल्ड ट्रंप और वे उद्योगपती संतुष्ट हुए हैं जिन्होंने इस मुद्दे पर ज़्यादा साफगोई की मांग की थी.लेकिन अर्रपाइयो का कहना है कि उन्होंने ये जांच वर्ष 2011 में एरिज़ोना में हुए एक चाय पार्टी के दौरान पार्टी में आए सदस्यों की मांग पर शुरु की थी.अर्पाइयो के मुताबिक ओबामा के इलेक्ट्रॉनिक और कागज़ी जन्म प्रमाणपत्र दोनों की तुलना की गई है और जिन संभावित कारणों पर शक जताया जा रहा है, उसके आधार पर आपराधिक जांच और राष्ट्रपति पद के उम्मीदवारों की बेहतर छानबीन कराए जाने की ज़रुरत है.अर्पाइयो के मुताबिक,''अगर इस जांच से कुछ नहीं निकलता है तो हमें अमरीका में हो रहे राष्ट्रपति चुनाव के उम्मीदवारों की जांच के लिए बेहतर प्रक्रिया की ज़रुरत होगी.''अर्पाइयो के आलोचकों का मानना है कि उन्होंने ओबामा के खिलाफ़ जांच कार्य की शुरुआत उनके खिलाफ़ चल रहे कानूनी मसलों से लोगों का ध्यान हटाने के लिए किया है, लेकिन शेरिफ़ अर्पाइयो ने इसे नकारते हुए कहा कि, वे ओबामा के पीछे नहीं भाग रहे हैं, सिर्फ अपना काम कर रहे हैं.''
__________________________
ये पत्र गुनिला वॉन पोस्ट को तब लिखे गए थे जब 1950 के दशक में कैनेडी अमरीकी सीनेट के सदस्य थे.इस प्रेम की शुरुआत उस समय हुई थी जब उनकी शादी ज़ैकलिन बोउवा से नहीं हुई थी, लेकिन यह प्रेम बाद में भी जारी रहा.इन पत्रों की शुरुआती बोली के लिए 25 हज़ार डॉलर की क़ीमत निर्धारित की गई है. उम्मीद की जा रही है कि इसकी बोली इससे कहीं अधिक लगेगी.वॉन पोस्ट अब 78 वर्ष की हो गई हैं और उन्होंने अपने प्रेम के बारे में पहली बार ज़िक्र 1997 में किया था जब उन्होंने एक किताब लिखी थी. लेकिन हाथ से लिखे हुए 11 पत्र और तीन टेलीग्राम अभी तक गोपनीय बने हुए हैं.1997 में अमरीका के ब्रॉडकास्टर एबीसी न्यूज़ से कहा था कि जब वे जॉन कैनेडी के साथ होती थीं तो उनका दिन 'धक-धक-धक' करता था.उनका कहना था, "मुझे उनसे बात करके ख़ुशी होती थी लेकिन मैंने सोचा कि वे एक विवाहित व्यक्ति हैं."गोपनीय मुलाक़ात भीएबीसी का कहना है कि दोनों की पहली मुलाक़ात फ़्रेंच रिवेयरा में हुई थी, उस समय जॉन कैनेडी 36 वर्षों के थे और वॉन पोस्ट 21 वर्ष की थीं.हालांकि तब जॉन कैनेडी की शादी को एक महीने शेष थे लेकिन दोनों रात भर नृत्य करते रहे और एक रोमांटिक चुंबन के साथ दोनों विदा हुए थे.पूर्व राष्ट्रपति कैनेडी ने वॉन पोस्ट को पहला प्रेम पत्र जून, 1954 में लिखा था.इस पत्र में उन्होंने लिखा था, "मैं एक नाव लेकर दो हफ़्तों के लिए भूमध्यसागर में जाना चाहता हूँ, जिसमें तुम रहो और नाविक की तरह मैं रहूँ."लेकिन नवंबर, 1954 में कैनेडी की पीठ का एक बड़ा ऑपरेशन हुआ. उन्होंने वॉन पोस्ट को ख़त लिखकर पूछा था, "क्या इस बात की कोई संभावना है कि तुम अमरीका आ रही हो."इसके बाद के बरस वे स्वीडन के एक क़िले में गोपनीय ढंग से मिले थे.वॉन पोस्ट उस मुलाक़ात के बारे में कहती हैं, "मैंने एक हफ़्ते के लिए उन्हें चुरा लिया था, वह ख़ूबसूरत हफ़्ता मुझसे कोई वापस नहीं ले सकता."जॉन कैनेडी के कई प्रेम संबंध थे लेकिन उनके बारे में जानकारी 1963 में उनकी हत्या के बाद ही हो सकी.शिकागो की लिजेंड्रीऑक्शन्स डॉट कॉम नाम की कंपनी इन पत्रों की नीलामी कर रही है.नीलामी करने वाली कंपनी के अध्यक्ष डाउग एलन का कहना है कि उन्हें इन पत्रों की बोली एक लाख डॉलर तक जाने की उम्मीद है.
__________________________
लंबे समय से रोमांस की दुनिया में फ़्रांस का अपना एक अलग विशेष स्थान रहा है.पारंपरिक तौर पर फ़्रांस के लोग बाक़ी यूरोपीय लोगों, ख़ासकर ब्रिटेन के लोगों की तुलना में ख़ुद को ज़्यादा बढ़िया प्रेमी मानते हैं.उनका मानना है कि वो ज़्यादा कामुक और इश्कमिज़ाज होते हैं.लेकिन फ़्रांस की एक प्रतिष्ठित संस्था, फ़्रेंच इंस्टीच्यूट फ़ॉर पब्लिक ओपिनियन के एक ताज़ा सर्वे से इन सभी मान्यताओं को चुनौती मिलती है.ये संस्था फ़्रांस की सबसे पुरानी और सबसे प्रतिष्ठित मार्केट रिसर्च संस्था है.इस सर्वे के मुताबिक फ़्रांस के तीन चौथाई जोड़ों की सेक्स लाइफ़ बेजान हो गई है.इस नए सर्वे में फ़्रांस के एक हज़ार वयस्क जोड़ों ने अपने सेक्स लाइफ़ के बारे में पूछे गए काफ़ी निजी सवालों का जवाब दिया.और इन जवाबों से पता चलता है कि दुनिया को 'फ़्रेंच किस' देनेवाले देश में लोगों की कामवासना का स्तर कितना कम हो गया है.इस सर्वे के मुताबिक 76 प्रतिशत लोगों ने ये कहा कि सेक्स जीवन की परेशानियाँ उनके रिश्ते को प्रभावित कर रही हैं.सर्वेक्षण में शामिल महिलाओं में से एक तिहाई से ज़्यादा ने कहा कि सेक्स से बचने के लिए उन्होंने सरदर्द, थकान या फिर बच्चों के आसपास होने का बहाना बनाया था.छह में से एक पुरुष ने भी माना है कि सेक्स से बचने के लिए उन्होंने भी कुछ इसी तरह के बहाने बनाए थे.लेकिन अब अच्छी ख़बर है कि ऐसे लोगों के लिए मदद मौजूद है.दवा बनानेवाली वो कंपनी जिसने ये सर्वे करवाया है, उसका कहना है कि फ़्रांस के उन जोड़ों के लिए जो अपनी सेक्स ज़िदगी सुधारना चाहते हैं, वो जल्द ही एक सूचना अभियान शुरू करने जा रही है.
__________________________
गृह सचिव दीपक कुमार ने पत्रकारों को बताया कि राज्य सरकार ने 30 नवंबर को ये आदेश जारी किया है.पिछले लोकसभा चुनाव के दौरान 7 मार्च 2009 को पीलीभीत में वरुण गांधी पर भारतीय दंड संहिता की धारा 153(ए), 295(ए), 502 और जनप्रतिनिधित्व अधिनियम की धारा 125 के तहत मुस्लिम समुदाय के ख़िलाफ़ भड़काऊ भाषण देने का मुक़दमा दर्ज किया था.गांधी को गिरफ़्तार करके पीलीभीत और फिर ऐटा जेल में रखा गया था.उन्हें राष्ट्रीय सुरक्षा क़ानून के तहत नज़रबंद भी किया गया था.नियमों के अनुसार सांप्रदायिकता भड़काने का मुक़दमा चलाने के लिए राज्य सरकार की अनुमति की आवश्यकता होती है.पिछले साल हुए लोकसभा चुनाव के प्रचार के दौरान पीलीभीत ज़िले में वरुण के भाषण के वीडियो को चुनाव आयोग ने गंभीरता से लिया था जिसमें ये दिखाया गया था कि वह मुसलमानों के ख़िलाफ़ अभद्र टिप्पणी कर रहे हैं.आयोग ने इस आधार पर उनके ख़िलाफ़ मामला दर्ज कराया था.वरुण गांधी की दलील थी कि वीडियो सीडी के साथ छेड़छाड़ की गई है लेकिन चुनाव आयोग और पुलिस ने उनके दावे को ग़लत बताया था.पीलीभीत पुलिस ने कहा था कि उसके पास वरुण गांधी के ख़िलाफ़ पर्याप्त सबूत है.
__________________________
सभी तरफ से हिंसा को समाप्त करने और राष्ट्रपति बशर अल-असद के इस्तीफे की मांग को लेकर सऊदी अरब एक प्रस्ताव का मसौदा वितरित कर रहा है.ये नया प्रस्ताव भी उसी प्रस्ताव के समान है जिसे पिछले दिनों रूस और चीन ने वीटो किया था और उनके इस क़दम से पश्चिमी ताकतें काफी नाराज़ हुई थीं.लेकिन ताज़े मसौदे में गुजारिश के रूप में एक नया अंश यह है कि सीरिया में संयुक्त राष्ट्र का एक राजदूत नियुक्त किया जाए.महासभा में सोमवार को सीरिया पर चर्चा होनी है जिसे संयुक्त राष्ट्र के मानवाधिकार मामलों के उचायुक्त नवी पिल्ले संबोधित करेंगे हालांकि तब तक उस प्रस्ताव पर वोट होने की संभावना नहीं है.महासभा में किसी के पास वीटो का अधिकार नहीं है हालांकि सुरक्षा परिषद की तरह महासभा के प्रस्तावों की कोई क़ानूनी बाध्यता भी नहीं है.सऊदी अरब द्वारा प्रचलित किए जा रहा मसौदा पिछले साल प्रकाशित की गई अरब लीग की शांति की योजना का 'पूरी तरह समर्थन' करता है. इसके तहत असद को उप-राष्ट्रपति को सत्ता सौंपने के लिए कहा गया था.सभी तरफ से हो रही हिंसा को रोकने की मांग करते हुए इस प्रस्ताव में मानवाधिकारों के 'उल्लंघन' के लिए ख़ासतौर पर सीरिया के अधिकारियों पर आरोप लगाया गया है.मसौदे में मानवाधिकारों का उल्लंघन करने वालों को जवाबदेह करने की भी बात की गई है हालांकि साफ तौर पर अंतरराष्ट्रीय आपराधिक अदालत का नाम नहीं लिया गया है.संयुक्त राष्ट्र के महासचिव बान की मून से अनुरोध किया गया है कि इस संकट का शांतिपूर्ण समाधान करने के लिए संयुक्त राष्ट्र एक राजदूत को नियुक्त करे. अरब लीग के महासचिव नबील अल-अरबी ने भी कुछ दिन पहले यह सुझाव दिया था.यह कदम उस वक्त उठाया गया है जब टैंकों और तोपखानों से होम्स के शहर पर गोलाबारी जारी है.होम्स सरकार के खिलाफ़ प्रदर्शनों का केंद्र बना हुआ है.शुक्रवार को सुरक्षा बलों की गोलाबारी में होम्स में 16 और दमिश्क में 15 लोगों सहित देश में कम से कम 52 लोग मारे गए थे.मानवाधिकार संगठनों का कहना है कि पिछले साल मार्च में आरंभ हुए विद्रोह में अब तक 7,000 से अधिक लोग मारे जा चुके हैं.सरकार का कहना है कि सशस्त्र गिरोहों और आंतकवादियों के हमलों में 2,000 से अधिक सुरक्षा कर्मी मारे जा चुके हैं.
__________________________
ब्रिस्टल के व्हिटचर्च में रहने वालीं 64 वर्षीय लेस्ली ब्राउन ने जुलाई 1978 में ओल्डहेम जनरल हॉस्पिटल में ल्यूसी को जन्म देकर इतिहास रचा था.लेस्ली और उनके पति जॉन विवाह के बाद नौ वर्ष तक निसंतान थे.इसके बाद लेस्ली ने 'आईवीएफ ट्रीटमेंट' की मदद से ल्यूसी को जन्म दिया जो दुनिया की पहली टेस्ट ट्यूब बेबी बनीं.लेस्ली का छह जून को अपने परिवार की मौजूदगी में निधन हुआ. वे कुछ समय से बीमार थीं.लेस्ली ब्राउन ने वर्ष 2008 में कहा था कि वो माँ बनने के लिए इतनी बेताब थीं कि बच्चे को जन्म देने के लिए कुछ भी करने को तैयार थीं.उनकी दूसरी बेटी का जन्म भी 'आईवीएफ ट्रीटमेंट' के जरिए हुआ था.वर्ष 1978 में ल्यूसी के जन्म के बाद लगभग 40 लाख बच्चे इस तकनीक से पैदा हो चुके हैं.
__________________________
इस साल की शुरुआत में बैंक ऑफ़ इंग्लैंड के गवर्नर ने कहा था कि 1920 के बाद ब्रिटेन के जीवन स्तर में संकुचन का ये सबसे लंबा दौर है.और बुधवार को उन्होंने कहा कि ब्रिटेन के ईंधन खर्च में बढ़ोतरी की वजह से जीवन स्तर में संकुचन का ये दौर अभी जारी रहेगा.बैंक के गवर्नर मर्विन किंग ने कहा है कि यूरोप का कर्ज़ संकट और अमरीकी क्रेडिट रेटिंग घटाए जाने का असर पूरी दुनिया की अर्थव्यवस्था पर हुआ है.एक प्रेसवार्ता में उन्होंने कहा कि ब्रिटेन की अर्थव्यवस्था मई महीने से कमज़ोर हुई है और मुद्रास्फीति के इस साल पांच फ़ीसदी तक पहुंचने की आशंका है.हालांकि उन्होंने ये भी कहा कि बैंक को उम्मीद है कि अगले साल मुद्रास्फीति में गिरावट आएगी.बैंक ऑफ़ इंग्लैंड के गवर्नर ने कहा कि आर्थिक विकास को सबसे बड़ी चुनौती यूरोज़ोन से मिल रही है जहां कुछ देश अपनी वित्तीय और बैंकिंग व्यवस्था को मज़बूत करने की कोशिश कर रहे हैं.गवर्नर ने कहा,''विश्व अर्थव्यवस्था में जो असंतुलन है उसे ठीक करने की कोशिश नहीं की जा रही और कर्ज़ से जुड़ी समस्याएं अभी भी मौजूद हैं. मौजूदा हालात को ठीक होने में अभी कई साल लग जाएंगे.''मर्विन किंग ने कहा कि आर्थिक विकास को लेकर अब भी उम्मीद बनी हुई है और लगता है कि धीरे-धीरे विकास की गाड़ी पटरी पर आ जाएगी. उनका कहना था,''मैं वैश्विक अर्थव्यवस्था के संकट को कम करके नहीं आंकना चाहता. लेकिन इंग्लैंड ने अपनी तरफ़ से पूरी कोशिश की है.हमारी एक भरोसेमंद मध्यावधि राजकोषीय योजना है जो कि कई देशों में नहीं है. हमने अपनी मुद्रा का अवमूल्यन किया है जिससे निर्यात में बढ़ोतरी होगी.''हालांकि उन्होंने ये भी कहा कि हाल के दिनों में कच्चे तेल और वस्तुओं की क़ीमत में जो गिरावट आई है उससे जीवन स्तर में संकुचन का ये दौर ख़त्म भी हो सकता है.
__________________________
अब स्कॉटलैंड यार्ड के एक वरिष्ठ पुलिस अधिकारी ने आलोचना करते हुए कहा है कि इस मुद्दे पर पुलिस को पिछले एक दशक से दी जा रही चेतावनियों का कोई असर नहीं हुआ है.सुप्रिटेनडेंट लिरॉय लोगान ने कहा है कि नस्ल से जुड़े मु्द्दों को पुलिस को फिर से एजेंडा पर लाना होगा. वे ब्रिटेन में नेशनल ब्लैक पुलिस एसोसिएशन के सह संस्थापक भी हैं.मेट्रोपोलिटन पुलिस के दो पूर्व पुलिस अधिकारियों ने भी स्कॉटलैंड यार्ड की आलोचना की है. नस्लभेद के आरोपों के बाद आठ पुलिसकर्मियों को वहाँ निलंबित किया गया है.नस्लभेद के 10 आरोपों के सिलसिले में कुल मिलाकर 18 अधिकारियों के खिलाफ लंदन में जाँच रही है. तीन अधिकारियों को गुरुवार को निलंबित किया गया जबकि पाँच अधिकारियों को पिछले साल निलंबित किया गया था.लंदन में भारतीयों समेत बड़ी संख्या में अन्य देशों के लोग रहते हैं.एशियाई मूल के सांसद कीथ वाज ने बीबीसी रेडियो फोर से बातचीत में कहा है कि मेट्रोपोलिटन पुलिस में आज भी पर्याप्त संख्या में काले और एशियाई मूल के अधिकारी नहीं है. कीथ वाज ने बीबीसी से बातचीत में कहा, "जब इस तरह के मामले होते हैं तो जल्द से जल्द इनसे निपटा जाना चाहिए. वरना लोगों में ये धारणा जाती है कि किसी को परवाह नहीं है."वहीं वरिष्ठ पुलिस अधिकारी सुप्रिटेनडेंट लिरॉय लोगान का मानना है कि नस्ल से जुड़े मामलों को लेकर रवैया पिछले कुछ समय में और खराब हुआ है.सत्ताधारी कॉन्जरवेटिव पार्टी के सांसद मार्क रेकलेस ने कहा है कि ये गलत है कि उच्च स्तर पर अल्पसंख्यक समुदाय के लोग नहीं है.वैसे मेटोपोलिटन पुलिस के उप आयुक्त क्रेग मके का कहना है कि नस्लभेद को बर्दाशत नहीं किया जाएगा. डराना-धमकाना, दुर्व्यहार, हमला या मारपीट नस्लभेदी रवैये के तहत आते हैं. लंदन के मेयर ने भी माना है कि ये गंभीर मामला है.
__________________________
 ब्रिटेन का पूर्व सोवियत संघ के 25 राजनयिकों को जासूसी के आरोप में देश छोड़ने का आदेश देने के बाद जैसे को तैसा की नीति अपनाते हुए सोवियत संघ ने भी रूस में कार्यरत 25 ब्रितानी राजनयिकों को फ़ौरन देश छोड़ने का आदेश जारी कर दिया.सोवियत संघ की ख़ुफ़िया एजेंसी केजीबी के तत्कालीन प्रमुख ऑलेग गौरडेविस्की के पाला बदलकर पश्चिमी देशों के साथ हाथ मिला लेने के बाद ये घटनाएं हुईं.ऑलेग ने ब्रितानी ख़ुफ़िया एजेंसी को ब्रिटेन में काम कर रहे रूसी जासूसों के बारे में कई महत्वपूर्व और गोपनीए ख़बरें दीं.उस समय ब्रिटेन के विदेश मंत्री रहे सर जैफ़्री होव ने केजीबी के इतने बड़े अधिकारी के पाला बदलने को ब्रिटेन की सुरक्षा एजेंसियों के लिए अप्रत्याशित सफलता क़रार दिया था.विदेश विभाग के अनुसार ऑलेग गौरडेविस्की 1966 से ही डबल एजेंट के तौर पर काम कर रहे थे.सोवियत संघ ने 1982 में ऑलेग को रूसी दूतावास में काउंसेलर के पद पर नियुक्त कर लंदन भेजा. ऑलेग तभी से ब्रितानी ख़ुफ़िया एजेंसी एमआई 5 के लिए काम करने लगे थे.ऑलेग की जानकारी के बाद जब ब्रिटेन ने 25 रूसी राजनयिकों को देश छोड़ने का आदेश दिया तब वे जानते थे कि सोवियत संघ भी बदले की कार्रवाई करेगा लेकिन कार्रवाई इतनी जल्दी और सख़्त होगी इसका अंदाज़ा नहीं था.दो दिनों के बाद ब्रिटेन ने फिर छह रूसी राजनयिकों को देश छोड़ने का आदेश दिया. सोवियत संघ ने भी छह ब्रितानी राजनयिकों को देश से चले जाने के लिए कहा.आख़िरकार 18 सिंतबर को ब्रितानी प्रधानमंत्री मार्ग्रेट थैचर ने एक दूसरे के राजनयिकों के ख़िलाफ़ कार्रवाई करने की प्रक्रिया ख़त्म करने की घोषणा की. हॉलीवुड की जानीमानी हिरोइन और मोनाको की राजकुमारी ग्रेस केली की मॉटे कार्लो में एक कार दुर्घटना में मौत हो गई थी.ग्रेस केली ख़ुद कार चला रहीं थी और दुर्घटना के समय उनकी सबसे छोटी बेटी स्टीफ़ानी भी उनके साथ थीं लेकिन उन्हें बहुत मामूली चोट आई.केली की मौत की ख़बर ने लोगों को चौंका दिया था क्योंकि उनकी कार के ऐक्सीडेंट के बाद भी राजमहल से जारी बयान में कहा गया था कि उनकी पसली की हड्डी और पैरों के टूटने के बावजूद उनकी हालत स्थिर थीं और वो ख़तरे से बाहर बताई गईं थीं.ग्रेस केली ने डायल एम फॉर मर्डर और रियर विंडो नामक फ़िल्मों मे काम किया था.अफ़्रीक़ी देश कॉगों में सेना ने तख़्ता पलट कर सत्ता पर क़ब्जा़ कर लिया था जिसके बाद पूर देश में हिंसा फैल गई थी.कॉगों की स्वतंत्रता के केवल 10 हफ़्ते बाद ही सेना ने सत्ता अपने हाथ में ले ली थी.इसकी घोषणा करते हुए सेना के प्रमुख कर्नल जॉसेफ़ मोबूतो ने कहा था कि उन्होंने दोनों प्रतिद्वंदी प्रधानमंत्रियों और राष्ट्रपति जॉसेफ़ कसावुबु को हालात क़ाबू में आने तक के लिए निलंबित कर दिया है.इसके बाद दक्षिणी प्रांत कटांग में हिंसा भड़क गई थी जिसमें कम से कम 70 लोग मारे गए थे.
__________________________
प्रदर्शनकारियों का आरोप है कि कानून व्यवस्था नीचे से लेकर ऊपर तक पूरी तरह से भ्रष्ट है और उन्हें हर समय गलत तरीके से आपराधिक मामले में फंसाए जाने का डर बना रहता है.मॉस्को की जिला अदालत के बाहर एक महिला ने जज से अपने पति की खराब सेहत का हवाला देते हुए जमानत देने की अपील की है.स्तानिस्लाव कांकिया नाम के उसके पति एक अमीर व्यापारी थे, लेकिन इस वक्त वो कैदी हैं. जालसाजी के मामले में पिछले दो सालों से वो जेल में बंद हैं और अदालत के फैसले का इंतजार कर रहे हैं.बहुत संभव है कि वो दोषी साबित कर दिए जाएं क्योंकि रूस में इस तरह के मुकदमों में महज एक प्रतिशत ही ऐसे मामले होते हैं जिनमें अभियुक्त दोषी साबित न हों और छूट जाएँ.स्तानिस्लोव को जेल के भीतर पांच बार मस्तिष्क आघात हो चुका है.उनकी जबान लड़खड़ाती है और अक्सर वो कुछ समझ भी नही पाते हैं.स्तानिस्लोव का कहना है कि उन पर उस अपराध को करने का अभियोग है जो उन्होंने किया ही नहीं है.स्तानिस्लाव का मामला इस तरह का अकेला नहीं है बल्कि इस तरह के मामले रूस में आम है. उनका आरोप है कि उनके एक व्यापारिक प्रतिद्वंद्वी ने उन्हें गिरफ्तार करने के लिए पुलिस को पैसे दिए थे.ठीक इसी तरह व्लादिमीर पेरेवेज़िन को दोषी ठहराया गया और वो सात साल से भी ज्यादा का वक्त जेल में बिता चुके हैं.व्लादिमीर उन लाखों रूसी व्यापारियों में से हैं जिन्हें पिछले दस साल में जेल भेजा जा चुका है. व्लादिमीर का कहना है कि इनमें से ज्यादातर लोगों को जानबूझकर फँसाया गया है और ये काम इनके व्यापार को हथियाने के षड्यंत्र के तहत किया गया है.व्लादिमीर कहते हैं, "अर्थव्यवस्था पूरी तरह से बर्बाद हो जाएगी क्योंकि हमारे देश में व्यापारी सुरक्षित नहीं हैं. वो यहां पैसा लगाने में डरते हैं क्योंकि रूस में कोई भी व्यक्ति खुद को सुरक्षित नहीं समझता. यहां अदालतें भी कानून के तहत काम नहीं करतीं."आलोचकों का कहना है कि कागज पर चाहे जो हो, व्यवहार में अदालतें अपराध के अनुमान पर ही काम करती हैं.भ्रष्टाचार के मुद्दे पर रूस के एक पूर्व पुलिस अधिकारी मरात खिसामुत्दिनोव का कहना है, "यदि कोई व्यक्ति पुलिस के पास बतौर संदिग्ध लाया जाता है तो उसे अदालत से कोई बहुत उम्मीद नहीं रहती और अदालत उसे दोषी करार देता है. यह तय है और ऐसा ही होता है."कुछ महीने पहले वरिष्ठ क्षेत्रीय जज के पद से इस्तीफा दे चुके सरगेई ज्लोबिन का कहना हैं कि उन्होंने अपने 15 साल के सेवाकाल में हजारों मामलों की सुनवाई की और इस दौरान सिर्फ दो मामलों में अभियुक्त को निर्दोष ठहराया.सरगेई कहते हैं, "व्यवस्था ऐसी है कि कई बार मुझे भी ऊपर से आए आदेश का पालन करना पड़ा. लेकिन अब मुझे महसूस होता है कि मैंने जो भी किया वो ठीक नहीं था. यही नहीं, वो गैरकानूनी भी था और मुझे इसका बेहद अफसोस है."पूर्व न्याय मंत्री और सत्तारूढ़ पार्टी के सांसद पावेल क्रशिन्निकोव कहते हैं, "मुझे अपनी व्यवस्था में कोई गड़बड़ी नहीं दिखती. पुलिस के पास नए सुधारों की केवल शुरुआत भर होती है लेकिन जांचकर्ता कई चरणों में अपना काम करते हैं. यदि कोई जज गलती करता है तो उसे बर्खास्त कर दिया जाना चाहिए. या फिर खुद उसे ही जेल भेज देना चाहिए."हाल ही में राष्ट्रपति पुतिन ने इसके लिए ऑम्बुड्समैन यानी लोकपाल की नियुक्ति की थी. उनका कहना था कि ये लोकपाल इस पर नजर रखेगा कि क्यों इतनी संख्या में व्यापारी जेल में हैं. लेकिन व्यापारियों की नजर में अदालती व्यवस्था में परिवर्तन बेहद जरूरी है और इसे जल्द ही होना चाहिए.
__________________________
स्थापना के बाद इस संगठन ने पूरे संसार में इस्लामी आंदोलनों को काफी प्रभावित किया और मध्य पूर्व के कई देशों में इसके सदस्य हैं.शुरुआती दौर में इस आंदोलन का मकसद इस्लाम के नैतिक मूल्यों और अच्छे कामों का प्रचार प्रसार करना था, लेकिन जल्द ही मुस्लिम ब्रदरहुड राजनीति में शामिल हो गया.विशेष रुप से मिस्र को ब्रिटेन के औपनिवेशिक निंयत्रण से मुक्ति के अलावा बढ़ते पश्चिमी प्रभाव से निजात दिलाने के लिए मुस्लिम ब्रदरहुड ने काम किया. मिस्र में यह संगठन अवैध करार दिया जा चुका है लेकिन इस संगठन ने कई दशक तक सत्ता पर काबिज रहे राष्ट्रपति होस्नी मुबारक को बेदखल करने में महत्वपूर्ण भूमिका निभाई. जनांदोलनों की वजह से फरवरी 2011 में होस्नी मुबारक को सत्ता से हटना पड़ा था.ब्रदरहुड का कहना है कि वो लोकतांत्रिक सिद्धांतो का समर्थन करता है और उसका एक मु्ख्य मकसद है कि देश का शासन इस्लामी कानून यानि शरिया के आधार पर चलाया जाए.मुस्लिम ब्रदरहुड का सबसे चर्चित नारा है, “इस्लाम ही समाधान है”वर्ष 1928 में हसन अल- बन्ना के संगठन बनाने के बाद मुस्लिम ब्रदरहुड की शाखाएं पूरे देश में फैल गईं. गरीबी और भ्रष्टाचार के कारण मिस्र में मुस्लिम ब्रदरहुड के सदस्यों की तादाद लगातार बढ़ती ही चली गई.अपने जनकार्यों की बदौलत ब्रदरहुड ने अस्पताल, स्कूल और जन कल्याण के संस्थान खोले जिससे उन लोगों को बहुत फायदा हुआ जिन्हें सरकार से कुछ भी नहीं मिल रहा था.1940 के दशक के आखिरी सालों तक मिस्र में मुस्लिम ब्रदरहुड के सदस्यों की तादाद बढ़कर 20 लाख तक पहुंच गई. साथ ही इस संगठन की विचारधारा पूरे अरब विश्व में फैल गई.इसी के साथ संगठन के संस्थापक बन्ना ने एक हथियार बंद दस्ते का भी गठन किया जिसका मकसद ब्रिटिश शासन के खिलाफ बमबारी और हत्याओं को अंजाम देना था.सन 1948 में हसन अल- बन्ना की एक अज्ञात बंदूकधारी ने हत्या कर दी.वर्ष 1948 में मिस्र की सरकार ने ब्रितानी लोगों पर हमले और यहूदियों के हितों को देखते हुए इस संगठन को भंग कर दिया.वर्ष 1952 में सैन्य विद्रोह के साथ ही मिस्र में औपनिवेशिक शासन का अंत हो गया. कुछ सैन्य अधिकारियों ने आजाद अधिकारी घोषित कर दिया.वर्ष 1954 में राष्ट्रपति गमाल अब्देल नासर की हत्या के असफल प्रयास के बाद मुस्लिम ब्रदरहुड को प्रतिबंधित कर दिया गया. हज़ारों कार्यकर्ताओं को जेल में डाल दिया गया, उन्हें प्रताड़ित किया गया. इसके बाद संगठन भूमिगत हो गया. मुस्लिम ब्रदरहुड ने अनवर अल सादात को समर्थन दिया. सादात 1970 में मिस्र के राष्ट्रपति बने. शुरुआती दौर में दोनों ने एक दूसरे का सहयोग किया लेकिन बाद में दोनों के संबंधों में खटास आ गई.1980 के दशक में मुस्लिम ब्रदरहुड ने राजनीतिक मुख्यधारा में वापस शामिल होने की कोशिश की.मुस्लिम ब्रदरहुड ने 1984 में वफाद पार्टी और 1987 में उदारवादी दलों के साथ गठबंधन किया. इसके बाद 2000 में मुस्लिम ब्रदरहुड 17 सीटें जीतकर मिस्र के प्रमुख विपक्षी दल शामिल हो गया.पाँच साल बाद मुस्लिम ब्रदरहुड ने सबसे अच्छा प्रदर्शन किया और निर्दलीय उम्मीदवारों के साथ मिलकर 20 फीसदी सीटें जीत ली.इन चुनाव परिणामों से राष्ट्रपति होस्ने मुबारक को तगड़ा झटका लगा.सरकार ने मुस्लिम ब्रदरहुड के खिलाफ दमन चक्र चलाया. इसके सैकडो़ सदस्यों को पकड़ लिया गया. साथ ही संविधान में बदलाव किया गया.इसके तहत निर्दलीय उम्मीदवारों के राष्ट्रपति पद के लिए खड़े होने पर प्रतिबंध लगा दिया गया. इसके अलावा चरमपंथी गतिविधियों को रोकने के लिए भी एक विधेयक लाया गया, इसने सुरक्षा बलों की शक्तियां बढ़ा दी.होस्नी मुबारक की पार्टी नेशनल डेमोक्रेटिक पार्टी (जो उस समय सत्ता में थी) ने मुस्लिम ब्रदरहुड के प्रभाव को घटाने के लिए कड़ी मेहनत की ताकि 2010 के संसदीय चुनावों में उन्हें और फायदा न हो सके, पर ये दांव भी उन्हें उल्टा पड़ा. 2011 में मिस्र में जनता सड़कों पर उतरने लगी और राष्ट्रपति होस्नी मुबारक पर पद से हटने का दवाब बढ़ने लगा .जनता में फैल रहे असंतोष के पीछे मुस्लिम ब्रदरहुड को जिम्मेदार ठहराया गया लेकिन संगठन का कहना था कि ये आम जनता की आवाज है.लेकिन जन क्रांति के दौरान तहरीर चौक पर ब्रदरहुड के परंपरागत नारे नजर नही आए.आखिरकार तीस सालों से सत्ता का सुख भोग रहे होस्नी मुबारक के शासन का अंत हो गया. मुबारक को क्रांति के दौरान प्रदर्शनकारियों को जान से मारने के आदेशों को न रोक पाने का दोषी पाया गया है और उनके खिलाफ भ्रष्टाचार के अभियोग भी चल रहे हैं.अदालत ने जून 2012 में उन्हें आजीवन कारावास की सज़ा सुनाई.इसी साल हुए मिस्र के राष्ट्रपति चुनावों पर अब नजर सबकी नजर है और देखना ये है कि ब्रदरहुड सत्ता के कितने करीब पहुंचता है.मिस्र में सत्तारूढ़ सैन्य परिषद ने पहले से ज्यादा अधिकार अपने हाथ में ले लिए हैं. मुस्लिम ब्रदरहुड इसका विरोध कर रहा है.मुस्लिम ब्रदरहुड के उम्मीदवार मोहम्मद मुरसी को अपने प्रतिद्वंद्वी से आगे माना जा रहा है.सैन्य परिषद ने कहा है कि वो नव-निर्वाचित राष्ट्रपति को इस महीने के आखिर तक सत्ता सौंप देगी.ब्रदरहुड हो भले ही सबसे प्रभावशाली विपक्षी आंदोलन माना जाता हो लेकिन ये साफ़ नहीं है कि ब्रदरहुड इस्लामी शासन प्रणाली चाहता है या लोकतांत्रिक समाज में विश्वास रखता है. अभी ये भी साफ़ नहीं कि मिस्र में क्या दोनों तरह के समाज के लिए भी जगह बन सकती है.मुस्लिम ब्रदरहुड के संबंध लेबनान स्थित शिया चरमपंथी संगठन हिज़्बुल्लाह और कट्टरपंथी फलस्तीनी संगठन हमास जैसे संगठनों से भी हैं जिसके कारण अमरीका के साथ ब्रदरहुड के रिश्ते बेहद ख़राब रहे हैं.यही कारण है कि जब पश्चिम या अमरीका के नेता मिस्र में सत्ता में बदलाव की बात करते हैं तो वो चाहते हैं कि सत्ता मुस्लिम ब्रदरहुड के हाथ में न चली जाए.
__________________________
त्वचा को भेदती हुई सुई के शरीर में प्रवेश करने का विचार किसी को भी नहीं भाता, न ही ये उन चिकित्सकों को अच्छा लगता है जिन्हें सुई से डरने वाले मरीजों से दो चार होना पड़ता है.वैज्ञानिक इस समस्या पर लंबे समय से काम कर रहे हैं. लेकिन ब्रिटेन के सोमरसेट में रहने वाले एक युवा ब्रिटिश आविष्कारक ने शायद इसका हल ढ़ूढ़ लिया है.ओलिवर ब्लैकवेल ने जो यंत्र बनाया है वो किसी भी आम सिरिंज की तरह ही दिखता है लेकिन दोनों में एक खास फर्क है.इस सिरिंज में एक छोटी सुई भी है जो पहले लोकल एनस्थिसिया देकर इंजेक्शन वाली जगह को सुन्न कर देता है, इसलिए जब बड़ी सुई त्वचा में जाती है तो दर्द का अहसास नहीं होता.यानी, सिरिंज में दो सुईयां हैं - पहली छोटी सुई जिसमें एनस्थिसिया होता है उससे कोई दर्द नहीं होता, और दूसरी सुई के लगते वक्त तक वो जगह सु्न्न हो चुकी होती है.ओलिवर ब्लैकवेल का कहना है कि पहली सुई का अहसास ठीक उतना ही होता है जैसे आपकी हथेली पर कोई मक्खी बैठ रही हो.ओलिवर ब्लैकवेल के अनुसार उनके आविष्कार से चिकित्सा क्षेत्र में काम कर रहे हजारों लोगों को मदद मिलेगी. इस नई तरह की सुई का इस्तेमाल करने से इलाज के दौरान उन चिकित्सकों ना सिर्फ काफी सहूलियत होगी बल्कि संक्रमण और गड़बड़ी से भी बचा जा सकेगा.इस समय किसी भी मरीज़ को एनसथिसिया देने के लिए अलग से एक इंजेक्शन लगाना पड़ता है जिसके लिए दोहरी तैयारी और मेहनत दरकार होती है.ब्लैकवेल ने ये सुई विशेषज्ञों, दो चिकित्सकों और रॉयल कॉलेज ऑफ एनसथेटिस्ट्स के पूर्व निदेशक की मदद से बनाई है.लंदन के रॉयल फ्री हॉस्पिटल के वरिष्ठ एनस्थेटिस्ट डॉ एलन मैकग्लेनन कहते हैं,''सुई लगवाना किसी को भी पसंद नहीं है लेकिन मेरा काम कुछ ऐसा है कि मुझे किसी ना किसी को ये दर्द देना ही पड़ता है.''मैक्गलेनन आगे कहते हैं,''मुझे हर हफ्ते कोई एक ऐसा ऐसा आदमी ज़रुर मिलता है, जिसका रक्तचाप सुई लगवाने के डर से ही बढ़ जाता है और 12 साल से कम उम्र के बच्चें तो खासकर सुई का नाम सुनकर ही सहम जाते हैं.''लेकिन इस पूरे मामले में सच्चाई कम और अवधारणा ज्य़ादा असर करती है क्योंकि कई लोगों में सुई लगवाने का डर मनोवैज्ञानिक होता है.कई साल पहले जापान के कुछ वैज्ञानिकों ने एक ऐसी छोटी सीरिंज का आविष्कार करने का दावा किया था जिसके इस्तेमाल से बिना दर्द के इंजेक्शन दिए जा सकते थे.ये उन लोगों के लिए बड़ी राहत की खबर थी जो मधुमेह जैसी बीमारी से पीड़ित थे और जिन्हें रोज़ इनसुलिन का इंजेक्शन लेना पड़ता था.ब्रिटेन के परोपकार संगठन 'चैरिटी डायबीटीज़' के मुताबिक वहां डॉक्टर की सलाह पर मरीज़ों को सुई रहित उपकरण दिया जाता है.'इनसुजेट' नाम का ये उपकरण उन लोगों के लिए बनाया गया है जो सुई लगवाने से डरते हैं.ब्लैकवेल का आविष्कार कई तरह की जांच के गुज़र चुका है, इसके बावजूद उसे अभी कई और परीक्षण से गुज़रना होगी तभी जाकर बड़े पैमाने पर इसका उत्पादन संभव हो सकेगा.ब्लैकवेल को इससे पहले डिज़ाईन के लिए पुरस्कार मिल चुका है और वे कई तरह के नई आविष्कारों पर काम कर रहे हैं, जिनमें कृषि से लेकर बिजली और चिकित्सीय उपकरण शामिल हैं.
__________________________
 2002 में ब्रिटेन में गले के नीच पूरे शरीर में लकवे से ग्रस्त एक महिला ने जारी इलाज को ठुकराने का अधिकार पाया था. इस मुक़दमे को सुन रही जज एलिज़ाबेथ बटलर स्लौस ने महिला के पक्ष में फैसला सुनाने के बाद महिला से आग्रह किया कि वो अपने इस निर्णय पर पुनर्विचार करे.इस महिला की उम्र 43 साल थी और पूरे मुक़दमे के दौरान उसकी निजता की रक्षा करने के लिए उसे श्रीमती बी के नाम से पुकारा गया.श्रीमती बी नाम की इस महिला जन्म जमैका में हुआ था और वो आठ वर्ष की उम्र में ही ब्रिटेन आ गईं थीं.इस फैसले के बाद अस्पताल में उनका इलाज कर रहे डाक्टरों को उनके जीवन को चला रहे वेंटीलेटरों को बंद कर देना पडा क्योंकि उनकी ऐसी ही इच्छा थी.फैसला देने के बाद जज ने समझाते हुए कहा कि श्रीमती बी का दिमाग पूरी तरह से सही है और उनके पास निर्णय लेने की पूरी क्षमता मौजूद है इसलिए अगर वो इलाज को जारी नहीं रखना चाहती तो ऐसा ही होगा.इस फैसले के बाद श्रीमती बी को एक दूसरे अस्पताल में ले जाया गया,जहाँ उनकी इच्छा के अनुसार उनका इलाज करना था. फैसले के एक महीने बाद श्रीमती बी की मौत नींद में हुई. इस मुक़दमे और इसके फैसले पर पूरी दुनिया में खूब चर्चा हुई. आज ही के दिन अमरीका में रंगभेद विरोधी नेता मार्टिन लूथर किंग को एक नस्लवादी  कानून का विरोध करने के कारण जेल हुई थी. किंग के नेतृत्व में अलबामा राज्य में मौजूद तमाम काले लोगों ने राज्य में चलने वाली बसों का बहिष्कार कर दिया.यह बहिष्कार उस वक़्त शुरू हुआ था जब मोंटगोमरी शहर में एक काली महिला को इसलिए गिरफ्तार कर लिया गया था क्योंकि उसने भरी बस में अपनी सीट एक गोरी महिला के बैठने के लिए खाली नहीं की थी.कानून के अनुसार बस में गोरों और कालों के बैठने के लिए अलग अलग सीटें निर्धारित थीं और उसके बावजूद अगर किसी गोरे को बैठने के लिए जगह ना मिले तो किसी काले को उसके लिए अपनी सीट छोड़ने पड़ती थी.इस महिला ने अपनी सीट छोड़ने से इनकार कर दिया जिसके बाद इसे गिरफ्तार कर लिया. इस घटना के बाद मार्टिन लूथर किंग ने पूरे राज्य में काले लोगों के साथ बसों का बहिष्कार करना शुरू कर दिया.इस बहिष्कार के कारण बस कंपनियों को भारी घाटा होने लगा. कुल मिला कर यह बहिष्कार 382 दिन जारी रहा जिसके बाद देश के सुप्रीम कोर्ट ने इस नस्लवादी कानून को अवैध करार दे दिया दिया.
__________________________
इनमें कई भालू, शेर, बाघ और भेड़िए थे. ये ओहायो के ज़ेन्सविले की है. शेरिफ़ मैट लुट्ज़ ने इन जानवरों को मारने का आदेश दिया था.माना जा रहा है कि अब भी एक बंदर ग़ायब है.इस चिड़ियाघर के मालिक टेरी टॉमसन मृत पाए गए हैं और माना जा रहा है कि उन्होंने आत्महत्या कर ली है.मैट लुट्ज़ ने बताया कि शुरुआती जाँच के मुताबिक़ टॉमसन ने चिड़ियाघरों के पिंजड़ों को खुला छोड़ दिया था.इन ख़तरनाक जानवरों के शहर में खुला घूमने के बाद निवासियों को घर में रहने की सलाह दी गई थी.अधिकारियों का कहना है कि रात होने के कारण इन जानवरों को बेहोश नहीं किया गया, बल्कि मारने का आदेश दिया गया, क्योंकि अंधेरे में स्थिति ख़तरनाक हो सकती थी.अमरीका में कोलंबस चिड़ियाघर के पूर्व निदेशक और नेचर शो के टीवी होस्ट जैक हाना ने कहा है कि जानवरों का मारने का आदेश बिल्कुल सही था.उन्होंने कहा, "आप रात के अंधेरे में शेर, बाघ और चीता जैसे जानवरों को बेहोश करने की कोशिश करने का ख़तरा नहीं मोल ले सकते. अगर आप ऐसा करने की कोशिश करते हैं, तो जानवर नाराज़ हो जाते हैं और छिप जाते हैं. ऐसी स्थिति में लोगों के जीवन पर ख़तरा पैदा हो सकता था."पुलिस ने लोगों से घर में रहने की अपील की थी और गाड़ी में चल रहे लोगों से कहा था कि वे अपनी गाड़ी में ही रहे.
__________________________
इमारत के अंदर पहुँची बीबीसी संवाददाता राणा जवाद का कहना है कि पहले प्रधानमंत्री अब्दुलरहीम अल-कीब कार्यालय के भीतर मौजूद होने के बारे में स्पष्ट जानकारी नहीं थी लेकिन अब उनके एक सलाहकार ने कहा है कि वे सुरक्षित हैं.स्टेट रेपिड रिस्पॉंस फोर्स ने बीबीसी को बताया है कि उसके दो सुरक्षाकर्मी मारे गए हैं और इमारत के अंदर गोलीबारी हुई है.बीबीसी संवाददाता का कहना है कि विमान-रोधी बंदूकों से लैस एक दर्जन ट्रकों ने प्रधानमंत्री कार्यालय को घेर रखा है और ये सैनिक लीबियाई सरकार के समर्थक प्रतीत होते हैं.ऐसा बताया गया है कि प्रधानमंत्री कुछ देर बाद एक संवाददाता सम्मेलन को संबोधित कर सकते हैं.हमलावर वही पूर्व विद्रोही बताए जा रहे हैं जिन्होंने चार दशक से चली आ रही कर्नल मुअम्मर गद्दाफी की सत्ता को खत्म करने के लिए पिछले साल महीनों तक लड़ाई लड़ी. लेकिन अब वे उन्हें दी जाने वाले इनाम की राशि को रोके जाने से नाराज हैं.एक सरकारी कर्मचारी ने समाचार एजेंसी एएफपी को बताया, “बहुत से लोगों ने इमारत को घेर लिया और गोलीबारी करने लगे. उनके पास मौजूद हथियारों में विमान-रोधी बंदूकें भी थीं. कुछ लोग इमारत के अंदर भी घुसे और उन्होंने वहां भी गोलीबारी की है.”इमारत में मौजूद रहे ज्यादातर लोग वहां से भाग निकले जिनमें वित्त मंत्री और उपप्रधानमंत्री भी शामिल हैं.प्रधानमंत्री कार्यालय की तरफ जाने वाले रास्तों को बंद कर दिया गया है.
__________________________
हालांकि पाकिस्तानी अधिकारियों ने उनके देश का नाम ना लिए जाने को अधिक महत्व नहीं दिया है.सोमवार को शिकागो में हुए नेटो सम्मेलन के दूसरे और अंतिम दिन बराक ओबामा ने कहा, "मैं राष्ट्रपति करज़ई के अलावा मध्य एशिया और रूस के अधिकारियों अफ़गानिस्तान में अंतरराष्ट्रीय सुरक्षा सहयोग बल को महत्वपूर्ण ट्रांसिट रूट मुहैया करवाने के लिए स्वागत करता हूं. "इस अनदेखी की जड़ में पाकिस्तान द्वारा पिछले वर्ष अपने रास्तों का इस्तेमाल नेटो सेनाओं को आपूर्ति के लिए नहीं करने देना है.एक पाकिस्तानी चौकी पर पिछले वर्ष नवंबर में हुए नेटो हवाई हमले में 24 पाकिस्तानी सैनिकों के मारे जाने के बाद पाकिस्तान ने अपने यहां से नेटो के लिए सामान ढोने वाले ट्रकों की आवाजाही रोक दी थी.नेटो सम्मेलन से पहले और इसके दौरान भी कई कोशिशों के बाद अमरीका और पाकिस्तान के बीच नेटो के सामान के लिए रास्ता खोलने पर समझौता नहीं हो पाया है.   इसके अलावा बराक ओबामा और पाकिस्तानी राष्ट्रपति आसिफ अली जरदारी के बीच कोई औपचारिक बातचीत भी नहीं हुई है. हालांकि दोनों नेता सम्मलेन के दौरान थोड़े वक्त के लिए मिले ज़रुर थे.उस मुलाकात के दौरान हुई बातचीत के बारे में बाद में बराक ओबामा ने बताया, "ये ध्यान में रखिए कि राष्ट्रपति जरदारी के साथ मेरी बातचीत सम्मेलन स्थल की ओर जाते हुए हुई थी और वो बहुत ही छोटी थी. उसमें मैंने उन्हें वही बताया जो हम सार्वजनिक रूप से कहते रहते हैं. मेरे विचार से पाकिस्तान को अफ़गानिस्तान के हल का हिस्सा होना ही है. और ये हमारे राष्ट्रीय हित में है कि पाकिस्तान एक लोकतांत्रिक, संपन्न और स्थिर देश रहे."राष्ट्रपति ओबामा ने माना कि पाकिस्तान के साथ तनाव के कारण अफगानिस्तान में अमरीकी हितों को नुकसान पहुंच सकता है.उन्होंने कहा, "उस क्षेत्र में दस साल की सैन्य मौजूदगी के बाद जाहिरा तौर होने वाले तनावों को हमें पार पाना होगा. मैं वहां की चुनौतियों को हल्के में नहीं ले रहा हूं."पाकिस्तान नेटो समूह का सदस्य नहीं है लेकिन उसे सम्मेलन बुलाया गया था क्योंकि अफ़गानिस्तान पर उसका प्रभाव है और साथ ही पिछले वर्ष तक पाकिस्तान नेटो की सामान की आपूर्ति का सबसे प्रमुख रास्ता था.अंतिम समय में शिकागो सम्मेलन में जरदारी को न्योता देने के बाद लगा था कि अब दूरियां कम हो रही हैं लेकिन ऐसा हुआ नहीं है. जरदारी इस उम्मीद से ओबामा के गृह शहर शिकागो पहुंचे थे कि शायद उन्हे अमरीकी राष्ट्रपति से सीधी बातचीत का अवसर मिले.ये अवसर अफ़गान राष्ट्रपति हामिद करज़ई को तो मिला लेकिन ज़रदारी को नहीं. जिस थोड़े वक्त के लिए ओबामा ने जरदारी से बात की उसके बारे में करज़ई ने सीएनएन को बताया कि वो महज एक फ़ोटोग्राफ़ खिंचवाने का अवसर भर था.लेकिन पाकिस्तान अधिकारी इस अनदेखी पर अधिक ध्यान नहीं दे रहे हैं.पाकिस्तान के राष्ट्रपति आसिफ अली जरदारी के प्रवक्ता फरहतुल्ला बाबर ने पत्रकारों को बताया, "पाकिस्तान की तरफ से सप्लाई रूट पिछले छह महीनों से बंद हैं. हमें इस बात की कोई उम्मीद नहीं थी कि अमरीकी राष्ट्रपति नेटो सप्लाई निष्कासित किए जाने को सराहेंगे या उसकी तारीफ़ करेंगे."
__________________________
कैथलिक परंपराओं को आदर्श मानने वाले इटली शहर में कुछ साल पहले तक तलाक़ के मामले कभी कभार ही देखने में आते थे.लेकिन पिछले कुछ सालों में इटली में पारिवारिक स्थितियां काफ़ी बदली हैं.ब्रिटन औऱ अमरीका के नक़्शे क़दम पर चलते हुए अब इटली में भी लगभग एक चौथाई विवाहों की परिणति तलाक़ में होने लगी है.कभी ख़ुशग़वार रहे दांपत्य संबंध का अंत करना इटली के पारंपरिक समाज के लिए वैसे ही कोई आसान काम नहीं है, उस पर इटली में तलाक़ प्रक्रिया भी जटिल और लंबी है.इटली में तलाक़ की प्रक्रिया पूरी होने में तीन साल लगते हैं.1970 के दशक के मध्य में आकर तलाक़ को वैधानिक बनाया गया था, लेकिन चर्च अब भी तलाक़ को समर्थन नहीं देता.मिलान में शनिवार से शुरू हुए इस पहले तलाक़ मेले के आयोजक  फ्रांको ज़ेनेटी कहते हैं,  “हम इटली के निवासी तलाक़ के आदि नहीं हैं. हमारे समाज में तलाक़ आज भी बेहद नकारात्मक माना जाता है. इसीलिए हम तलाक़शुदा लोगों में आत्मविश्वास बहाल करना चाहते हैं जिससे वह एक नई ज़िंदगी शुरू सकें और अपनी ग़लतियों से आगे के लिए सबक ले सकें.”फ्रांको ज़ेनेटी ने दो साल पहले ऑस्ट्रिया में लगे पहले तलाक़ मेले से प्रेरित होकर ये मेला लगाया.फ्राको ज़ेनेटी का कहना है कि इस पहले तलाक़ मेले में कई मनोचिकित्सक, वकील, और विभिन्न रस्मों के आयोजक भी मौजूद रहेंगे.इस मौक़े पर केक बनाने वाले भी पहुंचे हैं, जो तलाक़ की ख़ुशी मनाने वालों को अपनी सेवाएं दे सकेंगे.इनके अलावा तलाक़शुदा लोगों को 'डेटिंग' एजेंसियों की कृपा से त्वरित प्रेम संबंध में बंधने के अवसर भी मिलेंगे.तलाक़ की प्रक्रिया से गुज़र रहे या गुज़र चुके लोगों के टूटे मनोबल को जोड़ने के लिए 'स्पा थेरेपी' और कला 'थेरेपी' की भी व्यवस्था की गई है.
__________________________
रुश्दी को ट्विटर पर आए सिर्फ तीन दिन हुए हैं और उन्हें फॉलो करने वालों की संख्या तेज़ी से बढ़ी है.रुश्दी न केवल ट्विटर पर आए बल्कि वो 124 ट्विट भी कर चुके हैं.उन्होंने कहा है कि वो ट्विटर पर अपना छोटा सा उपन्यास भी शेयर करेंगे. टि्वटर पर एक बार में सिर्फ 140 शब्द आ सकते हैं और इसी क्रम में रुश्दी अपना उपन्यास लोगों तक पहुंचाएंगे.रुश्दी ने 15 सितंबर को ट्विटर ज्वाइन किया और ज्वाइन करते ही उन्होंने सभी लोगों के आगाह कर दिया कि वो असली सलमान रश्दी है और उनके नाम से ट्विटर पर पुराना अकाउंट किसी और का है.सलमान रुश्दी SalmanRushdie1 के नाम से ट्विट कर रहे हैं और उनका तीसरा ट्विट ही salmanrusdie के नाम से ट्विट करने वाले के लिए था कि तुम कौन हो और तुम क्यों मेरे नाम से ट्विट कर रहे हो.रुश्दी ने 19 सितंबर से ए ग्लोब ऑफ हेवन नाम की कहानी भी ट्विट करना शुरु कर दिया है. वो हर दिन इस कहानी के कुछ हिस्से ट्विट कर रहे हैं.रुश्दी के ट्विट पर पिछले कुछ दिनों में कई जानकारियां दी गई हैं. मसलन उनकी एक पुस्तक अक्तूबर महीने में आने वाली है और उनकी पुस्तक मिडनाइट चिल्ड्रेन पर बन रही फ़िल्म का काम कैसा चल रहा है.रुश्दी ने मंगलवार को अपने ट्विटर में सचिन तेंदुलकर और शशि थरुर को भी संबोधित किया है और कहा है कि उन्हें सचिन और थरुर को टि्वटर पर देखकर खुशी हुई है.
__________________________
पुलिस ने राजधानी अल्जीयर्स में बेहतर परिस्थितियों और अधिक राजनीतिक स्वतंत्रता की मांग कर रहे हज़ारों आंदोलनकारियों को तितर-बितर कर दिया.ये लोग राष्ट्रपति अब्दल अज़ीज़ बूतेफ़्लिका के ख़िलाफ़ नारे लगा रहे थे.मानवाधिकार कार्यकर्ताओं का कहना है कि सैकड़ों लोगों को गिरफ़्तार किया गया है.दूसरी ओर यमन की राजधानी सना में सरकार समर्थकों ने आंदोलनकारियों पर हमला कर दिया.प्रदर्शन कर रहे लोग राष्ट्रपति अली अब्दुल्लाह सालेह के इस्तीफ़े की मांग कर रहे थे.ट्यूनीशिया में हुए सफल आंदोलन के बाद कई अफ्रीकी और अरब देशों में लोकतंत्र समर्थक रैलियाँ हो रही हैं.मिस्र की क्रांति को भी इसी से प्रेरित बताया गया है जहाँ 18 दिनों के प्रदर्शनों के बाद 30 वर्षों से सत्ता में बने रहे होस्नी मुबारक ने शु्क्रवार को पद त्यागने का ऐलान किया था.कड़ा रूख़अल्जीयर्स से बीबीसी संवाददाता क्लो आर्नल्ड का कहना है कि हुकूमत किसी तरह की रियायत बरतने के मूड में नहीं दिखती और शनिवार की रैली को रोकने के लिए शहर में क़रीब 30 हज़ार दंगा निरोधी पुलिस की तैनाती की गई थी.दंगा पुलिस के अलावा शहर के प्रमुख जगहों पर हथियारों से लैस ट्रक खड़े थे और हवाई निगरानी के लिए हेलिकॉप्टर मौजूद थे.प्रदर्शनकारियों को शहीद चौक से लगभग पाँच किलोमीटर पहले ही रोक लिया गया.हालांकि दोपहर बाद प्रदर्शनकारियों की संख्या मामूली रह गई थी लेकिन आंदोलनकारियों ने रैली को सफल बताया.अल्जीरिया में 1992 से आपातकाल लागू है जिसके तहत वहाँ किसी भी तरह की सरकार विरोधी रैली प्रतिबंधित है.इस साल की शुरुआत में ही महंगाई के ख़िलाफ़ विरोध प्रदर्शन हुए थे और बूतेफ़्लिका ने इसे कम करने का वादा किया था.'अब अली की बारी'यमन की राजधानी सना में रैली की शुरआत कुछ सरकार विरोधी छात्रों के मिस्र के दूतावास की ओर पैदल यात्रा से शुरू हुई जिसमें और लोग भी शामिल होते गए और जिनकी संख्या दूतावास पहुंचने तक हज़ारों में पहुँच गई.प्रदर्शनकारी ज़ोर-ज़ोर से "मुबारक गए, अब अली की बारी" के नारे लगा रहे थे.लेकिन इसी बीच लाठियों और हथियारों से लैस राष्ट्रपति अली अब्दुल्लाह सालेह के समर्थकों ने उनपर धावा बोल दिया जिसके कारण प्रदर्शनकारियों को वहाँ से भागना पड़ा.अब्दुल्लाह सालेह ने हाल में वादा किया है कि वो 2013 में अपने पद से हट जाएंगे.साथ ही उन्होंने विरोधी राजनीतिक दलों से कहा है कि वो राष्ट्रीय सरकार में शामिल हों.
__________________________
हालांकि शर्त ये है कि उनका फेसबुक अकाउंट उनके माता-पिता की निगरानी में रहेगा.वॉल स्ट्रीट जरनल के मुताबिक सोशल नेटवर्किंग साइट फेसबुक एक ऐसा लिंक बनाने पर काम कर रहा है जो 13 साल के कम उम्र के बच्चों के अकाउंट को उनके माता-पिता के अकाउंट से जोड़ेगा.वॉल स्ट्रीट जरनल में ये भी कहा गया है कि इस लिंक के ज़रिए बच्चों के माता-पिता ये भी जान पाएंगें कि उनके बच्चे किस तरह के लोगों को अपनी दोस्तों की सूचि में डाल रहे हैं.फिलहाल 13 साल से कम उम्र के बच्चों को फेसबुक पर अकाउंट खोलने की इजाज़त नहीं है.दुनिया भर में फेसबुक का इस्तेमाल करने वाले 90 करोड़ लोग हैं, और 13 साल से कम उम्र के बच्चों को अगर इसका इस्तेमाल करने की इजाज़त दी जाती है, तो ये आंकड़ा तेज़ी से बढ़ सकता है.हालांकि जब बीबीसी ने फेसबुक से संपर्क साधा तो उन्होंने इन खबरों की पुष्टि करने से इंकार कर दिया, लेकिन उन्होंने इतना कहा कि कंपनी ऐसा करने के लिए नई तकनीक पर प्रयोग कर रही है.13 साल से कम के बच्चों को फेसबुक पर अकाउंट इसलिए खोलने की इजाज़त नहीं थी ताकि वे अश्लील सामग्री न देख पाएं और आपस में लड़ाई-झगड़े में न पड़ें.लेकिन विश्लेषकों का कहना है कि ये समस्या का समाधान नहीं है क्योंकि एक सर्वेक्षण के मुताबिक 13 साल से कम उम्र के बच्चे अपनी उम्र गलत बता कर फेसबुक पर अकाउंट खोलते हैं.हाल ही में हारवर्ड, युनिवर्सिटी ऑफ केलिफॉर्निया, नॉर्थ-वेस्टर्न युनिवर्सिटी और माइक्रोसॉफ्ट रिसर्च के एक सर्वेक्षण में सामने आया था कि 72 प्रतिशत माता-पिताओं को ये मालूम था कि उनके 13 साल से कम उम्र के बच्चों का फेसबुक पर अकाउंट मौजूद है.2011 में एक सर्वेक्षण में ये भी सामने आया था कि 2 करोड़ नाबालिग फेसबुक उपभोग्ताओं में से 75 लाख की उम्र 13 साल से कम की थी, जबकि 50 लाख उपभोग्ताओं की उम्र 10 साल से कम की थी.ऐसा नहीं है कि फेसबुक को इस बात की जानकारी नहीं है. फेसबुक के एप्लिकेशन फॉर्म में एक लिंक है जिसमें माता-पिता को सलाह देने वाले कुछ सुझाव भी हैं.गत मई में संडे टाइम्स में फेसबुक के नीति मामलों के अध्यक्ष साइमन मिलनर के उस वक्तव्य का उल्लेख था जिसमें उन्होंने कहा था कि बच्चों को सोशल नेटवर्किंग से जोड़ने के लिए फेसबुक अपनी नीतियों में बदलाव लाने की राह पर है.लेकिन फेसबुक के एक प्रवक्ता का कहना था कि मिलनर के बयान का गलत मतलब निकाला गया.उनका कहना था कि मिलनर ने बस इस बात पर ज़ोर दिया था कि सोशल नेटवर्किंग साइटों पर बच्चों की सुरक्षा काफी महत्तवपूर्ण है.
__________________________
इस मुसलमान बहुल देश में पिछले छह दशकों में जो लोग दाढ़ी रखते थे उन्हें इस्लामी कट्टरपंथी माना जाता था.ऐसे लोगों पर सरकार की तरफ से पुलिस निगरानी रखती थी और किसी बड़े पद पर चाहे वो पुलिस हो या मीडिया किसी दाढ़ी वाले व्यक्ति का आसीन होना असामान्य होता था.लेकिन अब स्थिति बदली है और आज की तारीख में मिस्र के प्रधानमंत्री दाढ़ी वाले हैं.कई हफ्तों तक सोच-विचार के बाद मिस्र के राष्ट्रपति मोहम्मद मुर्सी ने मंगलवार को डॉक्टर हिशाम कांडील को नई सरकार के गठन की जिम्मेदारी सौंपी.पिछली सरकार में वे सिंचाई मंत्री हुआ करते थे.कांडील की जब पहली बार जुलाई 2011 में नियुक्ति हुई थी तब दाढ़ी रखने वाले पहले मंत्री बनने के कारण वे चर्चा में आ गए थे. हालांकि कई लोगों ने एक दाढ़ी वाले मंत्री को उस समय मिस्र में एक सकारात्मक बदलाव के संकेत के तौर पर देखा था.लेकिन अब जब उन्हें नए प्रधानमंत्री के पद के लिए चुना गया है तो उनके दाढ़ी रखने का स्वागत नहीं किया जा रहा है.दाढ़ी रखना एक धार्मिक मुसलमान होने की निशानी है जो पैगंबर मोहम्मद को मानता है.लेकिन मिस्र में जहां लंबे समय से धर्मनिरपेक्षता की परंपरा चली आ रही है मुस्लिम उलेमा वहां दाढ़ी रखने को इस्लाम के लिए आवश्यक नहीं मानते हैं और दाढ़ी भी नहीं रखते हैं.सोशल नेटवर्किंग वेबसाइट पर इस्लामी राष्ट्रपति के तौर पर कांडील के चुनाव करने को लेकर कई व्यंग्यात्मक टिप्पणियां की गई हैं.कुछ ने सवाल उठाया है कि क्या 50 वर्षीय इंजीनियर को चुनने का कारण दाढ़ी थी जो उनकी विचारधारा का संकेत देता है.इन लोगों ने मुर्सी पर आरोप लगाया है कि उन्होंने कांडील का पक्ष लिया है जबकि कई ऐसे हाइ-प्रोफाइल व्यक्ति जैसे- नोबेल पुरस्कार विजेता मोहम्मद अल बारदेई और अहमद जॉवइल थे जिन्हें ये पद दिया जा सकता था.तो कई टिप्पणियों में इस बात को लेकर डर जताया कि ये एक तरह के संकेत देता है कि मिस्र का इस्लामीकरण हो रहा है.पत्रकार और राजनीतिक कार्यकर्ता गमाल फहमी का कहना है कि सोशल नेटवर्किंग पर जो बहस चल रही है वो एक तरह से परिचायक है.उन्होंने बीबीसी को बताया, ''मुस्लिम ब्रदरहुड अमरीकियों और पश्चिमी देशों का तुष्टिकरण कर पाई है लेकिन मिस्र में फेल हो गई. मिस्रवासियों को अपने देश के इस्लामीकरण होने का डर है.''कांडील की दाढ़ी मुस्लिम ब्रदरहुड और उसकी प्रतिद्वंद्वी राजनीतिक पार्टियों के बीच राजनीतिक लड़ाई बनती जा रही है.राष्ट्रपति मुर्सी के सत्ता में आने के बाद उन्होंने एक ऐसे प्रधानमंत्री की नियुक्ति करने का वादा किया था जो देशभक्त हो और जिनका स्वतंत्र व्यक्तित्व हो और वो किसी राजनीतिक पार्टी से संबद्ध न हो, खासकर मुस्लिम ब्रदरहुड पार्टी से न हो.लेकिन ब्रदरहुड के आलोचकों का कहना है कि कांडील मुस्लिम समूह से संबद्ध हैं.फहमी का कहना है, ''कांडील का सब आदर करते हैं और उनका किसी राजनीतिक पार्टी से भी लेना-देना न हो लेकिन वे मुस्लिम ब्रदरहुड पार्टी से जुड़े हुए हैं कम से कम मानसिक तौर पर.''लेकिन अन्य का मानना है कि कांडील मुस्लिम ब्रदरहुड के सदस्य नहीं है और उनकी दाढ़ी को इस रूप में नहीं दिखाया जाना चाहिए.पत्रकार और राजनीतिक टीकाकार सलह अब्दल मकसूद का कहना है, ''दाढ़ी रखना कोई अपराध नहीं है. हमें उनके रूप रंग को देखकर उन पर आरोप नहीं लगाने चाहिए.''उनका कहना था कि ये देखना होगा कि वे आगे आने वाली अंतहीन चुनौतियों का सामना कैसे करते हैं.वहीं व्यापारिक समूहों में भी लोग उनकी नियुक्ति से दुखी हैं क्योंकि उन्हें लगता है कि जिस तरह के आर्थिक हालात से देश गुजर रहा है ऐसी स्थिति में किसी आर्थिक मामलों के जानकार को आना चाहिए था जो अर्थव्यवस्था में जान फूँक पाता.
__________________________
ब्रिटेन के कुछ अखबारों में छपे विज्ञापनों के बारे में पाठकों की शिकायत थी कि वे अश्लील हैं और उनमें महिलाओं को उत्पाद की तरह दिखाया गया है.देश में विज्ञापनों पर नज़र रखने वाली संस्था 'एडवर्टाइज़िंग स्टैंडर्ड अथॉरिटी' को इस बारे में 17 शिकायतें मिली थीं.अथॉरिटी का कहना है कि इन विज्ञापनों के प्रदर्शन से समस्या खड़ी हो सकती थी.रायनएयर के विज्ञापन में महिलाओं को ब्रा और पैंट में दर्शाया गया था और उत्तेजक शीर्षक के साथ ये बताने की कोशिश की गई थी कि 9.99 पाउंड की एकतरफा विमान यात्रा में ये सब भी देखने को मिलेगा. हालांकि विमानन कंपनी रायनएयर का दावा था कि चालक दल के सदस्यों ने स्वेच्छा से इसमें हिस्सा लेने की सहमति जताई थी इसलिए ये नहीं कहा जा सकता कि इसमें महिलाओं को उत्पाद की तरह दिखाने का प्रयास किया गया था.एयरलाइन ने कहा है कि चालक दल के सदस्यों ने एक कैलेंडर तैयार किया था, विज्ञापन में उसे ही प्रमोट किया गया है और तस्वीरें वहीं से ली गई हैं.रायनएयर के ये विज्ञापन द गार्डियन, द इंडिपेंडेंट और द डेली टेलीग्राफ अख़बारों में छपे थे.रायनएयर का तर्क है, ''महिलाओं और पुरुषों की इस तरह की तस्वीरें प्राय: मीडिया में छपती रहती हैं इसलिए इन विज्ञापनों को सार्वजनिक प्रदर्शन के लिए आपत्तिजनक या अनुचित नहीं ठहराया जा सकता.''हालांकि एएसए का निष्कर्ष है कि विज्ञापन में महिला की स्थिति और उसकी भाव भंगिमा को अगर शीर्षक के साथ मिलाकर देखा जाए तो यही संदेश जाता है कि विमान के चालक दल में शामिल महिलाएं यात्रियों को अपनी तरफ आकर्षित कर रही हैं जो कि विज्ञापन संहिता का उल्लंघन है.विज्ञापन नियामक संस्था का कहना है, ''हमें लगा कि एक राष्ट्रीय अखबार में छपने के बाद इन विज्ञापनों पर काफी आपत्ति जताई जा सकती थी.''अथॉरिटी ने ये भी निर्देश दिया है कि ये विज्ञापन दोबारा नहीं छपने चाहिए.
__________________________
यहाँ पर लोगों को डर इस बात को लेकर  है कि जब पर्यटक यूक्रेन की जिंदगी के बारे में सच्चाई को जानेगें खा़सकर सड़कों के बारे में तो चकित हो जाएंगे.यूक्रेन में सड़क दुर्घटना एक ऐसी जंग है जहां  जीत की कोई उम्मीद नहीं हैं.यूरोप में हो रहे सड़क हादसों की सूची में यूक्रेन सबसे ऊपर है और इसमें सबसे बड़ी संख्या पैदल चलने वालों की है. वहाँ कुल सड़क हादसों के शिकार 40 फीसदी पैदल यात्री होते है.केवल वर्ष 2010 में सड़क हादसों में 4682 लोग मारे गए और 38 हज़ार 823 लोग घायल हो गए थे.हाल के कुछ सालों से यूक्रेन इस समस्या से जुझने की कोशिश कर रहा है.बड़े शहरों में इन हादसों को कम करने के लिए ट्रैफिक पुलिस ने ड्राइवरों को पैदल यात्रियों के लिए ट्रैफ़िक लाइट सिग्नल और सड़क पार करने के लिए बने  ज़ेब्रा क्रॉसिंग पर रोकने में सफलता पाई है.पहले ऐसा नहीं होता था.ड्राइवर इस नई आदत को अपना लें इसके  लिए प्रशासन कई साधारण लेकिन प्रभावशाली कदम उठा रही है.तीन हफ़्तों तक प्रयोग के तौर पर बड़े शहरों में ट्रैफ़िक पुलिस  रोड क्रॉसिंग पर खड़ी रही और बिना किसी रियायत उन ड्राइवरों का चलान काटती रही, जो ड्राइवर पैदल यात्रियों को रास्ता नहीं दे रहे थे.ये चलान या फ़ाइन तो कम ही था लेकिन उसे देना ज़रूरी कर दिया गया  और  इस मामले पर पुलिस को  रिश्वत लेने से भी रोक दिया गया.इसका नतीजा ये हुआ कि कुछ ही दिनों में ड्राइवरों ने अपनी आदत सुधार ली  और अब वे लगातार इस नियम का पालन कर रहे है.लेकिन हर क्रिया की बराबर और विपरीत प्रतिक्रिया होती है.अब जब पैदल चलने वाले यात्रियों को ये आभास हो गया है कि ड्राइवर क्रॉसिंग पर रूकेगें, तो वह बेफ़िक्र हो गए ज़ेब्रा क्रॉसिंग से ही सड़क पार करना शुरु दिया.इससे ड्राइवरों को दिक्कतें आने लगी.अगर वह पैदल चलने वाले लोगों को ज़ेब्रा क्रॉसिंग पर सड़क पार करते समय टक्कर मारते हैं तो उनको ज़िम्मेदार ठहराया जाएगा.यूक्रेन के ग्रामीण इलाक़ो में दूसरी ही कहानी है.यहां पर ड्राइवरों पर शहरों जैसे कठोर नियम लागू नहीं किए गए हैं और पैदल चलने वाले लोग मोटर-कारों से सावधान ही रहते हैं.यूक्रेनी स्वभाव का हिस्सा है कि वो क़िस्मत पर भरोसा करते है. लोग सोचते हैं कि किस्मत उनके साथ है  इसलिए कोई अनहोनी नहीं होगी.इसका फल ये होता है कि यदि किसी यूक्रेनी को ये पता है कि ज़ेब्रा क्रॉसिंग 20 मीटर दूर है इसके बावजूद वह पैदल वहां तक नहीं जाते और कारों की भीड़ के बीच से ही सड़क पार करने की कोशिश करते हैं.यूक्रेन में ज्यादातर सड़क हादसों की एक बड़ी वज़ह शराब पीकर चलने वाले भी हैं.ये हादसे शाम को और छुट्टी वाले दिन होते है जब शराब पीने वालों की संख्या एक ख़तरनाक स्तर तक पहुंच जाती है.अगर आप ड्राइवरों से पूछें की कौन सबसे ख़तरनाक पैदल यात्री होते है तो वह उनका जवाब होगा,  'शराब पीने वाले लोग'.उनका कहना है कि एक मां  छोटे बच्चों के साथ सड़क पार करते समय कम चौकस होती है.यूक्रेन के ज्यादातर शहरों में आपको अंडरपास मिल जाएंगें. अंडरपास सड़क पार करने के लिए भूमिगत रास्ता होता है.अंडरपास सड़क पर चल रही मोटर-कारों से बेहद ही सुरक्षित होता है लेकिन लोग इसका इस्तेमाल नहीं करते.अंडरपास का लोग तीन कारणों से इस्तेमाल नहीं करना चाहते.एक तो लोग अंडरपास में बनी सीढीयों को चढ़ना उतरना नहीं चाहते. इसका एक कारण तो ये भी होता है कि सर्दियों में इन सीढ़ियों में फ़िसलन होती है. रात के समय किसी  बदमाश से टकराने  का डर रहता है और तीसरा कारण ये होता है कि ज़्यादातर अंडरपास अघोषित सार्वजनिक शौचालय में तब्दील हो गए हैं.ट्रैफ़िक पुलिस भी  ज्यादातर मामलों में पैदल यात्रियों पर ही आरोप लगाती है. लेकिन परिवहन  ढाँचे की स्थिति भी एक चिंता का विषय है.कीव शहर में सैकड़ो पैदल यात्रियों के लिए ज़ेब्रा क्रॉसिंग हैं लेकिन ड्राइवर उनको ध्यान में ही नहीं रखते लेकिन ग्रामीण इलाकों में तो ज़ेब्रा क्रॉसिंग है ही नहीं.यहां ये आमतौर पर देखा जा सकता है कि ज़ेब्रा क्रॉसिंग पर सफ़ेद पट्टियों का रंग फ़ीका पड़ चुका है, सड़कों को दिशा बताने वाले संकेत अव्यवस्थित हो चुके हैं और ट्रैफ़िक सिग्नल पर लाइट ही नहीं होगी.शाम के समय सड़क पार करना दोनों पैदल चलने वालों और ड्राइवरों के लिए एक ख़तरनाक अनुभव होता है.  यहां ट्रैफ़िक लाइट जली ही नहीं होती.रात में ड्राइवरों को तो पैदल चलने वाले यात्री 10 से 15 मीटर की दूरी पर पहुँचने के बाद ही नज़र आते हैं.वैसे किसी को कार के नीचे आने के लिए सड़क पर भी जाने की ज़रूरत नहीं हैकई बार शराब पीकर या तेज़ गाड़ी चलाने वाले बस स्टॉप और सड़क के किनारे फ़ुटपाथ पर भी चढ़ जाते हैं.समाचार पत्रों और इंटरनेट इन ख़बरों से भरे रहते हैं कि एक कार बस स्टॉप से जा टकराई या शराब के नशे में धुत्त ड्राइवर ने भीड़ में अपनी गाड़ी घुसा दी.अब ये ख़बरे इतनी आम हो गई हैं कि किसी को न आश्चर्य होता है न दुख.कीव में गाड़ी अधिकतम 60 किलोमीटर प्रति घंटे की रफ़्तार से चलाई जा सकती है लेकिन इस नियम का पालन वहीं करते हैं जिनकी गाड़ी की रफ़्तार इससे ज्य़ादा नहीं बढ़ सकती.लेकिन प्रशासन की ओर से पिछले दो सालों में सड़कों को सुरक्षित बनाने के लिए काम किया गया है.वर्ष 2010 में सड़क हादसों में 11.3 प्रतिशत से गिरावट आई है.वहीं इन हादसों से हुई मौतों और घायलों की संख्या में 14.4 प्रतिशत की गिरावट आई है.यूक्रेन के पूर्व राष्ट्रपति ने एक बार कहा था कि देश को ट्रैफ़िक पुलिस की ज़रूरत नहीं है.लेकिन जिस तरह से हादसों में कमी आई है ये उनके काम का ही नतीजा है.लेकिन यूरोपियन देशों के साथ चलने में अभी भी यूक्रेन को एक लंबा रास्ता तय करना है और जो  अभी चुनौतियों भरा है.
__________________________
ब्रिटेन ने 28 जनरवरी को यमन में इस्लामी चरमपंथ का सामना करने के मुद्दे पर एक अंतरराष्ट्रीय सम्मेलन बुलाया है.ब्रिटन की ओर से ये बयान तब आया है जब नाइजीरिया के एक युवक उमर फ़ारुक़ अब्दुल मुत्तलिब पर अमरीका के एक विमान में क्रिसमस के दिन विस्फोट करने के आरोप लगे हैं. उन पर आरोप है कि उन्हें यमन में अल क़ायदा की ओर से प्रशिक्षण दिया गया था.इसके बाद ब्रिटेन में हवाई अड्डों की सुरक्षा पर पुनर्विचार के आदेश दिए गए हैं.उधर सोमालिया के कट्टरपंथी इस्लामी गुट अल शाबाब ने घोषणा की है कि वो यमन में इस्लामी विद्रोहियों की लड़ाई के समर्थन में अपने लड़ाके भेजेगा. अल-शाबाब ने अल क़ायदा के प्रति अपनी वफ़ादारी ज़ाहिर की है और ये गुट सोमालिया में संयुक्त राष्ट्र के समर्थनवाली कमज़ोर सरकार को हटाने की लड़ाई लड़ रहा है.दूसरी ओर यमन पहले से ही संकट से जूझ रहा है. यमन की सरकार अल क़ायदा के संदिग्ध ठिकानों पर हमले कर रहे हैं और अमरीका ने यमन की सरकार के समर्थन के लिए सैन्य समर्थन बढ़ा दिया है.उधर यमन के विदेश मंत्री अबू बक्र अल-किरबी ने बीबीसी को बताया कि उन्हें उम्मीद है कि ब्रिटेन में आयोजित होने वाले अंतरराष्ट्रीय सम्मेलन से यमन की अर्थव्यवस्था का विकास होगा ताकि चरमपंथ का आकर्षण घटे.ब्रितानी प्रधानमंत्री ने कहा, "मैंने पहले भी कहा है कि यमन आतंकवाद की परवरिश करने की जगह और आतंकवादियों की शरणस्थली के रूप में क्षेत्रीय और अंतरराष्ट्रीय स्तर पर एक अहम ख़तरा बन गया है."उन्होंने कहा कि यमन सरकार को चरमपंथियों का सामना करने के  लिए अंतरराष्ट्रीय सहयोग बंद नहीं होना चाहिए. ब्रिटेन से यमन को 10 करोड़ डॉलर की सहायता मिल ही रही है, साथ ही ब्रिटेन ख़ुफ़िया सूचनाओं और आतंकवादरोधी प्रशिक्षण के रूप में भी यमन को मदद दे रहा है.ग़ौरतलब है यमन पर ब्रितानी संसदीय ग्रुप के उप चेयरमैन मार्क प्रिट्चर्ड ने कहा है, "यमन एक विफल देश बनने के क़रीब है और इसीलिए अन्य यूरोपीय सरकारों को तत्काल इस दिशा में बहुत कुछ करने की ज़रूरत है. उन्हें यमन में सुरक्षा और आतंकवाद निरोधक कुशलता को बढ़ाने की ब्रिटेन की प्रतिबद्धता का समर्थन करना चाहिए."उनका कहना था, "यदि यमन विफल देश बन जाता है तो वह आतंकवादियों के लिए एक सुरक्षित पनाहगाह बन जाएगा. ये प्रमुख समुद्री रास्तों के क़रीब है और तेल उत्पादन करने वाले सऊदी अरब के भी नज़दीक है. इसलिए पूरे क्षेत्र और पश्चिमी देशों के लिए बहुत कुछ दांव पर लगा हुआ है."
__________________________
टोनी हेवर्ड को समिति के सदस्यों की तीखी निंदा का सामना करना पड़ा है.उनसे जहाँ नाराज़गी भरे सवाल किए गए वहीं आरोप लगे की बीपी ने सुरक्षा की लापरवाही के साथ उपेक्षा की.बीपी के प्रमुख हेवर्ड ने जहाँ तेल रिसाव के लिए खेद जताया लेकिन इस पूरे मामले की जाँच के पहले सांसदों के सवाल का जवाब देने से परहेज़ किया.बीबीसी के वॉशिंगटन संवाददाता का कहना है कि बीपी के लिए यह जनसंपर्क का अच्छा अवसर हो सकता था लेकिन यह मुसीबत साबित हुआ.संसदीय समिति ने टोनी हेवर्ड से कहा कि उनकी कंपनी ने तेल के कुँए में सुरक्षा की बजाय पैसा कमाने को तरजीह दी.हालांकि टोनी हेवर्ड ने माना कि उन्हें तेल कुँए में हुए हादसे का बहुत अफ़सोस है लेकिन उन्होंने यह मानने से इनकार कर दिया कि उनकी कंपनी लापरवाह थी.संसदीय समिति के सदस्यों ने उनके सामने नाराज़गी भरे और कठिन सवाल रखे लेकिन वे ज़्यादातर सवालों के जवाब यह कहकर टाल गए कि तेल के कुँए में हुए विस्फोट की जाँच अभी पूरी नहीं हुई है.आक्रामक दिख रहे समिति के सदस्य अपनी ख़ुद की जाँच से इस नतीजे पर पहुँच चुके थे कि यह घटना बीपी की लापरवाही की वजह से हुई लेकिन टोनी हेवर्ड ने उनसे सहमत होने से इनकार कर दिया.बीपी के प्रमुख से पूछताछ के बाद समिति के ज़्यादातर सदस्य नाराज़ से दिखे.जिस तरह से टोनी हेवर्ड ने सवालों के जवाब देने से इनकार किया और उनका बर्ताव जितना उदासीन था उनकी वजह से समिति के एक सदस्य, इलियट एंजेल को तो बाद में टिप्पणी करनी पड़ी कि वे अपमानित महसूस कर रहे हैं.बीबीसी के वॉशिंगटन संवाददाता पॉल एडम्स के अनुसार साढ़े सात घंटे की सुनवाई के बाद दो महीने पहले हुए इस हादसे के बारे में कोई ख़ास अतिरिक्त जानकारी नहीं थी कि आख़िर वहाँ हुआ क्या था.उनका कहना है कि संसदीय समिति के सदस्यों से मुलाक़ात बीपी के लिए जनसंपर्क का एक अच्छा अवसर हो सकता था लेकिन यह एक मुसीबत साबित हुआ.
__________________________
शुक्रवार तड़के उत्तर कोरिया के पूर्वोत्तर इलाके से इस रॉकेट को छोड़ा गया. प्योंगयांग सरकार का कहना है कि उसके वैज्ञानिक इस बात का पता लगा रहे हैं कि इसकी विफलता की क्या वजह रही.कम्युनिस्ट सरकार के मुताबिक उसका उद्देश्य अंतरिक्ष में एक उपग्रह प्रक्षेपित करना था.लेकिन अमरीकी और अन्य देशों का कहना है कि उत्तर कोरिया का इरादा लंबी दूरी की मिसाइल का परीक्षण करना था और वह भी उस तकनीक के आधार पर जो संयुक्त राष्ट्र के प्रस्तावों के मुताबिक प्रतिबंधित है.इससे पहले जापान और दक्षिण कोरिया ने कहा कि उड़ान भरने के कुछ ही मिनटों में ये कोरियाई प्रायद्वीप में दुर्घटनाग्रस्त हो गया.ये रॉकेट प्रक्षेपण उत्तर कोरिया के राष्ट्रीय संस्थापक माने जाने वाले किम इल-संग की सौंवी वर्षगांठ के मौके पर किया जा रहा था.रॉकेट की तय दिशा के मुताबिक उड़ान भरने के बाद वो कोरियाई प्रायद्वीप के पश्चिम की ओर से होता हुआ जापान और फिलिपींस के बीच से निकलता.जापान और दक्षिण कोरिया ने चेतावनी दी थी कि अगर रॉकेट उनके क्षेत्र में प्रवेश किया तो वे उसपर हमला कर देंगे.प्रक्षेपण के कुछ ही देर बाद दक्षिण कोरिया के रक्षा मंत्रालय के प्रवक्ता किम मिन-सिओक ने कहा, “दक्षिण कोरिया और अमरीकी खुफिया तंत्र के अधिकारियों का मानना है कि ये प्रक्षेपण असफल रहा है.”जापान के रक्षा मंत्री नाओकी तनाका ने कहा, “स्थानीय समयानुसार सुबह करीब सात बजकर चालीस मिनट पर उत्तर कोरिया से एक उड़नेवाला यंत्र ने उड़ान भरी, लेकिन एक मिनट बाद ही वो गिर गया. इसका जापान की भूमि पर कोई असर नहीं पड़ा.”दक्षिण कोरिया के मुताबिक रॉकेट का मलबा कोरियाई प्रायद्वीप के पश्चिमी तट पर कुनसान बंदरगाह के पास समुद्र में जा गिरा.अमरीका की ओर से जारी एक बयान में उत्तर कोरिया की प्रक्षेपण की कोशिश को ‘उकसाने वाला कदम’ बताया गया.फरवरी में उत्तर कोरिया अपने परमाणु कार्यक्रम में आंशिक रोक लगाने पर सहमत हुआ था. इसके बदले में अमरीका ने उसे खाद्य सहायता देने का प्रस्ताव रखा था. लेकिन इस प्रक्षेपण के साथ वो करार टूट गया.उत्तर कोरिया के लिए ये असफलता एक चुनौती होगी. खास तौर पर इस वक्त जब सत्ताधारी वर्कर्स पार्टी ने इस बुधवार एक बैठक की थी और शुक्रवार को देश की संसद का विशेष सत्र आयोजित है.माना जा रहा है कि इन दोनों बैठको का मकसद किम जोंग-उन को सत्ता की कमान देने की क्रिया पूरा करना था.
__________________________
उन्होंने अपने ताज़ा ब्लॉग में पार्टी प्रवक्ता शाहनवाज़ हुसैन की तारीफों के पुल बांधे हैं.दरअसल शाहनवाज़ हुसैन ने हाल ही में संसद में दिए एक बयान में मुसलमानों की स्थिति पर प्रकाश डालने के लिए भारतीय क्रिकेट टीम का उदाहरण दिया था.शाहनवाज़ हुसैन के हवाले से आडवाणी कहते हैं, "इन दिनों वर्ल्ड कप क्रिकेट टूर्नामेंट चल रहा है. भारतीय टीम में 11 में से तीन खिलाड़ी मुसलमान हैं - ज़हीर ख़ान, मुनाफ़ पटेल और यूसुफ़ पठान. ग्यारह में से तीन यानि 30.6 प्रतिशत. और ये ख़िलाड़ी हुनर के आधार पर टीम में है, न कि आरक्षण के आधार पर."आडवाणी अपने ब्लॉग में लिखते हैं, "इत्तेफ़ाक़ से भारतीय टीम में तीनों मुसलमान ख़िलाड़ी गुजरात के हैं."शाहनवाज़ हुसैन के बयान को उत्कृष्ट बताते हुए लालकृष्ण आडवाणी कहते हैं कि उन्होंने आंकड़ों के आधार पर गुजरात में मुसलमानों की तरक्की की तुलना दूसरे राज्यों में मुसलमानों से की.आडवाणी ने अपने ब्लॉग में लिखा है कि संसद में जो लोग शाहनवाज़ के बयान में गुजरात के ज़िक्र पर आपत्ति जता रहे थे, उन्हें जवाब देते हुए हुसैन ने कहा, "अगर आपको मेरे गुजरात के ज़िक्र से कोई दिक्कत है, तो मैं एनडीए प्रशासित बिहार और मध्य प्रदेश ले जाकर आपको दिखा सकता हूं कि अल्पसंख्यकों का किस तरह से ध्यान रखा जाता है."आडवाणी लिखते हैं, "जिन लोगों ने शाहनवाज़ हुसैन को टीवी पर सुना, उन्होंने उनकी बड़ी तारीफ़ की. मेरी जानकारी के अनुसार जब वे शुक्रवार की नमाज़ पढ़ने मस्जिद गए, तो वहां मौजूद इमाम ने भी उनके इस बयान के लिए उनकी पीठ थपथपाई."
__________________________
लीक हुए दस्तावेज़ रविवार को ऑनलाइन छपे थे और इसमें अफ़ग़ानिस्तान युद्ध की कई गोपनीय जानकारी थी.रॉबर्ट गेट्स ने कहा कि ये अमरीकी और गठबंधन सैनिकों के लिए काफ़ी ख़तरनाक है और इसकी गहरी जाँच से ही ये पता चल पाएगा कि कैसे ये गोपनीय दस्तावेज़ लीक हुए.विकीलीक्स वेबसाइट पर ये दस्तावेज़ प्रकाशित हुए थे. वेबसाइट का कहना है कि ये दस्तावेज़ वर्ष 2004 से 2009 के बीच कई अमरीकी इकाइयों ने तैयार किए थे.गुरुवार को पत्रकारों से बातचीत में रॉबर्ट गेट्स ने कहा, "इन दस्तावेज़ों के लीक होने का सबसे ज़्यादा नुक़सान युद्धक्षेत्र में है. ये हमारे सैनिकों, हमारे गठबंधन और अफ़ग़ानिस्तान में हमारे सहयोगियों के लिए काफ़ी ख़तरनाक है. इससे हमारे रिश्तों और हमारी छवि को नुक़सान पहुँच सकता है."उन्होंने कहा कि ख़ुफ़िया सूत्रों, तरीक़ों और सैन्य रणनीति की जानकारी दुश्मनों को मिल सकती है.रॉबर्ट गेट्स ने बताया कि उन्होंने एफ़बीआई के निदेशक रॉबर्ट मुलर से मुलाक़ात की और जाँच में उनका सहयोग मांगा.अमरीकी रक्षा मंत्री ने कहा, "यह महत्वपूर्ण है कि जाँच और राष्ट्रीय सुरक्षा में सेंध का आकलन करने के लिए हमारे पास सभी संसाधन हों"विकीलीक्स का कहना है कि उसने यह सुनिश्चित करने की भरपूर कोशिश की थी कि इन दस्तावेज़ों के जारी होने से किसी निर्दोष का नुक़सान न हो. वेबसाइट ने क़रीब 15 हज़ार रिपोर्ट्स को रोक रखा था.इसी लीक हुई रिपोर्टों में से एक में यह दावा किया गया है कि पाकिस्तानी ख़ुफ़िया एजेंसी आईएसआई के सदस्यों ने अफ़ग़ानिस्तान में तालिबान की मदद की. इन आरोपों का पाकिस्तान ज़ोरदार खंडन करता रहा है.
__________________________
कोरियन पीपुल्स आर्मी ने कहा कि सेना ने सियोल स्थित चोसन इल्बो का मुख्यालय निशाने पर ले लिया है. साथ ही जूनगांग इल्बो, डोंग ऐ इल्बो अखबारों के अलावा केबीएस, एमबीसी और एसबीसी टेलीविजन स्टेशन भी संभावित हमले के दायरे में हैं.सेना के अनुसार सीबीएस रेडियो को भी निशाना बनाया जाएगा.पहली बार उत्तरी कोरिया ने दक्षिण कोरिया पर किसी हमले की योजना को सार्वजनिक किया है.उत्तरी कोरिया के शहर प्योंगयांग में इन दिनों कोरियन चिल्ड्रन यूनियन का उत्सव चल रहा है.इसमें 20 हजार बच्चों ने किम के प्रति निष्ठा की शपथ ली. कुछ उत्तरी कोरियाई अखबारों ने इस पूरे कार्यक्रम को किम के लिए समर्थन जुटाने की कवायद बताया.डोंग ऐ इल्बो अखबार के टीवी चैनल ए ने कोरियन चिल्ड्रन यूनियन के उत्सव पर किम की तुलना हिटलर से की थी.सेना ने दक्षिण कोरिया के राष्ट्रपति ली मंयूग बाक को अंग्रेजी में दी अपनी धमकी भरी सलाह में कहा, “हम यह ली पर छोड़ते हैं कि वो उत्तरी कोरिया को हमला करते देखना चाहते हैं या माफी मांग कर हालात को नियंत्रण में रखते हैं. ”दक्षिण कोरिया की राजधानी की आबादी एक करोड़ से ज्यादा है. कई मीडिया संगठनों के मुख्यालय वहीं हैं. उत्तरी कोरिया के अनुसार कुछ संगठन उसके हमले के दायरे में हैं.उत्तरी कोरिया की आधिकारिक समाचार एजेंसी ने सेना के हवाले से कहा, “दक्षिण कोरिया ने हमारी सेना की नाराजगी के सब्र को चुनौती दी है. उत्तरी कोरिया इस रुख का कड़ा जवाब देगा. इस घोषित किए जा चुके युद्ध को हमारा देश अपने ढंग से बिना रहम किए लड़ेगा. ”उधर दक्षिण कोरिया ने अपनी प्रतिक्रिया में कहा कि उत्तरी कोरिया उसके मीडिया संगठनों को धमकाना बंद करे.दक्षिण कोरिया के प्रवक्ता किम हयूंग सक ने कहा कि उत्तर कोरिया की यह धमकी उनके देश की आजादी और लोकतंत्र के खिलाफ भड़काने वाला कदम है.
__________________________
इस लड़की का नाम सहर गुल है जिसे उसके पति और परिवार वालों ने कई महीनों से घर के तहख़ाने में क़ैद करके रखा था. ये मामला इस हफ़्ते तब सामने आया जब पुलिस ने सहर गुल को क़ैद से छुड़ाया.सहर को क़ैद करने वाले परिवार के कुछ सदस्यों को पुलिस ने ग़िरफ़्तार कर लिया है लेकिन उनके पति अभी तक फ़रार हैं.बीबीसी संवाददाताओं का कहना है कि इस तरह के एक के बाद एक कई मामले सामने आने के बाद सरकार पर निर्णायक तरीक़े से कार्रवाई करने का दबाव है.अफ़ग़ानिस्तान के गृह मंत्रालय के एक प्रवक्ता ने काबुल में बीबीसी संवाददाता बिलाल सरवरी को बताया, ''यह बेहद गंभीर मामला है जो अस्वीकार्य है और इसके लिए ज़िम्मेदार लोगों के ख़िलाफ़ इस तरह कार्रवाई करेंगे कि दूसरों के लिए नज़ीर साबित हो."गृह मंत्रालय का कहना है कि बाग़लान पुलिस फ़ोर्स की निगरानी में हाल ही में एक विशेष दल का गठन किया गया है. लड़की को बुरी तरह प्रताड़ित करने का ताज़ा मामला बाग़लान प्रांत का ही है.पुलिस का कहना है कि सहर गुल के नाख़ून और बाल खींचकर निकाले गए थे. पुलिस का यह भी कहना है कि उसके शरीर से माँस के कुछ हिस्से प्लायर से निकाले गए थे.स्वास्थ्य अधिकारियों ने बीबीसी को बताया है कि सहर का अफ़ग़ानिस्तान में ही अच्छी तरह से इलाज किया जा रहा है, लेकिन ज़रूरत पड़ने पर उन्हें भारत भी ले जाया जा सकता है.सहर गुल का विवाह एक तीस वर्षीय आदमी के साथ किया गया था. यह लगभग सात महीने पहले की बात है. उस समय सहर की उम्र केवल 14 साल थी.सहर के माता-पिता जब कई महीने तक अपनी बच्ची से नहीं मिल पाए तो उन्होंने पुलिस से सम्पर्क किया.बाग़लान पुलिस के अधिकारी जावेद बशरत के मुताबिक़, सहर को उसके ससुराल के जिस कमरे से निकाला गया, वह एक अंधेरा कमरा था जिसमें खिड़की तक नहीं थी.उत्तरी बाग़लान प्रांत के अधिकारियों के मुताबिक़, उनके पास ख़बरें थीं कि इस लड़की को प्रताड़ित किया गया था क्योंकि उसने वेश्यावृत्ति करने से इंकार कर दिया था.अधिकारियों का यह भी कहना है कि इस मामले की पुष्टि नहीं हो पाई थी.बाग़लान स्थित महिला मामलों के विभाग की निदेशक रहीमा जाफ़री का कहना है कि सहर को शारीरिक और मानसिक तौर पर बुरी तरह प्रताड़ित किया गया है. उनका यह भी कहना है कि सहर के मानसिक ज़ख़्म भरना बेहद मुश्किल है.पुलिस ने सहर के ससुराल वालों को किसी तरह गिरफ़्तार कर लिया है लेकिन उसके पति को अभी तक पकड़ा नहीं जा सका है.संवाददाताओं का कहना है कि अफ़ग़ानिस्तान के कई हिस्सों में महिलाओं को इसी तरह अपने ससुराल वालों के हाथों घरेलू हिंसा का सामना करना पड़ता है.मानवाधिकार कार्यकर्ताओं को इस बात की चिंता है कि अफ़गानिस्तान में ख़ास तौर पर ग्रामीण इलाकों में महिलाओं की दशा ख़राब है, लेकिन अंतरराष्ट्रीय समुदाय का ध्यान सैन्य अभियान पर केंद्रित है.उनका कहना है कि अंतरराष्ट्रीय समुदाय मानवाधिकार के मामलों में अधिकारियों पर कम दबाव बनाता है.अफ़ग़ान क़ानूनों के मुताबिक़, यहाँ विवाह के लिए लड़की की उम्र कम से कम 16 वर्ष होना ज़रूरी है, लेकिन यहां आधी से ज़्यादा महिलाओं का विवाह इससे कम उम्र में ही हो गया था.
__________________________
भारतीय जनता पार्टी के नेता लालकृष्ण आडवाणी ने संसद का शीतकालीन सत्र ख़त्म होने के बाद कहा था कि एनडीए देश भर में दो महीने तक भ्रष्टाचार के ख़िलाफ़ रैलियाँ करेगा.इसे देखते हुए दिल्ली में लोगों को यातायात समस्या से दो चार होना पड़ सकता है.वैसे इस बात को लेकर आशंका जताई जा रही थी कि भारतीय जनता पार्टी की कौन सी सहयोगी पार्टियाँ रैली में हिस्सा लेंगी.शिव सेना भाजपा से नाराज़ चल रही थी क्योंकि शिव सेना से अलग हुए राज ठाकरे ने कुछ दिन पहले भाजपा नेताओं से मुलाक़ात की थी.भ्रष्टाचारविपक्षी पार्टियों ने भ्रष्टाचार के मुद्दे पर यूपीए सरकार को घेरा हुआ है. 2जी स्पेक्ट्रम आवंटन में कथित भ्रष्टाचार के आरोप को लेकर इस बार संसद सत्र बिना किसी ख़ास कामकाज के ही समाप्त हो गया था.विपक्षी पार्टियों की माँग है कि इस कथित घोटाले की जाँच के लिए जेपीसी गठित की जाए जबकि सरकार का कहना है कि पीएसी पहले से ही इसकी जाँच कर रही है और जेपीसी की ज़रूरत नहीं है.प्रधानमंत्री मनमोहन सिंह ने कुछ दिन पहले कहा था कि वे पीएसी के सामने पेश होने के लिए तैयार हैं लेकिन भाजपा समेत अन्य पार्टियों ने इस पेशकश को ठुकरा दिया था.भ्रष्टाचार के मुद्दे पर सरकार को घेरने में सभी विपक्षी दल यूँ तो एकमत हैं लेकिन वामपंथी दलों ने भाजपा से दूरी बनाए रखी है.वामदलों का आरोप है कि भाजपा भ्रष्टाचार पर दोहरे मापदंड अपना रही है क्योंकि वो कर्नाटक के मुख्यमंत्री येदुरप्पा के ख़िलाफ़ कोई क़दम नहीं उठा रही जिन पर भ्रष्टाचार के आरोप लगे हैं.
__________________________
बीबीसी को दिए एक ख़ास साक्षात्कार में ब्लेयर ने कहा कि 9/11 हमले बाद उनके सामने एक ऐसा प्रश्न आया जब उन्हें यह तय करना था कि क्या एक यात्री विमान को मार गिराया जाए. ऐसा मौका इसलिए आया क्योंकि विमान का संपर्क अचानक एयर ट्राफिक कंट्रोल से कट गया था.पूर्व प्रधानमंत्री ने उन क्षणों को याद करते हुए  कहा कि वो बहुत ही डरावने क्षण थे.पूर्व ब्रितानी प्रधानमंत्री ने कहा, "मैं उस निर्णय को टाल रहा था जब तक संभव हो. मैंने वो ख़तरा मोल लिया और उस विमान को नहीं गिराया गया."ब्लेयर ने कहा, "हम उस क्षण  के बहुत ही नज़दीक थे जब हमें यह तय करना था कि क्या इस हवाई जहाज़ को गिरा दिया जाए. इस काम के लिए लड़ाकू विमान  को तैयार कर लिया गया था. मैं सीधे उस अधिकारी से बात कर रहा था जो इस अभियान का संचालन कर रहा था."ब्लेयर यह कह कर चुप हो गए कि अगर उसे गिराने के बाद पता लगता कि वो जहाज़ ख़तरनाक नहीं था तो क्या होता.ब्लेयर ने कहा कि चरमपंथ से  युद्ध में ओसामा की मौत एक बहुत ही महत्वपूर्ण बात है. उन्होंने माना कि चरमपंथी खतरे को समाप्त नहीं किया जा सका है लेकिन कई बड़े चरमपंथी नेता या तो मारे गए हैं या पकड़े गए हैं.ब्लेयर ने कहा, "ओसामा की  मौत अल क़ायदा के लिए एक बड़ा मनोवैज्ञानिक झटका है. हालाँकि अभी भी ऐसे लोग हैं जो अल क़ायदा के तौर तरीकों पर भले ही भरोसा न रखते हों लेकिन जो कुछ हुआ उसके पीछे अल क़यदा की राय को ज़रूर मानते हैं."कई सालों तक ब्रिटेन के प्रधानमंत्री रहने वाले ब्लेयर के अनुसार अमरीका पर दुनिया को बदल देने वाले चरमपंथी हमले के बाद दुनिया ने चरमपंथी हमलों के खतरे से निपटना सीखा है. उनका कहना है कि दुनिया आज पहले से एक सुरक्षित जगह है.
__________________________
नेटो अधिकारियों के अनुसार अफ़ग़ान सेना और गठबंधन सैनिकों ने दो घंटे तक विद्रोहियों का मुक़ाबला किया और इस दौरान आठ विद्रोही मारे गए.नेटो सेना का कहना है कि तालिबान जलालाबाद से सटे बेहसुद अड्डे को निशाना बनाने का इरादा रखते थे लेकिन वे इसमे सफल नहीं हो पाए.पिछले छह महीने में हवाई ठिकाने पर ये दूसरा हमला है.सेना के मुताबिक़ हमला सुबह सवेरे हुआ जिसके बाद अफ़गान और गठबंधन सैनिकों ने भी जवाबी कार्रवाई शुरू कर दी.दोनों ओर से गोलियाँ चलने का सिलसिला लगभग दो घंटों तक जारी रहा.नेटो का कहना है कि लड़ाकों में से एक आत्मघाती हमलावर था.पूरी घटना में कम से कम आठ हमलावर मारे गए हैं.प्रत्यक्षदर्शियों का कहना है कि पास के रिहायशी इलाक़े में  कईं लाशें पड़ी थीं लेकिन हमले में किसी आम शहरी के मारे जाने की कोई ख़बर नहीं है.तालिबान ने इस हमले की ज़िम्मेदारी ली है.दूसरी ओर उत्तरी अफ़गानिस्तान के कुंदुज़ प्रांत में एक भीड़ भरे बाज़ार में हुए एक बम धमाके में कम से कम आठ लोगों की मौत हो गई है जबकि आठ अन्यघायल हैं.मारे गए लोगों में दो पुलिसकर्मी और छह आम शहरी थे.अधिकारियों का कहना है कि बम को एक मोटर साइकिल में छुपा कर रखा गया था.
__________________________
अभियान की शुरूआत में बड़ी संख्या में सांसदों ने हिस्सा लेते हुए एचआईवी टेस्ट करवाते हुए इस ख़तरनाक बीमारी से बचने के लिए खतना करवाने का संकल्प लिया था.एचआईवी की रोकथाम के लिए अफ़्रीका के कई देशों में पुरूषों में खतना करवाने को बढ़ावा दिया जा रहासमाचार एजेंसी एएफ़पी के अनुसार गुरूवार को ज़िम्बाब्वे की दो मुख्य पार्टियों के कम-से-कम 60 सांसदों ने बारी-बारी से आकर चिकित्सकीय परामर्श ली और फिर शिविर में जाकर परीक्षण करवाया.एचआईवी परीक्षण करवानेवाली एजेंसी – पॉपुलेशन सर्विसेज़ इंटरनेशनल – की एक प्रवक्ता पेशेन्स ड्यूब ने एएफ़पी को बताया कि इस अभियान को लेकर सांसदों में काफ़ी अच्छी प्रतिक्रिया रही.ज़िम्बाब्बे के प्रधानमंत्री मॉर्गन चांगिराई की पार्टी के एक सांसद ब्लेसिंग चेबुंडो ने कहा कि उन्होंने अपनी जाँच करवाई ताकि वो इस अभियान में अग्रिम पंक्ति में रहकर इसकी अगुआई कर सकें.उन्होंने कहा,"अपनी हैसियत प्रकट कर मैं भेदभाव को खत्म करने की कोशिश कर रहा हूँ. इससे उन लोगों को प्रोत्साहन मिलेगा हम जिनकी अगुआई करते हैं."राष्ट्रपति रॉबर्ट मुगाबे की पार्टी की एक सांसद सारा महोका ने कहा,"मेरा एचआईवी टेस्ट निगेटिव रहा और मैं ख़ुश हूँ. मगर दुःख की बात ये है कि महिला सांसद तो ख़ूब जुटी हैं मगर पुरूष सांसद काफ़ी धीरे-धीरे आ रहे हैं ."ज़िम्बाब्वे की नेशनल एड्स काउंसिल के अनुसार वहाँ एचआईवी ग्रस्त लोगों की संख्या 11 लाख है जिनमें से डेढ़ लाख बच्चे हैं.संयुक्त राष्ट्र के अनुसार ज़िम्बाब्वे को एचआईवी की रोकथाम में सफलता मिल रही है.उसका कहना है कि 2003 में वहाँ एचआईवी ग्रस्त लोगों की संख्या अपनी चरमसीमा पर पहुँच गई थी जब 23 प्रतिशत लोग एचआईवी संक्रमित थे जिनमें से लगभग एक चौथाई युवा थे.मगर ये संख्या घटकर 2009 में 14 प्रतिशत पर आ गई.
__________________________
देश के सभी परमाणु संयंत्र पिछले साल हुई फुकुशिमा दुर्घटना के बाद से ही बंद हैं.अधिकारियों का कहना है कि मध्य फुकुई स्थित ओहि संयंत्र रिएक्टरों को तीन हफ्तों में खोल दिया जाएगा.प्रधानमंत्री योशिहिको नोडा ने इस कदम का समर्थन करने की अपील की है.उन्होंने इसके लिए गर्मियों में होने वाली बिजली की किल्लत का हवाला दिया है.इस बीच, जापान में परमाणु संयंत्रों के खिलाफ लोगों का विरोध बरकरार है.देश के पचास परमाणु रिएक्टरों को फुकुशिमा बिजली संयंत्र ठप होने के बाद नियमित मरम्मत के लिए बंद कर दिया गया था.फुकुशिमा संयंत्र जबर्दस्त भूकंप और सूनामी से बुरी तरह प्रभावित हुआ था.जापान के प्रधानमंत्री योशिहिको नोडा ने फुकुई के गवर्नर से मिलने के बाद इन रिएक्टरों को खोले जाने की घोषणा की.फुकुई के गवर्नर ने भी इन रिएक्टरों को फिर खोलने का समर्थन किया है.ओहि परमाणु रिएक्टर को चलाने वाली कंसाई इलेक्ट्रिक पॉवर ने स्थानीय लोगों से गर्मी को ध्यान में रखते हुए बिजली की बचत करने के लिए कहा है.वहीं जापान के प्रधानमंत्री बार बार कहते रहे हैं कि देश की अर्थव्यवस्था की बेहतरी के लिए कुछ रिएक्टरों को दोबारा शुरु करना बहुत जरूरी है.लेकिन बिजली की किल्लत के बाद भी जापान के ज्यादातर लोग इन परमाणु संयंत्रों को दोबारा शुरु करने का विरोध कर रहे हैं.रिएक्टरों की सुरक्षा के बारे में आम लोगों की चितांओं के बीच प्रधानमंत्री ने कहा है कि वे इस बात की समीक्षा करते रहेंगे कि अन्य रिएक्टरों को शुरु करना सुरक्षित होगा या नहीं.
__________________________
ओबामा का कहना है कि वे सोचते हैं कि समान लिंग यानि पुरुष-पुरुष और महिला महिला वाले भी एक दूसरे के साथ विवाह करने में सक्षम होने चाहिए.हाल ही में उपराष्ट्रपति जो बाइडन और कैबिनेट सदस्य अर्ने डंकन ने भी समलैंगिकों के विवाह के लिए अपना समर्थन जताया था.ओबामा का कहना है कि समलैंगिकों के विवाह पर उनके विचार तब बदले जब उन्होंने अपने ही कुछ कर्मचारियों को संबंधों के लिए प्रतिबद्ध पाया.ओबामा की इस टिप्पणी से एक दिन पहले ही अमरीका के नॉर्थ कैरोलिना राज्य ने उस संविधान संशोधन को मंजूरी दी है जिसमें समलैंगिकों के विवाह करने पर प्रतिबंध लगाया गया है.मंगलवार को हुए गैलप सर्वेक्षण से संकेत मिला है कि अमरीका के पचास प्रतिशत लोग समलैंगिकों के विवाह को वैधानिकता प्रदान करने के पक्ष में हैं.वहीं 48 प्रतिशत अमरीकियों का कहना है कि वे ऐसे किसी कदम का विरोध करेंगे.राष्ट्रपति बराक ओबामा पर दबाव था कि वो इस मुद्दे पर अपनी राय जाहिर करें.अमरीका में 31 राज्यों ने समलैंगिक विवाह के खिलाफ संविधान संशोधन किए हैंइस वर्ष नवम्बर में होने वाले राष्ट्रपति चुनावों में बराक ओबामा को कड़ी चुनौती देने का इरादा रखने वाले रिपब्लिक पार्टी के उम्मीदवार मिट रोमनी ने दोहराया है कि वो समलैंगिक विवाहों का समर्थन नहीं करते हैं.वैसे समलैंगिकों के विवाह का समर्थन करने वाले बराक ओबामा अमरीका के पहले राष्ट्रपति है.
__________________________
समाचार एजेंसी रॉयटर्स के मुताबिक आरएफएसयू नाम के संगठन ने गुरुवार को ‘सेक्स आवर’ यानी सेक्स को समर्पित घंटा नाम से मुहिम की घोषणा की है, जिसमें देश के सभी पुरूषों से इस घंटे में कंडोम के साथ अपनी साथी की मर्जी से सुरक्षित यौन संबंध बनाने को कहा गया है.दिलचस्प बात ये है कि सेक्स आवर का समय तब रखा गया है जब टीवी पर चेक गणराज्य और पुर्तगाल के बीच यूरो कप फुटबॉल का क्वॉर्टरफाइनल मुकाबला चल रहा होगा.आरएफएसयू की अपील है कि लोग फुटबॉल मैच को छोड़ कर सेक्स आवर मुहिम को सफल बनाएं.दरअसल इस मुहिम का विचार एक अध्ययन के बाद आया है जिसके अनुसार स्कैंडेनेवियन क्षेत्र में नॉर्वे के लोग यौन रूप से सबसे ज्यादा सक्रिय पाए गए हैं लेकिन असुरक्षित सेक्स के मामले में भी वे अव्वल हैं.ऐसे में असुरक्षित सेक्स की वजह से उनमें कई बीमारियां फैलने का डर रहता है जिनमें खास तौर से क्लामीडिया का नाम लिया जा सकता है.ये एक तरह का संक्रमण है जो यौन क्रिया के दौरान एक व्यक्ति से दूसरे में पहुंच सकता है.अध्ययन के मुताबिक 20 से 35 वर्ष की उम्र के 62 फीसदी नॉर्वे के पुरूषों ने पिछली बार जब अचानक सेक्स किया तो उन्होंने कंडोम का इस्तेमाल नहीं किया. नॉर्वे में हर साल क्लामीडिया के 20 हजार मामले सामने आते हैं.आरएफएसयू की सेक्सोलोजिस्ट सिदसेल क्लोईव कहती हैं, "हमारा नारा है कि सेक्स अच्छा है, इससे आपकी सेहत सुधरती है."उनका कहना है कि सेक्स आवर नॉर्वे में इस साल का सबसे आनंददायक घंटा होगा.
__________________________
लेकिन एक नए सर्वेक्षण के मुताबिक महिलाएं 28 वर्ष की उम्र में ख़ुद को सबसे ज़्यादा 'सेक्सी' मानती हैं.ये सर्वे ब्रिटेन की महिलाओं के स्वास्थ्य-संबंधी उत्पाद बनाने वाली एक कंपनी ने किया था जिसमें ब्रितानी महिलाओं से पूछा गया था कि महिला होना उन्हें कैसा लगता है.सर्वे के नतीजे ब्रिटेन के अख़बार डेली मेल में छपे हैं. इनमें पाया गया कि 28 वर्ष की उम्र में जो उनकी फ़िगर होती है, ज़्यादातर महिलाएं उससे सबसे ज़्यादा संतुष्ट और ख़ुश होती हैं.हालांकि महिलाओं में आत्मविश्वास 32 वर्ष की उम्र में चरम पर पहुंचता है जिसकी सबसे बड़ी वजह सहयोग देने वाले दोस्त और परिवार है.अध्ययन में 2000 महिलाएं शामिल थीं जिनमें से तीन चौथाई ने कहा कि मौका मिलने पर भी वे अपनी 'बॉडी शेप' नहीं बदलेंगी.लगभग 23 प्रतिशत महिलाओं ने अपनी आंखों को, 20 प्रतिशत ने स्तनों को और 13 प्रतिशत ने दिमाग़ को अपना सबसे आकर्षक अंग बताया.ये पूछे जाने पर कि ज़रूरत पड़ने पर वे शरीर के किस अंग को बदलना चाहेंगी, 41 प्रतिशत महिलाओं ने कहा कि वे ज़्यादा लंबी और ज़्यादा सुडौल टांगे चाहेंगी.सर्वेक्षण में ये भी सामने आया कि महिलाओं को सबसे ज़्यादा आनंद तैयार होने, ऊंची हील के जूते पहनने और मेकअप और हेयरस्टाइल बनाने में आता है.सर्वे में शामिल आधी महिलाओं ने कहा कि वे चाहेंगी कि वे अपनी ज़िंदगी के बारे में बहुत ज़्यादा नहीं सोचें.महिलाओं में आत्मविश्वास में कमी होने का सबसे बड़ा कारण साथी द्वारा छोड़े जाना और दूसरा कारण काम से जुड़ी मुश्किलें पाया गया.
__________________________
इस सप्ताहांत क्योटो विश्वविद्यालय के प्रश्नपत्रों को इंटरनेट के एक फ़ोरम पर प्रकाशित कर दिया गया था जब परीक्षाएं चल ही रही थीं.इस फ़ोरम पर सवालों के संभावित जवाब भी लिखे हुए थे.पुलिस इस मामले की आपराधिक जांच कर रही है.जांच में ये भी देखा जा रहा है कि छात्रों के लिखे हुए जवाब इंटरनेट पर छपे जवाबों से मेल खा रहे हैं या नहीं.जापान के विश्वविद्यालयों की प्रवेश परीक्षाएं काफ़ी कठिन होती हैं और छात्र इन परीक्षाओं को लेकर भारी दबाव में रहते हैं.अब शक ज़ाहिर किया जा रहा है कि टेक्नॉलॉजी के इस्तेमाल से प्रक्रिया को चूना लगाया जा रहा है.क्योटो विश्वविद्यालय प्रवेश परीक्षा में गणित और अंग्रेज़ी के आठ प्रश्न प्रचलित वेबसाइट याहू जापान इंटरनेट फ़ोरम पर डाल दिए गए.एक दूसरी वेबसाइट चिबूकूरो जिसका मतलब होता है ज्ञान के मोती ने इन सवालों के उत्तर प्रकाशित कर दिए.माना जा रहा है कि इसी व्यक्ति ने पहले भी तीन अग्रणी विश्वविद्यालयों की प्रवेश परीक्षाओं के प्रश्नपत्र इंटरनेट पर लीक कर दिए थे.अगले हफ़्ते लगभग ढाई लाख छात्र प्रवेश परीक्षाओं में बैठने जा रहे हैं और जापान की सरकार ने विश्वविद्यालयों से निगरानी और सख़्त करने को कहा है.जांच दल ने याहू जापान वेबसाइट को आईपी अड्रेस भी मुहैया करवाने को कहा है जिससे संदिग्ध के मोबाइल फ़ोन का पता लगाया जा सके.
__________________________
पोप ने वैटिकन में राजनयिकों के नाम दिए अपने सालाना भाषण में धार्मिक स्वतंत्रता पर बल दिया.उन्होंने कई देशों पर उंगली उठाई जहां उनके अनुसार ईसाइयों समेत अन्य अल्पसंख्यकों के अधिकारों का आदर नहीं हो रहा.पोप बेनेडिक्ट ने विशेष रूप से पाकिस्तान के नेताओं से आग्रह किया कि वो ईशनिंदा क़ानून को समाप्त करें ‘जिसे धार्मिक अल्पसंख्यकों के ख़िलाफ़ अन्यायपूर्ण और हिंसात्मक कृत्यों के लिए प्रयोग किया जाता है.’उन्होंने कहा, “पाकिस्तान के पंजाब प्रांत के गवर्नर की दुखद हत्या इस बात का प्रमाण है कि सरकार को इस दिशा में क़दम उठाने की ज़रूरत है.”पोप का कहना था, “ईश्वर की अराधना भाईचारे और प्रेम को बढ़ावा देती है न कि घृणा और विभाजन को.”पोप ने मध्यपूर्व के मुस्लिम बहुल राष्ट्रों की सरकारों से भी अपील की कि वो ईसाई अल्पसंख्यकों की रक्षा करें.नव वर्ष की पूर्व संध्या पर मिस्र के एक कॉप्टिक गिरजे पर हुए आत्मघाती बम हमले में कम से कम 21 लोग मारे गए थे और 70 घायल हुए थे.नवंबर के महीने में इस्लामिक चरमपंथियों ने इराक़ के एक कैथलिक गिरजाघर पर हमला किया था जिसमें 40 से अधिक लोग मारे गए थे.इसके बाद इराक़ के ईसाई इलाक़ों पर सिलसिलेवार हमले हुए थे.
__________________________
वर्ष 1995 से दिल्ली मेट्रो से जुड़े 79 साल के श्रीधरन शनिवार को मेट्रो भवन में होने वाले एक कार्यक्रम में मंगू सिंह को ये ज़िम्मेदारी सौंपेंगे.56 साल के मंगू सिंह ने रुड़की से सिविल इंजीनियरिंग की पढ़ाई की है. वे 1981 बैच के इंडियन रेलवे सर्विस ऑफ़ इंजीनियर्स के अधिकारी हैं.मंगू सिंह ने श्रीधरन के साथ कोलकाता और दिल्ली मेट्रो प्रोजेक्ट में काम किया है. उनकी देखरेख में ही दिल्ली मेट्रो की एयरपोर्ट एक्सप्रेस लाइन का निर्माण किया गया था.मेट्रोमैन की नाम से मशहूर ई श्रीधरन को दिल्ली की यातायात व्यवस्था को बदलने और आधुनिक करने का श्रेय दिया जाता है. उन्होंने ये काम 16 साल के कम समय में किया है.दिल्ली मेट्रो से जुड़ने से पहले श्रीधरन ने 58 साल तक सरकारी नौकरी की. रिटायर होने के बाद वो अपनी बाक़ी की ज़िंदगी अपने गांव केरल के त्रिशूर में बिताएंगे.श्रीधरन ने दिल्ली मेट्रो से जुड़े अपने अनुभवों को काफी संतोषजनक बताया. उन्होंने इसका श्रेय 'काम करने के विभिन्न तरीकों' और 'जल्दी फ़ैसला लेने की क्षमता' को दिया.श्रीधरन के नेतृत्व में दिल्ली मेट्रो ने न सिर्फ़ दिल्ली के विभिन्न इलाक़ों बल्कि राष्ट्रीय राजधानी क्षेत्र के तहत आने वाले शहरों नोएडा, गुड़गांव और ग़ाज़ियाबाद तक अपनी सेवा शुरू कर दी है.श्रीधरन के नेतृत्व में दिल्ली मेट्रो की सभी परियोजनाओं का काम समय से पहले पूरा होने का रिकॉर्ड है. श्रीधरन का जन्म 12 जून 1932 को केरल के पलक्कड़ ज़िले में हुआ था. श्रीधरन की शुरुआती पढ़ाई 'बेसिल इवांजेलिकल मिशन हायर सेकेंडरी स्कूल' और फिर पालाघाट के 'विक्टोरिया कॉलेज' में हुई. उन्होंने इंजीनियरिंग की पढ़ाई काकीनाडा के 'गवर्नमेंट इंजीनियरिंग कॉलेज' से की.बाद में वे भारतीय रेलवे से जुड़ गए.1963 में आए एक तूफ़ान में रामेश्वरम को तमिलनाडु से जोड़ने वाला पंबन सेतु टूट गया था, जिसे ठीक करने के लिए रेलवे ने छह महीने का समय तय किया था, लेकिन श्रीधरन ने इसे सिर्फ़ 46 दिनों में बनाकर तैयार कर दिया था.श्रीधरन को इस उपलब्धि के लिए रेलवे की तरफ से पुरस्कृत भी किया गया था. 1970 में श्रीधरन उप प्रमुख इंजीनियर के तौर पर कोलकाता मेट्रो से जुड़े.वर्ष 1990 में श्रीधरन भारतीय रेल से रिटायर हो गए, इसके तुरंत बाद वे सीएमडी के तौर पर कोंकण रेलवे से जुड़ गए.यहां भी उन्होंने सात साल के रिकॉर्ड समय में इस अति-आधुनिक रेल परियोजना को पूरा कर लिया.1995 में दिल्ली मेट्रो से जुड़ने के बाद वर्ष 2005 आते-आते ई श्रीधरन को दिल्ली मेट्रो का प्रबंध निदेशक बना दिया गया था.मीडिया ने उनके काम को देखते हुए 'मेट्रो मैन' की उपाधि दी, तो वर्ष 2005 में फ़्रांस की सरकार ने उनके योगदान को देखते हुए उन्हें फ्रांस का सर्वोच्च नागरिक सम्मान 'नाइट ऑफ द लिज़ों ऑफ ऑनर' से सम्मानित किया.जुलाई 2009 में दूसरे चरण के मेट्रो लाइन निर्माण के दौरान, दक्षिणी दिल्ली के ज़मरूदपुर में हुए एक हादसे में पांच लोगों की मौत होने के बाद श्रीधरन ने अपने पद से इस्तीफ़ा दे दिया था, जिसे मुख्यमंत्री शीला दीक्षित ने स्वीकार नहीं किया था.श्रीधरन ने तभी ये घोषणा कर दी थी, कि दूसरे चरण का निर्माण कार्य ख़त्म होने बाद वे रिटायर हो जाएंगे.भारत सरकार ने श्रीधरन को उनके प्रभावशाली काम और उपलब्धियों के लिए वर्ष 1963 में रेलवे मिनिस्टर अवॉर्ड, 2001 में पद्मश्री और 2005 में पद्मविभूषण से नवाज़ा गया था.इसके अलावा भी उन्हें उनके उत्कृष्ट काम के लिए कई पुरस्कारों से सम्मानित किया जा चुका है.
__________________________
लेकिन फर्ज़ कीजिए कि आपके देश की सरकार जबरन आपको जाने की इजाज़त न दे और वो भी इसलिए क्योंकि आप बेहद प्रतिभाशाली हैं?यही कानून है क्यूबा में जहां दशकों से क्यूबा की सरकार ने अपने नागरिकों पर कड़े प्रतिबंध लगाए रखे हैं, खासतौर पर विदेश यात्रा और उसकी अवधि को लेकर.वहाँ आमतौर पर सरकार-विरोधी लोगों को अकसर देश से बाहर जाने की इजाज़त नहीं दी जाती. और ऐसे लोगों को भी जो प्रतिभावान हैं, चाहे वो प्रतिभाशाली डॉक्टर ही क्यों न हों.क्यूबा विदेशी यात्रा से जुड़ी व्यवस्था महंगी भी है और धीमी भी. साथ में सब कुछ बहुत अस्पष्ट है.लेकिन अब क्यूबा के लोग इस स्थिति में बदलाव लाना चाहते हैं.राष्ट्रपति रॉल कास्त्रो ने हालांकि एक साल पहले प्रवासन कानून में कुछ बदलाव लाने की बात कही थी, लेकिन अब तक कुछ नहीं बदला है. हवाना के इमिग्रेशन ऑफिस के बाहर एक लंबी कतार का नज़ारा हर रोज़ देखने को मिलता है.यहां एक बोर्ड लगा है जिसमें यात्रा से जुड़े सभी नियम लिखे हैं – विदेश जाने के लिए ज़रूरी कागज़ात, ऑफिस से इजाज़त, स्नातक की डिग्री, किसी मंत्री के हस्ताक्षर और 150 डॉलर की भारी भरकम फ़ीस.ऑफिस के भीतर से बाहर आते हुए येनियर प्राडो के चेहरे पर खुशी है.उनका कहना है कि उन्होंने चार महीने तक यात्रा अनुमति के लिए इंतज़ार किया और अब 'व्हाइट कार्ड' उनके हाथों में है.उनका परिवार अमरीका जा कर बस गया है और अब उन्हें भी अमरीकी वीज़ा मिल चुका है ताकि वे अपने परिवार के साथ जा कर रह सकें. क्यूबा के प्रशासन को उन्हें इजाज़त देनी ही पड़ी.प्राडो ने कहा, “लोगों का कहना है कि हमारे देश में बदलाव आ रहा है. मुझे लगता है कि एक हमारा ही देश है जहां यात्रा के लिए अनुमति लेना एक बड़ा सरदर्द है. आखिर इतने सख्त कानून की ज़रूरत ही क्या है?”दरअसल पिछले साल क्यूबा की कम्युनिस्ट पार्टी की बैठक में कुछ अहम फैसले लिए गए, जिसके बाद लोगों में नई उम्मीद जगी.पार्टी की बैठक में निजी व्यापार, घरों को बेचने और यात्रा के अधिकार में ढील बरतने का फैसला लिया गया.लेकिन बाद में राष्ट्रपति रॉल कास्त्रो ने चेतावनी दे डाली कि प्रवासन का मुद्दा पेचीदा है और इसमें ढील देने में समय लगेगा.क्यूबा की सरकार का कहना है कि वो ऐसा इसलिए कर रही है ताकि प्रतिभा-पलायन के मामलों को कम से कम रखा जा सके.उनका आरोप है कि अमरीका उनके प्रतिभाशाली कर्मचारियों को अपनी ओर खींचना चाहता है.लेकिन कुछ लोगों का कहना है कि असली प्रतिभा-पलायन तो इसलिए हो रहा है क्योंकि अगर कोई क्यूबा का नागरिक 11 महीने से ज़्यादा देश से बाहर बिताता है तो उसके निवास अधिकार वापस ले लिए जाते हैं.एक मैगज़ीन के संपादक रॉफेल हरनान्डेज़ का कहना है, “दुखद बात ये है कि जो युवक क्यूबा से बाहर जा रहे हैं उन्हें सख्त कानूनों की वजह से वापस आना मुश्किल लगता है. और इसलिए हमें अपने प्रतिभाशाली लोगों को खोना पड़ता है.” पेशे से कलाकार नडाल का कहना है कि जो लोग देश छोड़ कर जाते हैं उन्हें क्यूबा में देशद्रोही के नाम से पुकारा जाता है.नडाल अपनी कला प्रदर्शनी के ज़रिए क्यूबा के लोगों के प्रवासन के मुद्दे को छेड़ना चाहते हैं.वे जानते हैं कि ऐसा कर वे एक ख़तरा मोल ले रहे हैं.उनका कहना है, “जब हमने ये प्रॉजेक्ट शुरु किया तो मेरे कुछ मित्रों ने कहा कि तुम जेल भेज दिए जाओगे. ऐसा मत करो. प्रवासन को लेकर अब भी लोगों में डर है. लेकिन मुझे लगता है कि बदलाव की इच्छा अब बढ़ रही है.”बहरहाल, इमिग्रेशन ऑफिस के बाहर अडाने नाम की एक महिला का कहना है कि ये अच्छा संकेत है कि सरकार कम से कम प्रवासन से जुड़े कानून के बारे में बात तो कर रही है.इस बीच लोगों की कतार धीमी गति से सरक रही है.क्यूबा के लोगों को इंतज़ार है आज़ादी की उड़ान भरने का.
__________________________
आधिकारिक सूत्रों के अनुसार आत्मघाती हमलावर सेना की वर्दी पहने हुआ था. उन्होंने राष्ट्रपति भवन के बगल में अल सबिन स्कैयर पर बम विस्फोट कर खुद को उड़ा लिया.अल कायदा के सूत्रों ने बीबीसी को बताया है कि उसके एक सदस्य ने ये हमला किया है.इस साल फरवरी में नए राष्ट्रपति अब्दराबुह मंसूर हादी के सत्ता संभालने के बाद यमन की राजधानी में हुआ यह सबसे बड़ा हमला है.कर्नल अमिन अल अलघाबति ने समाचार एजेंसी रॉयटर्स को बताया, “जब हम पैरेड में शामिल थे तो हमने देखा कि एक जोरदार विस्फोट हुआ है. हमारे दर्जनों लोग इस हमले में मारे गए. हम उन्हें मदद करने की कोशिश कर रहे हैं.”एक दूसरे सैनिक अहमद सोभी ने समाचार एजेंसी एसोसिएट प्रेस को बताया, “यह वास्तव में नरसंहार है. इस हमले के बाद लोगों के शरीर टुकड़े फैले पड़े हैं. यह हमला अविश्वसनीय है.”मेडिकल सूत्रों ने एएफपी को बताया कि इस हमले में कम से कम 96 लोग मारे गए हैं जबकि 300 सौ से अधिक लोग घायल हुए है, जिन्हें साना के विभिन्न अस्पतालों में भर्ती कराया गया है.”यह अभी तक पता नहीं चला है कि हमलावर सेना के ड्रिल में हिस्सा ले रहे थे या फिर घटना स्थल पर विस्फोट करने से तुरंत पहले वहां आए थे.यमन में लगातार हो रहे आत्मघाती हमले से वहां की स्थिति लगातार भयावह होती जा रही है.ये हमला उस वक्त हुआ जब रक्षा मंत्री नसीर अहमद और सेना प्रमुख सलामी लेने वाले थे.मरनेवालों में सबसे ज्यादा लोग केन्द्रीय सुरक्षा संगठन (सीएसओ) के थे.परेड में शामिल सैन्यकर्मी मंगलवार को मनाए जाने वाले राष्ट्रीय एकता दिवस की तैयारी कर रहे थे. यह तैयारी 1990 में यमन के पीपुल्स डेमोक्रेटिक रिपब्लिक बनने के लिए थी. इसे पहले दक्षिणी यमन और उत्तरी यमन के रुप में जाना जाता था.बिग्रेडियर करीम नाहिल ने कहा, “यमनवासियों को इस घातक हमले को बर्दाश्त करने के लिए एकजुटता दिखानी चाहिए. हम मंगलवार को अपने वीर शहीदों के खून से एकता दिवस मनाएगें.”यह हमला दस दिन पहले अल कायदा से जुड़े चरमपंथी संगठनों और अरबियन पेनिसुला (एक्यूएपी) के उपर दक्षिणी अबयान में चलाए गए अभियान के बाद हुआ है.दस दिन पहले शुरु हुए इस अभियान में अबयान के जार शहर के नजदीक कम से कम 33 चरमपंथी और 19 सैनिक मारे जा चुके हैं, जो पहले अंसार-अल-शरिया के कब्जे में था.
__________________________
39 वर्षीय एलेजांद्रो फ्रेरी और 41 वर्षीय जोज़े मारिया डी बेलो ने टाइरा डेल फूइगो प्रांत में एक सिविल समारोह में शादी की.अर्जेंटीना में समलैंगिक शादी पर प्रतिबंध है. लेकिन टाइरा डेल फूइगो की गर्वनर फ़ाबियाना रिऑस ने एक विशेष आदेश जारी कर दोनों पुरुषों को शादी करने की स्वीकृति दी.इसी वर्ष विश्व एड्स दिवस पर एक दिसंबर को फ्रेरी और बेलो ने शादी करने की योजना बनाई थी लेकिन एक जज ने उनकी शादी पर रोक लगा दी थी. शादी करने वाली यह समलैंगिक जोड़ी एड्स से पीड़ित है.रोषहालांकि देश के रोमन कैथोलिक नेताओं ने इस शादी पर अपना रोष व्यक्त किया है.सिविल कोड ने अर्जेंटीना में समलैंगिकों की शादी पर प्रतिबंध लगा रखा है लेकिन देश का संविधान इस मामले पर मौन है.टाइरा डेल फूइगो की गर्वनर फाबियाना रिऑस ने एक वक्तव्य में कहा है कि समलैंगिक शादी "मानवाधिकार और सामाजिक स्वीकृति के मामले में एक महत्वपूर्ण क़दम है."शादी के बाद बेलो ने संवाददाताओं से बातचीत करते हुए कहा, "अर्जेंटीना के सभी समलैंगिकों के पास इस शादी से जो संदेश जाएगा उसे लेकर हम बेहद उत्साहित हैं."अर्जेंटीना के धार्मिक नेता युआन कार्लोस ने इस शादी को मानव जाति पर ख़तरा कहा है.इस बात की संभावना है कि अर्जेंटीना का उच्चतम न्यायालय अगले वर्ष समलैंगिकों की शादी पर अपना निर्णय सुनाए.विश्व में केवल सात देशों में ही समलैंगिक शादियों की अनुमति है.
__________________________
राजस्थान के मुख्यमंत्री अशोक गहलोत ने मेहदी हसन के बेटे आरिफ़ हसन से बात की है और भारत में चिकित्सा ख़र्चों के साथ मदद की पेशक़श की है.मेहदी हसन को श्वसन तंत्र में तक़लीफ़ के बाद कराची के एक निजी अस्पताल में भर्ती कराया गया है जहां उन्हें जीवन-रक्षक प्रणाली पर रखा गया है.राजस्थान के लूणा गांव में जन्मे 84 वर्षीय मेहदी हसन भारत और पाकिस्तान में बेहद लोकप्रिय हैं.लूणा से मिल रही ख़बरों में कहा गया है कि गांव के लोग उनके स्वस्थ होने की कामना कर रहे हैं.राजस्थान में अधिकारियों का कहना है कि मुख्यमंत्री गहलोत ने राज्य के मुख्य सचिव एस अहमद को मेहदी हसन के परिवार से सम्पर्क में रहने और ज़रूरी मदद मुहैया कराने का आदेश दिया है.मेहदी हसन आख़िरी बार वर्ष 2000 में राजस्थान तब आए थे जब राज्य सरकार ने उन्हें अनिवासी राजस्थानियों के एक सम्मेलन में आमंत्रित किया था.तब मेहदी हसन ने लूणा में अपने मरहूम दादा इमामुद्दीन की क़ब्र पर जाकर प्रार्थना की थी.लूणा गांव के लोगों का कहना है कि मेहदी हसन बचपन में पाकिस्तान गए थे और उसके बाद से तीन बार यहां आ चुके हैं.मेहदी हसन ने लूणा गांव में एक सरकारी स्कूल में दो कमरों के निर्माण में भी मदद दी थी.वे पिछले कुछ सालों से बीमार हैं. उन्हें फेफड़ों में तक़लीफ़ है. वर्ष 2005 में भारत में उनका उपचार भी किया गया था.मेहदी हसन के संगीत को भारत और पाकिस्तान में बड़े सम्मान के साथ देखा जाता है. भारत की जानी-मानी गायिका लता मंगेशकर ने उनकी आवाज़ को ख़ुदा की आवाज़ बताया था.मेहदी हसन ने पचास वर्ष से ज़्यादा समय पहले अपने करियर की शुरूआत की थी लेकिन पहले बड़े मौक़े के लिए उन्हें कई बरस इंतज़ार करना पड़ा था.संगीत के बड़े दिग्गज़ों ने उन्हें ग़ज़ल सम्राट के ख़िताब से भी नवाज़ा.
__________________________
लेकिन एक अमरीकी कंपनी ठीक ऐसा ही कर रही है.अमरीका की ज़ियन ऑयल और गैस कंपनी इसराइल में तेल और गैस के ज़ख़ीरे की तलाश के लिए ओल्ड टेस्टामेंट पर भरोसा करके तेल तलाश करने का काम कर रही है.यहूदियों के यहां एक पुराना चुटकुला है कि जब पैग़म्बर मूसा इसराइलियों को मिस्र से निकालकर ले जा रहे थे तो एक मोड़ पर वे ग़लत रास्ते पर आ गए और मध्य एशिया के उस कोने पर जा कर रुके जहां कोई तेल नहीं था.लेकिन ज़ियन ऑयल और गैस कंपनी के संस्थापक जॉन ब्राउन के अनुसार यह चुटकुला ग़लत है.यरुशलम से बीबीसी संवाददाता का कहना है कि जॉन ब्राउन टेक्सस के बड़े लोगों में गिने जाते हैं, वे पक्के ईसाई हैं और मसीही किताबों में विश्वास रखते हैं. साथ ही वे इसराइल के कट्टर समर्थक भी हैं.उनका मानना है कि इसराइल में छिपे तेल का पता बाइबिल के पुराने नुस्ख़े 'ओल्ड टेस्टामेंट' में निहित है. उनका मानना है कि यह ओल्ड टेस्टामेंट के पहले अध्याय 'जेनेसिस' में मौजूद है जिसमें ईश्वर ने कहा है, "ख़ज़ाने काफ़ी नीचे दबे पड़े हैं."पिछले पांच वर्षों से ज़ियन कंपनी उत्तरी इसराइल के मेगिड्डो इलाक़े में खुदाई कर रही है, इस इलाक़े को वैसे आर्मेगाडन यानी महायुद्ध के स्थान के नाम से भी जाना जाता है.वैसे अभी तक वहाँ कुछ मिला नहीं है, लेकिन हाल ही में इसराइल के तटवर्तीय इलाक़े में मिले गैस के ज़ख़ीरे ने ब्राउन के विश्वास को बल दिया है.इसी प्रकार एक अमरीकी भूवैज्ञानिक सर्वेक्षण रिपोर्ट के अनुसार इसराइल के लेवांट बेसिन के नीचे 1.7 अरब बैरल तेल का ज़ख़ीरा हो सकता है.इसके बावजूद ब्राउन की विश्वास बाइबिल के पुराने नुस्ख़े पर ही आधारित है.उनका कहना है, "हम लोग ज़रूर कामयाब होंगे क्योंकि ईश्वर ने बाइबिल में ऐसा ही कहा है."
__________________________
क़बायिली जातियों के लोगों के अधिकारों के लिए काम करने वाली एक संस्था का दावा है कि काक्सीनावा जाति की मारिया लूसीमार परेरा के जन्म प्रमाण पत्र के मुताबिक उनका जन्म वर्ष 1890 में हुआ था.इसका मतलब ये कि परेरा दुनिया की सबसे बुज़ुर्ग महिला हो सकती हैं.लेकिन गिनीज़ बुक ऑफ वर्ल्ड रिकॉर्ड्स ने बीबीसी को बताया कि परेरा के जन्म से जुड़ी कोई भी जानकारी उनके पास पंजीकृत नहीं है.गिनीज़ बुक के डेमीयन फील्ड ने कहा, “अगर कोई हमें इस जानकारी को पुख़्ता करने के लिए दस्तावेज़ और प्रमाण ला कर दे तो हम इसके लिए बहुत रुचिकर होंगे.”गिनीज़ बुक के दस्तावेज़ों के मुताबिक 115 वर्षीय अमरीकी महिला' बेस्सी कूपर' दुनिया की सबसे बुज़ुर्ग महिला हैं.सर्वाइवल इंटरनेश्नल के मुताबिक परेरा की लंबी उम्र का राज़ स्वास्थ्य का विशेष ख़्याल रखना है – भुना हुआ मांस, बंदर, मछली , केले जैसे फल खाना और नमक, चीनी, प्रोसेस्ड खाने से परहेज़.परेरा कभी किसी शहर में नहीं रहीं और सिर्फ अपनी कबायिली भाषा ही जानती है. काक्सीनावा जाति के लोग ब्राज़ील के पश्चिमी इलाकों और पेरू के पूर्वी हिस्से में बसे हुए हैं.सर्वाइवल इंटरनैश्नल को परेरा की जाति के मुखिया ने बताया कि परेरा बेहद चुस्त रहती हैं, खूब पैदल चलती है और उन्हें बच्चों को कहानियां सुनाने का शौक है.परेरा की तस्वीर तब ली गई जब सरकारी रेडियो के ज़रिए उन्हें नेशनल सोशल सिक्यूरिटी इन्सटीट्यूट यानि आईएनएसएस के स्थानीय दफ़्तर आने का निवेदन किया गया.110 वर्ष की आयु पार करने पर ब्राज़ील के नागरिकों को आईएनएसएस (राष्ट्रीय सामाजिक सुरक्षा संस्थान) के स्थानीय दफ़्तर जाना पड़ता है ताकि वो अपनी पेंशन और अन्य सरकारी योजनाओं का फायदा उठा सकें.
__________________________
नरेंद्र मोदी के अलावा हाल ही में कर्नाटक के मुख्यमंत्री पद से हटाए गए बीएस येदयुरप्पा भी कार्यकारिणी की बैठक में नहीं आए.हालाँकि पार्टी प्रवक्ता रविशंकर प्रसाद ने मोदी की अनुपस्थिति को साधारण बात के तौर पर पेश किया, लेकिन ये सीधे सीधे केंद्रीय नेतृत्व को इलाक़ाई क्षत्रपों की चुनौती है जो अपनी राजनीतिक महत्वाकांक्षा के रास्ते में कोई अड़चन नहीं आने देना चाहते.पार्टी प्रवक्ता रविशंकर प्रसाद ने हालाँकि मोदी की नाराज़गी की बात को ख़ारिज कर दिया.उन्होंने कहा, "ये कहना ग़लत है कि नरेंद्र मोदी नाराज़ हैं. वो नवरात्रि में उपवास रखते हैं और अहमदाबाद से बाहर नहीं जाते इसलिए वो नहीं आए हैं."प्रसाद ने कहा कि येदयुरप्पा इसलिए नहीं आए क्योंकि उनकी पत्नी के श्राद्ध की पूजा रखी गई थी.मोदी ने कुछ ही समय पहले तीन दिन का सदभावना उपवास रखकर राष्ट्रीय राजनीति में अपने दख़ल की मंशा को उजागर कर दिया. उन्होंने कहा कि अगर देश को तरक़्क़ी करनी है तो देश को गुजरात के रास्ते पर चलना पड़ेगा.साथ ही उन्होंने ये भी कहा कि वो पूरे देश की सेवा करना चाहते हैं. उनके इन बयानों को प्रधानमंत्री पद पाने की महत्वाकांक्षा के तौर पर देखा जा रहा है.लेकिन उनकी ये महत्वाकांक्षा पार्टी में लालकृष्ण आडवाणी जैसे दूसरे महारथियों की महत्वाकांक्षा से टकरा रही है.कई बार प्रधानमंत्री बनने का सपना देख चुके लालकृष्ण आडवाणी ने 84 वर्ष की उम्र में भी अपने तीर-तरकश रखे नहीं हैं. भ्रष्टाचार के मुद्दे पर वो बिहार से यात्रा शुरू करने जा रहे हैं.पार्टी में दूसरे स्तर के नेतृत्व में भी प्रधानमंत्री पद पाने की इच्छा हमेशा बलवती रही है. लोकसभा में विपक्ष की नेता सुषमा स्वराज और राज्यसभा में अरुण जेतली का नाम इस सिलसिले में सबसे ऊपर है.जेतली ने हाल ही में कहा भी था कि भारतीय जनता पार्टी में प्रधानमंत्री पद के लिए उपयुक्त कई लोग हैं और उनमें से सबसे बेहतर ही इस पद पर आएगा.आम चुनाव अभी दूर है लेकिन भारतीय जनता पार्टियों के इन महारथियों की तैयारियों को देखकर लगता है कि उन्हें देश में मध्यावधि चुनाव की संभावना दिखने लगी है.पिछले छह महीने में ही प्रधानमंत्री मनमोहन सिंह के नेतृत्व वाली संयुक्त प्रगतिशील गठबंधन सरकार का जो हाल हो गया है, उसे देखते हुए बीजेपी के महारथियों की तैयारी समझ में आती है. मनमोहन सिंह सरकार भ्रष्टाचार से लेकर प्रशासनिक मुद्दों तक पर दिशाहीन और लाचार नज़र आ रही है.ऐसे में भारतीय जनता पार्टी के महारथियों की तलवारों का रुख़ अपने काँग्रेसी प्रतिद्वंद्वियों की ओर ज़रूर है लेकिन एक आँख अपने ख़ेमे के दूसरे महत्वाकांक्षियों की गतिविधियों पर भी बनी हुई है.जिस लालकृष्ण आडवाणी ने सोमनाथ से यात्रा शुरू करके अपनी उग्र हिंदुत्ववादी वाली छवि तैयार की थी, वो इस बार सोमनाथ नहीं बल्कि जयप्रकाश नारायण के गाँव से यात्रा शुरू कर रहे हैं.और वो नरेंद्र मोदी जो अपनी राजनीतिक यात्रा का अगला पड़ाव दिल्ली को बनाना चाहते हैं, पार्टी कार्यकारिणी की बैठक के लिए दिल्ली नहीं पहुँचे.बीजेपी प्रवक्ता रविशंकर प्रसाद इसे साधारण बात मानते हों तो मानें.
__________________________
इस अभियान के तहत चीन के 13 शहरों में लोगों से प्रदर्शन करने की अपील की गई.चीन के सरकारी टेलिविज़न चैनल ने सत्ताधारी दल ‘कम्यूनिस्ट पार्टी ऑफ चाइना’ के एक सदस्य ज़ू योंगकैंग के हवाले से कहा कि आंतरिक सुरक्षा के लिए ज़िम्मेदार अधिकारियों ने इस अभियान को रोकने के लिए नए और कारगर तरीका सोचने की चेतावनी दी है.

'जेसमिन क्रांति' की महक चीन पहुँचाने की कोशिशज़ू योंग्कैंग चीन में सुरक्षा व्यवस्था की देख रेख करते हैं.उन्होंने अधिकारियों से अपील की कि वो चीन में सामाजिक अनुशासन के सुधार के लिए काम करें और किसी भी विरोध प्रदर्शन या दूसरी सामाजिक दिक्कतों का पता पहले से ही लगा लें.चीनी समाचार एजेंसी शिनुआ के अनुसार ज़ू योंग्कैंग ने अधिकारियों से ये भी कहा कि वे चीनी लोगों के बारे में मूलभूत जानकारी के राष्ट्रीय आंकड़ें तैयार करें.ग़ौरतलब है कि उनका ये वक्तव्य ऐसे समय में आया है जब चीन में कुछ और अधिकारियों ने भी वहां के प्रशासन के सामने खड़ी चुनौतियों को लेकर चिंता जताई है.पिछले साल आए आंकड़ों के अनुसार चीनी सरकार ने देश की प्रतिरक्षा प्रणाली पर भी उतना ही खर्च किया है, जितना कि आंतरिक सुरक्षा बनाए रखने पर.चीन की सरकारी नीतियों का विश्लेषण करने वाले एक बड़े समूह का कहना है कि 2007 से लेकर अब तक चीन में जन प्रदर्शन जैसी 90,000 घटनाएं हो चुकी हैं.रविवार को एक जन प्रदर्शन आयोजित करने की कोशिश को नाकाम करने के लिए चीनी पुलिस ने कुछ प्रदर्शनकारियों को तितर-बितर कर दिया था.पुलिस की इसी मुहिम के तहत शंघाई में 3 लोगों को हिरासत में ले लिया गया था.यहां तक कि कुछ मानवाधिकार कार्यकर्ताओं और वकीलों को तो प्रदर्शन शुरु होने से पहले ही पुलिस ने हिरासत में ले लिया था. हांलांकि इंटरनेट के ज़रिए बुलाए गए इस जन प्रदर्शन में ज़्यादा लोग नहीं उमड़े.लोगों का कहना है कि चीन में बड़े स्तर के जन प्रदर्शन के आयोजित होने की संभावना कम ही है और सरकार सिर्फ अफवाहों के आधार पर ही कार्रवाई कर रही है. फिलहाल इंटरनेट के साथ साथ सड़कों पर भी सरकार का कड़ा पहरा है.उधर नोबेल पुरस्कार विजेता लू शियाबाओ की पत्नी ने चीनी प्रशासन पर आरोप लगाया है कि उन्हें और उनके परिवार को बंधक बना लिया गया है.लू इस समय चीन की एक जेल में देशद्रोह के आरोप में 11 साल की सज़ा काट रहे हैं.जब लू शियाबाओ को नोबेल पुरस्कार दिया जाने की घोषणा हुई थी, तब उनकी पत्नी लू शिया को उनके घर में नज़रबंद कर लिया गया था, जिसके चलते पिछले चार महीनों से उनका बाहरी दुनिया से संपर्क ख़त्म हो चुका है.बीबीसी को मिली जानकारी के अनुसार लू शिया को चंद मिनटों के लिए कंप्यूटर के ज़रिये अपनी मित्र से बातचीत करने की इजाज़त दी गई थी.बीबीसी इन आरोपों की पुष्टि तो नहीं कर सकता लेकिन उनके मित्र से हुई बातचीत के लिखित अंश बीबीसी के पास हैं.बातचीत में लू शिया ने कहा कि वे बाहर नहीं जा सकतीं और उनके पूरे परिवार को बंदी बना लिया गया है.उन्होंने कहा कि उनकी हालत बेहद दयनीय है और वे कभी-कभी रो पड़ती हैं. उन्होंने अपने मित्र को ये भी नसीहत दी कि वे दोबारा इंटरनेट पर ऑनलाइन न आएं क्योंकि उनके पूरे परिवार को खतरा हैं.
__________________________
अभी तक संयुक्त राष्ट्र ने इसे केवल आपात स्थिति ही कहा था लेकिन अब उसका कहना है कि कम से कम एक करोड़ लोग इस अकाल से प्रभावित हैं.ये पिछले साठ सालों में सबसे भंयकर अकाल है.नैरोबी से बीबीसी के मध्य अफ्रीका संवाददाता विल रॉस के मुताबिक़ दक्षिण सोमालिया के दो प्रांतों में सूखा घोषित किया जाएगा.ये घोषणा संयुक्त राष्ट्र को मिले ताज़ा आँकड़ों पर आधारित है जिससे ये पता चला है कि कम से कम 30 प्रतिशत बच्चे भंयकर कुपोषण के शिकार हैं.शिशु और मातृ मृत्यु दर में काफ़ी तेज़ी आई है. पानी और खाने की भंयकर किल्लत भी है.उम्मीद की जा रही है कि इस ख़बर से अंतरराष्ट्रीय समुदाय आगे आकर मदद करेगा.सहायता एजेंसियों के अनुसार अब तक इस संकट से निपटने के लिए पर्याप्त मदद नहीं मिली है.इस अकाल के दूसरे इलाक़े में भी फैलने का ख़तरा है.सबसे ज़्यादा प्रभावित इलाक़े इस्लामी चरमपंथी गुट अल शबाब के अधिकार क्षेत्र में हैं.इस गुट ने हाल ही में विदेशी सहायता एजेंसियों पर से प्रतिबंध हटा लिया है लेकिन ज़रूरतमंदों तक मदद पंहुचाना अब भी आसान नहीं होगा.सहायता एजेंसी ऑक्सफ़ैम का कहना है कि अगर लोगों को मौत के मुंह से बचाना है तो समय बर्बाद किए बग़ैर तुरंत कार्रवाई शुरू करनी चाहिए.
__________________________
जियांग शब्द का अर्थ नदी भी होता और चीन में इंटरनेट पर इस शब्द की खोज को अवैध करार दे दिया गया है.गत शुक्रवार को चीन की वामपंथी पार्टी की स्थापना के 90 साल पूरे होने के समारोह में जियांग ज़ेमिन की अनुपस्थिति से उनकी मृत्यु की ख़बरों का बाज़ार गर्म हो गया.चीन की सरकारी समाचार एजेंसी शिन्हुआ  ने  इस तरह की तमाम ख़बरों को "कोरी अफ़वाह" करार दिया है. शिन्हुआ ने ऐसा किसी मज़बूत सूत्र से बातचीत के बाद ही करने का दावा किया है.सरकार द्वारा सेंसरशिप की वजह से लोगों ने अलग अलग ढंग से जियांग ज़ेमिन का नाम लिखना शुरू कर दिया है.चीनी सरकार के वेब सेंसरों ने उन सारे  चीनी ब्लॉगस को मिटा दिया है जहाँ जियांग ज़ेमिन के नाम का उल्लेख है. इन्ही सेंसरों  ने तमाम विदेशी समाचार माध्यमों की उन वेब साइटों को ब्लॉक  कर दिया है जहाँ जियांग ज़ेमिन के स्वास्थ्य से जुड़ी खबरें छपी हैं.चीन में इंटरनेट पर  "जियांग ज़ेमिन" के नाम की खोज करने पर एक ट्विटर जैसी सेवा पर संदेश आ जाता है कि ये खोज अवैध है. सेंसर करने के सरकारी प्रयासों से बच निकलने के लिए ब्लॉगर्स अंग्रेजी भाषा के शब्द इस्तेमाल कर रहे हैं या  उससे मिलते जुलते शब्द इस्तेमाल कर रहे हैं.हालाँकि चीन की मुख्यभूमि पर समाचार माध्यमों में जियांग ज़ेमिन के स्वास्थ्य के जुड़ी कोई ख़बर नहीं छपी है लेकिन हॉंग कॉंग   की मीडिया में उनकी बुधवार रात को मृत्यु की खबरें हैं.कुछ अपुष्ट ख़बरों के अनुसार जियांग ज़ेमिन का इलाज बीजिंग के एक सैन्य अस्पताल में चल रहा है. जियांग ज़ेमिन ने करीब 12 साल तक चीन का राष्ट्रपति रहने के बाद 2003 में राष्ट्रपति हू जिंताओ को सत्ता सौंपी थी.
__________________________
सोलह वर्षीय बालक मिसाकी मुराकामी ने वर्ष 2011 की सूनामी में अपनी फुटबॉल खो दी. साल भर बाद अब यह फुटबॉल अलास्का के मिडिल्टन टापू पर डेविड बैक्सटर को मिली.इस फुटबॉल पर मिसाकी मुराकामी का नाम लिखा हुआ था.मुराकामी ने जापानी मीडिया को कहा कि उसे पूरा यकीन है कि वह फुटबॉल उसका ही है और फुटबॉल वापस पाकर उसे बहुत खुशी मिलेगी.एक स्थानीय टेलिविजन चैनल से बातचीत में उसने कहा, “मैं बहुत आभारी हूं क्योंकि अभी तक मुझे ऐसा कुछ नहीं मिला है जो सूनामी में खो गया और जिसका मैं कभी मालिक था.”मिसाकी मुराकामी सूनामी से सबसे बुरी तरह प्रभावित स्थान रिकुजेन तकाता में रहता है.क्योदो समाचार एजंसी के मुताबिक जिस दिन सूनामी आई, उस दिन मुराकामी बीमार था. लेकिन जब भूकंप आया तो भागकर वह ऊंचे स्थान पर चला गया था और उसका घर सूनामी में बह गया था.मिसाकी मुराकामी को यह फुटबॉल उसके सहपाठियों ने वर्ष 2005 में उस समय दिया था जब वह पहली बार स्कूल गया था.अमरीका के राष्ट्रीय महासागर एवं वायुमंडलीय प्रशासन- एनओएए- के अनुसार डेविड बैक्सटर की जापानी पत्नी ने फुटबॉल पर जापानी लिपि में लिखे स्कूल के नाम और “शुभकामना संदेश” को पढ़ा.“सन 2011 में आई सूनामी के बाद शायद यह पहला अवसर होगा जब किसी को अपना खोया सामान वापस मिलेगा.”मिली सूचना के अनुसार बैक्सटर दंपत्ति यह फुटबॉल मुराकामी को वापस भेजने की योजना बना रहे हैं. वैसे बैक्सटर दंपत्ति को एक वॉलीबॉल भी मिला है लेकिन इसके मालिक का पता नहीं चला है.एनओएए पिछले साल से ही सूनामी के मलबे पर नजर रखे हुए है.इससे पहले सूनामी में बह गए झींगे के आकार का नाव रियो-उन मारू अलास्का में मिला था.
__________________________
एक बात स्पष्ट हुई है कि जिस आंदोलन को घोर राजनीति विरोधी कहा गया और जिसे बाद में काँग्रेस विरोधी और बीजेपी समर्थक माना गया, वो आंदोलन इन दोनों धाराओं से मुक्त हो चुका है या वो दब चुकी हैं.आंदोलन की मुख्य धारा अब मौजूदा राजनीति को अंगीकार करने और उसके जरिए परिवर्तन करने का प्रयास करेगी.अन्ना अपने वक्तव्यों में, प्रशांत भूषण अपने लेखन में और अरविंद केजरीवाल अपनी किताब में जो बातें कहते रहे हैं वो सब मिलकर एक राजनीतिक व्यवस्था की रूपरेखा तैयार करते हैं. पर सवाल ये है कि क्या ये लोग उसे हासिल करने में सफल होंगे?ये बहुत कठिन काम है. भारत जैसे विशाल देश की राजनीतिक व्यवस्था को बदलना आसान काम नहीं है. कोशिशें ज़रूर हुई हैं और लोग असमर्थ रहे हैं.ये कुछ ऐसा ही है कि पिछले डेढ़ सौ सालों में पूँजीवाद को बदलने की कोशिशें हुई हैं पर पूँजीवाद नहीं बदला. इसका मतलब ये नहीं कि बदलाव की कोशिशें ही व्यर्थ हैं या उनसे कोई बदलाव नहीं हुआ है.अन्ना हजारे के अब तक किए अनशनों के पीछे कितनी नैतिक ताकत रही है, इस सवाल का जवाब हमारे पास नहीं है.इसमें कोई शक नहीं कि अनशन के हथियार को बार-बार इस्तेमाल करने से उसकी धार कुंद पड़ती है. इसमें भी कोई शक नहीं कि इस बार जंतर मंतर पर किए गए अनशन को उस तरह का संख्याबल नहीं मिला जैसा कि रामलीला मैदान वाले अनशन को मिला था.लेकिन इस आंदोलन का मुख्य आधार रामलीला मैदान या किसी भी मैदान की जनसंख्या नहीं थी.इसका मुख्य आधार उन लोगों का नैतिक बल था जो न रामलीला मैदान में आए और न ही अपने शहर के किसी प्रदर्शन में शामिल हुए लेकिन जो मन ही मन महसूस करते हैं कि कुछ बुरा हो रहा है और ये लोग उस बुरे की काट देने वाले हैं.आम लोगों में जब तक ये भाव बना हुआ है तब तक इस आंदोलन में ताकत बची रहेगी. और मेरे खयाल से ये भाव अभी खत्म नहीं हुआ है.अभी ये भी स्पष्ट नहीं है कि एक राजनीतिक पार्टी के तौर पर टीम अन्ना ने राजनीति की दूरगामी चुनौतियों से दोचार होने की कितनी तैयारी की है. हम ये भी नहीं जानते कि अन्ना की क्या भूमिका होगी और न ही हमें ये मालूम है कि भारत जैसे देश की विविधता को आत्मसात करने के लिए उन्होंने क्या रणनीति बनाई है.ये कैसी पार्टी होगी? क्या ये भी हाईकमान वाली पार्टी होगी या फिर इसमें आंतरिक लोकतंत्र होगा? इसके संसाधन कहाँ से आएँगे? जब तक इन सवालों के जवाब नहीं मिलते तब तक हम उम्मीद ही कर सकते हैं कि ये टीम जल्दबाजी में फैसले नहीं करेगी और उसकी निगाह 2014 के चुनावों तक ही सीमित नहीं रहेगी.एक और महत्वपूर्ण सवाल है कि टीम अन्ना से पहले भी समाज परिवर्तनकारी ताकतें सामने आई हैं पर संसदीय रास्ते पर आते ही उनके सपने धूमिल पड़ गए.भारत और पड़ोस में वामपंथी-कम्युनिस्ट आंदोलन बहुत बड़े और गहरे आंदोलन रहे. वो भी संसदीय राजनीति की फिसलन से नहीं बच पाए तो इस जैसे नए आंदोलन के लिए तो चुनौती और बड़ी होगी.लेकिन इस आंदोलन के सामने फायदा है कि उनके पास इतिहास से सबक लेने का मौका है. पर ये पता नहीं कि इतिहास से सबक लेने को वो कितने तैयार हैं.बेहतर होगा कि ये आंदोलन स्वीकार करे कि इस देश में बुनियादी परिवर्तन की कल्पना और प्रयास करने वाले लोग पहले भी रहे हैं और उन प्रयासों से सीखना, उनकी मजबूती को स्वीकार करना और उससे जुड़ना और उनकी कमियों से सबक सीखना बेहद जरूरी है.
__________________________
अमरीकी उच्च सदन सीनेट में बहुमत के नेता हैरी रीड ने प्रोटेक्ट आईपी एक्ट (पीपा) पर गुरुवार को होने वाला मतदान टाल दिया है.जबकि संसद की क़ानून मामलों की समिति के अध्यक्ष लामर स्मिथ ने कहा है कि समिति तब तक स्टॉप ऑनलाइन पाइरेसी एक्ट (सोपा) पर विचार नहीं करेगी जब तक इस पर सहमति नहीं बन जाती.इन दोनों क़ानूनों का इंटरनेट कंपनियों ने व्यापक विरोध किया था. ऑनलाइन इनसाइक्लोपीडिया विकीपीडिया ने इसके विरोध में अपनी अंग्रेज़ी साइट को 24 घंटों के लिए बंद कर दिया था जबकि गूगल ने ऑनलाइन ज्ञापन का अभियान छेड़ दिया था.सांसदों को भेजे गए ईमेल, फ़ोन कॉल्स और हज़ारों वेबसाइटों के संयुक्त विरोध के बाद संसद में इन विधेयकों को राजनीतिक समर्थन घटने लगा था. गूगल के ज़रिए क़रीब 70 लाख लोगों ने ज्ञापन पर हस्ताक्षर किए थे जिसमें कहा गया था कि इन क़ानूनों से वेब पर सेंसर शुरु हो जाएगा और व्यवसाय पर बोझ बढ़ेगा.पीपा विधेयक के क़रीब 40 प्रस्तावक थे लेकिन विरोध के बाद बहुत से सांसदों ने अपना समर्थन वापस ले लिया था.इन दोनों विधेयकों में ऑनलाइन पर नकल रोकने का प्रावधान है, ख़ासकर फ़िल्म और दूसरे मीडिया की अनिधिकृत कॉपी का प्रयोग रोकने का.अमरीकी मोशन पिक्चर्स एसोसिएशन ने इन विधेयकों का समर्थन किया है क्योंकि वे चाहते हैं कि कॉपी राइट्स की रक्षा की जानी चाहिए.इन अमरीकी विधेयकों में प्रावधान है कि वेबसाइटों पर उन सामग्रियों का प्रकाशन रोक दिया जाए जिसके लिए वेबसाइट के पास कॉपी राइट नहीं है.इसके ज़रिए उन लोगों को अदालत जाकर नकल करने वाली वेबसाइटों को बंद करने का अनुरोध करने का अधिकार मिल जाता, जिनके पास कॉपी राइट है.विज्ञापनदाताओं, भुगतान करने वाली कंपनियों और इंटरनेट सर्विस प्रोवाइडर्स को कॉपी राइट का उल्लंघन करने वाली कंपनियों के साथ देश से बाहर भी लेन-देन से रोक जा सकेगा.इन क़ानूनों के ज़रिए सर्च इंजन चलाने वाली कंपनियों को उन कंपनियों को रोकने को भी कहा जा सकेगा, जो कॉपी राइट का उल्लंघन कर रहे हैं.
__________________________
गद्दाफी के समर्थकों से मिली चोटों के बाद मंगलवार को शाबान ने दम तोड़ दिया था. उन्हें अगवा किया गया, यातनाएँ दी गईं और बाद में गोली मार दी गई.22 साल के शाबान के शरीर को उनके शहर मिसराता ले जाया गया जहाँ बड़ी संख्या में लोगों ने शोक जताया. मिसराता पश्चिमी लीबिया में है.सरकार का कहना है कि वो बेन शाबान का सम्मान किसी हीरो की तरह ही करेगी.लीबिया की राजधानी त्रिपोली में प्रदर्शनकारियों ने सरकार से शाबान की मौत का बदला लेने की मांग की.जुलाई में बंदूकधारियों ने शाबान का अपहरण कर लिया था और उन्हें गद्दाफी के गढ़ बनी वलीद शहर में 50 दिनों तक रखा गया.बनी वलीद त्रिपोली के दक्षिण-पूर्व में स्थित है.लीबिया के अंतरिम नेता और जनरल नेशनल कांग्रेस (जीएनसी) पार्टी अध्यक्ष मोहम्मद मागारीफ की कोशिशों के कारण शाबान को पिछले हफ्ते छोड़ दिया गया था.रिपोर्टों के मुताबिक शाबान पिछले हफ्ते जब मिसराता पहुँचे तो उनके शरीर पर घोर यातनाओं के निशान थे. साथ ही उनकी रीढ़ के पास गोली की चोट का निशान भी था.उन्हें इलाज के लिए पेरिस ले जाया गया लेकिन मंगलवार को उनकी मौत हो गई.शाबान का नाम पिछले वर्ष 20 अक्तूबर को उस वक्त उभर कर आया था जब उनकी तस्वीर गद्दाफी को पकड़े जाने वाली जगह ली गई थी.लीबिया के इलाके सियर्त में एक नाली में छिपे गद्दाफी को निकालकर घसीटे जाने की तस्वीरें दुनिया भर में देखीं गई थी.जीएनसी की ओर से जारी एक वक्तव्य में शाबान को एक बहादुर हीरो बताया गया और कहा गया कि सरकार दोषियों के खिलाफ सख्त कार्रवाई करेगी.
__________________________
उत्तर कोरिया का कहना है कि उन्हा-3 रॉकेट लॉन्च करने की योजना 12 से 16 अप्रैल के बीच है और ये एक सैटेलाइट को उसकी कक्षा में पहुँचाएगा.मगर विरोधियों को आशंका है कि इसके नाम पर उत्तर कोरिया लंबी दूरी की मिसाइल के परीक्षण की तैयारी कर रहा है.उधर दक्षिण कोरियाई अधिकारियों का कहना है कि सैटेलाइट से मिल रही नई तस्वीरों से पता चलता है कि उत्तर कोरिया एक तीसरा परमाणु परीक्षण करने की तैयारी कर रहा है.दक्षिण कोरिया की योनहैप समाचार एजेंसी की ख़बरों के अनुसार पुंग्ये री क्षेत्र की एक सुरंग के मुँह पर बालू और मिट्टी का ढेर दिख रहा है. वहीं पर 2006 और 2009 में परमाणु परीक्षण हुए थे.किम जोंग इल की दिसंबर 2011 में मौत के बाद उनके बेटे किम जोंग-उन ने सत्ता सँभाली है और उसके बाद से ही उत्तर कोरिया के पड़ोसी देश और अन्य अंतरराष्ट्रीय शक्तियाँ उस पर काफ़ी नज़दीकी़ से नज़र रखे हैं.फ़रवरी में उत्तर कोरिया इस बात के लिए राज़ी हो गया था कि उसकी परमाणु गतिविधियाँ रोक दी जाएँगी और अमरीका से मिलने वाली खाद्य मदद के बदले मिसाइल परीक्षण पर भी रोक होगी.मगर उत्तर कोरिया ने जब पिछले महीने रॉकेट लॉन्च की योजना की घोषणा की तो उसके बाद से ये योजना स्थगित है.उत्तर कोरिया ने इससे पहले ये भी कहा है कि उसका ये रॉकेट लॉन्च शांतिपूर्ण उद्देश्यों के लिए है और पूर्व नेता किम इल सुंग की जन्म शताब्दी के मौक़े पर किया जा रहा है.मगर अमरीका और उत्तर कोरिया के पड़ोसी देशों का कहना है कि अप्रैल 2009 में हुए ऐसे ही लॉन्च के बाद पारित संयुक्त राष्ट्र के एक प्रस्ताव का ये उल्लंघन करता है.
__________________________
गुट का कहना है कि प्रदर्शनों में घायल बहुत से लोग अस्पताल में इलाज कराने से डर रहे हैं क्योंकि रिपोर्टें हैं कि सुरक्षाकर्मी वहाँ से लोगों को पकड़ कर ले जाते हैं.अपनी 30 पन्नों की रिपोर्ट में संगठन का दावा है कि कम से कम चार सरकारी अस्पतालों में घायलों को प्रताड़ित किया गया या दुर्व्यवहार किया गया.रिपोर्ट के मुताबिक घायल नागरिक अस्पताल जाने में ख़ुद को सुरक्षित महसूस नहीं करते. हालांकि सीरियाई अधिकारियों ने सरकार विरोधी लोगों को प्रताड़ित करने से इनकार किया है.संयुक्त राष्ट्र का कहना है कि पिछले सात महीनों में तीन हज़ार से ज़्यादा लोग मारे जा चुके हैं. सीरिया इसके लिए चरमपंथियों और हथियार बंद गुटों को दोषी ठहराता है.प्रताड़ना के आरोप अंतरराष्ट्रीय पत्रकारों पर सीरिया में जाकर रिपोर्टिंग करने पर कई पाबंदियाँ हैं और तथ्यों की पुष्टि करना मुश्किल है.एमनेस्टी के मध्यपूर्व मामलों के शोधकर्ता सीलिना नासिर का कहना है कि सीरियाई प्रशासन ने सुरक्षाकर्मियों को अस्पतालों में खुली छूट दे रखी है.एक बयान में उन्होंने कहा, “कई मामलों में तो अस्पताल कर्मियों ने भी मरीज़ों को प्रताड़ित किया है”एमनेस्टी इंटननेशनल ने बताया है कि सितंबर में सुरक्षाकर्मियों ने होम्स के अस्पताल में छापा मारा था, वे कथित तौर पर एक हथियारबंद फ़ील्ड कमांडर की तलाश में थे जो सरकार विरोधी था.रिपोर्ट के मुताबिक, “जब सुरक्षाकर्मी उस कमांडर को नहीं ढूँढ पाए तो उन्होंने 18 घायल लोगों को पकड़ लिया. एक कर्मचारी ने बताया कि उसने देखा कि एक मरीज़ बेहोश था लेकिन सुरक्षाकर्मी उसका वेंटीलेंटर हटाकर उसे ले गए.”एक निजी अस्तपाल में काम करने वाले मेडिकल कर्मचारी ने एमनेस्टी को बताया, “जब भी कोई ऐसा मरीज़ आता है जिसे तुरंत ख़ून की ज़रूरत होती है तो हम उलझन में पड़ जाते हैं. दरअसल बल्ड बैंक रक्षा मंत्रालय के तहत आता है. अगर हम केंद्रीय बल्ड बैंक को आग्रह भेजते हैं तो सुरक्षाकर्मियों को पता चल जाता है. ऐसे में उस मरीज़ के पकड़े जाने और प्रताड़ित जाने का ख़तरा होता है.”कई डॉक्टरों ने अस्पतालों पर हमलों या छापे मारे जाने की शिकायत की है.राष्ट्रपति असद ने इस्तीफ़ा देने से इनकार किया है और कहा है कि सुधार लागू किए जाएँगे. लेकिन आलोचकों का कहना है कि ये सुधार लागू नहीं होंगे.
__________________________
जाहिर है हजारों लोग रोजाना यही बात सोचते रहते हैं कि इतनी बड़ी समस्या का समाधान कैसे ढूंढा जाए.लेकिन फाइनांशियल टाइम्स की पत्रकार लूसी केलावे के अनुसार इस समस्या का एक बहुत ही आसान इलाज है और ये कि पचास साल से ज्यादा उम्र के सभी कर्मचारियों को इस्तीफा दे देना चाहिए ताकि युवाओं को नौकरी मिल सके.लूसी कहती हैं कि पिछले कुछ महीनों से उनके मन में ये ख्याल आ रहे थे खासकर नौकरी की तलाश में इधर-उधर भटकने वाले 20 और 30 साल की उम्र वाले युवाओं से मिलने के बाद उनकी की ये धारण और भी मजबूत हुई है.लूसी के मुताबकि नौकरी के लिए आने वाले युवाओं को वो कुछ-कुछ कह कर समझाती हैं लेकिन उसकी असल वजह ये है कि अगर उन युवाओं को इसलिए नौकरी नहीं मिल सकती क्योंकि उस नौकरी को वो खुद कर रहीं है.लूसी कहती है कि ये मामला सिर्फ उनकी नौकरी का नहीं है बल्कि ये समस्या तो हर जगह है.युवाओं को या तो नौकरी नहीं मिल रही या फिर नौकरी है भी तो उनको तरक्की नहीं मिल रही क्योंकि ऊपर के पदों पर वरिष्ठ लोग क़ब्जा जमाए हुए हैं.लूसी की समझ से इसका सिर्फ एक ही इलाज है और ये कि ज्यादा उम्र के लोगों को नौकरी से हट जाना चाहिए.लूसी के अनुसार 50 साल से अधिक उम्र वाले कर्मचारियों को इस्तीफा दे देना चाहिए.लूसी ये भी कहती है कि इसका ये मतलब नहीं कि वो खुद इस्तीफा दे रहीं है लेकिन उनकी नजर में बढ़ती बेरोजगारी को दूर करने का यही इलाज है.उनके अनुसार दो ही विकल्प हैं यो तो करियर की शुरूआत में लगभग एक दशक नौकरी की तलाश में बर्बाद किया जाए या फिर करियर के अंतिम दिनों में नौकरी नहीं की जाए.लूसी के अनुसार शुरूआती दौर में युवाओं के पास ज्यादा ऊर्जा होती है इसलिए उस समय उनसे काम ना लेना संसाधन की बर्बादी है.वो कहती है कि वैसे भी उनकी पीढ़ी के लोगों की जिंदगी ज्यादा बेहतर रही है.उनके अनुसार उन लोगों ने सस्ते दामों पर घर खरीद लिए, मुफ्त शिक्षा हासिल की, नौकरी से सेवानिवृत्त होने पर पेंशन मिलती हैं. उनके अनुसार उनकी पीढ़ी के लोगों ने काफी मजे किए हैं इसलिए अब समय आ गया है कि वे लोग इस समाज को कुछ लौटाएं.लूसी के अनुसार उनके इस सुझाव का आर्थिक पहलू भी है. वरिष्ठ अधिकारियों की जगह अगर नए लोगों को नौकरी पर रखा जाएगा तो उनकी तनख्वाह भी कम होगी.उनके अनुसार अधिक वेतन पाने वाले सारे अधिकारियों की उम्र 50 से ज्यादा होती है इसलिए अगर उनको इस्तीफा देने से कर्मचारियों के वेतन में होने वाले खर्च में भारी कमी आ जाएगी.लूसी के अनुसार उन्होंने इस बारे में अपने कई साथियों से विचार विमर्श किया लेकिन उनके इस सुझाव से शायद कोई सहमत नहीं लगता.लूसी के साथी कहते हैं कि इससे अनुभव का नुकसान होगा और उच्च पदों पर बैठे लोग वहां अपनी काबलियत के कारण है और उन्हें वहां से हटाना बेवकूफी होगी.लूसी आखिर में कहती हैं कि उनके साथियों के तर्क भी कुछ हद तक सहीं हैं लेकिन जाहिर हैं बहुत सारे युवा लोग भी काफी प्रतिभाशाली हैं.इसके लिए भी वे एक रास्ता निकालने की कोशिश करती है. लूसी के अनुसार उनके सुझाव में थोड़ा सा बदलाव कर अधिक उम्र वाले कुछ अत्यधिक प्रतिभाशाली व्यक्तियों को काम करते रहने दिया जा सकता है.
__________________________
'अल वतन' नाम के एक अखबार ने सोमवार को 13 कार्टून प्रकाशित किए जिन्हें शीर्षक दिया गया, “कार्टूनों के खिलाफ कार्टूनों से लड़िए.”इस अखबार में प्रकाशित एक कार्टून में एक चश्मे में जलते हुए वर्ल्ड ट्रेड सेंटर को दिखाया गया है और उसके नीचे लिखा है, “इस्लामी दुनिया के लिए पश्चिम का चश्मा.”अमरीका में बनी एक इस्लाम विरोधी फिल्म पर दुनिया भर में हुए उग्र प्रदर्शनों के बीच फ्रांसीसी पत्रिका ने पैगंबर मोहम्मद के कार्टून प्रकाशित किए.इस्लाम विरोधी फिल्म ‘इंनोसेंस ऑफ मुस्लिम्स’ के खिलाफ प्रदर्शनों के दौरान 50 लोग मारे गए.चार्ली हेब्दो में प्रकाशित कार्टूनों के विरोध में शुक्रवार को काहिरा में फ्रांसीसी दूतावास के बाहर प्रदर्शन हुए, हालांकि ज्यादातर मुस्लिम देशों में लोगों का गुस्सा इस्लाम विरोधी फिल्म को लेकर ही ज्यादा है.अल वतन ने अपने खास कार्टूनों के साथ कुछ जाने-माने धर्मनिरपेक्ष लेखकों के लेख भी छापे हैं जिनमें कारनेगी मध्य पूर्व केंद्र के पूर्व शोध निदेशक अम्र हमजावी और मिस्र के महत्वपूर्ण इस्लामी विद्वान और उपदेशक भी शमिल हैं. मिस्र के ग्रांड मुफ्ती अली गोमा का लेख भी अल वतन में है.अखबार में छपे एक कार्टून में एक श्वेत व्यक्ति दाढ़ी वाले एक नाराज व्यक्ति पर आतंकवादी होने का आरोप लगा रहा है लेकिन जब उसे पता चलता है कि वो इसराइल से है तो वो उसे फूल देता है.एक अन्य कार्टून में दो अरब व्यक्ति दिखाए हैं. इनमें से एक जैकेट और टोपी पहने हुए और उसकी दाढ़ी भी छोटी है जबकि दूसरे व्यक्ति के सिर पर पगड़ी है और उसकी लंबी दाढ़ी के बीच लंबे दांत दिखाए गए हैं. इस व्यक्ति ने हाथ में खून से सना चाकू भी ले रखा है.अल वतन अखबार इस्लामी संगठन मस्लिम ब्रदरहुड का आलोचक माना जाता है जिसके सदस्य मोहम्मद मुर्सी इस समय देश के राष्ट्रपति हैं.अल वतन के पाठकों ने इन कार्टूनों का समर्थन किया है. अखबार की वेबसाइट पर कुछ पाठकों ने लिखा है कि "विचारों का विचारों के जरिए विरोध करना" इस पूरे मामले पर एक “सभ्य प्रतिक्रिया” है.
__________________________
लेकिन अब अमरीकी सेना ने उन्हें दफ़नाने के लिए आर्लिंगटन वर्जीनिया स्थित अपनी क़ब्रगाह में जगह देने से इनकार कर दिया है.जनरल पाओ की पिछले महीने कैलिफ़ोर्निया में मृत्यु हो गई थी, जहाँ वे कई दशक रहे.सेना से अनुरोध किया गया था कि जनरल पाओ को पूर्ण सैन्य सम्मान के साथ उस क़ब्रगाह में दफ़नाने की अनुमति दी जाए.इस क़ब्रगाह में सेना परंपरागत रुप से युद्ध में मारे गए अपने सैनिकों को दफ़नाती है.लाओस के मॉन्ग समुदाय के लोगों के बहुत से लोगों के लिए जनरल वैंग पाओ हीरो की तरह रहे हैं.उन्होंने वियतनाम में कम्युनिस्ट शासन के ख़िलाफ़ हुए युद्ध में सीआईए समर्थित सेना के हज़ारों सैनिकों का नेतृत्व किया था.लाओस की शाही सरकार को अमरीका का समर्थन था लेकिन वर्ष 1975 में उसका पतन हो गया था.उस समय जनरल पाओ सहित कई सैन्य अधिकारी अमरीका भाग गए थे.वे नेतृत्व संभालते रहे और अपने समुदाय के सैकड़ों लोगों की पुनर्वास में सहायता की.अमरीका में मॉन्ग समुदाय के लोगो की आबादी ढाई लाख के क़रीब है और उनमें से बहुत से लोग कैलिफ़ोर्निया के शहर फ़्रेस्नो में रहते हैं जहाँ जनरल पाओ की 81 वर्ष की उम्र में मृत्यु हुई.शुक्रवार को मॉन्ग समुदाय का छह दिन का पारंपरिक अंतिम संस्कार कार्यक्रम शुरु हुआ तो उसमें हज़ारों लोग शामिल हुए.जनरल पाओ का ताबूत अमरीकी झंडे से लिपटा हुआ था.अमरीकी राजनीतिज्ञ सहित बहुत से लोग चाहते हैं कि जनरल पाओ के लिए इससे अधिक सम्मान मिलना चाहिए.अमरीकी प्रतिनिधि सभा कांग्रेस के दो सदस्यों ने कहा है कि जनरल पाओ अमरीकी सैनिकों के साथ दफ़न होने के हक़दार हैं.उन्होंने वर्जीनिया के आर्लिंगटन के सैन्य क़ब्रगाह में उन्हें दफ़नाए जाने का भी आवेदन किया था.आमतौर पर यहाँ सेवारत राष्ट्रपतियों और सैनिकों को दफ़नाया जाता रहा है.लेकिन वरिष्ठ सैन्य और असैन्य अधिकारियों की एक समिति ने इस अनुरोध को ख़ारिज कर दिया है.अधिकारिक रुप से अनुरोध ठुकराने की कोई वजह भी नहीं बताई गई है.जनरल पाओ के समर्थकों ने इस निर्णय की निंदा की है और इसे चुनौती देने का फ़ैसला किया है.निर्वसन में रह रहे जनरल पाओ हमेशा ही विवाद में रहे.वर्ष 2007 में उन पर एक विदेशी सरकार के सत्ता पलट की कोशिश का आरोप लगाया गया था. हालांकि दो वर्ष बाद ये आरोप ख़ारिज कर दिए गए थे.
__________________________
खान और खनन (नियंत्रण और विकास) विधेयक 2011, उस विधेयक की जगह लेगा जो 1957 में बना था.नए विधेयक के तहत कोयला कंपनियों को अपने मुनाफ़े का एक हिस्सा खनन से प्रभावित होने वाले लोगों को देना होगा.केंद्रीय सूचना एवं प्रसारण मंत्री अंबिका सोनी ने बताया कि नए विधेयक के तहत कोयला कंपनियों को टैक्स के बाद मिलने वाले मुनाफ़े का 26 प्रतिशत हिस्सा प्रभावित लोगों के कल्याण के लिए देना होगा.उनका कहना था कि ये फ़ैसला जनजातियों के हित को ध्यान में रख कर लिया गया है.खनन मंत्री दिनशा पटेल ने कहा, “पर्यावरण की सुरक्षा के लिए और टिकाऊ विकास के लिए खनन से पहले प्रभावित लोगों का परामर्श लेना अनिवार्य किया जाएगा. इस विधेयक के तहत देश के 60 ऐसे ज़िलों में राष्ट्रीय खनन नियामक प्राधिकरण व राष्ट्रीय खनिज ट्रिब्यूनल का गठन किया जाएगा, जहां खनिज संसाधन काफ़ी प्रचुर मात्रा में है. राज्यों व केंद्र के खनन से जुड़े विभागों की क्षमता बढ़ाने के लिए भी व्यवस्था की जाएगी. जहां तक रॉयल्टी की बात है, तो इस विधेयक के आने से वर्तमान 4,500 करोड़ से बढ़कर 8,500 करोड़ की रॉयल्टी सरकार को मिलेगी.”इस विधेयक के तहत कोयले के अलावा लोहे और बॉक्साईट जैसे खनिजों का खनन करने वाली कंपनियों को भी अपने मुनाफ़े के साथ साथ रॉयल्टी का एक हिस्सा भी स्थानीय लोगों के साथ बांटना होगा.खनन कंपनियों को राज्य सरकार को कुल रॉयल्टी में से 10 प्रतिशत का और केंद्र सरकार को 2.5 प्रतिशत का उपकर जमा करना होगा.इस विधेयक को एक ‘क्रांतिकारी क़दम’ बताते हुए यूपीए सरकार के मंत्रियों ने दावा किया है कि सरकार ग्रामीणों और ख़ासतौर पर जनजातियों के कल्याण के मुद्दे पर पूरी तरह से प्रतिबद्ध है.संभावना है कि ये विधेयक संसद के आगामी शीतकालीन सत्र में प्रस्तुत किया जाएगा.विधेयक में लिखा है कि हर ज़िले में खनन विकास फ़ंड बनाया जाएगा जिसमें कंपनियों के मुनाफ़े और रॉयल्टी का वो हिस्सा रखा जाएगा जो वे प्रभावितों के लिए जमा करेंगें. इस राशि को इलाक़े के विकास और स्थानीय लोगों के कल्याण के लिए खर्च किया जाएगा.खनन मंत्री दिनशा पटेल ने बताया कि इस विधेयक में अवैध खनन को रोकने के लिए कड़े प्रावधान दिए गए हैं.पिछले साल जून में आंध्र प्रदेश, उड़ीसा, छत्तीसगढ़, गोवा जैसे राज्यों में खनन से स्थानीय लोगों को वित्तीय फ़ायदा पहुंचाने की प्रक्रिया सुझाने के लिए एक दस सदस्यीय पैनल बनाया गया था.उद्योग जगत के संगठन फ़िक्की और एसोचैम ने मुनाफ़ा बांटने के प्रावधान पर आपत्ति जताई है और कहा है कि इससे विदेशी निवेशकों का भारत में निवेश करने का उत्साह ख़त्म हो जाएगा.एक प्रेस विज्ञप्ति जारी कर फ़िक्की ने कहा है कि भारत उन देशों में से एक है जहां पहले से ही खनन कंपनियों पर सबसे ज़्यादा टैक्स लगाया जाता है. नए विधेयक से कोयले के खनन पर 61 प्रतिशत और लौह अयस्क के खनन पर 55 प्रतिशत तक टैक्स का बोझ बढ़ेगा.उधर एसोचैम का कहना है कि आस्ट्रेलिया में खनन कंपनियों पर 39 प्रतिशत का टैक्स भार होता है, कॉन्गो में 36 प्रतिशत, रूस में 35 प्रतिशत और चीन में 32 प्रतिशत का. तो ऐसे में भारत में इतने कड़े प्रावधान लाना व्यवहारिक नहीं है.समाचार एजेंसी रॉयटर्स के मुताबिक़ इस विधेयक को मंज़ूरी मिलते ही ‘कोल इंडिया’ कंपनी के शेयर में 3.4 प्रतिशत की गिरावट देखी गई.फ़िक्की का कहना है कि नए विधेयक का खनन क्षेत्र पर नकारात्मक असर पड़ेगा और सरकार से अपील की है कि इस विधेयक पर एक बार फिर नज़र डाली जाए और खनन कंपनियों के हितों पर भी ध्यान दिया जाए.भारत में खनन का मुद्दा बेहद पेचीदा रहा है. खनन की वजह से होने वाले विस्थापन और उनकों मुआवज़े का मसला विवादित रहा है.
__________________________
ब्रिटेन के रॉयल कॉलेज ऑफ़ साइकेट्रिस्ट की एक रिपोर्ट में कहा गया है कि छात्रों को तनाव से मुक्ति दिलाने के लिए ब्रितानी विश्वविद्यालयों को काउंसलिंग पर ज़्यादा पैसा ख़र्च करना होगा.रिपोर्ट कहती है कि बाहर से आने वाले छात्रों पर मुख्य रूप से अच्छा प्रदर्शन करने का दबाव ज़्यादा होता है क्योंकि इनमें से ज़्यादातर कॉलेज की फ़ीस के लिए अपने परिवार पर निर्भर होते हैं.लोग भारी खर्चा कर ब्रिटेन की विश्वविद्यालयों में पढ़ाई करने तो आते हैं, लेकिन वहां की जीवनशैली और संस्कृति को अपनाने की प्रक्रिया में अपने जीवन में कई वित्तीय बदलाव लाने की कोशिश करते हैं, जिसका असर उनकी मानसिक स्थिति पर पड़ता है.बीबीसी संवाददाता ब्रैनवेन जैफ्रीज़ का कहना है कि ब्रिटेन में पढ़ने वाले ज़्यादातर छात्र पैसे के लिए अपने परिवारों पर निर्भर करते हैं. परिवार की अपेक्षाओं और उम्मीदों को पूरा करने का बोझ उन पर बना रहता है, जिसके कारण वे डिप्रेशन यानी अवसाद का शिकार हो जाते हैं.रिपोर्ट में लिखा है कि बाहर से आने वाले छात्र अपने परिवार पर वित्तीय बोझ डालने की ग्लानि में ख़ुद की इच्छाओं को दबाने की कोशिश करते हैं और कुछ छात्र तो इसी तनाव में आ कर कभी कभी ठीक से खाना भी नहीं खाते. मनोचिकित्सकों का कहना है कि ब्रिटेन में स्थानीय छात्रों के बीच शराब पीने का चलन बेहद आम है जिससे कि वो बाहरी छात्र ख़ुद को अलग थलग महसूस करते हैं, जो ऐसी जीवनशैली के आदी न हों.रिपोर्ट कहती है कि कई बाहरी छात्रों की सभ्यता उन्हें शराब पीने की इजाज़त नहीं देती, जिसकी वजह से वे विश्वविद्यालय में दोस्त नहीं बना पाते और खुद को औरों से कटा हुआ सा महसूस करते हैं.रॉयल कॉलेज ऑफ़ साइकेट्रिस्ट ने ये भी चेतावनी दी है कि आज की पीढ़ी के छात्र पुरानी पीढ़ियों से ज़्यादा डिप्रेशन का शिकार होते हैं.साथ ही रिपोर्ट में कहा गया है कि पिछड़े हुए इलाकों से आने वाले छात्र विश्वविद्यालय की जीवनशैली में ठीक से घुल मिल नहीं पाते.चेतावनी जताई गई है कि पैसा बचाने के लिए काउंसिलिंग जैसी सुविधाओं पर ज़्यादातर विश्वविद्यालय कम से कम खर्च कर रहे हैं और इसे बढ़ाना पड़ सकता है.
__________________________
नशीली दवाओं पर नीति बनाने के लिए गठित वैश्विक आयोग की इस रिपोर्ट में कहा गया है कि एक ऐसा क़ानून बनाया जाना चाहिए जिससे कुछ नशीली दवाओं को वैध घोषित किया जा सके और नशा करने वालों के आपराधिकरण को रोका जा सके.इस समूह में संयुक्त राष्ट्र के पूर्व महासचिव कोफ़ी अन्नान के अलावा मैक्सिको, कोलंबिया और ब्राज़ील के पूर्व नेता और सुपरिचित उद्यमी रिचर्ड ब्रैनसन हैं.लेकिन अमरीकी राष्ट्रपति के कार्यालय व्हाइट हाउस ने इस रिपोर्ट को ख़ारिज करते हुए कहा है कि ये दिशाहीन है.इस रिपोर्ट में कहा गया है कि नशीली दवाओं के ख़िलाफ़ बनाई गई नीति विफल हो गई है क्योंकि इससे संगठित अपराध को बढ़ावा मिला है, करदाताओं पर लाखों डॉलर का बोझ पड़ा है और इसकी वजह से हज़ारों लोगों की मौतें हुई हैं.इस रिपोर्ट में संयुक्त राष्ट्र के आकलन का हवाला देकर कहा गया है कि वर्ष 1998 से 2008 के बीच दुनिया भर में  अफ़ीम युक्त मादक द्रव्य की खपत में 35 प्रतिशत, कोकेन की खपत में 27 प्रतिशत और भांग की खपत में 8.5 प्रतिशत की बढ़ोत्तरी हुई है.रिपोर्ट लिखने वालों ने सरकारों के उस दावे की निंदा की है जिनमें कहा गया है कि नशीली दवा के ख़िलाफ़ संघर्ष असरकारी रहा है.इसके अनुसार, "राजनीतिक नेताओं और सार्वजनिक हस्तियों को खुले आम वो बात स्वीकार करनी चाहिए जो वे निजी तौर पर स्वीकार करते हैं कि परिणामों से साफ़ ज़ाहिर होता है कि दमन की नीतियाँ नशीली दवाओं की समस्याओं को समाप्त नहीं कर सकतीं और नशीली दवा के ख़िलाफ़ संघर्ष को नहीं जीता जा सकता."रिपोर्ट में तर्क दिया गया है कि नशा करने वाले लोगों को जो 'किसी को नुक़सान नहीं पहुँचाते' उनको अपराधी ठहराने के स्थान पर दूसरे क़ानूनी विकल्पों पर विचार करना चाहिए, जिससे एक तो नशीली दवा को लेकर हो रहे संगठित अपराझ में कमी आएगी और दूसरे नशीली दवा लेने वालों को बेहतर स्वास्थ्य सुविधाएँ दी जा सकेंगीं.समिति ने अपनी रिपोर्ट में सरकारों से उन नीतियों को अपनाने की सलाह दी है जिसके बारे में अपने अनुभव के आधार पर कहा जा सकता है कि उससे अपराध घटेगा और आर्थिक-सामाजिक विकास को बढ़ावा मिल सकेगा.आयोग ने विशेष रूप से अमरीका की निंदा करते हुए कहा है कि उसे अपने अपराध-विरोधी दृष्टिकोण को छोड़कर ऐसी नीति अपनानी होगी जिसकी जड़ें स्वास्थ्य सुधार और मानवाधिकार में हों.कोलंबिया के पूर्व राष्ट्रपति सीज़र गैविरिया का कहना है, "हम उम्मीद करते हैं कि ये देश (अमरीका) कम से कम ये सोचना शुरु करेगा कि दूसरे विकल्प भी मौजूद हैं."हालांकि उन्होंने कहा कि उन्हें कोई उम्मीद नहीं है कि अमरीका कोई ऐसी नीति बनाएगा जो दूसरे देशों के हित में होगा.लेकिन अमरीकी राष्ट्रपति कार्यालय व्हाइट हाउस में नशीली दवाओं के मामले के अधिकारी गिल केर्लिकोवस्की ने इस आयोग की रिपोर्ट को ख़ारिज कर दिया है.अमरीका के नेशनल ड्रग कंट्रोल पॉलिसी के प्रवक्ता ने कहा, "नशा की लत एक बीमारी है और इसका सफलतापूर्वक इलाज किया जा सकता है."उन्होंने कहा, "रिपोर्ट में सुझाव दिया गया है कि नशीली दवाएँ और आसानी से उपलब्ध करवा दी जाएँ लेकिन इससे तो समाज को स्वस्थ्य और सुरक्षित रखना और कठिन हो जाएगा."19 सदस्यीय इस आयोग में संयुक्त राष्ट्र के पूर्व महासचिव कोफ़ी अन्नान के अलावा अमरीका के केंद्रीय बैंक के पूर्व चेयरमैन पॉल वॉकर, कोलंबिया के पूर्व राष्ट्रपति सीज़र गैविरिया और ग्रीस के वर्तमान प्रधानमंत्री जॉर्ज पापेंद्रू हैं.विख्यात लातिन अमरीकी लेखक कार्लोस फ़्यूएंतेस और मारियो लोसा, यूरोपीय संघ में विदेश नीति विभाग के पूर्व प्रमुख जैवियर सोलाना और अमरीका के पूर्व विदेश मंत्री जॉर्ज शुल्ज़ भी इसके सदस्य हैं.सुपरिचित उद्यमी रिचर्ड ब्रैनसन भी इसके सदस्य हैं.
__________________________
बग़दाद में स्थित पत्रकारों के मुताबिक़ मारे जाने वालों में ज़्यादातर सुरक्षाकर्मी थे क्योंकि उन्हें ही निशाना बनाया गया था.बम धमाके का सबसे ज्यादा असर राजधानी बग़दाद से 20 किलोमीटर उत्तर में बसे शहर ताजी में हुआ जहां कम से कम 24 लोग मारे गए.इन धमाकों में 140 से भी ज्यादा लोग घायल हुए हैं जिनमें कईयों की हालत कभी गंभीर है.शिया बहुल्य सद्र ज़िले की एक सरकारी इमारत को भी निशाना बनाया गया है.जबकि उत्तरी शहर किरकुक में कम से कम सात कार बम धमाके हुए.सोमवार को हुए सिलसिलेवार बम धमाकों में सुरक्षाकर्मियों को ख़ासतौर पर निशाना बनाया गया था.सलाउद्दीन प्रांत में स्थित एक सैन्य अड्डे पर हुए हमले में कई सैनिकों के मारे जाने की ख़बर है.बीबीसी संवाददाता रामी रूहायेम के मुताबिक़ सोमवार को कई पुलिस चेकपोस्ट को निशाना बनाया गया, सैनिक अड्डे पर मोर्टार से फ़ायरिंग की गई और एक पुलिसकर्मी के घर में घुसकर हमला किया गया.ताजी शहर में पहले पांच-छह धमाके हुए जिसमें 14 लोग मारे गए और बाद में जब पुलिस घटनास्थल पर पहुंची तब एक आत्मघाती हमला हुआ जिसमें 10 पुलिसकर्मी मारे गए.ताजी के एक निवासी अली हुसैन ने पत्रकारों से बातचीत के दौरान कहा, ''इन लोगों का क्या क़सूर है. वे अपनी रोज़ी-रोटी के लिए काम कर रहे थे. ये ग़रीब लोगों की मार्केट है और जब धमाका हुआ तब बहुत सारे लोग यहां ख़रीदारी कर रहे थे.''इससे पहले 13 जून को भी सिलसिलेवार बम धमाके हुए थे जिनमें 84 लोग मारे गए थे और लगभग 300 घायल हुए थे.रविवार को भी हुए हमले में कम से कम 17 लोगों की मौत हो गई थी.इराक़ में 2006-07 के बाद हिंसा में कमी आ गई थी लेकिन हाल के महीनों में बढ़ती राजनीतिक अस्थिरता और तनाव के बीच पूरे देश में हिंसक वारदातों में बढ़ोत्तरी हुई है.दिसंबर 2011 में अमरीकी सैनिकों के इराक़ छोड़ कर चले जाने के बाद इस साल जून में हुए हिंसक वारदातों में 237 लोग मारे गए थे.
__________________________
हज़ारों लोग यहां चुनाव से पहले प्रधानमंत्री व्लादिमिर पुतिन के खिलाफ नारे लगा रहे हैं. वे जानते हैं कि चुनाव व्लादिमिर ही जीतेंगें, लेकिन अपरिहार्य को चुनौती देने से कतरा नहीं रहे हैं.बात साफ है – चार तारीख को राष्ट्रपति पद के चुनाव में पुतिन को हराना है. 59 वर्षीय व्लादिमिर पुतिन साल 2000 से 2008 तक रूस के राष्ट्रपति थे, और पिछले चार सालों से प्रधानमंत्री के पद पर बने हुए हैं.रविवार के चुनाव में वे फिर से उम्मीदवार बन चुके हैं और उन्हीं को हराने के लिए हज़ारों की संख्या में लोग सड़कों पर उतरे हैं.पुतिन के विरोध में इतने लोग क्यों सड़क पर उतर आए? वजह समझने के लिए मैंने मोर्चे के सामने खड़ी एक कामकाजी महिला ओल्गा से बातचीत की.ओल्गा का कहना था, “बच्चों का स्कूल में दाखिला करवाने के लिए बहुत से पैसे की ज़रूरत होती है. आमतौर पर स्कूली दाखिले के लिए एक लंबी वेटिंग लिस्ट होती है. लेकिन अगर आप मोटी घूस दें, तो आपके बच्चे का दाखिला आराम से हो सकता है.”ओल्गा की समस्या बच्चों को स्कूल में दाखिला करवाने की है. वे उलझन में हैं कि रूस में आज प्राथमिक शिक्षा मुफ़्त कैसे नहीं है.जबकि ओल्गा जब बड़ी हो रही थी, तब सोवियत संघ में शिक्षा के लिए घूस खिलाने की ज़रूरत नहीं होती थी और शिक्षा पूरी तरह से मुफ्त थी.पास ही एक कॉफी शॉप में मैंने 23 साल के मैक्स गॉर्बचेव से भी बात की. मैक्स अंतरराष्ट्रीय संबंधों के छात्र हैं.मैक्स का कहना था, “एक बार मुझे एक डॉक्टर के पास जाना था और मैं बहुत जल्दी में था. वहां लंबी कतार लगी हुई थी, लेकिन मैंने सभी लोगों से आगे जाकर डॉक्टर को 2000 रुबल दिए और अपना इलाज करवाया. वो डॉक्टर मेरे पिताजी का दोस्त था. मैं जानता हूं ये सही नहीं था, लेकिन मुझे ऐसा करना पड़ा.”इसी कॉफी शॉप में एक बहुराष्ट्रीय परफ्यूम कंपनी के मुख्य कार्यकारी अधिकारी मुझसे मिलने आए.इनका नाम एरिक बेचेनिट है. ये वोटर तो नहीं हैं, लेकिन ये कई सालों से मॉस्को में बिज़नेस करते हैं.स्विट्ज़रलैंड के नागरिक एरिक ने हमें बताया कि मॉस्को में बिज़नेस चलाने में किस तरह की दिक्कतें आती हैं.उन्होंने मुझे बताया, “मैं 15 साल पहले यहां आया था और उस समय यहां सड़कों पर कई गुंडे-मवाली होते थे. सरकारी दफ्तरों में हर काम के लिए अधिकारी घूस मांगते थे. अगर मुझे अपनी कंपनी के लिए मशीनें आयात करवानी होती थी, तो मुझे उन्हें मोटा पैसा देना पड़ता था और उसके बाद भी मुझे महीनों का इंतज़ार करना पड़ता था. आजकल रूस में बिना घूस दिए कोई काम नहीं हो सकता.”आम नागरिक हो या जाने-माने व्यापारी, सब घूसखोरी या भ्रष्टाचार के खिलाफ हैं. जैसी परिस्थिति हिंदुस्तान में है, वैसी ही रूस में भी.लेकिन इतने विरोध के बावजूद भी इस बात की पूरी संभावना है कि व्लादिमिर पुतिन ये चुनाव जीत जाएंगें.हांलाकि जनमत समीक्षा गलत भी होती है. लेकिन रुस में वो ज़्यादातर सही होती है.हर समीक्षा में राष्ट्रपति पुतिन की लोकप्रियता 65 प्रतिशत से ऊपर है.सिर्फ यही नहीं, राष्ट्रपति पुतिन के विरोधी भी ये मानते हैं कि पुतिन की लड़ाई अपने आप से ही है.रुस के जाने-माने समाज शास्त्री और पुतिन के विरोधी प्रॉफेसर विक्टर क्रेमेन्यक ने जो कारण हमें बताया, उससे लगा कि पुतिन रूस के नहीं, उत्तरी भारत के कोई बाहुबली हैं.विक्टर ने कहा, “पुतिन बड़े शहरों में तो चुनाव हार जाएंगें, क्योंकि बड़े शहरों में लोगों की सोच नए मध्यम-वर्गीय तबके से प्रभावित है. लेकिन छोटे शहरों और ग्रामीण इलाकों में उनकी एक अलग ही छवि है. जो भी गांव वाले उनसे मांगते हैं, वे उन्हें दे देते हैं. अगर वो एक ब्रिज बनाने के लिए पैसे मांगते हैं, तो पुतिन बिना सोचे उन्हें तुरंत पैसा दे देते हैं.”प्रॉफेसर क्रेमेन्यक के साथ बातचीत में काफी वक्त गुज़रा. जब हम कॉफी शॉप से बाहर निकले तो देखा कि रेवोल्यूशन स्क्वेयर में प्रदर्शन खत्म हो चुका था.प्रदर्शनकारी स्क्वेयर में गाना बजा कर नाच रहे थे.मुझे कोलकाता में बिताए अपने कॉलेज के दिन याद आ गए. वहां पर कम्युनिस्ट पार्टी यानि सापीआई-एम के खिलाफ नारेबाज़ी करके जब छात्र थक जाते थे, तब ऐसे ही गाना-बजाना कर लेते थे.लेकिन उसके बाद भी पश्चिम बंगाल में कम्युनिस्ट सरकार 34 साल रही. शायद यहां भी राष्ट्रपति पुतिन और प्रदर्शनकारियों में वैसा ही नफरत और मजबूरी का रिश्ता दिखता है.जो भी हो, इस बार का चुनाव देखने लायक होगा. कुछ यही सोचते हुए मैं निकल पड़ा अपने होटल की तरफ. मुझे रात की आखिरी ट्रेन जो पकड़नी थी.
__________________________
एंटनी ने कहा कि सीसीएस ने पिछले साल ही राज्य के कुछ हिस्सों से आशिंक तौर पर अफ्स़पा क़ानून को हटाए जाने के संदर्भ में अंतिम फैसला लेने का अधिकार एकीकृत कमांड मुख्यालय पर छोड़ दिया था.रक्षामंत्री ए के एंटनी जम्मू-कश्मीर के मुख्यमंत्री उमर अब्दुल्ला के बयान पर प्रतिक्रिया दे रहे थे.अब्दुल्ला ने कहा था कि बतौर मुख्यमंत्री राज्य के कुछ इलाकों से अफ्स़पा क़ानून हटाने का फैसला लेने का अधिकार उनके पास है.उमर अब्दुल्लाह राज्य के उन हिस्सों से आंशिक तौर पर सशस्त्र बल विशेषाधिकार क़ानून हटाने की बात करते रहे हैं जहां 'आतंकवाद' पर काबू पा लिया गया है और सेना काम नहीं कर रही है.रक्षामंत्री ए के एंटनी ने ज़ोर देते हुए कहा कि ये एक संवेदनशील मुद्दा है और सरकार को इसके बारे में उनकी राय बता दी गई है, उन्होंने ये भी कहा कि वो नहीं चाहते कि इस मुद्दे पर सार्वजनिक बहस हो.बुधवार को जम्मू में हुए एकीकृत कमांड की बैठक में जम्मू कश्मीर के मुख्यमंत्री ने कहा था कि राज्य से अफ्स़पा क़ानून को आंशिक तौर पर हटाना ही होगा.तीन घंटे चली इस बैठक में सेना ने अपने एक कार्यक्रम के ज़रिए राज्य में अफ्स़पा क़ानून के महत्व को समझाने की कोशिश की.इस कार्यक्रम में ये बताया गया कि राज्य में सक्रिय चरमपंथी ताकतों से निपटने के लिए अफ्स़पा क़ानून कितना ज़रुरी है और आंशिक तौर पर भी हटाए जाने पर ये  राज्य की सुरक्षा तंत्र के लिए काफ़ी हानिकारक होगा.रक्षा मंत्रालय ने भी इस मसले पर सेना का समर्थन किया है और कहा है कि उसे भी ऐसा लगता है कि इस क़ानून को हटाये जाने से चरमपंथियों के विद्रोह के खिलाफ़ की जानेवाली कार्रवाई के दौरान सेना कमज़ोर पड़ सकती है.हाल में ही सेना के उत्तरी कमांड के कमांडर ले.जनरल केटी पटनायक ने कहा था कि सेना को अपना काम करने के लिए कुछ प्रावधानों की ज़रुरत है और ऐसे में अगर राज्य के कुछ हिस्सों से अफ्स़पा क़ानून हटाया जाता है तो सेना सही तरीके से काम नहीं कर पाएगी.राज्य में सशस्त्र बल विशेषाधिकार क़ानून हटाने के मुद्दे पर पिछले महीने तब से बहस शुरु हुई जब मुख्यमंत्री उमर अब्दुल्ला ने ये घोषणा कर दी थी कि अगले कुछ दिनों में प्रदेश के कुछ हिस्सों से ये क़ानून हटा लिया जाएगा.
__________________________
अमरीका के ऑफ़िस ऑफ़ मेनेजमेंट एंड बजट की साल के मध्य में होने वाली समीक्षा में कहा गया है कि देश में बेरोज़गारी की दर 2012 में भी नौ प्रतिशत तक रहेगी या बहुत अच्छी स्थिति हुई तो 8.2 प्रतिशत होगी.लेकिन इसी दफ़्तर के आंकड़ों से संकेत मिले हैं कि ओबामा प्रशासन को उम्मीद है कि साल के अंत तक अर्थव्यवस्था बेहतर हो सकती है.आधिकारिक आंकड़ों के अनुसार इस साल की पहली तिमाही में अर्थव्यवस्था की विकास दर 0.4 प्रतिशत थी जबकि दूसरी तिमाही में ये लगभग एक प्रतिशत रही.अमरीकी राष्ट्रपति के कार्यालय ने उम्मीद जताई है कि अमरीकी अर्थव्यवस्था इस साल आर्थिक मंदी के ख़तरे से बच निकलेगी और विकास दर 1.7 प्रतिशत रहेगी.ग़ौरतलब है कि ऑफ़िस ऑफ़ मेनेजमेंट एंड बजट ने फ़रवरी में अमरीकी अर्थव्यवस्था के 2.7 प्रतिशत की दर से बढ़ने की संभावना जताई थी लेकिन पर्यवेक्षकों का मानना था कि इसमें कई महीनों के बारे में सही जानकारी नहीं थी.अमरीका में 2012 में राष्ट्रपति पद के लिए चुनाव होने हैं. माना जा रहा है कि इन चुनावों में बेरोज़गारी का मुद्दा अहम रहेगा.इस विषय पर आठ सितंबर को राष्ट्रपति बराक ओबामा राष्ट्र के नाम एक अहम संबोधन करने वाले हैं.ऑफ़िस ऑफ़ मेनेजमेंट एंड बजट ने कहा है कि अमरीकी अर्थव्यवस्था तेल की बढ़ी कीमतों, जापान के भूकंप से अमरीकी उत्पादकों को आई परेशानियों, यूरोपीय यूनियन में क़र्ज़ संकट और अमरीकी क़र्ज़ पर लंबे खिंचे राजनीतिक संकट से प्रभावित हुई है.इस विभाग का मानना है, "आर्थिक विकास और रोज़ग़ार पैदा होना शून्य से ऊपर है लेकिन इतना तेज़ नहीं है कि उससे बेरोज़ग़ारी की दर को स्वीकार्य स्तर तक लाया जा सके. हाल के धक्कों के बावजूद प्रशासन को उम्मीद है कि आने वाले महीनों और सालों में अर्थव्यवस्था तेज़ी से बढ़ेगी."हालांकि गुरुवार को आए आंकड़ों से स्पष्ट हुआ था कि अगस्त में अमरीका में निर्माण क्षेत्र का उत्पाद घटा और ये दो साल से न्यूनतम स्तर पर था.
__________________________
आज के दिन लंदन में स्थित ईरानी दूतावास को कुछ हमलावरों से आज़ाद कराया गया था.ब्रिटेन की एसएएस कमांडो यूनिट ने इस कार्रवाई में पांच ईरानी बंदूकधारियों को मार दिया जबकि एक को हिरासत में ले लिया गया था.ईरानी दूतावास को पांच दिन तक चले कब्ज़े के बाद मुक्त कराया गया.छह बंदूकधारियों ने पांच दिन पहले लंदन के केनसिंग्टन इलाक़े में स्थित ईरानी दूतावास पर कब्ज़ा कर लिया था और कई लोग बंधक बना लिए गए थे.बंधक बनाए गए लोगों में ईरानी नागरिकों के अलावा बीबीसी के कुछ कर्मचारी भी थे जो दूतावास में अपने वीज़ा के सिलसिले में गए हुए थे.इसी दिन  एसएएस सुरक्षाकर्मियों की टीम ने दूतावास पर हमला किया और क़रीब पंद्रह मिनट तक चली कार्रवाई के बाद 19 बंधकों को रिहा करा लिया गया. गोलीबारी के दौरान एक बंधक की मौत हो गई और दो घायल भी हुए थे.ईरानी दूतावास पर कब्ज़ा करने वाले बंदूकधारियों ने ईरान में बनाए गए 91 राजनीतिक बंधकों की रिहाई की मांग की थी.आज ही के दिन कमांडर ऐलन शेपर्ड अटलांटिक महासागर में अपने अंतरिक्ष यान से उतरे थे.शेपर्ड अंतरिक्ष में जाने वाले पहले अमरीकी यात्री बने. इससे तीन हफ़्ते पहले रूसी अंतरिक्ष यात्री यूरी गैगरिन अंतरिक्ष में जाने वाले पहले यात्री बने थे.इसी दिन सुबह-सुबह अमरीकी नौ सेना के कर्नल शेपर्ड ने फ़्लोरिडा स्पेस स्टेशन से उड़ान भरी थी.उड़ान भरने के बाद शेपर्ड अंतरिक्ष में 115 मील की दूरी तक गए और करीब पंद्रह मिनट बाद अटलांटिक महासागर में वापस लौटे.जब एक  हेलिकॉप्टर ने उन्हें अटलांटिक महासागर में से निकाला तो कर्नल शेपर्ड के पहले शब्द थे, "वाह, क्या सैर रही".आज ही के दिन ब्रिटेन में लेबर पार्टी के नेता टोनी ब्लेयर तीसरी बार प्रधानमंत्री बने.हालांकि इस ऐतिहासिक जीत के दौरान टोनी ब्लेयर की पार्टी को मिले मतों के औसत में कमी दर्ज की गई.जीत के बाद टोनी ब्लेयर ने कहा था कि वे इस नतीजे की संजीदगी और संवेदनशीलता को ध्यान में रखते हुए अपना तीसरा कार्यकाल शुरू करेंगे.उधर विपक्षी दल कंज़रवेटिव पार्टी ने इन चुनावों में सत्ताधारी लेबर पार्टी के वोट बैंक में ख़ासी घुसपैठ की.हालांकि वोटों में उनका औसत 2001 में आए चुनाव नतीजों के ईर्द-गिर्द ही रहा था.
__________________________
अफ़गानिस्तान पर दस साल पहले बॉन में ही उस समय सम्मेलन हुआ था जब  तालेबान को सत्ता से हटाया गया था.आयोजकों का कहना है कि इस सम्मेलन का उद्देश्य अंतरराष्ट्रीय स्तर पर अफ़गानिस्तान के साथ संबंधों को बढ़ाना और सुरक्षा बहाल करना है.अफ़गानिस्तान की सुरक्षा और खुशहाली के लिए पड़ोसी देश पाकिस्तान को महत्वपूर्ण माना जाता है लेकिन पाकिस्तान ने 26 नवंबर को पाकिस्तानी चेकपोस्ट पर हुए नैटो के एक हमले के बाद कड़ा रवैय्या अपना रखा है.हालांकि नैटो ने इस हमले के लिए माफी मांगी है और यहां तक कि अमरीकी राष्ट्रपति ओबामा ने भी इस घटना पर खेद जताया है लेकिन पाकिस्तान का कड़ा रुख बरकरार है.अमरीका और अन्य पश्चिमी देशों को लंबे समय से संदेह है कि पाकिस्तान तालेबान और हक्कानी नेटवर्क जैसे अन्य चरमपंथी गुटों को प्रश्रय देता रहा है.कई पर्यवेक्षकों का मानना है कि लंबे समय में अफ़गानिस्तान को मदद दिया जाना अत्यंत ज़रुरी है क्योंकि पश्चिमी देशों की योजना 2014 में अफ़गानिस्तान से हटने की है.सोमवार से शुर हो रहे इस महत्वपूर्ण सम्मेलन में सौ देशों और संगठनों के 1000 से अधिक प्रतिनिधि हिस्सा ले रहे हैं.अमरीकी विदेश मंत्री हिलेरी क्लिंटन समेत अमरीका के कई वरिष्ठ मंत्री भी इसमें शामिल होंगे.पाकिस्तान से सटी अफ़गानिस्तान की सीमा पर पिछले एक दशक से ज़बर्दस्त संघर्ष चलता आ रहा है. अफ़गानिस्तान में पिछले इस वर्ष अब तक नैटो के 500 सैनिक मारे जा चुके हैं.जर्मनी के विदेश मंत्री गुइडो वेस्टरविले का कहना था, ‘‘हमारा उद्देश्य एक शांतिपूर्ण अफ़गानिस्तान बनाना है ताकि वो फिर से कभी अंतरराष्ट्रीय आतंकवाद का अड्डा न बन सके.’’अफ़गानिस्तान में संयुक्त राष्ट्र के पूर्व दूत लखदर ब्राहिमी का कहना था कि उन्होंने दस वर्ष पहले भी यही बात कही थी कि तालेबान के साथ बातचीत करनी चाहिए.ब्राहिमी ने बीबीसी से बातचीत में कहा, ‘‘ हमें ये देखना होगा कि तालेबान क्या कर रहे हैं और वो क्या सोच रहे हैं और अगर उनकी रुचि है तो हमें देखना होगा कि क्या हम उनके लिए जगह बना सकते हैं.’’तालेबान के साथ बातचीत की कोशिशें लंबे समय से चल रही हैं लेकिन अभी तक इसका कोई ठोस परिणाम सामने नहीं आ पाया है.
__________________________
एक मशहूर टीवी शो में ओबामा ने कहा है कि जो व्यक्ति अमरीका का राष्ट्रपति बनने का ख़्वाब देखता है उसे सभी अमरीकियों के लिए काम करना चाहिए.दरअसल किसी ने मिट रोमनी को ये कहते हुए गुपचुप तरीके से कैमरे में क़ैद कर लिया था कि 47 फ़ीसदी अमरीकी ‘पीड़ित’ महसूस करते हैं.ओबामा ने डेविड लैटरमैन के मशहूर टीवी कार्यक्रम में कहा कि रोमनी का अमरीकियों को 'पीड़ित' बताना ग़लत है.इससे पहले मिट रोमनी ने अपने बयान का बचाव करते हुए फॉक्स न्यूज़ को बताया कि जो लोग सरकार पर आश्रित हैं वो उन्हें मत नहीं डालेंगे.मंगलवार को वीडियो के और अंश सामने आए हैं जिनमें रोमनी कह रहे हैं कि फ़लस्तीनी मध्य-पूर्व में अमन नहीं चाहते.लैटरमैन के कार्यक्रम में ओबामा ने कहा कि उन्होंने 2008 के चुनावों के दौरान ही कहा था कि वो सभी अमरीकियों के लिए काम करेंगे, उनके लिए भी जो उन्हें मत नहीं डालेंगे.ओबामा ने कहा, “राष्ट्रपति के रूप मैंने जो एक बात सीखी है वो है कि आप सारे देश का प्रतिनिधित्व करते हैं. इस देश में कई लोग हैं जो सोचते हैं कि वो पीड़ित हैं और उन्हें सरकारी सहायता की ज़रुरत है.”उधर फ़लस्तीन के बारे में दिए गए रोमनी के बयान पर कड़ी प्रतिक्रियाएं सामने आ रही हैं. रोमनी को वीडियो में ये कहते सुना जा सकता है कि फ़लस्तीन तो बस इसराइल को नष्ट करना चाहता है और उसकी अमन में कोई दिलचस्पी नहीं है.फ़लस्तीन के प्रमुख वार्ताकरा साएब एरेकात ने रॉयटर्स को बताया है कि जो लोग इसराइल के कब्ज़े को बनाए रखना चाहते हैं, वही ये कहेंगे की फ़लस्तीन की शांति में रुचि नहीं है.
__________________________
अफगानिस्तान के गृह मंत्री बेसमिल्लाह मोहम्मदी के मुताबिक इस मुठभेड़ में कुल 47 लोग मारे गए. इनमें से 36 तालिबान लड़के हैं.मोहम्मदीने कहा, "अफगान सेना की हिम्मत, कोशिशों और बलिदान की वजह से सभी चरमपंथी मारे गए हैं."अधिकारियों के मुताबिक दो संदिग्ध आत्मघाती हमलावर पकड़े भी गए हैं. अफगान सरकार के मुताबिक इनका इरादा देश के उपराष्ट्रपति मोहम्मग करीम खलीली को मारने का था.अफगान पुलिस प्रमुख के प्रवक्ता ने बताया कि शहर के पश्चिमी इलाके में संसद के पास लड़ रहा आखिरी हमलावर सोमवार तड़के मारा गया.इससे पहले सुरक्षा बलों ने चरमपंथियों को राजधानी के केंद्रीय इलाके से बाहर कर दिया. इसी इलाके में कई देशों के दूतावास हैं.राजधानी काबुल के अलावा चरमपंथियों ने लोगार, पकतिया और नांगहार प्रांतों में भी हमले किए. तालिबान ने इन सभी हमलों की जिम्मेदारी ली है.काबुल में ब्रितानी, जर्मन और रूसी दूतावासों के साथ साथ नाटो मुख्यालय और अफगान संसद को निशाना बनाया गया. अफगान राजधानी में यह छह महीनों में सबसे बड़ा हमला बताया जा रहा है.हमलों के जवाब में नाटो सेना ने कार्रवाई की जो रात भर चली. जब सोमवार की सुबह लोग जगे तो उन्हें गोलीबारी और आसमान में उड़ते हेलीकॉप्टरों की आवाजें सुनाई दे रही थीं.विशेष बल उस निर्माणाधीन इमारत में घुस गए जिसे हमलावर अपने ठिकाने के तौर पर इस्तेमाल कर रहे थे.वहां से वे 18 घंटे तक ग्रेनेड से चलने वाले रॉकेट और मशीनगनों से अंतरराष्ट्रीय इमारतों को निशाना बनाते रहे जिनमें ब्रितानी और जर्मन दूतावास भी शामिल हैं.ऐसी भी खबरें हैं कि चरमपंथियों ने कुछ मजदूरों को बंधक बना लिया है.काबुल में पिछला बड़ा हमला सितंबर में हुआ जब चरमपंथियों ने अमरीकी दूतावास और नाटो के मुख्यालय पर हमला किया.पिछले हफ्ते ही तालिबान ने बड़े हमलों की धमकी दी थी.
__________________________
सुरक्षा अधिकारियों का कहना था कि चाईल्ड पोर्नोग्राफी के 18 पीड़ित भी गिरोह के चंगुल से रिहा करवाए गए हैं.'आपरेशन ओरियन' के नाम से चलाई गई महीन-भर-लंबी जांच में बच्चों की अश्लील सामग्री तैयार करने, उनका वितरण और उसे उपलब्ध करवाने वाले गिरोहों को निशाना बनाया गया था, जिसमें अमरीका के अलावा यूरोपीय देश स्पेन, अर्जेंटिना, ब्रिटेन और एशियाई देश फिलीपिंस में भी गिरफ्तारियां हुई हैं.आपरेशन के मुखिया का कहना था कि अधिकांशतर मामलों में बच्चों ने आनलाइन पर मिल गए किसी व्यक्ति से चैटिंग (आनलाइन बातचीत) शुरू की थी जिसके बाद वो इस जाल में फंस गए.आप्रवासन और सीमाशुल्क से संबंधित विभाग के प्रमुख जान मॉर्टेन ने कहा, "ये आपरेशन उन सभों के लिए एक चेतावनी है जो ये सोचते हैं कि वो इंटरनेट का इस्तेमाल बच्चों के शोषण के लिए कर सकते हैं, वो ये समझ लें कि हम लगातार उनपर नजर रखे हुए हैं, हम उन्हें ढूंढ निकालेंगे और उनपर कानूनी कार्रवाई की जाएगी."जिन लोगों के गिरफ्तार किया गया है उनमें लुजियाना में बच्चों की देखभाल के लिए रखे गए 35-साल के एक व्यक्ति भी हैं जिनपर सुरक्षा अधिकारियों को शक है कि वो सात साल के एक बच्चे की चाइल्ड पोर्नोग्राफी तैयार कर रहे थे.अधिकारियों का कहना था कि मिशिगन में एक 28-वर्षीय पुरूष को गिरफ्तार किया गया जिनके कंप्यूटर और दूसरे मीडिया उपकरण पर बच्चों की 1200 अश्लील तस्वीरें और 109 विडियो मौजूद कथित रूप से मौजूद थे.लॉस एंजेलेस में आठ लोग गिरफ्तार किए गए जिनमें से एक वो थे जिनकी मुलाकात 12-साल के एक बच्ची से सोशल नेटवर्किग साइट फेसबुक पर हुई थी.उनके खिलाफ एक बच्चों को अश्लील हरकतें करने के लिए प्रेरित करने का आरोप है.सुरक्षा अधिकारियों के एक दल ने बाद में इंटरनेट पर खुद को बच्ची की जगह पेश किया था जिसके बाद उस शख्स ने उससे ये सारी हरकतें करने को कहीं.अमरीका से बाहर हुई गिरफ्तारी का कोई विवरण अभी सामने नहीं आया है.अमरीकी न्याय मंत्रालय ने कहा है कि इस आपरेशन में स्वीडन, सर्बिया और नीदरलैंड भी शामिल थे.एक बयान में कहा गया है कि इस आपरेशन में अपराधियों के एक ऐसे घिनौने गिरोह का भंडाफोड़ हुआ है जो पांच साल से कम के बच्चों की भी अश्लील सामग्री के व्यापार में संलिप्त था.
__________________________
नई आचार संहिता के तहत अधिकारीव विदेशी दौरे पर ड्यूटी के समय शराब पीकर नहीं आ सकते, कुख्यात जगहों पर नहीं जा सकते और ना ही किसी विदेशी को अपने होटल के कमरे में ला सकते हैं.खबरों के अनुसार अमरीकी राष्ट्रपति की सुरक्षा की जिम्मेदारी संभालने वाली इस संस्था के निदेशक मार्क सलीवन ने अपने अधिकारियों को नसीहत देते हुए कहा, ''पिछले कुछ सप्ताह में सामने आई घटनाओं को नजर में रखते हुए आप अपने आचरण के बारे में विचार करें.''विभाग ने अधिकारियों को नैतिकता का पाठ पढ़ाने के लिए विशेष आयोजन करने का भी फैसला किया है.इसी महीने यानी अप्रैल 2012 के शुरू में अमरीकी राष्ट्रपति बराक ओबामा के कोलंबिया दौरे से पहले सुरक्षा इंतजामों का जायजा लेने गए सीक्रेट सर्विस के अधिकारियों को यौन कर्मियों के साथ देखा गया था.मामला तब सामने आया जब पैसे को लेकर एक वेश्या ने हंगामा खड़ा कर दिया. जांच में पता चला कि जिस होटल में सीक्रेट सर्विस के अधिकारी ठहरे हुए थे उसमें 20 यौनकर्मियों को लाया गया था.इस मामले में अब तक कुल 12 अधिकारियों के खिलाफ कार्रवाई हो चुकी है. कुछ ने तो इस्तीफा दे दिया, कुछ को नौकरी से बर्खास्त कर दिया गया जबकि कुछ के खिलाफ अनुशासनहीनता की कार्रवाई चल रही है.विदेशी को कमरे में नहीं ला सकेंगे...इसके ठीक बाद एक और खबर आई कि पिछले साल ओबामा के एल सैलवाडोर दौरे से ठीक पहले वहां गए सीक्रेट सर्विस के अधिकारी भी यौन कर्मियों के साथ देखे गए थे.विभाग का कहना है कि इस मामले की भी गंभीरता से जांच हो रही है लेकिन गुरुवार को सीक्रेट सर्विस के एक प्रवक्ता ने कहा था कि अभी तक इस मामले में कोई ठोस सबूत नहीं मिले हैं.विभाग ने नई आचार संहिता के बारे में कहा कि ये अधिकारियों पर लागू मौजूदा नियम कानून में थोड़ा और सुधार करने की एक कोशिश है.नई आचार संहिता के अनुसार विदेश में तैनात सीक्रेट सर्विस के अधिकारियों को वहां पहुंचने पर वहां के बारे में पूरी जानकारी दी जाएगी. उन्हें उस शहर के कुख्यात जगहों के बारे में भी बताया जाएगा और वहां जाने पर पाबंदी लगा दी जाएगी.इसके अलावा अधिकारी किसी विदेशी को अपने होटल के कमरे में नहीं ला सकेंगें.उन पर ये पाबंदी भी लगा दी गई है कि वो ड्यूटी पर आने से दस घंटे के अंदर शराब का सेवन नहीं करेंगें.अमरीका में आंतरिक सुरक्षा के लिए बने विशेष विभाग होमलैंड सिक्यूरीटि के मंत्री जैनेट नैपोलिटानो ने इस सप्ताह के शुरू में कहा था कि कोलंबिया की घटना एक अपवाद है और उन्हें बहुत आश्चर्य होगा अगर ये एक बड़ी समस्या के रूप में सामने आती है.
__________________________
अमरीका पर इस समय 14.3 खरब डॉलर का ऋण है. अमरीका चाहता है कि वो कर्ज़ लेने की सीमा को और बढ़ाए लेकिन इसके लिए  सीनेट की रज़ामंदी चाहिए और वो भी दो अगस्त से पहले.इस मामले में अगर कोई भी फैसला मंगलवार तक नहीं लिया गया तो अमरीका में नकदी का संकट पैदा हो जाएगा.इस मामले में गुरुवार को अमरीकी संसद में मतदान होना था हालांकि विपक्षी दल रिपब्लिकन पार्टी की ओर से संसद में ज़रूरी समर्थन न जुटा पाने के चलते उनके प्रस्ताव पर मतदान को टाल दिया गया.संसद में होने वाले मतदान में पहले कुछ देरी हुई और फिर उसे टाल दिया गया.अमरीका के लिए वक्त तेज़ी से खत्म हो रहा है लेकिन इस बीच राजनीतिक रूप से कोई नतीजा निकलता नहीं दिख रहा.सत्तारूढ़ डेमोक्रेटिक पार्टी पहले ही कह चुकी है वो ऋण संकट से निपटने के लिए रिपब्लिकन पार्टी की ओर से सुझाए गए अल्पकालिक सुझावों का विरोध करेगी.जानकारों का मानना है संसद में जारी यह गतिरोध समय सीमा के आस-पास ही ख़त्म होगा.इससे पहले अमरीका के राष्ट्रपति बराक ओबामा और उनके रिपब्लिकन विरोधी जॉन बेनर ने टेलीविज़न के ज़रिए अपनी नीतियाँ लोगों के सामने रखी थीं.अमरीकी सीनेट की प्रतिनिधि सभा में दोनों नेताओं ने अपनी नीतियों का बचाव किया और एक दूसरे पर अमरीकी अर्थव्यवस्था को संकट में डालने का आरोप लगाया था.अमरीका का वार्षिक बजट घाटा डेढ़ खरब डॉलर है. ऋण संकट से निपटने के लिए कर्ज़ लेने की क्षमता बढ़ाने का काम अमरीकी सीनेट में आम तौर पर होता रहा है. लेकिन इस बार रिपब्लिकन पार्टी कर्ज़ बढ़ाने के मुद्दे पर कड़ा रुख अपना रहे हैं.रिपब्लिकन चाहते हैं कि सरकार टैक्स में कोई  बढ़ोत्तरी न करे जबकि डेमोक्रेट पार्टी का मानना है कि ग़रीबों, बूढ़ों और अन्य लोगों के पेंशन योजना के लिए पैसा टैक्स बढ़ोतरी से हासिल किया जाए.
__________________________
डेढ़ महीने से ज़्यादा जिहादियों के ट्वीट फॉलो करने के बाद मुझे इस बात का पता चला.माइक्रोब्लॉगिंग साइट ट्विटर पर इस बात की सुविधा है कि ट्विटर पर जिन लोगों का आप अनुसरण करते हैं, आप उनकी सूची बना सकते हैं.मैंने भी ऐसे 35 ट्विटर अकाउंट की सूची बनाई जो ख़ासतौर पर जिहादी आंदोलन या मूवमेंट से जुड़े हैं. इनमें से कुछ अकाउंट के फॉलोअर या अनुयायियों की संख्या हज़ारों में हैं.इस साल मई महीने के अंत तक शबकत अंसार अल-मुजाहिदीन ने ट्विटर पर अपनी मौजूदगी दर्ज करा दी थी. साथ ही यमन-स्थित अंसार अल-शरिया गुट के अल-मिदाद नेटवर्क भी हाल ही में ट्विटर से जुड़ा.लेकिन इन गुटों के अलावा भी अफ़ग़ानिस्तान के तालिबान और सोमालिया के अल-शबाब गुट भी ट्विटर पर काफी सक्रिय हैं.इसके अलावा द जिहाद मीडिया इलीट जैसे अल-क़ायदा से संबंधित कुछ और मीडिया समूहों का भी ट्विटर पर अकाउंट है.ये आधिकारिक अकाउंट ज़्यादातर ट्विटर का इस्तेमाल जिहादी सामग्री से जुड़े लिंक का प्रचार करने के लिए करते हैं. एक और ट्विटर अकाउंट जिहादी कविता और प्रार्थना का प्रचार करती है.ट्विटर इस्तेमाल करने वाले कुछ लोगों ने अल-क़ायदा नेता अयमन अल-ज़वाहिरी, अमरीकी-यमनी धार्मिक नेता अनवर अल-अवलाकी और अन्य मशहूर जिहादी नामों के लिए अकाउंट बनाए हैं.इन अकाउंटों पर ये लोग इन जिहादी नेताओं के भाषण, उनके संदेश और लेख आदि ट्वीट तो करते हैं लेकिन साथ ही ये भी स्पष्ट कर देते हैं कि ये अनाधिकारिक अकाउंट हैं.ट्विटर का इस्तेमाल करने वाला एक दूसरा वर्ग उन लोगों का है जो जिहाद का समर्थन तो करते हैं लेकिन किसी आधिकारिक जिहादी संगठन का हिस्सा नहीं हैं. ये लोग ट्विटर का इस्तेमाल न सिर्फ जिहादी संगठनों की आधिकारिक सामग्री का प्रचार करने के लिए बल्कि जिहाद को बढ़ावा देने और जिहादी सिद्धांतों का बचाव करने के लिए भी करते हैं.अल-इमाम मोहम्मद इब्न साउद इस्लामिक विश्वविद्यालय में इस्लामी कानून के प्रोफेसर और एक सउदी धार्मिक नेता, साद-अल-खथलन ने हाल ही में अल-कायदा की आलोचना करता हुआ एक ट्वीट किया.अल-खथलन ने लिखा कि अल-क़ायदा 'असली इस्लामिक जिहाद' का प्रतिनिधित्व नहीं करता क्योंकि संगठन ने 'इसराइल के जायनिस्टों' और 'सीरिया की नसीरी हुकूमत' पर एक गोली भी नहीं चलाई है.अल-खथलन के इन ट्वीटों का जिहादी समर्थकों ने काफी आलोचना की. इन लोगों ने अल-क़ायदा का बचाव करते हुए अल-खथलन पर सउदी अरब की हुकुमत का प्रवक्ता होने का आरोप लगाया. इन जिहादी समर्थकों ने दावा किया कि अल-क़ायदा और उससे जुड़े संगठनों ने इसराइल पर हमला किया है और उनकी सीरिया में भी मौजूदगी है.जिहादी समर्थकों के ट्विटर अकाउंटों पर सीरिया का मुद्दा छाया हुआ है. ये ट्विटर के ज़रिए लोगों को अल-असद हुकुमत के खिलाफ़ संघर्ष के लिए रकम दान देने के लिए बढ़ावा दे रहे हैं. ध्यान रहे कि जून में सउदी अरब ने सीरिया के लिए रकम जुटाने पर प्रतिबंध लगा दिया था.जिहाद के हमदर्द ट्विटर का इस्तेमाल सउदी जेलों में बंद धार्मिक नेताओं की रिहाई के लिए भी कर रहे हैं. इन बंदियों में जिहादी समर्थक भी शामिल हैं. इन ट्वीटों में बंदियों की जीवनियां, सउदी अधिकारियों द्वारा उन्हें यातना दिए जाने के आरोप और उनके परिवारों की गतिविधियों की कहानियां भरी पड़ी हैं.मैंने ये जानने की कोशिश की कि ट्विटर की इन मामलों में क्या नीति है और वो ऐसी ट्वीटों को मॉनीटर करने के लिए क्या करता है.इस बारे में ट्विटर को भेजी गई मेरी ईमेलों का अब तक कोई जवाब नहीं आया है. ट्विटर से संपर्क करने का एकमात्र तरीका ईमेल ही है क्योंकि अगर आप फोन भी करते हैं, तो दूसरी ओर से रिकॉर्ड किया हुआ संदेश आपको ईमेल भेजने के लिए कहता है.ट्विटर एक खुला सार्वजनिक मंच है. यानी इस साइट पर जिहादियों की मौजूदगी बढ़ने की उम्मीद है.
__________________________
अमरीकी विदेश विभाग ने अंतरराष्ट्रीय धार्मिक स्वतंत्रता पर जारी एक रिपोर्ट में कहा है कि पाकिस्तान में हिंदुओं को अपहरण और जबरन धर्म-परिवर्तन का डर लगा रहता है.रिपोर्ट में कहा गया है कि बांग्लादेश में रहने वाले हिंदू और दूसरे धार्मिक अल्पसंख्यक समुदाय के सदस्यों को मुस्लिम बहुल आबादी की हिंसा और भेदभाव का सामना करना पड़ता है.पाकिस्तान में कुल आबादी का पांच प्रतिशत से भी कम हिस्सा धार्मिक अल्पसंख्यकों में गिना जाता है जिनमें हिंदू भी शामिल हैं.रिपोर्ट में कहा गया है, ''धार्मिक अल्पसंख्यकों का दावा है कि जबरन धर्म-परिवर्तन रोकने के लिए सरकारी कार्रवाई नाकाफी है.''रिपोर्ट के मुताबिक, ''पाकिस्तान मानवाधिकार परिषद और पाकिस्तान हिंदू परिषद का कहना है कि हिंदु समुदाय की 20-25 लड़कियां हर महीने अगवा की जाती हैं और उन्हें जबरन इस्लाम कुबूल करने के लिए कहा जाता है.''अमरीकी विदेश विभाग ने एक उदाहरण दिया है जिसमें बताया गया है कि बीते साल नौ नवम्बर को चार हिंदू डॉक्टरों की सिंध सूबे के शिकारपुर जिले में गोली मारकर हत्या कर दी गई थी.कहा जाता है कि ये हमला एक हिंदू मर्द और मुस्लिम औरत के बीच नाजायज संबंध की वजह से हुआ था.रिपोर्ट में कहा गया है कि इस मामले की पड़ताल एक साल से लंबित है.रिपोर्ट में कहा गया है कि बांग्लादेश में भी अल्पसंख्यकों के साथ भेदभाव किया जाता है.रिपोर्ट के मुताबिक, ''हिंदू, ईसाई और बौद्ध धर्म को मानने वाले अल्पसंख्यकों को मुस्लिम बहुल इलाकों में भेदभाव का शिकार होना पड़ता है. कभी-कभी उनके साथ हिंसा भी होती है.''रिपोर्ट में ये भी कहा गया है कि बांग्लादेश में अल्पसंख्यकों के प्रति भेदभाव और हिंसा के मामले पिछले वर्ष की तुलना में कम हो रहे हैं.बांग्लादेश में कई हिंदुओं को अपनी जमीन से हाथ धोना पड़ा है क्योंकि एक सम्पत्ति कानून की वजह से वे अपने अपनी सम्पत्ति पर दावा नहीं कर सकते हैं.हालांकि अवामी लीग सरकार ने वर्ष 2001 में इस कानून को हटा दिया था लेकिन बाद में आई सरकार ने इसे दोबारा लागू कर दिया था.ढाका विश्वविद्यालय के एक प्रोफेसर के अध्ययन का हवाला देते हुए इस रिपोर्ट में कहा गया है कि इस कानून की बुनियाद पर बांग्लादेश की सरकार ने लगभग 26 लाख एकड़ जमीन हथिया ली है जिससे देश के तमाम हिंदुओं पर असर पड़ा है.
__________________________
उनका कहना है कि यह 'आतंकवाद' के ख़िलाफ़ खड़े होने का तरीक़ा है.फ़्लोरिडा के एक छोटे चर्च के पादरी टेरी जोन्स का कहना है कि वे क़ुरान की प्रतियाँ जलाकर ग्यारह सितंबर को अमरीका पर अल-क़ायदा के चरमपंथी हमले की नौवीं बरसी मनाना चाहते हैं.उनकी इस योजना पर मुस्लिम देशों के नाराज़गी ज़ाहिर की है. नैटो और अफ़ग़ानिस्तान में शीर्ष अमरीकी कमांडर ने भी इसका विरोध किया है.अमरीकी विदेश मंत्री हिलेरी क्लिंटन ने इसे 'अशोभनीय' बताया है.सोमवार को अफ़ग़ानिस्तान में शीर्ष अमरीकी कमांडर जनरल डेविड पेट्रियस ने कहा था कि यदि अपनी योजना पर अमल करता है तो इससे उनके सैनिकों की जान को ख़तरा हो सकता है.जबकि अमरीकी एटॉर्नी जनरल एरिक होल्डर ने इस योजना को 'मूर्खतापूर्ण और ख़तरनाक' बताया है.लेकिन इसके आयोजन पादरी टेरी जोन्स ने बुधवार को कहा है कि क़ुरान जलाने की इस योजना का उद्देश्य उनके इस विचार की ध्यान आकृष्ट करना है कि 'कुछ गड़बड़' है.अपने चर्च के बाहर पत्रकारों से चर्चा करते हुए उन्होंने कहा, "अब शायद वह समय आ गया है जब हम खड़े होकर नए ढंग से आतंकवाद का मुक़ाबला करें."उन्होंने स्वीकार किया कि उन्हें जनरल पेट्रियस की चिंता की जानकारी है लेकिन उन्होंने दावा किया है कि स्पेशल फ़ोर्स के एक अधिकारी ने उनसे संपर्क करके कहा है कि अमरीकी सैनिक उनकी इस योजना के साथ हैं.उनका कहना था, "इसलिए हम 11 सितंबर की अपनी योजना पर क़ायम है."मोहम्मद मुसरी फ़्लोरिडा में इस्लामिक सोसायटी के प्रमुख हैं. जब पादरी टेरी जोन्स अपनी बात रख रहे थे तो वहीं मौजूद थे और इसके बाद वे उनके साथ चर्चा के लिए चर्च के भीतर चले गए.बाद में मोहम्मद मुसरी ने पत्रकारों को बताया कि उन्होंने पादरी जोन्स को बाइबिल की पंक्तियाँ सुनाई हैं और कहा है कि वे क़ुरान जलाने की अपनी योजना को रद्द कर दें.उन्होंने कहा, "मैं विश्वास करता हूँ कि आख़िर में वे सही क़दम उठाएँगे और अपनी इस योजना को रद्द करेंगे."यह विवाद ऐसे समय में सामने आया है जब अमरीका और इस्लाम के बीच संबंध कठिन दौर से गुज़र रहे हैं.इस समय देश में इस बात पर तेज़ बहस चल रही है कि न्यूयॉर्क में 9/11 के हमले वाली जगह ग्राउंड ज़ीरो से कुछ दूरी पर मस्जिद बनाने की इजाज़त देनी चाहिए या नहीं.क़ुरान जलाने की इस योजना पर वेटिकन, ओबामा प्रशासन और नैटो ने भी इस पर चिंता ज़ाहिर की है.बीबीसी के कूटनीतिक मामलों के संवाददाता जोनाथन मार्कस का कहना है कि अमरीका के राष्ट्रपति बराक ओबामा ने अपनी नीतियों के ज़रिए मुस्लिम देशों के बीच अमरीका की छवि को सुधारने की कोशिश की है. 'डव वर्ल्ड आउटरीच सेंटर’ की इस घोषणा से ओबामा की कोशिशों पर पानी फिर सकता है.
__________________________
नेल्सन मंडेला दक्षिण अफ्रीका के पहले काले राष्ट्रपति बने. उन्हें 1990  में 11 फ़रवरी को रोब्बन आईलैंड जेल में 27 साल बिताने के बाद रिहा किया गया था.नेल्सन मंडेला ने कहा कि जेल में अपने जेलर क्रिस्टो ब्रैंड के साथ उनकी ख़ास दोस्ती हो गयी थी और इस दोस्ती ने मानवता के विषय में उनके विचारों को प्रभावित किया.जेल से रिहा होने के 20 साल पूरा होने के अवसर पर मनाए इस जलसे में 91 साल के नेल्सन मंडेला के साथ उनके बच्चे और नाती पोते भी शामिल हुए.नेल्सन मंडेला की बेटी ज़िन्द्ज़ी ने कहा कि नेल्सन मंडेला के साथ उस वक़्त रंगभेद के खिलाफ लड़ाई लड़ने में जिन लोगों ने उनका साथ दिया था, उसमें से कई इस छोटे से जलसे में शामिल हुए.ज़िन्द्ज़ी मंडेला ने इस रात्रिभोज की वीडियो फिल्म तैयार की है जिसके अंश अगले सप्ताह मंडेला की रिहाई की बीसवीं सालगिरह के मौके पर दिखाए जानेवाले वित्तचित्र में दिखेंगे.इस मौके पर रंगभेद के विरुद्ध लडाई लड़नेवाले प्रमुख नेताओं में से एक सिरिल राम्फोसा ने मंडेला का स्वागत किया.सिरिल राम्फोसा ने मंडेला के बारे में कहा कि "आप अब भी एक प्रेरणा हैं.आपने जो हमें नेतृत्व प्रदान किया, और जो प्रेरणा दी, उसके लिए हम सदा आपके आभारी रहेंगे."नेल्सन मंडेला ने कहा कि वो अब भी कुछ व्यायाम करते हैं. उन्होंने यह भी कहा कि "मुझे लगता है कि मैं बूढ़ा हो रहा हूँ. समय बीतता जा रहा है, लेकिन मैं परेशान नहीं हूँ."
__________________________
एंड्रयू बार्बर नाम का ये शख्स ब्रिटेन के सुफोल्क पुलिस में एक विशेष कास्टेबल के पद पर तैनात था.अदालत ने एंड्रयू बार्बर को साल 2003 में एक नाबालिग लड़की के साथ बलात्कार करने और फिर साल 2010 में एक दूसरी नाबालिग लड़की के साथ यौन दुर्व्यवहार करने का दोषी पाया गया है. हालांकि बार्बर ने इन आरोपों से इनकार किया है.अदालत ने कहा कि मुजरिम पीड़ितों के अंडरवियर को अपनी ट्रॉफी की तरह समझते थे.जज ने कहा कि उन्होंने अपने फोन पर ऐसे कई संदेश भेजे थे जो इस पर केंद्रित थे कि उनकी पीड़ित महिलाओं ने कैसे अंडरवियर पहने थे.एक फुटबॉल रेफरी बार्बर उस समय पुलिस में स्पेशल कांस्टेबल थे जब उन्होंने दूसरी लड़की के साथ यौन दुष्कर्म किया.अदालत ने पाया कि उन्होंने इस लड़की से भी उसके अंतर्वस्त्रों के बारे में पूछा.अदालत का कहना था, ''मुजरिम ने ऐसा कर खुद का, अपने परिवार का और पूरे पुलिस महकमे का नाम निचा किया है.''पुलिस के प्रवक्ता का कहना था कि मामले की जांच के दौरान इस्तीफा देने वाले एंड्रयू बार्बर ने अपने सहयोगियों और आम लोगों के भरोसे के साथ विश्वासघात किया क्योंकि लोग हर पुलिस वाले से सर्वोच्च नैतिक आचरण की उम्मीद रखते हैं.
__________________________
इसके बाद बीबीसी के सभी प्रसारण लंदन में ही स्थित ब्रॉडकास्टिंग हाउस से होंगे.पेश है बुश हाउस की आवाजों और तस्वीरों का एक संकलन.

स्लाइड शो देखने के लिए क्लिक करेंबुश हाउस में अंग्रेजी सेवा के साथ-साथ विश्वभर की अलग-अलग भाषाओं की सेवाएं एक साथ काम करती रही हैं.ब्रिटेन का भारतीय उच्चायोग भी बुश हाउस के साथ की एक इमारत में काम करता है.बुश हाउस की भव्य इमारत लंदन का एक चर्चित स्थान है हालांकि सुरक्षा कारणों की वजह से उसे कभी आम जनता के देखने के लिए कभी खोला नहीं जा सका.
__________________________
वॉशिंगटन में नेशनल पार्टनरशिप फॉर वीमेन एंड फैमिलीज़ के समारोह हिलेरी क्लिंटन ने कहा कि दुनिया भर के बहुत से पुरुष और महिलाएं मेरे 'हीरो' और 'हीरोइन' हैं जिनमें से एक इला भट्ट भी हैं.क्लिंटन ने भारत में सेल्फ़ इंप्लॉयड वीमेंस एसोसिएशन यानी सेवा नाम की संस्था शुरू करने में इला भट्ट की भूमिका का ज़िक्र किया.क्लिंटन ने कहा, "इला भट्ट एक काफी पढ़ी-लिखी महिला हैं जिनके पास अपनी योग्यता के मुताबिक कई विकल्प थे. लेकिन उन्होंने अपना जीवन सबसे ग़रीब तबके के लोगों का जीवन व्यवस्थित करने को समर्पित कर दिया. ऐसी महिलाएं जो खेतों में काम करती हैं, सब्ज़ी बेचती हैं, घरों में काम करती हैं, जो अपना और अपने परिवार का भरण पोषण के लिए जद्दोजहद करती हैं और जिन्हें हमेशा सबसे कम अहमियत दी जाती हैं."उन्होंने बताया कि वो पहली बार इला भट्ट से तब मिलीं जब वे अमरीकी राष्ट्रपति की पत्नी के तौर पर भारत आई थीं.उन्होंने कहा, "फिर जब मैं बतौर अमरीकी विदेश मंत्री भारत आई, तब मैं फिर से सेवा संस्था की सदस्यों से मिली. इस बार मुझे पता चला कि संस्था की सदस्यता 10 लाख से ज़्यादा हो गई है, उसकी नेता के लिए चुनाव हुए हैं, और इन लोगों ने जो कुछ हासिल किया है, उससे दुनिया के बाकी हिस्सों में लोगों ने सीख ली है."दक्षिण अफ़्रीका के केपटाउन शहर में इला भट्ट की संस्था (सेवा) पर आधारित कुछ हाउसिंग योजनाओं के दौरे को याद करते हुए अमरीकी विदेश मंत्री ने कहा, "मैंने देखा कि सबसे ग़रीब तबके की औरतों ने सेवा के बारे में सुनने के बाद अपने लिए ज़मीन जुटा कर गांव बनाना शुरू किया."क्लिंटन ने आगे कहा, "ये सब रातों-रात नहीं हुआ लेकिन ये दृढ़निश्चयी और समर्पित महिलाओं के बिना भी नहीं हो सकता था."
__________________________
सितंबर की उस चमकदार सुबह वे अपने ऑफ़िस से निकलकर सड़क पर आ गए थे, इसके बाद से उनकी दुनिया अपनी धुरी से कुछ अंश खिसक गई.जिस घटना को दुनिया नौ और ग्यारह नाम के दो अंकों से जानती है, उस घटना ने उनकी ज़िंदगी को एक नया मोड़ दे दिया.दुनिया भर के लाखों लोगों ने टीवी पर देखा कि अगवा किए गए चार विमान अमरिका में दुर्घटनाग्रस्त हुए, इनमें से ही दो विमान न्यूयॉर्क के मशहूर प्रतीक से टकराए थे.इन धमाकों का असर इतना गहरा हुआ कि उन्हें न्यूयॉर्क छोड़ना पड़ा, जो 26 साल से उनका घर था. न्यूयॉर्क से जाकर वे पेनसिल्वेनिया के लैंकास्टर में जाकर बस गए.घटना के 10 साल बाद वे अपने एक कमरे वाले अपार्टमेंट के एक कोन में बैठे हैं, उस दिन की घटना को याद करते हुए उनके चेहरे पर एक अजीब सी ख़ामोशी है.वे कहते हैं, "मुझे याद है कि वह एक ख़ुशनुमा सुबह थी, जब भी मैं ख़ूबसूरत आसमान देखता हूँ, तो वह मुझे उस सुबह की याद दिला देती है."आर्ती हालैंड एंड नाइट नाम की एक क़ानूनी संस्था में क्लर्क के रूप में काम करते थे. उनका दफ़्तर एक इमारत की 23वीं मंज़िल पर था. यह इमारत चर्च स्ट्रीट और मिलेनियम होटल से कुछ दूरी पर है. सुबह 8:46 पर एक जोरदार धमाके से इमारत हिल गई.उनके एक सहयोगी ने पूछा कि क्या यह बिजली के कड़कने का आवाज़ थी, तभी किसी ने चीखकर सभी लोगों को इमारत से बाहर जाने को कहा, क्योंकि एक विमान ट्विन टॉवर से टकरा गया है. इस टक्कर को देखने के लिए वैन व्हाई लिफ़्ट से उस इमारत के भूतल पर पहुंचे.वे बताते हैं, "बाहर का माहौल एक दम रहस्यमयी था. लगा कि हम किसी दूसरी दुनिया में आ गए हैं. सारी चीज़ें बहुत धीरे-धीरे चल रही थीं."वैन व्हाई कहते हैं, "सफेद पन्नों से ज़मीन ऐसे पट गई थी, जैसे बर्फ पड़ रही हो. मैंने उतने सारे पन्ने आज तक नहीं देखे. मैं चर्च स्ट्रीट की ओर कुछ दूरी तक गया, जहाँ टॉवर थे. जब मैंने पहली बार उत्तरी टॉवर को देखा तो मैं भौचक्का रह गया. जो मैं देख रहा था उस पर विश्वास करना मुश्किल था."वे बताते हैं, "वहाँ एक बहुत बड़ा ब्लैक होल बन गया था. चमकीले नारंगी रंग की राख हवा में थी और टॉवर से धुआँ निकल रहा था. सड़क पर लोगों की भीड़ बढ़ती जा रही थी और सायरन की आवाज़ें भी आ रही थीं."वैन व्हाई किस तरह की मानसिक स्थिति से होकर गुज़रे हैं इसकी गवाही उनका किराये का अपार्टमेंट देता है. वर्ल्ड ट्रेड सेंटर की एक तस्वीर उनके फ्रीज पर रखी हुई है.मैनहट्टन की ऊंची इमारतों की कई तस्वीरें उनके कमरों की शोभा बढ़ा रही हैं. उनके परिवार के मृत लोगों की तस्वीरों की तरह.उनके कमरे की एक दीवार अख़बारों की कतरनों और उनके नाटकों की समीक्षा से भरी पड़ी हैं, वैन व्हाई एक पूर्व अभिनेता हैं. वे 9/11 के बारे में लिखते हैं और नाटकों का प्रदर्शन करते हैं. वे इसके सामने बैठकर उन क्षणों को याद करते हैं, जिन्होंने उनके जीवन को बदल कर रख दिया.वे कहते हैं, "मुझे यह याद नहीं है कि मैं कितनी देर तक उत्तरी टॉवर को देखता रहा. मैं उसे पूरी तरह देखना चाहता था. मैं जड़वत हो गया था, तभी मुझे लगा कि वहां कुछ चीज़ें गिर रही थीं, वहाँ लोग गिर रहे थे. लोग चीख-चिल्ला रहे थे और मैं लोगों से नो...नो...नो...कह रहा था. लोग एक-दूसरे के ऊपर गिर रहे थे. मैं नहीं जानता कि मैं इस तरह की प्रतिक्रिया क्यों कर रहा था. मेरा दिमाग़ कह रहा था कि मुझे उस तरफ़ जाना चाहिए."वैन व्हाई कहते हैं, "मैं प्लाजा की ओर भागा जहाँ वे गिर रहे थे. मेरे पास सोचने का समय नहीं था. मैं टॉवर की ओर भागा. मैं लोगों से पूछ रहा था कि क्या उन्हें मदद की ज़रूरत है."एक और आदमी वैन व्हाई के साथ दौड़ रहा था. एक क्षण के लिए वे रुके और किनारे खड़े होकर, इस भयावहता को देखा. लोग अपनी मौत कूद रहे थे. वैन व्हाई याद करते हुए कहते हैं कि वहां ज़मीन पर शरीरों का अंबार लगा हुआ था.वैन व्हाई बताते हैं- मैंने देखा कि एक आदमी जो सूट पहने हुए था, वह गिर रहा था. मैंने सोचा कि जब आप किसी ऊंची जगह से छलांग लगाते हैं तो आप ज़मीन पर पहुँचने से पहले ही मर जाएंगे.कुछ गार्ड दो लोगों पर इस बात के लिए चिल्ला रहे थे कि वे वर्ल्ड ट्रेड टॉवर की पांचवे नंबर की इमारत से सुरक्षित तरीक़े से बाहर आएँ. वे लिफ्ट के ज़रिए चर्च स्ट्रीट की ओर बाहर निकले.इसी जगह से वैन व्हाई ने वर्ल्ड ट्रेड टॉवर के उत्तरी टॉवर पर विमान के टकराने के 17 मिनट बाद ही एक दूसरा विमान को दक्षिणी टॉवर से टकराते देखा.वैन व्हाई बताते हैं कि इसके बाद टॉवर का मलबा गिरने लगा. यह देखकर वे पुल्टन स्ट्रीट की ओर भागे इस दौरान वे एक जगह सड़क पर गिर गए.वे बताते हैं, "लोग मेरे ऊपर दौड़ रहे थे. मुझे लगा कि कुचले जाने से मैं मर जाऊंगा. लेकिन किसी तरह मैं उठ खड़ा हुआ. मुझे याद आ रहा है कि मैं चिल्लाया था, हे भगवान हम सबकी रक्षा करो."वे याद करते हुए बताते हैं कि एक अफ़्रीकी-अमरीकी महिला लड़खड़ा रही थी, उनकी एक व्यापारी ने मदद की. इसके बाद वे उस आदमी की ओर भागे, जो ज़मीन पर मुँह के बल पर पड़े थे.घुटनों के बल पर बैठकर वैन व्हाई ने देखा कि उस आदमी के सिर में गंभीर चोट लगी थी. लगा रहा था कि उसे एक इमारत से गिरे चाकू से गंभीर चोट लगी है. ख़ून से सना चाकू भी पास में ही पड़ा था.वैन व्हाई बताते हैं, "एक आदमी ने मुझे रोककर डेनिम की एक जैकेट दी, जिसे हमने उसके खुले घाव के ऊपर रख दिया. मुझे याद आया कि मैंने उसकी घड़ी को भी सड़क पर पड़ा देखा था, उसे मैंने उठाकर उसकी पैंट की पॉकेट में रख दिया. हमने उसे सीधा किया तो देखा कि उसके काम और नाम की पट्टी लगी हुई है."नम आँखों और टूटती आवाज़ के साथ वैन व्हाई कहते हैं, "मुझे इस बात का बड़ा अफ़सोस है कि मैंने उस पट्टी को नहीं देखा जिससे पता चल सके कि उनका नाम क्या था. मैं उसके परिजनों को खोज पाता और उन्हें बता पाता कि लोग उनके साथ हैं."इसके बाद एक एंबुलेंस आई, उस आदमी को स्ट्रेचर पर रखने के लिए कुछ लोगों की जरूरत थी, इस समय वैन व्हाई अपना हाथ झटककर खड़े हुए और कहा कि वे पूरी तरह ठीक-ठाक हैं.जह उन्हें यह याद आया कि वे अपना मोबाइल फ़ोन तो ऑफ़िस में ही छोड़ आए हैं, तो उन्होंने लोगों से उनका मोबाइल फ़ोन मांगना शुरू किया जिससे अपने माता-पिता को यह बता सकें कि वे ठीक-ठाक है. लेकिन कोई भी फ़ोन काम नहीं कर रहा था. इसके बाद उन्होंने एक कैफ़े से जाकर उन्हें फ़ोन किया.जब वे इससे उबरे तो उन्होंने एक कानफोड़ू आवाज़ सुनी, उन्होंने अपने बाएं देखा तो पता चला कि धुआँ उनकी ओर बढ़ रहा है. दक्षिण टॉवर ढ़ह रहा था.उस सुबह दूसरी बार उन्होंने दौड़ना शुरू कर दिया. उस समय सुबह के नौ बजकर 59 मिनट का समय हुआ था, ठीक उत्तरी टॉवर पर विमान के टकराने के ठीक 73 मिनट बाद.कुछ समय बाद वे स्ट्रीट नंबर 43 पर स्थित अपने घर पहुँचे. यह दोपहर का वक़्त था. उस दिन के बाद से उनकी नींद अनियमित हो गई और उनके बेडरूम की लाइट हमेशा जलती रहती है.वैन व्हाई बताते हैं, "मैं अंधेर से डर गया था. ऐसा 9/11 से पहले कभी नहीं हुआ. सुरक्षा कारणों से मैं दिन में भी लाइट को ऑन रखता था. पहले हफ़्ते मैं सुबह बहुत जल्दी उठा जाता ता और अपने माता-पिता को टेलिफ़ोन करता था. फ़ोन पर ही मैं रोता था. उस हफ़्ते मैं बहुत रोया."इस घटना का असर यह हुआ कि वैन व्हाई ने टीवी देखना बंद कर दिया और अख़बार पढ़ना बंद कर दिया, क्योंकि वे टॉवरों से विमान टकराने का फोटो या वीडियो को नहीं देखना चाहते थे.उनके दिमाग़ में उस घटना की उनकी अपनी छवि दर्ज है. कई बार वह बहुत साफ़-साफ़ उभर आती है.उन्हें पता चला कि उनके अपार्टमेंट में रहने वाले दो लोग ग़ायब हैं और एक वकील जो टॉवरों को तरफ जाते हुए देखा गया था, माना जा रहा है कि उनकी भी मौत हो गई है. वैन व्हाई 9/11 के हादसे के बाद से रोज़ाना अपने डॉक्टर के संपर्क में रहते हैं.हॉलैंड एंड नाइट ने मिडटाउन के एक होटल में अपना ऑफ़िस खोला, लेकिन उनका मन दो-तीन हफ़्ते तक काम पर जाने का नहीं हुआ.कुछ दिन बाद वे किराये की कार से मैरीलैंड गए, जहाँ एक हाई स्कूल के 30 साल पुराने छात्रों का सम्मेलन था. किसी जहाज़ को आता देख वे रोने लगते थे.उन्होंने समारोह में अपना परिचय यह कहकर दिया, "मैं दुनिया के एक महान शहर न्यूयार्क से हूँ. उनके यह कहते ही लोग उठ गए और तालियाँ बजाने लगे."वर्ल्ड ट्रेड सेंटर के ट्विन टावरों के गिरने से बने ग्राउंड ज़ीरो के पास स्थित उनका ऑफ़िस एक बार फिर तैयार था. लेकिन वैन व्हाई को लगा कि वहाँ वापस जाना काफ़ी ख़ौफ़नाक है और सहनीय नहीं होगा. नवंबर 2001 में उन्होंने 13 साल की नौकरी के बाद त्यागपत्र दे दिया. अब काम करना काफ़ी दर्दनाक था.इसके बाद उन्होंने अपने अनुभवों पर अपनी कहानी लिखने पर अपना ध्यान केंद्रित किया. उन्होंने अपने मित्रों और परिजनों को भेजे ईमेल में हमलों के बारे में विस्तार से लिखा, जिसे लोगों ने दूसरे लोगों को भेजा.इसके बाद वैन व्हाई के पास कई अनजान लोगों के प्रशंसाभरे ईमेल मिले.इसके बाद उन्होंने अपनी कहानी को पटकथा के रूप में विकसित करना शुरू किया. अपनी स्मृतियों को ज़िंदा रखने को वैन व्हाई ने अपना मिशन बना लिया. यह एक एकल नाटक बन गया जिसका ब्रॉडवे और लॉस एंजेलेस में इसका प्रदर्शन हुआ.वैन व्हाई कहते हैं, "नाटक ने मुझे एक उद्देश्य दिया. 9/11 के बाद के दो साल मैंने अपने नाटक पर लगाए. नाटक के हर शो के बाद कुछ लोग मुझसे मिलते थे और मुझे अपनी कहानी बताते थे."उनका कहना था कि पूरे अमरीका के लोगों की 9/11 को लेकर अपनी एक कहानी है. वैन व्हाई अपने नाटक का कम से कम पांच साल तक शो करना चाहते थे. लेकिन यह सिलसिला न्यूयॉर्क में जाकर थम गया. महत्वपूर्ण अख़बारों ने नाटक की ओर ध्यान नहीं दिया और कुछ समीक्षाओं में कहा कि मैं इसके ज़रिए पैसा बनाने की कोशिश कर रहा हूँ.सितंबर 2003 में वैन व्हाई ने पेसिल्वेनिया के लैंकास्टर में एक नया जीवन शुरू किया, क्योंकि वे अपने माता-पिता के साथ रहना चाहते थे.वे कहते हैं, "मैंने यह कभी नहीं सोचा था कि मैं न्यूयॉर्क छोड़ूंगा. मुझे लगता था कि मेरे जीवन के अंतिम दिन न्यूयॉर्क में कटेंगे. लेकिन अब यह लगता है कि यही सही चीज़ है."वे न्यूयॉर्क छोड़ने को लेकर अपराधबोध से ग्रस्त हैं. वे कहते हैं, "मैं अपने माता-पिता के नज़दीक रहना चाहता था. मैं 50 साल का हो रहा हूँ, ऐसे में लगा कि मुझे मात-पिता की ज़रूरत है. यह सुरक्षा और डर की भावना थी."वैन व्हाई कहते हैं कि वे अन्य बच्चों से अलग थे. बाद में उन्हें अहसास हुआ कि वे समलैंगिक हैं. हाई स्कूल के बाद वे एक रूढ़िवादी क्रिश्चियन कॉलेज में कुछ दिन पढ़े. जहाँ बाइबिल और नाटक प्रमुख विषय था.वर्ष 1977 में वे अभिनेता बनने का सपना लेकर न्यूयॉर्क चले आए, जहाँ उन्होंने क़रीब 10 साल तक थियेटर में काम के लिए संघर्ष किया.आजकल वैन व्हाई के पास दो नैकरियाँ हैं. एक है, लैंकास्टर के पुल्टन थियेटर की बॉक्स ऑफ़िस का और दूसरा एक सुपरमार्केट में कैशियर का.दोनों को मिलाकर उन्हें हर साल क़रीब 20 हजार डॉलर की कमाई होती है. लेकिन वे न्यूयॉर्क में 50 हज़ार डॉलर कमाते थे.
__________________________
उम्मीद जताई जा रही था कि ये पारदर्शी ड्रेस आठ से दस हज़ार पाउंड के बीच बिकेगी.ये लिबास केट मिडलटन ने 2002 में स्कॉटलैंड की सेंट एंड्रूस यूनिवर्सिटी के एक चैरिटी फ़ैशन शो में पहना था. उस समय दर्शकों में प्रिंस विलियम भी मौजूद थे.दोनों की मुलाकात यूनिवर्सिटी में ही हुई थी और अगले साल इनकी शादी होने जा रही है.नीलामी प्रक्रिया चलाने वाली केरी टेलर ने बोली 20 हज़ार पाउंड से लगानी शुरु की थी. फ़ोन के ज़रिए कई लोगों ने बोली लगाई लेकिन जब बोली की क़ीमत 50 हज़ार पाउंड तक पहुँच गई तो ये प्रतिस्पर्धा दो लोगों के बीच सिमट गई.ये ड्रेस शारलेट टॉड ने बेची थी जिन्होंने वर्ष 2000 में फ़ैशन डिज़ाइन की पढ़ाई के दौरान इसे तैयार किया था.नीलामी के बाद 31 वर्षीय शारलेट ने कहा, “मैं चकित हूँ. मेरा तो जैसे सर चकरा गया है. मैं इतनी बड़ी कीमत की उम्मीद नहीं कर रही थी. मुझे तो लग रहा था कि ये शायद बिकेगी ही नहीं.”पिछले आठ सालों से ये परिधान शारलेट की माँ के घर एक बक्से में पड़ा था.लंदन में पैशन फ़ॉर फ़ैशन ऑक्शन नाम के शो में प्रिंसेस डायना के दो गाउन भी शामिल थे.1988 में फ़्रांस दौरे के दौरान राजकुमारी डायना ने जो गाउन पहना था उसके लिए 36 हज़ार पाउंड की बोली लगी.
__________________________
अब वहाँ की एक सांसद मारलीन टिमरमैन ने इस गतिरोध को दूर करने का यह अजीबोग़रीब तरीका सुझाया है.उन्होंने वहाँ के राजनीतिज्ञों के जीवन साथियों को सलाह दी है कि वे तब तक यौन संबंध न बनाएं जब तक वहाँ नई सरकार नहीं बन जाती.एक बेल्जियन अख़बार में उन्होंने लिखा है “मैं सभी वार्ताकारों के जीवनसाथियों से अपील करती हूँ कि वह तब तक सेक्स न करें जब तक सरकार बनाने के बारे में कोई समझौता न हो जाए”.उनका कहना था कि अगर वह उनकी सलाह मानेंगे तो सरकार बनने में आ रहा गतिरोध जल्दी दूर हो जाएगासिनेटर टेमरमेन ख़ुद एक एक स्त्री रोग विशेषज्ञ भी हैं. उन्होंने बीबीसी को बताया कि कीनिया में भी इसी तरह का राजनीतिक संकट 'सेक्स बैन' मुहिम के बाद दूर हो गया था.उनका कहना है कि अभी तक राजनीतिज्ञों की तरफ़ से उनके सुझाव पर कोई प्रतिक्रिया नहीं आई है लेकिन 80 प्रतिशत लोगों की राय इस बारे में सकारात्मक है.दस से बीस फ़ीसदी लोग जिनका हास्यबोध नहीं के बराबर है इस सुझाव पर परेशान हैं.उनका कहना है कि उनके जैसी गंभीर महिला इस तरह का बेवकूफ़ी भरा सुझाव कैसे दे सकती हैं.इस समय चुनाव के बाद लंबे समय तक सरकार न बना पाने का विश्व रिकॉर्ड इराक़ के नाम है और अगर बेल्जियम में एक हफ़्ते तक सरकार नहीं बन पाती तो यह रिकॉर्ड उसके नाम हो जाएगा.
__________________________
फलस्तीनी क्षेत्र पर नियंत्रण रखने वाले इस्लामिक समूह हमास मूल रुप से ब्रदरहुड का ही हिस्सा है. होस्नी मुबारक के शासनकाल के दौरान हमास ने अच्छा प्रदर्शन नहीं किया था.अब बद्ररहुड के सत्ता में आने के बाद हमास की कितनी अपेक्षाएं बढ़ी हैं?मिस्र में मुस्लिम बद्ररहुड के सत्ता में आने का स्वागत गज़ा के निवासियों ने कार का हॉर्न बजाकर किया. नए राष्ट्रपति के आने पर पटाखे छोड़कर भी खुशियां मनाई गई भले ही वो सीमापार मिस्र के राष्ट्रपति क्यों न हो.हमास मुस्लिम ब्रदरहुड के मोहम्मद मुर्सी को अपना मानते हैं जो पिछले महीने राष्ट्रपति चुने गए हैं.गज़ा के एक बाशिंदे का कहना था, '' हम लोग बहुत खुश है.ये बहुत ही बढ़िया है और लोकतांत्रिक चुनाव हुए हैं.''गाज़ी अहमद हमास के उपविदेश मंत्री हैं. वो मिस्र के बारे में बातचीत करने को लेकर उत्सुक लगते हैं.उनका कहना था, '' मिस्र की नई आवाज, नया शासन फलस्तीन का समर्थक होगी, केवल हमास के लिए नही बल्कि पूरे फलस्तीन के लिए.इसराइल अब अकेला पड़ गया है.इससे फलस्तीन ज्यादा मज़बूत होगा.''मुखमिर अबू सदा, अल अजहर यूनिवर्सिटी में राजनीति के प्रोफेसर हैं.उनका कहना है कि हमास इंटरनेश्नल, मुस्लिम ब्रदरहुड संगठन का हिस्सा है.हमास का गज़ा पट्टी में गठन ही मुस्लिम ब्रदरहुड के हिस्से के तौर पर किया गया था साथ ही हमास और मुस्लिम ब्रदरहुड एक ही सिद्धांत पर काम करते हैं.कुछ लोगों का मानना है कि मिस्र जैसे शक्तिशाली और पड़ोसी मित्र होने के कारण, हमास का आत्मविश्वास बढ़ा है.लेकिन मुस्लिम ब्रदरहुड का कहना है कि वो मिस्र की इसराइल के साथ चली आ रही शांति संधि को बरकरार रखना चाहता है.प्रोफेसर अबू सदा का मानना है कि ब्रदरहु़ड, हमास पर दबाव डालेगा ताकि कुछ शांति बनी रहे.उनका कहना था, ''मिस्र की इसराइल को उकसाने में कोई रुचि नहीं है.मिस्र गरीबी और बेरोज़गारी जैसी अपनी आंतरिक समस्याओं का समाधान निकालने की कोशिश कर रहा है वहीं हमास की भी ऐसी ही दिक्कते है उसकी एक नए युद्ध में प्रवेश करने की बजाय गज़ा पट्टी के पुनर्गठन में रुचि है.''गज़ा में जहां भी नज़र जाएगी वहां पुर्नर्निमाण के सबूत देखे जा सकते हैं.पिछले साल से जो वहां शांति रही है उसकी वजह से वहां बड़ी इमारतों का निर्माण हो सका है लेकिन जो भी सामग्री इस निर्माण में लगी है - सीमेंट ,बजरी या रोड़ी वो तस्करी के लिए बनी सुरंगों से मिस्र से आ रही है.होसनी मुबारक ने हमास के सत्ता में आने के बाद इसराइल की अपील पर व्यापार के लिए जो नाकेबंदी लगाई थी उसे अभी तक हटाया नहीं गया है.रफीक हसोना गज़ा में सबसे बड़ी निर्माण कंपनी चलाते हैं. उन्हें उम्मीद है कि मोहम्मद मुर्सी के शासनकाल में स्थिति में बदलाव आएगा.वे कहते हैं, '' हमने होसनी मुबारक के शासनकाल के दौरान बहुत दुख झेला है.हम ये उम्मीद करते है मोहम्मद मुर्सी गज़ा को एक पड़ोसी देश की तरह देखेंगे.मिस्र के लीबिया और सूडान के साथ व्यापारिक संबंध है मैं ये प्रार्थना करता हूं कि गज़ा और मिस्र में भी ऐसे ही संबंध हों.''लेकिन ये माना जाता है कि दोनों के बीच व्यापारिक संबंधों का दरवाज़ा नहीं खुलेगा.हमास और मिस्र नज़दीक तो आना चाहते हैं लेकिन ज्यादा नहीं.
__________________________
ब्लैकबेरी बनाने वाली कंपनी रिसर्च इन मोशन (आरआईएम) का कहना है कि मोबाइल संदेशों की निगरानी की अनुमति देने से कंपनी के अपने ग्राहकों के साथ रिश्तों पर आँच आएगी.उल्लेखनीय है कि सुरक्षा की चिंता की वजह से सऊदी अरब ने ब्लैकबेरी पर रोक लगाने की घोषणा कर दी है जबकि संयुक्त अरब अमीरात ऐसी रोक पर विचार कर रही है.भारत ने भी आरआईएम से कहा है कि वह संदेशों की निगरानी की व्यवस्था करे लेकिन दूरसंचार राज्यमंत्री सचिन पायलट का कहना है कि अभी तक कंपनी की ओर से कोई जवाब नहीं आया है और जवाब आने के बाद ही कोई फ़ैसला लिया जाएगा.कनाडा की कंपनी आरआईएम के एक शीर्ष अधिकारी माइक लैज़ारिदिस ने न्यूयॉर्क टाइम्स को दिए गए एक साक्षात्कार में कहा है कि ब्लैकबेरी के ज़रिए भेजे जा रहे सारे संदेशों पर सरकारों को निगरानी रखने का अधिकार देने से कंपनी के साथ ग्राहकों के संबंधों पर आँच आएगी, जिसमें बड़ी कंपनियाँ और क़ानून व्यवस्था क़ायम रखने वाली कंपनियाँ भी हैं.उन्होंने कहा, "हम इस पर कोई समझौता नहीं कर सकते क्योंकि इसी ने तो ब्लैकबेरी को दुनिया की नंबर वन कंपनी बनाया है."लैज़ारिदिस ने इन ख़बरों का खंडन किया है कि कंपनी ने भारत और चीन सरकार को किसी तरह की कोई रियायत दी है, जहाँ ब्लैकबेरी का उपयोग करने वालों की संख्या बहुत अधिक है.ऐसी ख़बरों के बारे में उन्होंने कहा, "यह एकदम बेतुका और सरासर ग़लत है."उनका कहना है कि जिस इंक्रिप्शन को लेकर सरकारों को ऐतराज़ है उसका उपयोग ई-कॉमर्स के लेनदेन, टेलीकॉन्फ़्रेंसिंग और इलेक्ट्रॉनिक मनी ट्रांसफ़र के लिए किया जाता है.आरआईएम के अधिकारी ने कहा, "यदि आपको इंक्रिप्शन पर प्रतिबंध लगाना हो, तो इसका मतलब है कि आप बड़े औद्योगिक संस्थानों, व्यवसायों, बैंकिंग और इंटरनेट को बंद करना चाहते हैं और यह नहीं होने जा रहा है."खाड़ी देशों की चिंताओं के बारे में उन्होंने कहा कि वे उनकी चिंताओं से वाकिफ़ हैं लेकिन हर देश को इस तरह की चीज़ों से गुज़रना होता है.उधर भारत सरकार का कहना है कि उसे अभी आरआईएम से कोई जवाब नहीं मिला है और जवाब मिलने के बाद ही वह कोई फ़ैसला करेगी.दूरसंचार राज्यमंत्री सचिन पायलट ने बीबीसी से हुई बातचीत में कहा कि गृहमंत्रालय की सलाह पर दूरसंचार मंत्रालय ने ब्लैकबेरी चलाने वाली कंपनी आरआईएम के सामने कुछ सुरक्षा चिंताएँ रखीं थीं.उनका कहना है कि अभी कंपनी के साथ चर्चा चल रही है और आरआईएम ने औपचारिक रुप से कोई जवाब नहीं दिया है.यह पूछे जाने पर कि क्या भारत सरकार भी सऊदी अरब या संयुक्त अरब अमीरात की तरह कोई क़दम उठाएगी, उन्होंने कहा, "किस देश ने क्या किया इस पर हम टिप्पणी नहीं करना चाहते. भारत एक खुला बाज़ार है और हम चाहते हैं कि सभी कंपनियाँ यहाँ सुविधा के साथ काम करें."उन्होंने भारत को 67 करोड़ मोबाइल उपभोक्ताओं का देश बताते हुए कहा, "हम किसी की प्राइवेसी का उल्लंघन नहीं करना चाहते लेकिन सुरक्षा को लेकर हमें कुछ जानकारियों की ज़रुरत पड़ सकती है."उन्होंने कहा कि यह कहना जल्दबाज़ी होगी कि भारत किस तरह के क़दम उठा सकता है.
__________________________
ईरान ने गूगल सेवा पर प्रतिबंध ऐसे समय लगाया है जब राजधानी तेहरान समेत मुस्लिम जगत के अन्य देशों में पैगम्बर विरोधी अमरीकी फिल्म के ख़िलाफ बड़े पैमाने पर विरोध प्रदर्शन हो रहे हैं.'इनोसेंस ऑफ मुस्लिम्स' नामक ये फिल्म गूगल की वीडियो-साझा करने वाली वेबसाइट यूट्यूब पर उपलब्ध है.ईरान सरकार के एक उपमंत्री ने गूगल पर प्रतिबंध की घोषणा रविवार को सरकारी टेलीविजन के माध्यम से की.ईरान के लोक-अभियोजक कार्यालय के सलाहकार अब्दुल समद खोरामबादी ने कहा, ''गूगल और जी-मेल पर पूरे देश में प्रतिबंध रहेगा. ये प्रतिबंध अगले आदेश तक जारी रहेगा.''इस घोषणा को एसएमएस के जरिए मोबाइल फोन उपभोक्ताओं तक भी पहुंचाया गया है.कुछ ब्लॉगर्स ने ईरान सरकार के इस क़दम की निंदा की है और कहा है कि ये अभिव्यक्ति की स्वतंत्रता का हनन है.ग़ौरतलब है कि ईरानी अधिकारी कुछ समय से योजना बना रहे हैं कि वहां इंटरनेट का इस्तेमाल करनेवाले लोग देश के इंटरनेट नेटवर्क का इस्तेमाल करना करना शुरू कर दें.वैसे गूगल पर प्रतिबंध के बावजूद ईरान के लोग उसके असुरक्षित वर्जन का इस्तेमाल कर सकेंगे.बीबीसी की फारसी सेवा का कहना है, ''गूगल सर्च वेबसाइट उपलब्ध तो है लेकिन ये सही तरह से काम नहीं कर रही है. गूगल सेवा के लिए जिस सुरक्षित एसएसएल कनेक्शन की जरूरत होती है, वो ईरान में नहीं है.''ईरान में जो लोग जी-मेल का इस्तेमाल करना चाहते हैं, उन्हें वर्चुअल प्राइवेट नेटवर्क्स (वीपीएनएस) का इस्तेमाल करना होगा.जर्मनी में रहने वाले ईरान के एक दूरसंचार सलाहकार मेहमूद तजाली मेहर का कहना है कि कि सरकारी प्रतिबंधों से बचने के लिए ईरान में कई लोग पहले से ही वीपीएनएस का इस्तेमाल कर रहे हैं.वे कहते हैं, ''इंटरनेट पर बाहरी ट्रैफिक को नियंत्रित करने की दिशा में ये एक सरकारी कदम है और अधिकारियों का कहना है कि वे इसे लगभग तीन वर्ष तक जारी रखेंगे. लेकिन स्कूल में पढ़ने वाले हर बच्चे को भी ये पता है कि वीपीएनएस का इस्तेमाल कैसे किया जाता है. ये ईरान में बहुत आम बात है.''हालांकि ये पहला मौका नहीं है जब ईरान के अधिकारियों ने गूगल सेवाओं पर प्रतिबंध लगाया है.मार्च में संसदीय चुनाव से पहले भी गूगल और जी-मेल को प्रतिबंधित कर दिया गया था.वहीं गूगल की यूट्यूब वेबसाइट पर वर्ष 2009 से ही रोक लगी है जब राष्ट्रपति मेहमूद अहमदीनेजाद के दोबारा चुनाव में धांधलियों के खिलाफ विरोध-प्रदर्शन हुए थे.इतना ही नहीं, गार्डियन, बीबीसी और सीएनएन जैसे पश्चिमी मीडिया संगठनों की वेबसाइटों, फेसबुक और ट्विटर पर भी ईरान में कई बार प्रतिबंध लगाया जा चुका है.
__________________________
जिस हाथी के टूटे हुए दाँत की मरम्मत की गई वो 27 वर्ष का है और उसका नाम देवीदासन है.उसके दाँत में फाँक पड़ गया था और उस 50 सेंटीमीटर लंबे और चार सेंटीमीटर गहरे दाँत में डॉक्टरों ने एक ख़ास किस्म की भराई की.दाँत भरने की पूरी प्रक्रिया के दौरान हाथी को होश में ही रखा गया था और डॉक्टरों ने बताया है कि इसमें हाथी ने पूरा साथ दिया.इस ऑपरेशन को अंजाम देनेवाले डॉक्टर सीवी प्रदीप का कहना है कि ऑपरेशन के बाद हाथी देवीदासन काफ़ी ख़ुश नज़र आया.डॉक्टर प्रदीप का कहना है कि हाथी के दाँत का मुआयना करने के बाद उन्हें लगा कि इसका इलाज़ भी उसी तरह से किया जा सकता है जैसे कि इंसानों के दाँत का इलाज़ होता है.डॉक्टर प्रदीप ने कहा कि "हमें दाँत के मरम्मत के लिए ख़ास तौर पर औज़ार का इंतज़ाम करना पड़ा और उसमें तब्दीली भी लानी पड़ी.ऑपरेशन के दौरान हाथी को बेहोश नहीं किया गया और हाथी ने भी पूरा सहयोग किया." डॉक्टर प्रदीप ने बताया कि "इस प्रक्रिया और इसी तरह की प्रक्रिया जो इंसानों पर की जाती है, उसमें फ़र्क ये रहा कि हमारे पास ऐसी कोई मोबाईल एक्सरे मशीन नहीं थी जो इतनी बड़ी थी जिससे हाथी के दाँत का एक्सरे हो पाता."डॉक्टर का कहना था कि अगर दाँत का इलाज़ नहीं किया जाता तो उसमें धूल जाती रहती और उससे जानलेवा संक्रमण हो जाने का का ख़तरा था.उन्होंने बताया कि दाँत में जो फ़िल्लिंग यानि भराई हुई है, वो वैसी कबतक रहेगी इसका अदाज़ा लगाना इसलिए संभव नहीं है क्योंकि इससे पहले ऐसा कोई काम हुआ ही नहीं है.लेकिन डॉक्टर प्रदीप ने उम्मीद ज़ाहिर की कि अगर हाथी का ये दाँत बहुत लंबा नहीं बढ़ा तो ये भराई काफ़ी दिनों तक यूँ ही रह सकती है.
__________________________
वो थाईलैंड में होने वाली विश्व आर्थिक मंच की बैठक में हिस्सा लेने वहाँ गई हैं.लगभग दो दशकों तक सू ची ने बर्मा छोड़ने से इनकार कर दिया था, क्योंकि उन्हें डर था कि सेना के अधिकारी उन्हें देश में वापस नहीं लौटने देगें.इंग्लैंड में उनके पति जब कैंसर की बीमारी से जूझ रहे थे, तब भी सू ची ने बर्मा छोड़ने से इनकार कर दिया था.लेकिन पिछले महीने संपन्न हुए संसद के चुनाव के बाद उन्हें लगने लगा है कि सरकार अब उन्हें देश वापस आने से नहीं रोक पाएगी.लोकतंत्र समर्थक नेता आंग सान सू ची को मई महीने के शुरू में ही पासपोर्ट दिया गया था.जैसे ही उन्होंने रंगून से उड़ान भरी, उन्होंने संवाद एजेंसी एएफपी को बताया, “यह यात्रा उनके काम का हिस्सा है. मैं वहां चार या पांच दिन ठहरने जा रही हूं. मैं वहां शरणार्थी शिविर भी देखने जाउंगीं.”अपने देश बर्मा में गिरफ्तारी के डर से भागकर थाईलैंड में लगभग एक लाख 30 हजार लोग शरणार्थी शिविर में रह रहे हैं.आंग सान सू ची थाईलैंड से बर्मा लौटेंगी और उसके बाद जून में फिर से यूरोप के दौरे पर जाएँगीं.माना जाता है कि वे नॉर्वे जाकर औपचारिक रूप से नोबेल पुरस्कार ग्रहण करेंगी जो उन्हें वर्ष 1991 में दिया गया था. इसके अलावा वह इंगलैंड में रह रहे अपने परिवार के सदस्यों से भी मिलने के लिए जाएगीं.इस बात की भी जानकारी मिल रही है कि आनेवाले दिनों में वो जिनेवा, पेरिस और आयरलैंड भी जाएँगीं.थाईलैंड रवाना होने से पहले उन्होंने भारत के प्रधानमंत्री मनमोहन सिंह से भी मुलाकात की. प्रधानमंत्री मनमोहन सिंह भारत के पहले नेता हैं जिन्होंने 1987 के बाद बर्मा की यात्रा की है.बीबीसी संवाददाता संजय मजूमदार ने रंगून से खबर दी है कि वह भारत आकर नेहरू मेमोरियल लेक्चर भी देंगीं.प्रधानमंत्री मनमोहन सिंह के बर्मा यात्रा के दौरान दोनों देशों के बीच कई नए समझौते पर हस्ताक्षर भी हुए हैं. इन समझौते के अनुसार भारत बर्मा को 500 मिलियन डॉलर का कर्ज देने का वायदा किया है.दोनों देशों के सीमा से सटे क्षेत्रों को विकसित करने के अलावा हवाई सेवा और सांस्कृतिक आदान-प्रदान पर भी समझौते हुए हैं.
__________________________
गुजरात के मुख्यमंत्री नरेंद्र मोदी के दिए गए बयान पर प्रतिक्रिया देते हुए बिहार के मुख्यमंत्री नीतीश कुमार ने कहा, “हम दूसरों पर ज्यादा कमेंट नहीं करते हैं. लोगों को अपने हालात के बारे में सोचना चाहिए. बिहार सभी कमजोरियों से निकल कर प्रगति के रास्ते पर आगे बढ़ रहा है."वैसे नीतीश ने नरेन्द्र मोदी का नाम तो नहीं लिया, लेकिन परोक्ष रुप से नरेंद्र मोदी के बारे में बहुत कुछ कह दिया. उन्होंने कहा, “खुद के चलनी में 72 छेद है.”उधर जनता दल यू के राष्ट्रीय अध्यक्ष शरद यादव ने कहा है कि नरेंद्र मोदी को अज्ञानी तक कह दिया.उन्होंने कहा, "मोदी को इतिहास की जानकारी नहीं है.जबकि जातिवाद देश की सच्चाई है. क्या नरेंद्र मोदी बता सकते हैं कि गुजरात में जातिवाद नहीं है?"दूसरी तरफ राष्ट्रीय जनता दल के अध्यक्ष और पूर्व मुख्यमंत्री लालू प्रसाद यादव ने नीतीश कुमार और सुशील मोदी, दोनों पर निशाना साधा.लालू प्रसाद यादव ने कहा है कि इस बात का जवाब नीतीश और सुशील मोदी दोनों को देना चाहिए क्योंकि उन दोनों के नेता नरेंद्र मोदी हैं, क्योंकि सभी एनडीए के सहयोगी हैं.रविवार को राजकोट में भारतीय जनता पार्टी के दो दिनों के राज्य सम्मेलन को संबोधित करते हुए नरेंद्र मोदी ने बिहार के मुख्यमंत्री का नाम लिए बिना उन्होंने कहा, "हिंदुस्तान ने देखा है कि जो राज्य जातिवाद के जहर में उलझ गए उनका क्या हुआ. बिहार किसी समय कितना शानदार राज्य था लेकिन वहां के जातिवादी नेताओं ने उस राज्य को तबाह कर के रख दिया."मोदी ने उत्तर प्रदेश का भी नाम लिया, हालांकि उन्होंने वहां के भी किसी नेता का नाम नहीं लिया था.फिर भी उन्होंने उत्तर प्रदेश का भी जिक्र करते हुए कहा कि वहां के जातिवादी नेताओं ने "उत्तर प्रदेश का क्या हाल कर के रखा है."नीतीश कुमार पिछले करीब सात सालों से अधिक समय से बिहार के मुख्यमंत्री हैं नरेंद्र मोदी से हमेशा दूरी बनाए रखने की कोशिश की है.नीतीश कुमार ने नरेंद्र मोदी के बिहार चुनाव प्रचार के लिए आने पर गठबंधन तोड़ने की धमकी तक दे दी थी और तो और, उन्होंने गुजरात की तरफ से बिहार में बाढ़ राहत के लिए भेजे गए पैसे भी लौटा दिए थे.
__________________________
पुलिस ने स्कूल में घुसकर बंधक बनाने वाले पर क़ाबू पा लिया.पुलिस के अनुसार सभी बच्चे और शिक्षक सुरक्षित हैं. ये पूरा मामला लगभग सात घंटों तक चला.इससे पहले ख़बर मिली थी कि गुरूवार की सुबह जोहोर प्रांत के मुआर शहर में स्थित एक स्कूल में एक व्यक्ति ने 30 बच्चों और शिक्षको को बंधक बना लिया था.माना जा रहा है कि स्कूल में वो सुबह सवेरे ही दाख़िल हो गया था.समाचार एजेंसी एएफ़पी के अनुसार स्थानीय पुलिस प्रमुख मोहम्मद नासिर रामली ने इस बारे में जानकारी देते हुए कहा था, ''हमलोग बंधक बनाने वाले से बातचीत कर रहे हैं और उन्हें बच्चों को छोड़ने की अपील कर रहें हैं.उन्होंने 30 बच्चों को बंधक बनाया हुआ है.''स्टार अख़बार के अनुसार बंधक बनाने वाले ने वार्ताकारों से एक बंदूक़ की मांग की थी . उसने धमकी दी थी कि उसकी मांग पूरी नहीं हुई तो वो सभी बच्चों को मार देगा.ख़बर मिलने के बाद पुलिस ने पूरे इलाक़े को घेर लिया था और बंधक बनाने वालों से बातचीत कर रही थी.ख़बरों के अनुसार बंधक बनाने वाले के पास एक हथौडा़ था और उसने बच्चों और शिक्षकों को स्कूल बिल्डिंग की दूसरी मंज़िल पर पहुंचा दिया था.बंधक बनाए गए बच्चों में से एक के पिता ने समाचार एजेंसी एएफ़पी को बताया कि उन्हें स्थानीय समयानुसार सुबह 10 बजे इसकी सूचना दी गई और कहा गया कि बंधक बनाने वाले के पास एक हथौड़ा और एक चाक़ू है.
__________________________
सार्वजनिक स्वास्थ्य पर युनिवर्सिटी ऑफ सदर्न कैलिफॉर्निया द्वारा किए गए एक सर्वेक्षण में सामने आया है कि लोगो के बीच आमने-सामने व ऑनलाइन बातचीत से बीमारियां दूर होती है और सेहत भी ठीक रहती है.युनिवर्सिटी के प्रोफेसर डॉक्टर वेलेंट का कहना है कि चाहे किसी स्कूल में धूम्रपान रोकने की बात हो या किसी समुदाय में यौन बीमारियों के बारे में प्रचार की बात हो, ये समझना ज़रूरी है कि समाज में किस तरह की बातचीत का कैसा असर होता है.उन्होंने कहा, “अगर मैं हाई स्कूल में जाना चाहूं और बच्चों की क्रीड़ा गतिविधियां और मोटापे से जुड़ी आदतों को बदलना चाहूं, तो उससे पहले मुझे ये समझना ज़रूरी होगा कि कई विद्यार्थी ऐसे भी होंगें जो अलग तरीके का व्यवहार रखेंगें.”प्रोफेसर वेलेंट का ये भी कहना है कि वे अलग-अलग समूहों के लिए अलग तरह का प्रयोग इस्तेमाल करेंगें.उनका कहना है, “कभी कभी हमें इस बात की चिंता होती है कि हमारे प्रयोग काम क्यों नहीं कर रहे हैं. स्वास्थ्य और सेहत से जुड़ी अच्छी आदतों का प्रचार तभी हो सकता है जब हम ये समझें कि समाज में सोशल नेटवर्क किस तरह से इन चर्चाओं पर असर डालता है.”प्रोफेसर वेलेंट का सर्वेक्षण सोशल नेटवर्क और उसके असर पर आधारित है.उन्होंने अपने शोध में उन प्रयोगों का उल्लेख किया है जिससे कि सामाजिक स्तर पर होने वाली बातचीत का स्वास्थय पर होने वाले असर का पता लगाया जा सके.ये सर्वेक्षण विश्व की चर्चित विज्ञान पत्रिका ‘साइंस’ के इस अंक में प्रकाशित होगा.
__________________________
सैनिक मनोचिकित्सक मेजर हसन के ख़िलाफ़ सोच-समझकर हत्या करने के 13 मामले दर्ज किए गए हैं.पिछले सप्ताह टेक्सस के फ़ोर्ड हुड सैनिक अड्डे पर हुई गोलीबारी में 13 सैनिक मारे गए थे. गोलीबारी के दौरान मेजर निदाल मलिक हसन भी घायल हुए थे.इस समय वे सेना की निगरानी में एक अस्पताल में भर्ती हैं. उनके वकील का कहना है कि अभी तक मेजर हसन ने जाँचकर्ताओं से कोई बातचीत नहीं की है.मेजर हसन पर गर्भ में पल रहे एक बच्चे की हत्या का भी मामला चलाने पर विचार किया जा रहा है, जो एक गर्भवती महिला सैनिक के साथ मारा गया.सेना के आपराधिक जाँच डिविज़न के प्रवक्ता क्रिस ग्रे ने बताया कि आने वाले दिनों में मेजर हसन के ख़िलाफ़ और मामले दर्ज हो सकते हैं.मामलाउन्होंने बताया, "मेजर हसन के ख़िलाफ़ हत्या के 13 मामले दर्ज किए गए हैं और आने वाले दिनों में जाँच के बाद और मामले दर्ज किए जा सकते हैं."उन्होंने इसकी भी पुष्टि की कि मेजर हसन के ख़िलाफ़ सैनिक अदालत में मामला चलेगा.अगर मेजर हसन दोषी साबित हुए, तो उन्हें मौत की सज़ा दी जा सकती है.इस बीच राष्ट्रपति बराक ओबामा ने मेजर हसन से जुड़े सभी ख़ुफ़िया दस्तावेज़ों की समीक्षा के आदेश दिए हैं.ये भी जाँच होगा कि क्या मेजर हसन के एक कट्टरपंथी मौलवी से कथित रिश्ते की ठीक तरह पड़ताल की गई थी या नहीं और इसकी जानकारी सरकारी एजेंसियों को दी गई थी या नहीं.
__________________________
प्रेस एसोसिएशन द्वारा सूचना की आज़ादी के तहत मांगी गई जानकारी में पता चला है कि थानों से चोरी होने वाली चीज़ों की क़ीमत लाखों डॉलर में है.सबसे अधिक प्रभावित ग्रेटर मानचेस्टर का पुलिस थाना रहा है जहां पुलिस की गश्त वाली कारें चोरी हो चुकी हैं.पिछले पाँच वर्षों में जो चीज़ें चोरी हुई हैं उनमें हथकड़ी, पुलिस यूनिफॉर्म, स्पीड गन, कुत्ते, दंगों में बचाव के लिए पहने जाने वाला ज़ेरे बख्तर और गश्त के लिए इस्तेमाल की जाने वाली कारें भी शामिल हैं.ब्रितानी पुलिस के मुख्य सहायक अधिकारी लिन पॉट्स का कहना है कि वो इन सभी मामलों को गंभीरता से ले रही है और सुरक्षा के उपाय किए जा रहे हैं.ब्रिटेन में सभी सुरक्षा बलों ने जो जानकारी मुहैय्या कराई है उसके अनुसार चोरी हुई चीज़ों में वारंटी कार्ड, पुलिस की बाइक्स, और मेडिकल का सामान भी शामिल है.इतना ही नहीं पुलिस थानों से चोरी होने वाली चीज़ों में फ्रिज़, सीसीटीवी फुटेज, टीवी, प्लास्टिक के पौधे और ऐसी ही कई चीज़ें शामिल हैं.एसेक्स पुलिस थाने से तो 20 डॉलर का एक पुतला चोरी हुआ जबकि वेस्ट मर्सिया थाने से टॉयलेट नैपकिन के 20 रोल ही चोरी कर लिए गए.सरकारी पैसे से चलने वाले संस्थानों में पारदर्शिता की वकालत करने वाली संस्था द टैक्सपेयर्स अलायंस का कहना है कि कई स्थानों पर लगता है कि सुरक्षा के साथ समझौता किया गया है.चोरी होने वाली चीज़ों की लिस्ट काफी लंबी है और इसमें सस्ती चीज़ें भी शामिल हैं मसलन दूध की बोतलें जिसकी कीमत मात्र पाँच पाउंड होंगी या फिर छोटे बर्तन जो एक पाउंड में मिलते हैं.हकनेल पुलिस थाने से तो तीन पाउंड का एक लंचबॉक्स तक चोरों ने नहीं छोड़ा है.
__________________________
हालांकि 'पढ़ने लिखने के शौकीन रहस्यमय व्यक्ति', खुद पुस्तकालय जाकर इसे जमा करवाने की हिम्मत नहीं जुटा पाया और उसने 1932 में जारी पुस्तक को पिछले हफ्ते चुपचाप से लाइब्रेरी के लेटरबॉक्स में सरका दिया. पुस्तकालय के प्रमुख किरोन मैंगन का कहना है कि अगर इस किताब पर देरी से लौटाने पर लगने वाले जुर्माने का हिसाब लगाया जाए तो वो 4,160 यूरो (दो लाख 90 हजार रुपये) के आसपास बैठता है.लेकिन वो इस बात से ही खुश है कि चलो, किताब तो वापस आई.मैंगन कहते हैं, “एक अच्छा ईसाई होने के नाते हम जुर्माने की राशि नहीं लेंगे, लेकिन वो व्यक्ति सामने आकर ये तो माने कि उसने किताब लौटा दी है.”पुस्तकालय के रिकॉर्ड्स में इस बात की जानकारी नहीं कि ये किताब किसके नाम पर जारी की गई क्योंकि वहां सिर्फ 1994 के बाद के ही कंप्यूटरीकृत रिकॉर्ड्स मौजूद हैं.लेकिन किताब लौटाने वाले ने ये काम बहुत सही मौके पर किया है. दरअसल इस किताब में डबलिन में 1932 में हुए एक ईसाई धार्मिक सम्मेलन की तस्वीरें पेश की गई हैं. अगले महीने ये सम्मेलन फिर से डबलिन में हो रहा है.मैंगन कहते हैं, “हम मानते हैं कि किताब की अच्छी तरह देखभाल की गई और शायद परिवार की दूसरी किताबों में वो गुम हो गई होगी.”अब इस किताब को लाइब्रेरी में खास तौर से पेश किया जा रहा है.
__________________________
देश की संसद के ऊपरी सदन ने शनिवार को उस क़ानून को खत्म कर दिया जिसके तहत ज़ाहिर तौर पर समलैंगिक स्त्री और पुरूष की सेना में भर्ती पर रोक थी.सत्रह साल पहले, वर्ष 1993 में बने एक क़ानून के मुताबिक़ सेना में इस संबध में - 'डोन्ट आस्क, डोंट टेल' यानी 'न पूछें न बताएँ' की नीति अपनाई गई थी. इसके तहत यौन प्राथमिकताओं के संदर्भ में न तो सैनिकों से कोई सवाल किए जाते थे और न ही वो इस सिलसिले में खुलकर कोई बात करते थे.नए क़ानून को सदन में 65 वोट प्राप्त हुए जबकि विरोध में पड़े मतों की संख्या 31 रही.प्रतिनिधि सभा ने इस क़ानून को पहले ही अपनी मंज़ूरी दे दी थी.इसके विरोधियों का कहना है कि समलैंगिकों की मौजूदगी युद्ध के दिनों में सैनिकों की मनोस्थिति को प्रभावित करेगी.अब तक 13,000 ऐसे अमरीकी सैनिक फ़ौज से बर्खास्त किए जा चुके हैं जिन्होंने अपनी यौन प्राथमिकता का खुले तौर पर इज़हार किया था.अपनी प्रतिक्रिया देते हूए राष्ट्रपति ओबामा ने कहा कि अब हज़ारों देशभक्त अमरीकियों को फ़ौज से महज़ इसीलिए नहीं अलग होना पड़ेगा क्योंकि वो समलैंगिक हैं.राष्ट्रपति ओबामा पहले से इसके पक्ष में थे और पद संभालने के बाद उन्होंने इसे अपनी प्राथमिकता सूची में शामिल कर रखा था.    नए क़ानून को लागू होने में कम से कम दो माह का समय लगेगा जिस दौरान रक्षा मंत्रालय को ये तय करना होगा कि इसे किस तरह लागू किया जाए.इस माह के शुरूआत में पेंटागन की एक रिपोर्ट में कहा गया था कि फ़ौज में समलैंगिकों की खुली मौजूदगी का असर इराक़ और अफ़गानिस्तान में लड़ रहे अमरीकी सैनिकों पर नहीं पड़ेगा.
__________________________
हालांकि पोस्को विरोधियों का गढ़ माने जाने वाले  ढिंकिया पंचायत के गोबिंदपुर गाँव की सीमा पर अब भी सैंकड़ों लोग प्रशासन के प्रवेश को  रोकने के लिए डटे हुए हैं.दूसरी तरफ धरने के स्थान से करीब एक किलोमीटर की दूरी पर पुलिस की छह टुकड़ियां मौजूद हैं.पोस्को विरोधियों के प्रति समर्थन प्रकट करने के लिए स्वामी अग्निवेश इलाके  में पहुंचे हुए हैं.शुक्रवार को भुवनेश्वर पहुँचने के बाद अग्निवेश ने कहा कि अगर लोग अपनी ज़मीन नहीं देना चाहते तो सरकार को ज़बरदस्ती नहीं करनी चाहिए.स्वामी अग्निवेश के अलावा  कांग्रेस का एक प्रतिनिधि मंडल भी विरोधियों को समर्थन देने ढिंकिया पहुँच रहा है. वाम दलों सहित पांच विरोधी पार्टियाँ पहले से ही आंदोलन  का समर्थन कर रही हैं. गौरतलब है कि 18 मई से शुरू हुए भूमि अधिग्रहण का काम पिछले शनिवार से  'रज' पर्व की छुट्टियों के लिए बंद था.छुट्टियों के बाद  शुक्रवार को अधिग्रहण का काम  दोबारा शुरू होना था, लेकिन बारिश के कारण काम नहीं हो पाया.आज भी सुबह से ही इलाके में हल्की बूंदा-बांदी होती रही है. हालाँकि अभी इसकी औपचारिक रूप से घोषणा नहीं हुई है, लेकिन शनिवार को काम पूरा होने की संभावना कम ही नज़र आ रही है.हालांकि सूत्रों के अनुसार भूमि अधिग्रहण का काम दोबारा शुरू न होने के पीछे कुछ और कारण भी हैं.पहला तो यह कि सरकार अभी यह तय नहीं कर पाई है कि गोबिंदपुर कि सीमा पर पहरा दे रहे लोगों को हटाने के लिए पुलिस बल का प्रयोग किया जाए या नहीं.दूसरा कारण यह है कि जगतसिंह के ज़िलाधीश नारायण चन्द्र जेना अपने बेटे की शादी के लिए सोमवार तक छुट्टी पर हैं और उनकी गैरहाज़री में दूसरे अधिकारी पुलिस बल के प्रयोग  के बारे में कोई निर्णय नहीं लेना चाहते.ज़बर्दस्ती भूमि अधिग्रहण के आरोपों का खंडन करते हुए आरडीसी प्रदीप्त महापात्र ने बीबीसी से कहा कि सरकार यह बात कई महीनों पहले ही स्पष्ट कर चुकी है कि ढिंकिया पंचायत में कोई निजी ज़मीन अधिग्रहित नहीं की जाएगी.उन्होंने कहा, "फिलहाल केवल लोगों का अवैध कब्ज़ा हटाया जा रहा है."   
__________________________
 साल 1997 में आज ही के दिन नोबल पुरस्कार की विजेता मदर टेरेसा का कलकत्ता में देहावसान हो गया था. वो 87 साल की थीं.मेसिडोनिया की रहने वाली मदर टेरेसा ने भारत में गरीबों, असहाय लोगों, कुष्ठ रोगियों और बच्चों की सेवा करने में अपना पूरा जीवन बिता दिया. दुनिया में बहुत से लोग उन्हें देव तुल्य मानते थे.रोमन कैथोलिक ईसाइयों के मुख्य धर्म गुरु पोप ने उनकी कई बात प्रशंसा की थी. कई हिन्दू संगठन उनकी निंदा करते थे और उन पर यह आरोप लगते थे कि वो छल कर लोगों का धर्म परिवर्तन करवातीं हैं. कई दूसरे प्रगतिशील लोग गर्भपात और गर्भ निरोधकों पर उनके कट्टरपंथी विचारों के कारण उन्हें नापसंद करते थे.मदर टेरेसा की शव यात्रा के मार्ग पर दोनों तरफ हज़ारों लोगों ने खड़े हो कर उन्हें भावभीनी विदाई दी. मदर टेरेसा ने मिशनरीज़ ऑफ़ चैरिटी की स्थापना की थी. स्थापना  के  पांच दशकों के अंदर उनका संगठन 130 देशों में काम कर रहा था और दसियों लाख बीमार ज़रूरतमंद लोगों को मदद पहुंचा रहा था. साल 1986 में  बंबई से न्यू यॉर्क जा रहे एक पैन एम के एक हवाई जहाज़ को पाकिस्तान के कराची हवाई अड्डे पर अगवा कर लिया गया. अपहरणकर्ता सुरक्षा सैनिकों की वर्दी में जहाज़ में चढ़े थे.हवाई जहाज़ में उस समय 390 यात्री सवार थी. काफ़ी जद्दो जहद के बाद पाकिस्तानी फौजी कमांडो यूनिट ने जहाज़ को छुडा लिया.लेकिन जहाज़ पर सैनिकों के पहुँचने के पहले अपहरणकर्ताओं ने लोगों पर गोलियां चलानीं शुरू कर दीं जिसकी वजह से मौके पर ही 17 लोग मारे गए.मारे गए लोग जहाज़ के आपातकालीन रास्ते से भागने की कोशिश कर रहे थे.जहाज़ पर सवार एक यात्री मोहम्मद अमीन ने बाद में बताया की यात्रिओं पर गोलियां चलाने के पहले एक हमलावर चिल्लाया " यह आखिरी जेहाद है. अगर हम मारे गए तो हम सबको स्वर्ग मिलेगा."एक दूसरे अमरीकी मूल के यात्री ने कहा की हमलवारों ने जहाज़ में अंधेरा कर दिया था और अँधेरे के बीच में ही किसी ने यात्रियों की तरफ हथगोला उछाल दिया.जहाज़ को छुडाने की सैनिक कार्रवाई में सभी अपहरणकर्ता जीवित पकड़ लिए गए. इन अपहरणकर्ताओं का ताल्लुक़ फ़लस्तीनी  आंदोलनकारियों  से था. साल 1998 में सभी अपहरणकर्ताओं को फाँसी की सज़ा सुनाई गई लेकिन बाद में ये उम्र कै़द में तबदील कर दी गई.
__________________________
ये वादा किया गया था कि इन वेबसाइट्स पर रमज़ान के महीने से पहले पाबंदी लगाई जाएगी.इंडोनेशिया की सरकार ने कहा है कि वो देश में इंटरनेट सेवाएँ देने वाली सभी कंपनियों से बात कर रही है ताकि वहाँ के नागरिक पोर्न साइट्स को खोल न पाएँ.इंडोनेशिया के संचार मंत्री तिफ़ातुल सेमबिरिंग ने कहा है कि उन्हें विश्वास है कि देश में इंटरनेट सेवाएँ मुहैया कराने वाली कंपनियों ने पोर्नोग्राफ़िक वेबसाइट्स में से कम से कम 80 प्रतिशत वेबसाइट्स को बंद कर दिया है.ये क़दम इसलिए उठाया गया है क्योंकि इंडोनेशिया की कई मशहूर हस्तियों के सेक्स वीडियो पोर्न वेबसाइट्स पर धड़ल्ले से दिखाए जा रहे थे.इस सेक्स स्कैंडल से कट्टरपंथी इस्लामी संगठनों में रोष फैल गया और उन्होंने उन हस्तियों के ख़िलाफ़ प्रदर्शन किए. उनकी माँग थी कि इंटरनेट पर लगाम लगाई जाए और सेक्स स्कैंडल में शामिल हस्तियों को जनता के सामने सज़ा दी जाए.इस क़दम के बाद इंडोनेशिया की छह सबसे बड़ी इंटरनेट सेवाओं से खोलने की कोशिश की गई पर इन वेबसाइट्स को खोला नहीं जा सका.मंत्री ने बताया कि ये इंटरनेट की वो कंपनियां हैं जो पूरे इंडोनेशिया में 87 प्रतिशत उपभोक्ताओं को इंटरनेट की सेवाएँ दे रही हैं.उन्होंने इस बात का भी यक़ीन दिलाया है कि लोगों को इस बात से घबराने की ज़रूरत नहीं है कि इस एक क़दम के बाद कहीं इंटेरनेट पर आगे भी रोक लगने का सिलसिला न शुरु हो जाए. उन्होंने आश्नासन दिया है कि इंडोनेशिया चीन की तरह इंटरनेट पर रोक नहीं लगाएगा.
__________________________
इस यातना शिविर में उत्पीड़न के शिकार लोगों ने बीबीसी को बताया है कि क़ैदियों को वहां नियमित रूप से पीटा जाता है और महिलाओं के साथ बलात्कार किया जाता है, यहां तक कि कुछ लोगों को कुत्तों से कटवाया जाता है.हालांकि बीबीसी से बात करनेवाले लोगों ने ये बातें उनकी पहचान सार्वजनिक नहीं किए जाने की शर्त पर बताई हैं.ये तथ्य ऐसे समय प्रकाश में आए हैं, जब यूरोपीय संघ मरांज के हीरों की अंतरराष्ट्रीय बिक्री पर लगे प्रतिबंध को आंशिक तौर पर हटाने का प्रयास कर रहा है.क़ैदियों की यातना का प्रमुख शिविर 'ज़ेंगेनी' मरांज क्षेत्र में ही स्थित है जबकि पास में ही एक और शिविर भी चलाया जा रहा है.हाल के महीनों में रिहा किए गए क़ैदियों का कहना है कि शिविर में उन्हें एक ही दिन में कई बार पीटा जाता था और कई बार तो तलवों पर प्रहार किया जाता था.उन्होंने ये भी बताया कि शिविर में रहनेवाली महिलाओं के साथ नियमित रूप से बलात्कार किया जाता है, खाना सीमित होता है और कई क़ैदियों को जब रिहा किया जाता है तो उनकी हालत इतनी ख़राब होती है कि वो चल भी नहीं पाते.यातना शिविर में रहे एक व्यक्ति ने जो अपने हाथ का इस्तेमाल नहीं कर पाता और चलने में भी असमर्थ है, उसने बीबीसी को बताया,''वे सुबह, दोपहर और शाम में हमें 40-40 चाबुक लगाते थे.''दो चश्मदीदों ने बीबीसी को बताया कि शिविर में या ग़िरफ़्तारी के वक़्त क़ैदियों को कुत्तों से कटवाया जाता है. शिविर में रखे गए क़ैदी वैसे लोग होते हैं जिन्हें ग़ैर-क़ानूनी रूप से हीरे निकालते हुए पकड़ा जाता है.हीरे निकलवाने का काम दरअसल वहां की पुलिस और सैनिक नियमित रूप से करते हैं. चश्मदीदों का कहना है कि मरांज में ऐसे यातना शिविर कम से कम तीन साल से चल रहे हैं. हालांकि बीबीसी के आरोपों पर ज़िम्बाब्वे की सरकार ने अभी तक कोई जवाब नहीं दिया है.बीबीसी को एक ऐसे दस्तावेज़ की जानकारी मिली है जिससे पता चलता है कि यूरोपीय संघ मरांज के हीरों की अंतरराष्ट्रीय बिक्री पर लगे प्रतिबंध को आंशिक तौर पर हटाने की कोशिश कर रहा है.यूरोपीय संघ चाहता है कि मरांज के खदानों में मानव अधिकारों की निगरानी रखी जानी चाहिए. पहली बार मरांज के हीरों की अंतरराष्ट्रीय बिक्री पर ऐसा प्रतिबंध किंबरले प्रोसेस ने 2009 में लगाया था.किंबरले प्रोसेस ने मरांज के हीरे की खदानों पर ये प्रतिबंध ज़िम्बाब्वे के सुरक्षा बलों द्वारा बड़े पैमाने पर हत्या और यातना दिए जाने की रिपोर्ट मिलने के बाद लगाया था.दुनिया भर में हीरों पर निगरानी रखने का काम करने वाले किंबरले प्रोसेस का मानना है कि प्रतिबंध के बावजूद इसका ठीक से पालन नहीं किया जा रहा है.केपी के चेयरमैन के मुताबिक़ मरांज के हीरों की बिक्री पर 2009 में जो प्रतिबंध लगाया गया था उसमें पहले ही आंशिक ढील बरती जा रही है.
__________________________
संयुक्त अरब अमीरात ने भी 11 अक्तूबर से रोक लगाने की चेतावनी दी है.संयुक्त अरब अमीरात ने ब्लैकबेरी से राष्ठ्रीय सुरक्षा पर ख़तरे की आशंका जताई है क्योंकि वे ब्लैकबेरी से भेजे गए इंक्रिप्टेड डाटा जैसे मेसेज और ई-मेल पर निगरानी नहीं रख पा रहे हैं.संयुक्त अरब अमीरात को चिंता है कि इसकी वजह से बहुत सारे आंकड़े विदेशी संगठनों के पास तुरंत चले जाते हैं जिसका वे अपनी सुविधा के अनुसार इस्तेमाल करते हैं.संयुक्त अरब अमीरात की दूरसंचार नियामक संस्था का कहना है कि ये ब्लैकबेरी उपकरण राष्ट्रीय सुरक्षा के लिए ख़तरा बन सकते हैं.इसी तरह पिछले साल सरकारी टेलीकॉम कंपनी की ओर से ब्लैकबेरी के हैंडसेट में स्पाईवेयर यानि जासूसी करने वाला सॉफ़्टवेयर डालने का कथित प्रयास किया गया था.संयुक्त अरब अमीरात में लगभग पांच लाख लोग ब्लैकबेरी इस्तेमाल करते हैं.सरकारी समाचार एजेंसी ने संयुक्त अरब अमीरात सरकार के बयान के हवाले से पहले कहा था, "जब तक स्थानीय क़ानून के मुताबिक उसका हल न निकाल लिया जाए तब तक ब्लैकबेरी की कुछ सेवाओं को 11 अक्टूबर से बंद किया जाएगा."भारत ने भी ब्लैकबेरी डेटा सर्विस को लेकर सुरक्षा संबंधी चिंताएं जताईं हैं कि कहीं वे चरमपंथियों के हाथों में न पड़ जाए.
__________________________
दरअसल ब्राज़ील के रियो डे जेनेरो प्रांत में पुलिस शराब पीकर गाड़ी चलाने के ख़िलाफ़ एक अभियान चला रही है, जिसका नाम है 'ली सेका'.इस अभियान की शुरूआत पुलिस ने मार्च 2009 में की थी. इसका मुख्य उद्देश्य था लोगों को शराब पीकर गाड़ी चलाने से रोकना.लेकिन शराब पीकर गाड़ी चलाने वालों ने इससे बचने का एक नया रास्ता निकाल लिया है. वे ट्विटर के ज़रिए पुलिस को चकमा देते हैं.अगर किसी ने ज़्यादा बीयर पी रखी है और फिर भी गाड़ी चलाना चाहता है तो वो ट्विटर का इस्तेमाल करता है जिसके ज़रिए कोई उसे ये बता देता है कि पुलिस किस मोड़ पर कहां खड़ी है और वो उस रास्ते के बजा़ए दूसरे रास्ते का इस्तेमाल करता है.लेकिन पुलिस भी कोई कम नहीं है वो इन लोगों को चकमा देने के लिए उन रास्तों पर खड़ी रहती है जहां शराब पीकर गाड़ी चलाने वालों को उम्मीद नहीं होती. शराब पीकर पकड़े जाने पर सज़ा के तौर पर लाइसेंस रद्द हो सकता है, जुर्माना लग सकता है और पुलिस आपकी कार भी उठाकर ले जा सकती है.पुलिस इसके लिए लोगों में जागरूकता अभियान भी चला रही है.रियो में सरकार का कहना है कि मार्च 2009 से इस अभियान के शुरू होने के बाद सड़क हादसों की संख्या में पांच हज़ार की कमी आई है.इस अभियान में इस क़दर कामयाबी मिली है कि सरकार दूसरे राज्यों में भी इसे लागू करने के बारे में सोच रही है.इस अभियान के संयोजक कार्लोस अलबर्टो लोप्स ने इसकी कामयाबी पर ख़ुशी जताते हुए कहा, ''लगातार और प्रभावी निगरानी और ख़ासकर जागरुकता अभियान के कारण हमें ये सफलता मिली है जिसने गाड़ी चलाने वालों के पूरे नज़रिए को बदल दिया है.''लेकिन रियो के कुछ लोगों के लिए यह अभियान अधिकारियों की तरफ़ से उनकी ज़िंदगी में एक ग़ैरज़रुरी दख़ल है. ट्विटर का इस्तेमाल करने वाले एक स्थानीय निवासी मारसेलो का तर्क है,  ''ली सेका अभियान एक अच्छी चीज़ है, लेकिन कभी कभी जब मैं अपना ड्राइविंग लाइसेंस भूल जाता हूं तो अपने ब्लैकबेरी पर ट्विटर चेक करता हूं. मेरा ख़्याल है बेहतर है कि आदमी बिना किसी चीज़ की चिंता किए हुए गाड़ी चलाए.''मार्च 2009 में इस अभियान की शुरुआत के तीन महीने बाद जून 2009 में ट्विटर पर लीसेकाआरजे पेज को शुरू किया गया था और आज डेढ़ लाख लोग उसे फ़ॉलो करते हैं.इस पेज को चलाने वाले ब्रूनो पॉन्ट्स का कहना है, ''जब इसकी शुरुआत हुई लोग अपने निजी ट्विटर एकाउंट पर एक दूसरे को पुलिस के बारे में जानकारी देते थे, हमने सबको सिर्फ़ एक जगह जमा कर दिया है. यह अपने आप शुरू हुआ एक लोकप्रिय आंदोलन है और हम लोग सिर्फ़ उसकी निगरानी कर रहे हैं.''लेकिन पूर्व स्वास्थ्य मंत्री होज़ गोम्स ट्विटर का इस्तेमाल करने वालों पर अपनी नाराज़गी जताते हुए कहते हैं, ''ट्विटर पेज हमारे अभियान को नुक़सान पहुंचा रहा है.'' लीसेकाआरजे को ट्विटर के शॉर्टी  एवार्ड्स 2011 के लिए नामांकित किया गया है. यह पुरस्कार साल भर में ट्विटर पर छोटी लेकिन सबसे बढ़िया जानकारी मुहैया कराने के लिए दिया जाता है.ब्रूनो पॉन्ट्स का कहना है कि उनके अभियान का पुरस्कार जीतना ब्राज़ील के लोगों की एक दूसरे से सहयोग करने की भावना को उजागर करेगा, साथ ही इससे यह भी पता चलेगा कि इस तरह की जानकारी कितनी ज़रूरी है.
__________________________
चीन सरकार के प्रेस और प्रकाशन विभाग ने कहा है कि ऐसे शब्दों से चीनी भाषा की शुद्धता नष्ट हो रही है.चीन के पीपुल्स डेली अख़बार में प्रकाशित रिपोर्ट के अनुसार विभाग ने कहा है कि लेखन में चीन की मानक भाषा का ही प्रयोग किया जाना चाहिए.उन्होंने प्रेस से विदेशी छोटे नामों और उपनामों से बचने के साथ-साथ - चिंग्लिश - से भी बचने के लिए कहा जो ऐसी भाषा को कहा जाता है जिसमें इंग्लिश और चीनी शब्दों का मिश्रण होता है.ये आदेश रेडियो और टीवी प्रसारणों पर भी लागू होता है.चीन सरकार का कहना है कि आर्थिक और सामाजिक उन्नति के साथ-साथ चीन में लगातार विभिन्न तरह के प्रकाशनों में विदेशी भाषाओं का प्रयोग बढ़ता जा रहा है.सरकार के अनुसार ऐसा करने से चीनी भाषा की शुद्धता गंभीर रूप से नष्ट हुई है और इससे देश के सांस्कृतिक वातावरण पर प्रतिकूल सामाजिक प्रभाव पड़ रहा है.प्रेस और प्रकाशन विभाग ने कहा है कि यदि किसी चीज़ को विदेशी भाषा में लिखना बिल्कुल ही आवश्यक हो तो उसके साथ-साथ चीनी भाषा में उसकी व्याख्या भी आवश्यक है.
__________________________
समाचार चैनल सीएनएनआईबीएन को दिए एक साक्षात्कार में डेविड कैमरन ने बताया कि डाओ केमिकल्स को अंतरराष्ट्रीय ओलंपिक समिति ने प्रायोजक के तौर पर नियुक्त किया है और वो इस फैसले का विरोध नहीं करेंगे.उन्होंने कहा, “भोपाल हादसे को लेकर भारतीय लोगों का गुस्सा मै समझ सकता हूं पर जिस समय हादसा हुआ तब डाओ केमिकल्स यूनियन कारबाईड का हिस्सा नहीं था.”कैमरन से पहले अंतरराष्ट्रीय ओलंपिक समिति ने भी इसी कारण का हवाला देते हुए डाओ को लंदन ओलंपिक का प्रायोजक नहीं बनाने की भारत की मांग को ठुकरा दिया था.डेविड कैमरन ने कहा, “मुझे याद है जब मै काफी कम उम्र का हुआ करता था उसी वक्त ये हादसा हुआ था और मैने इस खबर को अखबारों में पढ़ा था. बेहद चौकाने वाला हादसा था ये. डाओ को अंतरराष्ट्रीय ओलंपिक समिति ने प्रायोजक बनाया है, ये उनका फैसला है और मै उनके फैसले का विरोध नहीं करता.”उन्होंने कहा, “ब्रिटेन का प्रधान मंत्री होने के नाते मै लंदन ओलंपिक को एक सफल समारोह के तौर पर देखना चाहता हूं. मै नहीं चाहता हूं कि इस समारोह को किसी औद्योगिक या राजनीतिक हित को साधने के लिए प्रयोग किया जाए. मुझे डाओ को प्रायोजक बनाए जाने में कोई बुराई नजर नही आती.”डाओ केमिकल्स को लंदन ओलंपिक के प्रायोजक के रूप में हटाने को लेकर भारतीय ओलंपिक एसोसिएशन ने पहले आईओसी को मनाने की कोशिश की थी, लेकिन एसोसिएशन ऐसा करने में नाकाम रहा. बाद में खेल मंत्रालय की ओर से चिट्ठी भेजी गई.चिठ्ठी के जवाब में अंतरराष्ट्रीय ओलंपिक समिति ने अपने रुख़ को दोहराते हुए कहा कि वो 1984 की भोपाल गैस त्रासदी के कारण लंदन ओलंपिक के प्रायोजक के रूप में डाओ केमिकल्स को नहीं हटा सकती.खेल मंत्रालय के संयुक्त सचिव राहुल भटनागर के पत्र के जवाब में आईओसी ने कहा कि वो भारत सरकार की चिंता को समझती है, लेकिन भोपाल गैस त्रासदी के समय डाओ केमिकल्स न प्लांट की मालिक थी और न ही वो उसे चलाती थी.ये पत्र आईओसी के निदेशक, एनओसी रिलेशंस पेरे मिरो ने लिखी है. खेल मंत्रालय के संयुक्त सचिव राहुल भटनागर ने 24 फरवरी को आईओसी के अध्यक्ष जाक रोखे को पत्र लिखकर डाओ केमिकल्स को प्रायोजक के रूप में हटाने की मांग की थी.
__________________________
राजधानी वाशिंगटन से दूर, अमरीका के सदूर यूटा प्रदेश में चिकित्सक ब्रेंट जेम्स और उनके सहयोगी ये मानते हैं कि चिकित्सा की पद्धति में थोड़े फेर बदल से बहुत सारे बेजरूरत खर्च को समाप्त किया जा सकता है.ब्रेंट जेम्स और उनके साथी मानते हैं कि ये अभियान अमरीका के भविष्य के लिए बहुत अहम है.ब्रेंट जेम्स कहते हैं, "जब ओबामा कहते हैं कि स्वास्थ्य सेवा में सुधार अर्थव्यवस्था के लिए जरूरी है, वो तकनीकी रुप से सही हैं. मैं सोचता हूं कि स्वास्थ्य के क्षेत्र में सुधार न सिर्फ भविष्य के लिए, बल्कि खुद अमरीका और प्रजातंत्र की रक्षा के लिए जरूरी है."अमरीका अपनी अर्थव्यवस्था का पांचवा हिस्सा स्वास्थ्य सुविधाओं पर खर्च करता है और वहां निजी क्षेत्र की बड़ी कंपनियां स्वास्थ्य सुवाधाएं मुहैया करवाने के कामों में लगी हैं.माना जाता है कि बराक ओबामा के स्वास्थ्य क्षेत्र में सुधारों की कोशिश का भारी विरोध इस कारण भी है.साल्ट लेक सिटी स्थित इंटरमाउनटेन मेडिकल सेंटर में चिकित्सकों और अभियान में जुटे दूसरे लोग स्वास्थ्य के क्षेत्र में काम करने के तरीकों में बदलाव लाने की कोशिश कर रहे हैं.अपने अभियान के बारे में बताते हुए ब्रेंट जेम्स कहते हैं कि चिकित्सा विज्ञान में आज जो हो रहा है उसका प्रभाव क्षेत्र इतना छोटा होता है कि वो हर किसी को सीधे-सीधे नहीं दिखता, लेकिन जब एक चिकित्सक उनपर निगाह दौड़ाता है तो उनमें उसे ढेर सारे आंकड़े नजर आते हैं.डॉ वेयर ब्रांच, ब्रेंट जेम्स के साथ काम करते हैं. वो इंटरमाउनटेन मेडिकल सेंटर में नवजात शिशुओं और महिला विभाग के निदेशक हैं.डॉ वेयर ब्रांच उदाहरण देते हुए कहते हैं कि माता-पिता और चिकित्सकों की आसानी को देखते हुए अमरीका में सैकड़ों बच्चों का जन्म नियत समय से एक या दो हफ्ते पहले करवाया जाता है.वो कहते हैं कि नब्बे के दशक तक बच्चों के जन्म का समय चुनने का रिवाज अमरीका में बहुत आम हो गया. लेकिन अस्पताल ने जब इससे जुड़े आंकड़ो की समीक्षा की तो वो कुछ दूसरे तरह के निष्कर्ष पर पहुंचे.डॉ वेयर ब्रांच के अनुसार, "हमने पाया कि जो बच्चे समय से पहले पैदा करवाए गए वो लगातार कई तरह की स्वास्थ्य की दिक्कतों से दो-चार रहे, उनके शरीर का तापमान ठीक नहीं रहता था, वो सरदी से ग्रसित रहते थे, उन्हें सांस लेने में दिक्कत होती थी. ये सारी चीजे बड़ी छोटी नजर आती थीं लेकिन अगर ऐसे सभी बच्चों की तादाद पर नजर डालें तो ये संख्या बहुत बड़ी है."इसके बाद इंटरमांउटेन ने समय से पहले डिलीवरी के केसों को कम कर दिया - इससे न सिर्फ बच्चों के स्वास्थ्य में सुधार दिखा बल्कि उनके लगातार इलाज में जो खर्च आ सकता था उसमें भी काफी कमी हुई.अस्पताल दूसरे क्षेत्रों में भी इस तरह के अध्ययन कर रहा है. अस्पताल ने ह्रदय रोग के इलाज के लिए तय दिशा-निर्देशों को भी आसान बनाया है जिससे खर्च में बचत हुई है.हालांकि दूसरे अस्पतालों ने भी इस तरह के प्रयोग किए हैं लेकिन किसी ने फारेंसिक का सहारा लेकर इस तरह आंकड़े नहीं इकट्ठे किए हैं. अस्पताल के मुख्य प्रशासनिक अधिकारी डेविड ग्राओर कहते हैं कि स्वास्थ्य पर लगातार बढ़ता खर्च अमरीका को दिवालियापन की कगार तक पहुंचा सकता है और अध्ययन के आधार पर बहुत सारे क्षेत्र में कटौती की गुंजाइश निकालने की सख्त जरूरत है.
__________________________
कंफ़्यूशियस शांति पुरस्कार को चीन का नोबल शांति पुरस्कार माना जाता है. चीन के संस्कृति मंत्रालय ने सितंबर में घोषणा की थी कि इस साल ये पुरस्कार नहीं दिया जाएगा और पुरस्कार समिति को भंग कर दिया था.लेकिन समिति के सदस्य और कवि कियाओ दामो का कहना है कि उन्होंने एक नए पैनल का गठन किया है. उन्होंने इस बात पर भी ज़ोर दिया है कि पुरस्कार वितरण समारोह ज़रूर होगा.उन्होंने कहा कि पुतिन को लीबिया पर नेटो की बमबारी के विरोध की वजह से चुना गया है. कियाओ दामो ने समाचार एजेंसी एएफ़पी को बताया, "पुतिन को शांति पुरस्कार इसलिए दिया गया है, क्योंकि विश्व शांति को बनाए रखने के लिए इस साल उनका काम वाकई बेहतरीन रहा है."कियाओ के नए पैनल के एक कथित वक्तव्य में व्लादिमीर पुतिन के 1999 में चेचन्या में युद्ध के क़दम को भी सराहा गया है.वक्तव्य में कहा गया है, "इस युद्ध में दिखी उनकी दृढ़ता ने कई रूसियों को प्रभावित किया. लोगों को लगा कि वे रूस में सुरक्षा और स्थिरता लाने में सक्षम हैं."ये अभी स्पष्ट नहीं हुआ है कि पुतिन इस पुरस्कार के बारे में जानते हैं या नहीं.कंफ़्यूशियस शांति पुरस्कार पिछले साल स्थापित हुआ जब चीनी प्रशासन का विरोध कर रहे लू श्याबाओ को नोबल समिति की ओर से शांति पुरस्कार देने की घोषणा हुई थी. माना जा रहा था कि कंफ़्यूशियस पुरस्कार को चीनी प्रशासन का समर्थन प्राप्त है.लू श्याबाओ 2008 से जेल में बंद हैं और उन्हें नोबल पुरस्कार देने के फ़ैसले से चीन ख़ुश नहीं था. पिछले साल कंफ़्यूशियस शांति पुरस्कार ताइवान के राजनीतिज्ञ लियेन चान को दिया गया था.लेकिन ये स्पष्ट नहीं हो सका था कि वे इस बारे में जानते थे या नहीं और चान समारोह में नहीं पहुंचे थे. उनकी जगह एक छोटी लड़की को ये पुरस्कार दिया गया था हालांकि आयजकों ने ये बताने से इनकार कर दिया था कि वो लड़की कौन है या उसे क्यों चुना गया.इस साल संस्कृति मंत्रालय की ओर से इस पुरस्कार को नहीं दिए जाने की घोषणा के बाद कियाओ दामो ने हांगकांग में चायना इंटरनेशनल पीस स्टडीज़ सेंटर के नाम से एक संगठन स्थापित किया. उनका कहना है कि इस संगठन में कलाकार और बुद्धिजीवी हैं और इसका सरकार से कोई लेना-देना नहीं है.कियाओ ने कहा है कि पुरस्कार वितरण समारोह नोबल समारोह से एक दिन पहले, नौ दिसंबर, को होगा.
__________________________
विकीलीक्स ने सोमवार को दूतावासों के ज़रिए होने वाले संवाद का विस्तृत विवरण प्रकाशित किया है, लगभग ढाई लाख दस्तावेज़ सामने आए हैं जिनसे दुनिया के अनेक देशों के साथ अमरीका के संबंधों के बारे में ऐसी बातें सामने आ रही हैं जिन्हें गोपनीय समझा जा रहा था.इन्हीं में से एक दस्तावेज़ से पता चलता है कि जर्मनी ने ग्वांतानामो बे में बंद चीनी मूल के क़ैदियों को स्वीकार करने से मना कर दिया था क्योंकि चीन ने जर्मन सरकार को चेतावनी दी थी कि ऐसा करने से दोनों देशों के संबंधों पर असर पड़ेगा.फ्रांस ने दो क़ैदियों को लेना स्वीकार कर लिया था कि क्योंकि वह अमरीका के साथ बिगड़ रहे अपने संबंधों में सुधार की कोशिश कर रहा था.लीक हुए दस्तावेज़ों से पता चला है कि प्रशांत महासागर के छोटे से द्वीप देश किरीबास को अमरीका ने चीनी मूल के बंदियों को स्वीकार करने के बदले में लाखों डॉलर देने की पेशकश की थी.ऐसे ही एक दस्तावेज़ से पता चलता है कि स्लोवेनिया के प्रधानमंत्री बोरुत पाहोर ने एक बंदी को स्वीकार करने के बदले ओबामा से मुलाक़ात की शर्त रखी थी. स्लोवेनिया के प्रधानमंत्री कार्यालय ने इसे एक ग़लत निष्कर्ष बताया है.कुवैत से कहा गया था कि वह कुवैती क़ैदियों को स्वीकार कर ले जिससे उसने यह कहते हुए मना कर दिया था कि उनके छोटे से देश में इन लोगों को रखने की जगह नहीं है.यह तब की बात है जब बराक ओबामा विवादित ग्वांतानामो बे शिविर को बंद करने से पहले वहाँ बंद क़ैदियों को अलग-अलग देशों में भेजने की कोशिश कर रहे थे.विकीलीक्स के ज़रिए जो ढाई लाख दस्तावेज़ सामने आए हैं उनको पढ़ने के बाद कई तरह के चौंकाने वाले निष्कर्ष सामने आ रहे हैं.
__________________________
मुसलिम ब्रदरहुड ने सत्तारूढ़ सैन्य परिषद के नई शक्तियां हासिल कर लेने के खिलाफ पूरे मिस्र में प्रदर्शन करने का आह्वाहन किया है.इस बीच खबरें हैं कि मिस्र के पूर्व राष्ट्रपति होस्नी मुबारक को स्ट्रोक हुआ है और उनकी हालत काफी नाजुक है. ये तक कहा जा रहा है कि वे मौत के करीब हैं.सरकारी मीडिया के मुताबिक मुबारक को जेल में स्ट्रोक हुआ. कुछ रिपोर्टें तो ये भी कह रही हैं कि उनके दिल ने काम करना बंद कर दिया है और उपकरणों के जरिए उसे दोबारा शुरु किया. अधिकारियों का कहना है कि मुबारक को सेना के अस्पताल में भर्ती कराया गया है.बीबीसी संवाददाता जॉन लेन के मुताबिक होस्नी मुबारक की सेहत से जुड़ी किसी भी खबर को मिस्र के लोग संदेह भरी नजर से देख रहे हैं क्योंकि पूर्व में ये खबरें गलत साबित हुई हैं और कभी कभी उन रिपोर्टों का गलत मकसद भी होता है.लेकिन इस बार खबरें पहले के मुकाबले विश्वस्त सूत्रों से आ रही हैं. बीबीसी संवाददाता के अनुसार मुबारक की बिगड़ती सेहत का समाचार ऐसे समय आ रहा है जब राष्ट्रपति चुनाव में जीत के दावों की खबरें आ रही हैं.मुस्लिम ब्रदरहुड ने कहा है कि उनका उम्मीदवार मोहम्मद मुर्सी जीता है लेकिन विरोधी अहमद शफीक से जुड़े लोगों का कहना है कि वे आगे चल रहे हैं. कुछ विदेशी पर्यवेक्षकों को आशंका है कि चुनाव में अंतिम क्षणों में धाँधली की कोशिश हो सकती है.
__________________________
इस बात की भी संभावना है कि उन्हें लोगों के घरों में भी लगाया जा सकता है. पूर्वी लंदन में रहने वाले लोगों को एक पर्चा मिला है जिसमें कहा गया है कि खेलों के दौरान उनके घरों में सैनिकों को तैनात किया जा सकता है.इसमें यह भी कहा गया है कि उस इलाके की पानी की टंकी के ऊपर एयर डिफेंस सिस्टम को लगाया जा सकता है. एक प्रवक्ता ने कहा है कि रक्षा मंत्रालय ने अभी यह तय नहीं किया है कि खेलों के दौरान जमीन पर रहने वाली वायु रक्षा प्रणाली को तैनात किया जाए या नहीं.पर्चे में यह बताया गया है कि दो से सात मई के बीच सशस्त्र बलों को सैनिक अभ्यास के लिए वहाँ तैनात किया जाएगा.इसमें यह भी कहा गया है कि दो से दस मई के बीच एक ‘बड़ा राष्ट्रीय अभ्यास ’ किया जाएगा जिसमें खेलों के दौरान सशस्त्र बलों द्वारा पुलिस को सुरक्षा दिए जाने की क्षमता का आंकलन किया जाएगा.अगर सरकार खेलों के दौरान मिसाइल इस्तेमाल करने का फैसला करती है, तो इन गर्मियों के दौरान सैनिको को दो महीनों तक के लिए तैनात किया जा सकता है.पर्चे में कहा गया है कि इन मिसाइलों के साथ पूरी तरह से प्रशिक्षित और पेशेवर सैनिको को लगाया जाएगा. इससे उस इलाके में रहने वाले लोगों के लिए कोई खतरा नही होगा.इन मिसाइलों को तभी इस्तेमाल किया जाएगा जब निश्चियत सुरक्षा खतरा हो और इसके लिए सरकार के उच्चतम स्तर से आदेश दिए जाएंगे.इस दस्तावेज में कहा गया है कि ‘हर पल सुरक्षा बलों और पुलिस की उपस्थति से आपकी सुरक्षा बेहतर होगी और आप आतंकवादियों का निशाना नहीं बनेंगे.’इस इलाके में रहने वाले पत्रकार ब्रायन वेलन का कहना है कि यह लोग अगले सप्ताह ही अभ्यास शुरू कर देंगे. इससे पहले रक्षा मंत्रालय दक्षिण पूर्व लंदन में सतह से हवा में मार करने वाली मिसाइलों को तैनात करने के बारे में सोच रहा था लेकिन अब यह फैसला बदल दिया गया है.
__________________________
आयरलैंड में तमाम ऐसे लोग हैं, जो आर्थिक मंदी के चलते अपनी नौकरी गवाँ चुके हैं, या फिर उनके वेतन में कटौती कर दी गई है. इसके चलते उनके पास खर्च करने के लिए धन नही है.एक दशक पहले, पब चलाने के लिए लाइसेंस की भारी मांग थी. लेकिन आज के दौर में पूरे आयरलैंड में इन पबों के दरवाजों पर ताले लगते जा रहे हैं.पश्चिमी आयरलैंड के ग्रामीण इलाके कॉनेमारा में पार्टरिका वॉल्श अपने पति के साथ एक शराबखाना चलाती हैं, इसका छप्पर फूस वाला है और दीवारों पर सफेद पुताई की गई है. ये पब प्राकृतिक दृश्य का ही हिस्सा सा लगता है. यहाँ पर हर रोज कुछ नियमित लोगों का जमावडा़ लगा रहता है.पार्टरिका कहती हैं,"आज यहाँ इसलिए लोग जमा हैं क्योंकि सुबह से ही मुसलाधार बारिश हो रही है और इन लोगों के पास करने को कोई काम नही है. साथ ही एक दिन पहले साप्ताहिक अवकाश के चलते लोगों में खुमारी थी इसलिए उन्होंने शराब पीने फैसला किया."पार्टरिका याद करती हैं कि जबसे उन्होंने इस बार को बनाने का काम शुरू किया था, तबसे अब तक कितना वक्त बदल चुका है. पहले ये पब ग्रामीण जीवन का अभिन्न अंग हुआ करता था. रविवार के दिन का कार्यक्रम तय हुआ करता था, पहले चर्च और फिर पब में बैठकों का दौर. पार्टरिका बताती हैं,"पहले सिर्फ पब ही वो जगह थी जहाँ हर कोई आया करता था. पब में लोग शराब का आनंद उठाते थे. उस समय दो बजे पब चलता था, उसके बाद चार बजे फिर पब खुल जाता था, लोग इसके खुलने का इंतजार किया करते थे. अब ये पूरे दिन खुला रहता है लेकिन लोग नही आते.गालवे शहर का मध्य भाग संकरी, भीड़-भाड़ से भरी गलियों वाली भूलभुलैया है.यहाँ चमकीले रंगों वाले शराबखाने हैं. बारिश के बावजूद भी कुछ लोग बाहर लगी टेबल पर बैठकर शराब का आनंद उठाते हैं.टैरी टायसन की उम्र 42 साल है और वो पर्यटकों के लिए गाइड का काम करते हैं.टैरी कहते हैं, "पिछले तीन सालों में हर दिन आयरलैंड में एक पब बंद हो गया. इस तरह से लगभग हजार लाइसेंस भी खत्म हो गए. आयरलैंड में आर्थिक मंदी के चलते पबों पर बड़ा बुरा असर पड़ा है. हर जगह पैसा कम होता जा रहा है और पब में रात महंगी पड़ती है."मौजूदा आर्थिक संकट के चलते शराबखानों पर मंडरा रहे संकट पर टैरी कहते हैं,"आयरलैंड में बिजनेस काफी कम हो गया है. दुर्भाग्य से पिछले दस सालों के मुकाबले काफी कम. अब वो बात नही रही. अब यहां लोग तभी आते हैं जब कोई विशेष आयोजन या समारोह हो." पब समाज के लोगों की आर्थिक हैसियत को मापने के लिए एक तरह का आर्थिक पैमाना होते हैं. जब आर्थिक स्थितियाँ ठीक न हों तो लोग घर से बाहर निकलने में कतराते हैं.आरयलैंड में हर तरह का व्यवसाय मंदा पड़ता जा रहा है, लेकिन आर्थक संकट के चलते शराबखानों के दरवाजों पर ताले लगते जा रहे हैं. लगता है कि इससे आयरिश लोगों की जीवन शैली भी कहीं हमेंशा के लिए न बदल जाए.
__________________________
लेकिन इस साल जून में इन लव होटलों में प्यार करने वालों को नहीं बल्कि दुनिया को विनाश से बचाने की चिंता करने वाले लोगों को ठहराया जाएगा.इनमें दुनिया के तमाम देशों के नेता भी शामिल होंगे.ब्राजील के रियो दे जनेरो शहर में इस साल संयुक्त राष्ट्र का पर्यावरण संबंधी अंतरराष्ट्रीय सम्मेलन होने वाला है जिसमें हिस्सा लेने के लिए 50 हज़ार प्रतिनिधियों के शहर में आने की उम्मीद है.लेकिन शहर के सामान्य होटलों में सिर्फ़ 30 हज़ार कमरे हैं.इसलिए ‘लव होटल’ मालिकों ने अपनी सेवाएँ देने का फ़ैसला किया है.आम तौर पर प्रेमी युगलों से इन ‘लव होटलों’ में घंटे के हिसाब से पैसा लिया जाता है.लेकिन विदेशी मेहमानों की भारी भीड़ को देखते हुए होटल मालिक 160 डॉलर पर कमरा देने को तैयार हैं.मेहमानों को देखते हुए इन होटलों के कमरों की साज सज्जा में भी बदलाव किया गया है.वैसे तो यहाँ उत्तेजक किस्म का फर्नीचर रहता है और बिस्तरे के ठीक ऊपर छत पर आइने लगे होते हैं जिनमें प्रेमी युगल ख़ुद को काम क्रीड़ा करते देख सकते हैं.पर अब फ़र्नीचर बदला जा रहा है, हालाँकि छत के आइने वैसे ही रहेंगे.एक होटल के मालिक सेकन्दीनो लीमा कहते हैं, “ये थोड़ा अटपटा तो होगा कि आम तौर पर हमारे पास आने वाले ग्राहक उस दौरान नहीं आएँगे लेकिन वो भी समझते हैं कि विदेशी मेहमानों को ठहराने की ज़िम्मेदारी भी हमारी है.”ब्राज़ील में ‘लव होटल’ का व्यापार पिछले कुछ बरसों में काफ़ी चल निकला है.पर विश्व पर्यावरण सम्मेलन के बाद इन होटल मालिकों के लिए व्यापार बढ़ाने के और भी मौक़े आएँगे.शहर में विश्व फ़ीफ़ा फुटबॉल प्रतियोगिता 2014 में होनी है और 2016 में ओलंपिक यहाँ होंगे.तो ‘लव होटल’ वालों की पौ बारह, प्रेमी जोड़े भले ही कसमसाते रहें !
__________________________
पुलिस का कहना है कि करीब 200 लोगों की भीड़ ने इन दोनों को उनके होटल के सामने ही घेर लिया जिसके बाद लोगों ने उन पर हमला बोल दिया.रूमी नाथ ने अपने पहले पति को तलाक दिए बिना पिछले महीने जाकी ज़ाकिर से शादी कर ली थी और वे इस समय गर्भवती हैं.पुलिस का कहना है कि लोग उनकी दूसरी शादी को लेकर उनसे नाराज़ थे.इस घटना के बाद रूमी नाथ और ज़ाकिर को काफी चोटें आईं और उन्हें पुलिस द्वारा तुरंत अस्पताल ले जाया गया.इलाज के बाद इस दंपत्ति को गुवाहाटी में ले जाया जा रहा है.रुमी नाथ बोरखोला विधानसभा क्षेत्र से विधायक हैं. उनकी दूसरी शादी के बाद वहां काफी बवाल मच गया था क्योंकि दूसरी शादी से पहले उन्होंने अपने पहले पति को तलाक नहीं दिया था.उनके पहले पति राकेश सिंह ने पिछले महीने उनके गुमशुदा होने की एफआईआर दर्ज करवाई थी.उनके पहले पति राकेश सिंह और रूमी की एक दो-वर्षीय बच्ची भी है.रूमी नाथ 2006 में भाजपा के टिकट से बोरखोला विधानसभा क्षेत्र से चुनी गई थीं, लेकिन बाद में उन्होंने अपना पाला बदल कांग्रेस का रुख कर लिया था जिससे वे 2011 का चुनाव जीतीं.रूमी नाथ के समर्थन में नारेबाज़ी करते हुए उनके समर्थकों ने राष्ट्रीय राजमार्ग 54 पर पथराव किया और एक सरकारी बस को क्षतिग्रस्त कर दिया.रूमी के समर्थक उन पर हुए हमले का विरोध कर रहे हैं. हालांकि पुलिस ने वहां पहुंच कर स्थिति को काबू में कर लिया है.
__________________________
शनिवार को अल्जीरिया की राजधानी अल्जीयर्स में लोकतंत्र के समर्थन में होने वाली रैली पर प्रतिबंध लगा दिया गया है. हालांकि विपक्षी दलों और सामाजिक अधिकारों के लिए लड़ रहे लोगों ने बेहतर जीवन की उम्मीद और आज़ादी के हक में यह रैली करने का फैसला किया है.शुक्रवार को अल्जीरिया की पुलिस ने मिस्र के राष्ट्रपति के पद छोड़ने के बाद जश्न मनाने को उत्सुक जनता को सड़कों पर जाने से रोक दिया था.बीबीसी संवाददाता के मुताबिक टुनिशिया और मिस्र जैसे आंदोलन की शुरुआत को रोकने के लिए ही ऐसा किया गया.राजधानी अल्जीयर्स में पहले से ही भारी मात्रा में पुलिस तैनात है. साथ ही दंगा विरोधी दस्ते, हथियारों से लैस ट्रक और हवाई निगरानी के लिए हैल्कॉप्टरों की मदद ली जा रही है.इस साल की शुरुआत में ही चीनी और खाद्य तेल की बढ़ती कीमतों के विरोध में अल्जीरिया में प्रदर्शन हुए थे.राष्ट्रपति अब्दल अज़ीज़ बूतेफ्लिका ने बढ़ती महंगाई को कम करने का वादा किया है.  हालांकि उनकी सरकार लगातार टुनिशिया और मिस्र के घटमाक्रम पर नज़र बनाए हुए है और किसी भी रुप में उभर रहे जनविरोध को दबावे की कोशिश करेगी.
__________________________
दोनों इस वक्त चेन्नई में हैं, जहां उन्हें सप्ताह अंत होने के बावजूद लंदन जाने के लिए वीज़ा मिल गया है.तय कार्यक्रम के मुताबिक वो रविवार शाम एक अंतरराष्ट्रीय उड़ान से लंदन के लिए रवाना होंगे.बीबीसी संवाददाता स्वाती अर्जुन से हुई बातचीत के दौरान सुधाकर रेड्डी के रिश्तेदार अच्युत राव ने हैदराबाद स्थित उनके घर से ये जानकारी दी है.अच्युत राव ने बीबीसी को बताया कि विदेश मंत्री एसएम कृष्णा ने ख़ुद इस मामले में पहल करते हुए सुधाकर रेड्डी और उनके भाई को वीज़ा दिलवाने में मदद की ताकि वे जल्द से जल्द लंदन पहुंच सकें.उधर प्रवीण पर हुए हमले के बारे में पता चलने पर प्रवीण की मां सदमें में हैं.इस बीच लंदन बिज़नेस स्कूल में पढ़ाई कर रहे भारतीय छात्र प्रवीण रेड्डी का इलाज लंदन के न्यूहैम अस्पताल में चल रहा है. प्रवीण की देखभाल लंदन में रह रहे हैदराबाद निवासी काशीपति कोंडा कर रहे हैं जो लगातार परिवार के संपर्क में हैं और प्रवीण की हालत की जानकारी दे रहे हैं.उधर न्यूहैम हॉस्पिटल के चिकित्सकों का कहना है कि वो प्रवीण की हालत की पूरी जानकारी उनके परिवार के किसी सदस्य के पहुंचने पर ही देंगे. आईसीयू में किसी को जाने की अनुमति नहीं है.लंदन की पुलिस ने रविवार को बीबीसी संवाददाता अपूर्व कृष्ण से बातचीत के दौरान पुष्टि की कि उन्हें ऐसा नहीं लगता कि पूर्वी लंदन की इस घटना के पीछे नस्ली घृणा एक मक़सद था.लंदन की पुलिस के मुताबिक वे घायल छात्र के रिश्तेदारों के संपर्क में हैं.लंदन में रह रहे तीन भारतीयों के ख़िलाफ़ हत्या का प्रयास करने के मामले के तहत आरोप दायर किए गए हैं.लंदन पुलिस के एक बयान के अनुसार पुलिस हिरासत में लिए गए इन तीन लोगों के नाम हैं - 25 वर्षीय अमरेश्वर अरावा, 25 वर्षीय साई किशोर बारगुरी और 23 वर्षीय निशांथ. उन्हें सोमवार को टेम्स मेजिस्ट्रेट्स कोर्ट में पेश किया जाएगा. बीबीसी संवाददाता ने पुलिस के हवाले से कहा है कि पहले 22 से 27 वर्ष की उम्र के 11 लोगों को गिरफ़्तार किया गया था लेकिन सात को बाद में ज़मानत मिल गई और एक व्यक्ति को बिना कार्रवाई के छोड़ दिया गया.उधर प्रवीण रेड्डी के रिश्तेदार अच्युत राव ने कहा कि परिवार को मिली जानकारी के मुताबिक प्रवीण रेड्डी पर हमला शुक्रवार रात उस वक्त हुआ जब वे एक दोस्त 'चरण' की जन्मदिन की पार्टी के लिए उन्हीं के फ़्लैट में थे.अच्युत राव ने कहा कि उन्हें मिली जानकारी के अनुसार प्रवीण रेड्डी की चरण के साथ किसी बात पर कहासुनी भी हुई थी.प्रवीण वर्ष 2010 में लंदन एमबीए की पढ़ाई करने गए थे और चरण से उनकी जानपहचान वहां जाने के पहले से है. अच्युत राव के अनुसार चरण और प्रवीण सहपाठी थे.इससे पहले 26 दिसंबर को सैलफ़र्ड में 23 वर्षीय अनुज बिदवे की गोलीमार कर हत्या कर दी गई थी. लेकिन शायद उस मामले को इस ताज़ा घटना से जोड़कर देखना सही नहीं होगा.अनुज को उस समय बहुत नज़दीक से गोली मार दी गई थी जब वे अपने दोस्तों के साथ टहल रहे थे.तब पुलिस ने कहा था कि यह घृणा से प्रेरित हमला हो सकता है.इसके बाद पुलिस ने 10 जनवरी को मैनचेस्टर सिटी सेंटर में 20 वर्षीय भारतीय छात्र गुरदीप हेयर की मौत की पुष्टि की थी.दो जनवरी से लापता गुरदीप का शव एक नदी से मिला था, हालांकि उनकी हत्या के कोई संकेत नहीं मिले थे.
__________________________
होटल 'ब्रिजएंड' ने अपनी मेहमान-नवाज़ी से जुड़े अनुभवों को सार्वजनिक करते हुए एक रिपोर्ट जारी की है.इस रिपोर्ट में अन्य बातों के साथ उन आजीबो-ग़रीब चीज़ों का भी ज़िक्र है जो होटल से जाते समय लोग ग़लती से छोड़ जाते हैं.होटल ने कहा है कि उन अजीबो-ग़रीब चीज़ों में सोने का एक डेंचर (नक़ली दातों का सेट) भी शामिल है जिसकी क़ीमत 6,500 पाउंड आंकी गई है. इसके अलावा मनुष्य के आकार का एक डैलेक और एक पुराना नृत्य करता घोड़ा शामिल है.अन्य सामानों में 50 हज़ार पाउंड की हीरे की रॉलेक्स घड़ी और 10 हज़ार पाउंड कैश कूड़े दान में पड़ा मिला है.होटल के एक प्रवक्ता ने कहा, "हमारे गुमशुदा चीज़ों के विभाग ने इसके अलावा और भी रोचक जानकारियां दी हैं."2010 में पाई गई अन्य रहस्यमय चीज़ों में रॉल्स रॉयस फ़ैंटम कार की चाभी भी शामिल है जोकि चेशायर के होटल में मिली थी.वारविकशायर के लीमिंगटन स्पा में 8000 पाउंड का एक हैंड बैग मिला. केम्ब्रिज में चार फ़िट का एक याम (एक प्रकार की सब्ज़ी) मिली और गैटविक एयरपोर्ट पर विक्टोरियन शासनकाल की एक शाही यादगार वाला सूटकेस मिला है.यहां तक की लंदन डॉक्लैंड्स पर एक बिल्ली का बच्चा तक मिला है.2010 में होटल को क़रीब 20 हज़ार किताबें भी मिली हैं जिनमें साइमन कॉवेल की आत्मकथा एक्स फ़ैक्टर और टीवी प्रेज़ेंटर आंट और डेक की आत्मकथाएँ बड़ी संख्या में शामिल हैं.इस होटल का कहना है कि उनके स्टाफ ने पिछले 12 महीनों में 75 हज़ार चीज़ें उनके मालिकों को वापस की हैं.चेन के डॉयरेक्टर जॉन हेनरी पिकअप ने कहा, "पीछे छोड़ी गई चीज़ों से ये पता चलता है कि कितने भिन्न- भिन्न प्रकार के लोग हमारे यहां ठहरते हैं."उन्होंने कहा, "2010 की इन छूटी हुई चीज़ों से ये भी पता चलता है कि हम लोग सही मायनों में डिजिटल दुनिया में जी रहे हैं."उन्होंने कहा कि छूटी हुई चीज़ों में लैपटॉप, और संचार माध्यम से जुड़ी चीज़ों में काफ़ी बढ़त हुई है.उन्होंने ये भी बताया कि अगर तीन महीने के अंदर इन चीज़ों का दावा पेश नहीं किया गया तो सारी चीज़ें वे ब्रिटेन की कैंसर रिसर्च चैरिटी शॉप को दान कर देंगे.
__________________________
इसराइल के एक न्यूज़ चैनल से बातचीत करते हुए नेतन्याहू ने कहा कि उनके पास स्टॉपवॉच तो नहीं है लेकिन इस बात पर जोर देते हुए कहा, ''ये दिनों या हफ़्तों की बात नहीं है लेकिन ये सालों की भी बात नहीं है.''उन्होंने कहा कि ईरान के परमाणु हथियारों के ख़तरे को हर हालत में समाप्त करना होगा.नेतन्याहू अभी-अभी अमरीकी दौरे से वापस आए हैं, जहां अमरीकी राष्ट्रपति बराक ओबामा ने उनसे कहा था कि ईरान के मामले में अभी भी कूटनीतिक तरीक़े से समस्या का समाधान संभव है.ईरान का हमेशा से कहना रहा है कि उसका परमाणु कार्यक्रम शांतिपूर्ण उद्देश्यों के लिए है लेकिन पश्चिमी देश और इसराइल को इस बात का डर है कि ईरान परमाणु हथियार बना रहा है.इसी सप्ताह दुनिया भर के कुछ प्रमुख देशों ने वियना में मुलाक़ात की थी और ईरान से कहा था कि वो अपने परमाणु कार्यक्रम के बारे में बिना किसी शर्त के गंभीर बातचीत करे.इसराइली प्रधानमंत्री नेतन्याहू ने न्यूज़ चैनल से बातचीत के दौरान आगे कहा, ''मुझे उम्मीद है कि ईरान पर डाला जाने वाला दबाव काम करेगा और हम शांतिपूर्ण तरीके से ईरान को इस बात के लिए मना लेंगे कि वो अपने परमाणु कार्यक्रम को बंद कर दें.''नेतन्याहू ने कहा कि वो राष्ट्रपति ओबामा की स्थिति को समझते हैं लेकिन उनका कहना था, ''अमरीका एक बड़ा देश है और वो ईरान से काफी दूर है. इसराइल एक छोटा देश है और ईरान के बहुत करीब है और हम दोनों की क्षमताएं भी अलग-अलग है.''नेतन्याहू ने आगे कहा, ''ईरान को किसी भी सूरत में परमाणु हथियार नहीं हासिल करने दिया जाएगा. और मैं ऐसा नहीं होने दूंगा.''लेकिन इसराइली खुफिया एजेंसी मोसाद के एक पूर्व निदेशक ने ईरान पर हमले के बारे में काफी संभलते हुए कहा, ''दूसरे तमाम विकल्पों पर विचार किए बगैर ईरान पर हमला करना सही नही होगा. यह हमारी जिम्मेदारी है कि हम हर उस आदमी की मदद करें जो ईरान के मौजूदा शासन के खिलाफ बगावत करने को तैयार है.''इससे पहले गुरूवार को छह देशों अमरीका, ब्रिटेन, फ्रांस, रूस, जर्मनी, चीन ने एक बयान जारी कर ईरान से अपील की थी कि वो संयुक्त राष्ट्र के परमाणु निरीक्षकों को अपने पराचीन परमाणु संयंत्र का दौरा करने की इजाजत दे.इससे पहले उन छह देशों ने परमाणु मुद्दे पर बातचीत दोबारा शुरू करने के ईरानी प्रस्ताव को स्वीकार कर लिया था. हालाकि इस बारे में अभी कोई तारीख या जगह तय नहीं की जा सकी है.गुरूवार को ही ईरान के सर्वोच्च धार्मिक नेता आयतुल्लाह खामनेई ने बराक ओबामा के उस बयान का स्वागत किया था जिसमें ओबामा ने ईरान पर हमले की वकालत करने वालों को संयम बरतने को कहा था.
__________________________
एक स्वतंत्र आयोग की ओर से जारी की गई इस रिपोर्ट के मुताबिक़ कैथोलिक अधिकारी स्कूलों, संस्थानों और अनाथालयों में बच्चों के साथ हो रहे दुर्व्यवहार को रोकने में असफल रहे.ये रिपोर्ट एक सर्वे पर आधारित है जिसमें 34,000 से ज़्यादा लोगों को शामिल किया गया. इस रिपोर्ट के मुताबिक़ कैथोलिक संस्थानों में हर पांच में से एक बच्चा दुर्व्यवहार का शिकार हुआ.नीदरलैंड्स के पूर्वी इलाक़े में एक स्कूल में यौन शोषण के मामले के तूल पकड़ने के बाद यह रिपोर्ट सामने आई है.इस आयोग ने साल 2010 के अगस्त महीने में जांच शुरु की और अलग-अलग कैथोलिक संस्थानों में सामने आए ऐसे 1800 मामलों का अध्ययन किया. इन मामलों में 800 से ज़्यादा अपराधकर्ताओं के नाम सामने आए जिनमें से केवल 100 ही अब जीवित हैं.बीबीसी संवाददाता एना होलिगन के मुताबिक़ इस अध्ययन का मक़सद इस नतीजे तक पहुंचना है कि यौन शोषण के शिकार लोगों के साथ किस तरह का न्याय किया जाए.नीदरलैंड्स में इस रिपोर्ट का लंबे समय से इंतज़ार किया जा रहा था क्योंकि देश की 29 फ़ीसदी जनता कैथोलिक है.
__________________________
''साल 2004 में हमारा बेटा स्वामी नारायण अपने जन्मदिन पर चेन्नई से हैदराबाद आया. वो अपने दोस्तों को जन्मदिन की पार्टी देना चाहता था और शाम को उनसे मिलने घर से निकला. लेकिन नागार्जुन रोड पर पहुंचते ही उसका एक्सिडेंट हो गया. काफ़ी समय तक वो वहीं पाइपलाइन के किनारे पड़ा रहा इसके बाद उसे अस्पताल ले जाया गया लेकिन तब तक उसके दिमाग़ को काफ़ी चोट पहुंच चुकी थी.दो दिनों तक डॉक्टर उसे बचाने की कोशिश करते रहे और वो वेंटीलेटर पर रहा लेकिन आखिरकार डॉक्टरों ने उसे ‘ब्रेन डेड’ घोषित कर दिया.‘ब्रेन डेथ’ वो स्थिति है जब लंबे समय तक दिमाग़ को खून न पहुंचने पर दिमाग़ की कोशिकाएं मृत हो जाती हैं और मरीज़ को बचाया नहीं जा सकताहम जानते थे कि हम अपने बेटे को हमेशा के लिए खो चुके हैं लेकिन आखिरकार हमने उसके सभी महत्वपूर्ण अंग-दान करने का फैसला किया.हमने उसके गुर्दे, उसकी धमनियां, उसकी आंखें, उसका जिगर सभी कुछ दान कर दिए. जल्द ही ये अंग पांच ज़रूरतमंदों में प्रत्यारोपित कर दिए गए.अपने बेटे की मौत के बाद मोहन फाउंडेशन के ज़रिए अंगदान की ये मुहिम हमारे लिए ज़िंदगी का मिशन बन गई.भारत में अंगदान संबंधी क़ानून हमेशा बेहद सख्त रहे हैं. 1994 में भारत सरकार ने ब्रेन डेड यानि दिमाग़ी रुप से मृत हो चुके व्यक्ति को अंगदान की स्वीकृति दी. लेकिन सच ये है कि बीमार लोगों की अंगों की ज़रूरत आज भी अंगदान करने वालों की संख्या से कहीं ज़्यादा है.भारत में लगभग एक लाख लोग किडनी के इंतज़ार में हैं अगर उन्हें समय रहते किडनी न मिली तो वे मर जाएंगे, लगभग 50,000 लोग लिवर के इंतज़ार में हैं, लगभग डेढ़ लाख लोग ऐसे हैं जिन्हें आंखों की ज़रूरत है. ये ज़रूरी है कि इन सभी की मदद के लिए हम लगातार कोशिशें करें.अंगदान की इसी बढ़ती ज़रूरत को समझते हुए हम ‘ब्रेन डेथ’ के बारे में जागरुकता फैलाने में जुटे हैं.  सबसे बड़ी ज़रूरत ये समझने की है कि हर उस व्यक्ति के महत्वपूर्ण अंग-दान होने चाहिए जिसकी मौत दिमाग़ी रुप से हो चुकी हो.सच ये है कि दुर्घटना, बीमारी या प्राकृतिक मौत की स्थिति में शरीर के अलग-अलग हिस्से दान किए जा सकते हैं. ऐसे में हमारी कोशिशें ज़रूरतमंदों और अंगदान करने वालों के बीच कड़ी का काम करती हैं.हैदराबाद के रहने वाले बंधकवि के लिए किडनी का आपरेशन नई ज़िंदगी लेकर आया, ''बावन साल की उम्र में मुझे किडनी की परेशानियां शुरु हुईं और धीरे-धीरे मेरी दोनों किडनी फेल हो गईं. अपनी ज़िंदगी के उन सालों में मैंने नरक देखा. मैं एक-एक बूंद पानी पीने के लिए तड़पता था. फिर एक दिन ललिता रघुराम ने मुझे फ़ोन कर बताया कि मुझे किडनी डोनर मिल गया है. उस व्यक्ति की एक हादसे में मौत हो गई थी. ऑपरेशन के बाद मेरी ज़िंदगी की कायापलट हो गई है. अब मैं पूरी तरह स्वस्थ हूं.''स्कूल-कॉलजों और रिहाइशी इलाकों के अलावा मेडिकल संस्थानों में भी हम अंगदान के मुद्दे पर जागरुकता छेड़ रहे हैं ताकि डॉक्टर ब्रेन-डेथ के मामलों में अंग-दान की सलाह दें. समय के साथ ये छोटी-बड़ी कोशिशें रंग ला रही हैं..हैदराबाद में अंगदान से जुड़े पांच मामले ये दिखाते हैं डॉक्टरों की ओर से यह कहे जाने पर कि अब मरीज़ के बचने की कोई उम्मीद नहीं और दिमाग़ी रुप से मरीज़ की मौत हो चुकी है परिजनों ने खुद हमसे संपर्क किया.लेकिन अभी बहुत कुछ किया जाना बाकि है और यही वजह है कि अपने संपर्क में आने वाले हर व्यक्ति को हम मौत के बाद एक नई ज़िंदगी जीने का संदेश देते हैं.हमारा कहना बस यही है कि मौत के बाद शरीर को महज़ जला देने या दफ़ना देने से किसी का भला नहीं होगा और सच ये है कि अंगदान करने से कभी किसी का बुरा नहीं होता.मातापिता के तौर हमें इस बात की बेहद खुशी है कि हमारा बेटा भले ही हमारे बीच नहीं पांच अलग-अलग लोगों के ज़रिए वो इस संसार में आज भी मौजूद है.''अगर आप भी अंगदान की इस मुहिम से जुड़ना चाहते हैं तो सिटीज़न रिपोर्टर ललिता और रघुराम के ज़रिए इस बदलाव का हिस्सा बन सकते हैं. सिटीज़न रिपोर्ट के ज़रिए हमसे संपर्क करने केलिए हमें लिखें hindi.letters@bbc.co.ukपर. 
__________________________
उनका कहना था कि आर्थिक संकट को देखते हुए बाज़ार और अर्थव्यवस्था में पारदर्शिता और जवाबदेही तय करने की ज़रुरत है.राष्ट्रपति ने कांग्रेस से अपील की कि वो इसी वर्ष जल्द से जल्द वित्तीय सुधार संबंधी क़ानून को पारित करें.ओबामा का कहना था कि वो मुक्त बाज़ार के पैरोकार हैं और वित्तीय सुधार संबंधी क़ानून के ज़रिए वित्तीय परिस्थितियां बेहतर हो सकेंगी.राष्ट्रपति का कहना था कि अर्थव्यवस्था में सुधार है लेकिन अभी भी सरकारी मदद की ज़रुरत है और सरकार कई स्तर पर वित्तीय सुधारों से जुड़ी रहेगी.साल भर पहले अमरीका का सबसे बड़ा बैंक लेहमैन ब्रदर्स दिवालिया हो गया था और कई बड़ी कंपनियों की स्थिति ख़राब हो गई थी.इंश्योरेंस कंपनी एआईजी, फैनी मे और फ्रैडी मैक समेत कई कंपनियां डूबी और साथ ही लोगों का पैसा भी डूबा.राष्ट्रपति ने कहा कि दोबारा ऐसे हालात पैदा न हों इसके लिए कड़े नियम बनाने की ज़रुरत है.उन्होंने कहा कि अमरीकी कांग्रेस जल्दी ही उपभोक्ता की मदद के लिए कंज्यूमर्स फाइनेंसियल प्रोटेक्शन एजेंसी बनाएगी जो इस बात पर नज़र रखेगा कि उपभोक्ताओं को क्या दिया जा रहा है और इस संबंध में उन्हें पूरी जानकारी मिल रही है या नहीं.ओबामा का कहना था कि अमरीकी जनता से भी ग़लती हुई है. जनता ने बिना नियमों को पढ़े क्रेडिट कार्ड लिए और बाद में पैसे जमा नहीं कर पाए लेकिन इसके लिए कंपनियां भी ज़िम्मेदार हैं जिन्होंने पारदर्शिता से पूरी जानकारी नहीं दी.राष्ट्रपति का कहना था कि पूर्व में क़ानून स्पष्ट नहीं होने के कारण कई ग़लतियां हुई हैं.उन्होंने कहा कि वित्तीय प्रणाली में जो खामियां हैं उन्हें दूर किया जाना ज़रुरी है और साथ ही ऐसे नियम बनाने की ज़रुरत है जिससे बड़े फर्म इतना बड़ा रिस्क न लें कि वो रिस्क उन्हें ले डूबें.राष्ट्रपति का कहना था कि सामान्य ज्ञान के ज़रिए सीधे नियम बनाए जाने चाहिए तभी सभी का भला होगा.उनका कहना था कि साल भर पहले जो हुआ वो सिर्फ़ क़ानूनों की असफलता नहीं थी बल्कि ज़िम्मेदारी लेने में असफलता का परिणाम थी जिसके कारण अमरीका ही नहीं पूरा विश्व इतनी बड़ी समस्या को झेल रहा है.ओबामा का कहना था कि अब समय आ गया है कि वित्तीय संस्थान ज़िम्मेदारी लें क्योंकि क़ानून बन जाने के बाद भी वित्तीय प्रणाली तब तक नहीं सुधरेगी जब तक लोगों का विश्वास इन संस्थाओं में नहीं बढ़ेगा और ये तब तक नहीं होगा जब तक वित्तीय संस्थान ज़िम्मेदारी को नहीं समझेंगे.
__________________________
ये उत्पादन गिरकर लगभग 3600 टन रह गया है और इसका मुख्य कारण फसल में फफूंद लगना है. ये तथ्य अंतरराष्ट्रीय नारकॉटिक्स कंट्रोल बोर्ड (आईएनसीबी) ने अपनी सालाना रिपोर्ट में जारी किए हैं.अवैध रूप से होनी वाली अफ़ीम की पैदावर में भले ही कमी आई है. लेकिन आईएनसीबी के मुताबिक इसका ये मतलब ये नहीं लगाया जा सकता कि बाज़ार में हेरोइन की उपलब्धता में कमी आ जाएगी क्योंकि अफ़ीम की अच्छी ख़ासी खेप मौजूद है.पिछले साल अफ़ग़ान अधिकारियों ने भी कहा था कि अफ़ीम की फ़सल में 48 प्रतिशत की कमी आई जिससे दाम चढ़ गए हैं.दुनिया की 90 प्रतिशत अफ़ीम अफ़ग़ानिस्तान से आती है और तालिबान की आय का भी यही मुख्य स्रोत है. विश्व बाज़ार में अफ़ीम का क़रीब 65 अरब डॉलर का व्यापार होता है.डिज़ाइनर ड्रग्सअंतरराष्ट्रीय नारकॉटिक्स कंट्रोल बोर्ड (आईएनसीबी) ने ये चिंता भी जताई है कि डिज़ाइनर ड्रग्स का उत्पदान और बिक्री तेज़ी से हो रही है.डिज़ाइनर ड्रग्स का निर्माण मादक पदार्थों के अणुओं में बदलाव करके किया जाता है. इस प्रक्रिया के कारण एक नया पदार्थ बन जाता है लेकिन उसका असर अन्य ड्रग्स के जैसे ही होता है.आईएनसीबी के मुताबिक इस बदलाव की वजह से इन नए पदार्थों का नाम उन मादक पदार्थों की सूची में नहीं होता जिन पर प्रतिबंध लगा होता है.दक्षिण एशिया की बात करें तो तस्करी करने वालों के लिए ये क्षेत्र अब सिंथेटिक मादक पदार्थों में इस्तेमाल होने वाले रसायन हासिल करने का मुख्य गढ़ गया है.भ्रष्टाचार ज़िम्मेदारअंतरराष्ट्रीय नारकॉटिक्स कंट्रोल बोर्ड की रिपोर्ट में कहा गया है कि मादक पदार्थों की तस्करी के लिए भ्रष्टाचार काफ़ी हद तक ज़िम्मेदार है. रिपोर्ट के अनुसार जिन अधिकारियों या संस्थाओं को तस्करी पर अंकुश लगाना होता है, वो ही भ्रष्ट होती हैं. इसमें कहा गया है कि अगर तस्करी रोकनी है तो भ्रष्टाचार से निपटना होगा.रिपोर्ट में इस बात पर भी चिंता जताई गई है कि विश्व की 80 फ़ीसदी आबाद को ज़रूरी दवाएँ उपलब्ध नहीं है, ख़ासकर एशिया और अफ़्रीका में.अगर इलाक़ों की बात करें तो मेक्सिको से चलने वाले गुटों का अमरीका में कोकेन और हेरोइन के बाज़ार पर कब्ज़ा है.चीन, मलेशिया, बर्मा, सिंगापुर और वियतनाम में सबसे ज़्यादा इस्तमाल होने वाला मादक पदार्थ हेरोइन है. हालांकि हेरोइन का सबके बड़ा बाज़ार उत्तरी यूरोप है- ब्रिटेन, इटली, फ्रांस और जर्मनी.अंतरराष्ट्रीय नारकॉटिक्स कंट्रोल बोर्ड के आँकड़ों के अनुसार अफ़्रीका के ज़रिए यूरोप में कोकेन की तस्करी में फिर से बढ़ोत्तरी हो रही है. पिछले दो सालों से इलाक़े में कोकेन की तस्करी में गिरावट हुई थी.
__________________________
रोहतक के बी डी शर्मा मेडिकल कॉलेज में पाँच दिन पहले भर्ती की गई ये बच्ची जीवन और मौत की लड़ाई लड़ रही है और उसके माता-पिता फरार हैं.अस्पताल के अधिकारियों के मुताबिक बच्ची के माता-पिता उसे सोनीपत से ये कहकर लाए थे कि वहाँ के अस्पताल में इलाज की ठीक सुविधाएँ नहीं थीं.तीन दिन पहले यानी बृहस्पतिवार को उन्होंने वॉर्ड में भर्ती एक और बच्चे के माता पिता से कहा कि वो खाना खाकर लौटेंगे लेकिन फिर नहीं लौटे.ये जानकारी अस्पताल की जनसंपर्क अधिकारी सीमा दहिया ने बीबीसी हिंदी सेवा को दी.उन्होंने कहा,"इस सिलसिले में पुलिस में रिपोर्ट दर्ज करवा दी गई है. पुलिस ने छानबीन की है लेकिन अभी तक बच्ची के माता-पिता का कोई पता नहीं चला है."अस्पताल के अधिकारियों ने बताया कि बच्ची के माता पिता ने बच्ची को भर्ती करवाते समय जो पता लिखवाया था, वहाँ से भी उनके बारे में कोई जानकारी नहीं मिली है.उन्होंने कहा कि बच्ची समय से पूर्व पैदा हुई थी और वो पीलिया की बीमारी से ग्रस्त है.अधिकारियों के मुताबिक बच्ची का इलाज किया जा रहा है लेकिन अभी ये नहीं कहा जा सकता कि वो ख़तरे से बाहर है.इसी महीने 18 अप्रैल को गुड़गाँव के उद्योग विहार इलाके में एक ऑटो रिक्शा ड्राइवर को एक भी एक नवजात बच्ची कूड़े के ढेर पर मिली.हरियाणा में कन्या भ्रूण हत्या के कई मामले सामने आ चुके हैं, हालाँकि ये गैरकानूनी है.जनसंख्या आँकड़ों के मुताबिक राज्य में लड़के और लड़कियों के बीच का अनुपात असामान्य रूप से गड़बड़ा गया है.कुछ इलाकों में हालात इतने गंभीर हैं कि वहाँ के नौजवान लड़के दूसरे राज्यों में जाकर विवाह करते हैं.
__________________________
पेंटागन में एक महत्वपूर्ण रणनीतिक दस्तावेज़ पेश करते हुए राष्ट्रपति ने घोषणा की कि नई नीति के तहत हज़ारों सैनिकों की सेवाएं खत्म होंगी.उन्होंने कहा कि अब युद्ध की विभीषिका कम हो रही है और अमरीका को अपनी आर्थिक ताकत बढ़ाने की ज़रुरत है.हालांकि राष्ट्रपति ने ज़ोर देकर कहा कि अमरीका की सैन्य ताकत इन कटौतियों के बावजूद सबसे मज़बूत रहेगी.अगले एक दशक में पेंटागन के बजट में 450 अरब डॉलर तक की कटौती होने वाली है.राष्ट्रपति ओबामा ने संवाददाताओं से बातचीत में कहा, ‘‘ जी हां, हमारे सैनिकों की संख्या में कमी होगी लेकिन दुनिया ये जान ले कि अमरीका अपनी क्षमता बरकरार रखेगा और ऐसी सेना होगी जो तेज़ तर्रार, फुर्तील और सभी खतरों से निपटने में सक्षम हो.’’रक्षा बजट में होने वाली कटौतियां की घोषणा अगले महीने के बजट में की जाएगी लेकिन फिलहाल इस बारे में कोई जानकारी नहीं दी गई है कि कितने सैनिक या किस तरह के हथियार कार्यक्रम कम हो जाएंगे.हालांकि राष्ट्रपति के कार्यालय से जुड़े अधिकारियों ने मीडिया को बताया है कि अगले दस वर्षों में अमरीकी आर्मी और मैरीन कॉर्प्स में दस से 15 प्रतिशत की कटौती का विचार चल रहा है. अगर ऐसा हुआ तो हज़ारों सैनिक सेना से बाहर हो जाएंगे.इससे पहले ओबामा ने ऑस्ट्रेलिया में नवंबर महीने में दिए अपने भाषण में कहा था कि एशिया प्रशांत क्षेत्र अमरीका के लिए शीर्ष वरीयता वाला क्षेत्र है. चीन की बढ़ती ताकत के मद्देनज़र अमरीका एशिया प्रशांत क्षेत्र में अपनी उपस्थिति बढ़ाना चाहता है.राष्ट्रपति के साथ रक्षा मंत्री लियोन पनेटा भी मौजूद थे. राष्ट्रपति ने ज़ोर देकर कहा कि रक्षा बजट बढ़ेगा लेकिन इसकी वृद्धि दर काफी धीमी होगी.उन्होंने कहा कि अमरीका पिछले ‘एक दशक से चल रहे युद्ध के अध्याय’ से आगे बढ़ चुका है और अब ‘बदलाव के दौर’ में हैं.उनका कहना था, ‘‘ हालांकि हमारे सैनिक अभी अफ़गानिस्तान में लड़ रहे हैं लेकिन युद्ध की विभीषिका कम हुई है.’’राष्ट्रपति का कहना था, ‘‘ हमें घरेलू स्तर पर अर्थव्यवस्था को मज़बूत करने की कोशिश करनी है क्योंकि पूरी दुनिया में हमारी ताकत की नींव अर्थव्यवस्था है. हमें अपनी वित्तीय हालत ठीक करनी होगी.’’ओबामा के अनुसार नई रणनीति के तहत लंबी अवधि में राष्ट्र निर्माण सहित सेना की भारी तैनाती को खत्म किया जाएगा और राष्ट्रीय सुरक्षा रणनीति के तहत छोटी सैन्य टुकड़ियों पर ज़ोर दिया जाएगा.
__________________________
पूर्वी रोमानिया में शनिवार को कॉन्सटांटा के लोगों ने कई मरे हुए पक्षियों को देखा और अधिकारियों को सर्तक किया कि शायद ये पंछी फ़्लू का शिकार हुए हैं.अब स्वास्थ्य अधिकारियों का कहना है कि मौत ज़हरीली शराब पीने से हुई है.अधिकारियों के मुताबिक अंगूरों से वाइन बनाने की प्रक्रिया के बाद जो सामग्री बचती है पक्षियों ने उसे पी लिया जो घातक साबित हुआ.  पिछले कुछ दिनों में अमरीका और स्वीडन समेत कई देशों में रहस्यमयी तरीके से पक्षियों की बड़ी संख्या में मौत की ख़बरें आई हैं.रहस्यमयी मौतअमरीका में नए साल में हज़ारों पक्षियों की मौत के लिए आतिशबाज़ी को ज़िम्मेदार ठहराया गया था.नए साल की आधी रात को एक हज़ार से ज़्यादा ब्लैक बर्ड पक्षी अचानक आसमान से गिरने लगे.सुबह घरों की छतों, सड़कों और गलियारों में हर तरफ़ ब्लैक बर्ड के शव बिखरे पड़े थे.कुछ विशेषज्ञों का अंदाज़ा है कि नए साल के मौके पर न्यूयॉर्क में हुई आतिशबाज़ी से यह पक्षी अत्यधिक तनाव से गुज़रे और ये उनके लिए जानलेवा साबित हुआ होगा.जबकि स्वीडन में अधिकारियों का मानना है कि करीब 100 पक्षियों पर किसी ने गाड़ी चढ़ा दी थी.
__________________________
कुछ ही दिन पहले उत्तर कोरिया ने एक दक्षिण कोरियाई टापू पर तोप के गोले बरसाए थे जिससे कुछ सैनिक मारे गए थे. अनेक सैनिक और आम नागरिक घायल हुए थे और कई घर तबाह हो गए थे.दक्षिण कोरिया और उत्तर कोरिया के बीच आरोप-प्रत्यारोप का दौर चला था जिसके बाद दक्षिण कोरिया ने घोषणा की थी कि वह अमरीका के साथ संयुक्त तौर पर इस सप्ताह के अंत में सैन्य अभ्यास करेगा.प्रस्तावित सैन्य परीक्षण बहुत महत्वपूर्ण है जिससे (उत्तर कोरिया को) दक्षिण कोरिया और अमरीका के करीबी सामरिक संबंधों का एहसास हो सके. यहाँ पर भी सभी रास्ते चीन से होकर जाते हैं क्योंकि केवल चीन ही ऐसा देश है जिसके उत्तर कोरिया के साथ संबंध हैं और उसी के रास्ते उत्तर कोरिया को संदेश दिया जा सकता है कि अमरीका और दक्षिण कोरिया इस मुद्दे पर गंभीर हैंइस पर चीन ने चिंता जताई है और चीनी प्रधानमंत्री वेन जियाबाओ ने दोनों पक्षों से सब्र से काम लेने को कहा है.उधर दक्षिण कोरियाई अधिकारियों ने कहा है कि अमरीका उनसे सहमत है इस सैन्य अभ्यास से उत्तर कोरिया को स्पष्ट संदेश दिया जाए.दक्षिण कोरिया ने अपनी सैन्य रणनीति में बदलाव और जिस टापू पर हमला हुआ था उस पर सैनिकों की संख्या बढ़ाने के बारे में बात की है.बीबीसी के कूटनीतिक संवाददाता जोनाथन मार्कस का कहना है, "प्रस्तावित सैन्य अभ्यास बहुत महत्वपूर्ण है जिससे (उत्तर कोरिया को) दक्षिण कोरिया और अमरीका के करीबी सामरिक संबंधों का एहसास हो सके. यहाँ पर भी सभी रास्ते चीन से होकर जाते हैं क्योंकि केवल चीन ही ऐसा देश है जिसके उत्तर कोरिया के साथ संबंध हैं और उसी के रास्ते उत्तर कोरिया को संदेश दिया जा सकता है कि अमरीका और दक्षिण कोरिया इस मुद्दे पर गंभीर हैं."
__________________________
जनरल स्टेनली मैक्रिस्टल ने अमरीकी संसद के निचले सदन कॉंग्रेस की एक समिति की बैठक में कहा कि लादेन एक 'प्रतीक' बन गया है.उन्होंने माना कि वहां 30 हज़ार अतिरिक्त सैनिक भेजने का राष्ट्रपति ओबामा का फ़ैसला सही है और सफलता मिल सकती है.लेकिन अफ़ग़ानिस्तान में मिल रही चुनौतियों पर जनरल मैक्रिस्टल ने चेतावनी भी दी. उनका कहना था कि अफ़ग़ान मिशन निस्संदेह बेहत मुश्किल है और अगले डेढ़ साल निर्णायक साबित होंगे.उन्होंने कहा, "मुझे नहीं लगता कि लादेन को पकड़ने या उसके मारे जाने तक हम अल क़ायदा को हरा सकते हैं. मेरा मानना है कि वो इस समय एक प्रतीक बन चुके हैं जिनकी मौजूदगी से अल क़ायदा को पूरी दुनिया में बल मिलता है."जनरल मैक्रिस्टल ने कहा कि लादेन को पकड़ने या मारने से अल क़ायदा का अस्तित्व भले ही ख़त्म न हो लेकिन ये तय है कि उनके पकड़ से बाहर रहने तक अल क़ायदा की मुहिम को मंद नहीं किया जा सकता.अमरीकी रक्षा मंत्री रॉबर्ट गेट्स ने पिछले हफ़्ते कहा था कि अधिकारियों के पास लादेन के ठिकाने के बारे में कोई विश्वसनीय सूचना नहीं है.अमरीकी सैन्य कमांडर ने कहा कि अफ़ग़ानिस्तान में तैनात अंतरराष्ट्रीय सेना विषम परिस्थितियों में चरमपंथियों से जूझ रही है और अफ़ग़ान जनता को सरकार पर उतना भरोसा नहीं है.
__________________________
हमलों के शिकार हज़ारों बेगुनाह लोगों के परिजन अपने प्यारों से हमेशा के लिए बिछड़ गए.कुछ अमरीकी लोग मानते हैं कि इस्लाम धर्म के कारण ही अमरीका पर हमले हुए. लेकिन अधिकतर लोग मुसलमानों औऱ इस्लाम को उन हमलो का ज़िम्मेदार ठहराए जाने को ग़लत मानते हैं.वैसे तो नस्ल और धर्म के आधार पर भेदभाव करना क़ानूनन जुर्म है, लेकिन अमरीका भर में नस्ली द्वेष से प्रेरित हिंसक हमले 11 सितंबर के हमलों के फ़ौरन बाद 17 गुना बढ़ गए थे.अब सरकारी आंकड़ों के मुताबिक़ हिंसक हमले 2001 के मुक़ाबले कम तो हुए हैं, लेकिन अब भी हर साल सौ से अधिक नस्ली हिंसा के मामले दर्ज किए जा रहे हैं.अमरीका में क़रीब 30 लाख मुसलमान रहते हैं. 11 सितंबर के बाद से उनके धर्म को लेकर गहन चर्चा छिड़ी हुई है.लेकिन कुछ राजनैतिक लोग, जैसे कुछ अमरीकी संसद सदस्य या राज्य स्तर के राजनैतिक लोग भी मुसलमानों के ख़िलाफ़ बयानबाज़ी करके या उनको निशाना बनाने संबंधी नीतियां बनाने की मांग करते रहते हैं. जिसके कारण भी मुसलमानों के ख़िलाफ़ उन्माद पैदा होता है.कम से कम 12 ऐसे अमरीकी राज्य हैं, जहाँ की राज्य असेंबलियों में इस्लामी क़ानून या शरिया पर प्रतिबंध लगाने के क़ानून पर चर्चा हो रही है.बहुत से मुसलमान मानते हैं कि इस तरह धर्म के आधार पर निशाना बनाए जाने से उनके निजी अधिकारों का हनन होता है.फ़हद अहमद न्यूयॉर्क में एक मानवाधिकार संस्था देसीज़ राइज़िंग अप ऐंड मूविंग या ड्रम के निदेशक हैं. उनकी संस्था ने 11 सितंबर के हमलों के फ़ौरन बाद से ही दक्षिण एशियाई लोगों की मदद करनी शुरू कर दी थी.वे कहते हैं, "11 सितंबर के फ़ौरन बाद कई मामले हमारे पास आए, जिसमें पाकिस्तानी मूल के लोगों के घरवालों को छापा मार कर उठा लिया गया. औऱ कई हफ़्तों तक उनका कुछ पता नहीं चला. अब भी लोग आते हैं, जिनको पुलिस रोकती है और पूछती है कि तुम मुसलमान हो, कौन सी मस्जिद में जाते हो. इसी तरह अमरीका में प्रवेश करने वालों से पूछा जाता है कि तुम कौन सी मस्जिद जाते हो, वहां खुत्बे में क्या कहा जाता है."11 सितंबर के बाद से इस तरह निशाना बनाए जाने के कारण हज़ारों की संख्या में मुसलमानों ने अपनी नौकरियां छोड़ीं, कारोबार बंद किए और बहुत से लोग तो अमरीका छोड़ कर वापस अपने देशों को चले गए.बहुत से मुसलमानों को विभिन्न कारणों से गिरफ़्तार करके देश से निकाला भी गया और बहुत से अब भी विभिन्न क़ानूनों के तहत जेलों में बंद हैं.पिछले 10 सालों में हज़ारों की संख्या में ऐसे मामले दर्ज किए गए हैं, जिनमें मुसलमानों और उनकी मस्जिदों या इस्लामिक केंद्रों को हिंसा का निशाना बनाया गया.कभी किसी मुसलमान टैक्सी चालक को छुरा मार दिया गया, तो कभी किसी दुकानदार को गोली मार दी गई. कई मस्जिदों पर भी गोलियों और बमों से हमले किए गए.इन हमलों में कई लोगों की जानें गई हैं औऱ बहुत से ज़ख़्मी भी हुए हैं. आए दिन सड़क चलते हिजाब पहने महिलाएं भी हिंसा औऱ बदसुलूकी का शिकार हो रही हैं.जीहान अल सईद एक अरब मूल की अमरीकी छात्रा हैं. वर्ष 2009 में उनके स्कूल में उनके हिजाब को तीन लड़कियों ने खींचकर उतार दिया.जीहान अल सईद बताती हैं, "मैं स्कूल में दाखिल हुई तो पीछे से तीन लड़कियों ने तीन बार मेरा हिजाब खींचा और मुझे गालियां भी दीं. जब मैंने स्कूल के सुरक्षाकर्मी, जिसने यह हमला देखा था, उनसे शिकायत की तो उन्होंने टाल दिया कि कोई बड़ी बात नहीं हुई है."मैं अभी अगर हिजाब पहनूंगी तो मुझे डर है कि मुझे कुछ हो न जाए. क्योंकि  अगर मैं पुलिस से कोई शिकायत भी करने जाऊँगी, तो मुसलमान होने के कारण वे  मेरी बात पर ध्यान नहीं देंगे11 सितंबर के हमलों के समय पाकिस्तानी मूल की राबिया साजिद की उम्र आठ साल थी और वे अपने घरवालों के साथ हमलों में मरने वालों को श्रद्वांजलि देने एक चर्च में जा रही थीं.उन्होंने हिजाब पहना हुआ था, तो कुछ लोगों ने उनको गालियां देकर मारने की धमकी दी और अपने देश चले जाने को कहा.जब उन्होंने इस हादसे की शिकायत पुलिस से करनी चाही तो पुलिसवालों ने कहा कि बेहतर होगा अगर आप इस तरह हिजाब न पहनें. उस हादसे से घबराई राबिया ने हिजाब को लपेट के रख दिया, फिर कभी नहीं पहना.राबिया कहती हैं, "मैं अभी अगर हिजाब पहनूंगी तो मुझे डर है कि मुझे कुछ हो न जाए. क्योंकि अगर मैं पुलिस से कोई शिकायत भी करने जाऊँगी, तो मुसलमान होने के कारण वे मेरी बात पर ध्यान नहीं देंगे."इसी तरह बहुत से मुसलमान हिंसक हमलों के शिकार होने के बावजूद पुलिस में शिकायत नहीं दर्ज कराते. वह कहते हैं कि कोई फ़ायदा नहीं है, किसी को सज़ा नहीं मिलेगी.मसर्रत अहमद स्कूल में टीचर हैं. वे कहते हैं कि खौफ़ इतना है कि मुसलमान और सिख अपने नाम भी बदल लेते हैं.मसर्रत अहमद कहते हैं, "किसी को अपनी पगड़ी उतारना पड़ रहा है, किसी को अपना हिजाब उतारना पड़ रहा है. मोहम्मद ने अपना नाम मो कर लिया है, सुखविंदर शिनेल हो गई हैं."इसके बावजूद पिछले साल अमरीका में क़रीब 43 प्रतिशत मुसलमानों ने अपने ख़िलाफ़ हिंसक हमलों और नस्ली भेदभाव की शिकायत दर्ज कराई.सरकार की अपनी नीतियां ही ऐसी हैं, जो यही संदेश दे रही हैं कि अगर आप  मुसलमान हैं, अरब हैं या फिर सिख हैं, तो आप राष्ट्रीय सुरक्षा के लिए  ख़तरा हैं. जब किसी की पगड़ी या हिजाब को खींचा जाता है और हिंसक हमले होते  हैं तो सरकार निंदा तो करती है लेकिन ख़ुद उसकी नीतियां चाहे वह आप्रवासन  हो, या एफ़बीआई के एजेंटों को समुदायों में जासूसी करने भेजना हो, इन सबसे  आम लोगों को भी यह संदेश जाता है कि यह समुदाय राष्ट्रीय सुरक्षा के लिए  ख़तरा है, तो जनता भी उनके साथ वैसे ही बर्ताव करती हैन्यूयॉर्क विश्विद्यालय में लॉ स्कूल के मानवाधिकार केंद्र की प्रोफ़ेसर स्मिता नरूला मानती हैं कि सरकार की चरमपंथ से लड़ने की नीतियां ही ग़लत संदेश देती हैं.वे कहती हैं, "सरकार की अपनी नीतियां ही ऐसी हैं, जो यही संदेश दे रही हैं कि अगर आप मुसलमान हैं, अरब हैं या फिर सिख हैं, तो आप राष्ट्रीय सुरक्षा के लिए ख़तरा हैं. जब किसी की पगड़ी या हिजाब को खींचा जाता है और हिंसक हमले होते हैं तो सरकार निंदा तो करती है लेकिन ख़ुद उसकी नीतियां चाहे वह आप्रवासन हो, या एफ़बीआई के एजेंटों को समुदायों में जासूसी करने भेजना हो, इन सबसे आम लोगों को भी यह संदेश जाता है कि यह समुदाय राष्ट्रीय सुरक्षा के लिए ख़तरा है, तो जनता भी उनके साथ वैसे ही बर्ताव करती है."एक शोध के मुताबिक़ 11 सितंबर के बाद मुसलमानों को हिंसक हमलों का निशाना बनाए जाने के 95 प्रतिशत मामलों में आम शहरी शामिल हुए.सदर्न पावर्टी लॉ सेंटर नामक एक अमरीकी मानवाधिकार संस्था के मुताबिक अमरीका भर में एक हज़ार से अधिक ऐसे संगठन भी मौजूद हैं, जो विभिन्न समुदायों के ख़िलाफ़ द्वेष और नफ़रत फैलाते हैं.लेकिन सिर्फ़ मुसलमान ही नहीं, सिखों को भी उनकी दाढ़ी और पगड़ी के कारण मुसलमान समझकर हमलावरों ने हिंसा का निशाना बनाया है, जिससे कई सिख मारे जा चुके हैं और बहुत से ज़ख्मी भी हुए हैं.राजिंदर सिंह खालसा न्यूयॉर्क में रहते हैं. वर्ष 2004 में उनको कुछ लड़कों ने उस समय बुरी तरह पीटा जब वह अपने एक दोस्त सिख की पगड़ी घसीटे जाने पर उन्हें बचाने पहुंचे थे. वे अब भी इस घटना से उबर नहीं पाए हैं.रजिंदर बताते हैं, "11 सितंबर के बाद जो हमारे साथ हुआ, उससे हमारा जीवन ही बदल गया. एक दिन मैंने अपने एक सिख दोस्त जिसकी पगड़ी पर हमला किया जा रहा था, उसको बचाने की कोशिश की तो कुछ लोगों ने मुझे इतना मारा कि मैं बेहोश हो गया औऱ आज तक मेरा इलाज चल रहा है. मेरी आमदनी चली गई, मैं कर्ज़दार हो गया हूं. बीमारी के साथ भी काम कर रहा हूं लेकिन भविष्य अंधकारमय हो गया है."सिखों औऱ मुसलमानों ने अन्य समुदायों के साथ मेल-मिलाप बढ़ाने और एक-दूसरे के बारे में जानकारियां हासिल करने की भी कोशिश की, जिससे एक दूसरे को बेहतर तरीक़े से समझने में आसानी हो.सरकारी सतह पर भी आश्वासन दिए जाते हैं कि अमरीका में किसी भी समुदाय के प्रति नस्ल और धर्म के आधार पर भेदभाव बर्दाश्त नहीं किया जाएगा.एरिक ट्रीन अमरीकी न्याय मंत्रालय के मानवाधिकार संबंधी मामलों के वकील हैं. वे कहते हैं कि किसी को भी नस्ल, धर्म, और लिंग के आधार पर हमलों का निशाना बनाना क़ानूनन अपराध है और उनका विभाग इस तरह के मामलों से सख़्ती से निपटता है.एरिक ट्रीन कहते हैं, "हमें बहुत से मामलों का पता ही नहीं चलता, तो मेरी सभी लोगों से गुज़ारिश है कि अगर इस प्रकार के नस्ली हिंसा या भेदभाव के मामले होते हैं, तो हमें ख़बर दें और हम बहुत तत्परता के साथ ऐसे जुर्म करने वालों को क़ानून के कठघरे में लाएंगे."लेकिन न्यूयॉर्क स्थित एक सिख संस्था सिख कोएलिशन के अमरदीप सिंह को सरकार की नीयत पर शक़ है. वे कहते हैं कि अब लोग ख़ुद ही हमलों से बचने के तरीक़े ढूंढ रहे हैं.अमरदीप सिंह कहते हैं, "कई मामलों में मुस्लिम और सिख समुदाय के लोग ख़ुद ही हिंसा से बचने के लिए ऐसे क़दम उठा रहे हैं, जैसे अपनी वेषभूषा, हिजाब, पगड़ी वगैराह को त्याग कर बाक़ी अमरीकियों जैसे ही कपड़े पहन रहे हैं, जिससे उन पर हमले न किए जाएं. यह इसलिए क्योंकि उन्हें अपनी सरकार पर भरोसा नहीं है कि वह हिंसक हमलों से बचाएगी. लेकिन इस तरह तो हमारी पहचान ही खो जाएगी."अमरीका में रहने वाले बहुत से मुसलमान अब सरकार से ज़्यादा उम्मीद भी नहीं लगा रहे हैं. बल्कि वे मानते हैं कि अमरीकी सरकार उनके समुदाय की जासूसी करती है और उन पर नज़र रखती है.इसके अलावा वे यह भी मानते हैं कि बहुत से हिंसक हमलों के मुजरिमों को सज़ा भी नहीं मिलती है और वे अदालतों से बरी हो जाते हैं.लकिन इस सबके बावजूद बहुत से मुसलमान मानते हैं कि अब अमरीका ही उनका घर है और वे यहीं रहेंगे. और कोशिश करेंगे कि हालात बेहतर किए जा सकें.काउंसिल ऑन अमेरिकन इसलामिक रिलेशन्स के साइरस मैकगोल्डरिक्स कहते हैं, "हमें अपने अतीत पर नज़र डालनी चाहिए और देखना चाहिए कि अमरीका में ऐसे कई समुदायों जैसे यहूदी, कैथलिक इसाई और चीनी, जापानी लोगों को भी मुश्किलों का सामना रहा है. लेकिन उन पर भी बुरा वक़्त आया और गुज़र गया. तो मुसलमानों का भी यह बुरा दौर गुज़र जाएगा."तो मुसलमानों को जब इस देश में रहना ही है तो उन्हे करना क्या चाहिए जिससे उनकी मुश्किलें दूर हों.मैं स्कूल में दाखिल हुई तो पीछे से तीन लड़कियों ने तीन बार मेरा हिजाब  खींचा और मुझे गालियां भी दीं. जब मैंने स्कूल के सुरक्षाकर्मी, जिसने यह  हमला देखा था, उनसे शिकायत की तो उन्होंने टाल दिया कि कोई बड़ी बात नहीं  हुई हैन्यूयॉर्क की मानवाधिकार संस्था ड्रम के निदेशक फ़हद अहमद मानते हैं कि मुस्लिम समुदाय ने सही तरीक़े से मुश्किलों का सामना नहीं किया.वे कहते हैं, "कुछ लोगों ने चुप रहना बेहतर समझा, तो कुछ ने यह सोचा कि पुलिस और एफ़बीआई को मस्जिदों में बुलाकर वे अपने बारे में बताएंगे तो हालात बेहतर होंगे, तो कुछ ने अपने को अमरीकियों से भी ज़्यादा अमरीकी बनाने की कोशिश की और मस्जिदों पर झंडे लगाकर और कोट पर झंडे की पिन भी लगा ली."उन्होंने कहा, "हमें इतिहास से सबक लेना चाहिए और हम से पहले अमरीका में दूसरे समुदायों की जद्दोजहद से सीख भी लेनी चाहिए और अपने अधिकारों के लिए उठ खड़े होना चाहिए."प्रोफ़ेसर स्मिता नरूला को आशा है कि मुस्लिम, अरब और सिख समुदाय के लोग आवाज़ उठाएंगे.वे कहती हैं, "मुझे उम्मीद है कि हमारे समुदायों में ताक़त है और उनके ज़ोर पर उनकी आवाज़ के साथ हम आगे बढ़ेंगे और अपने अधिकार हासिल करेंगे. लेकिन मुझे यह उम्मीद नहीं है कि सरकार हमारे लिए अपने आप ही कुछ करेगी."11 सितंबर की 10वीं बरसी के मौक़े पर अब बहुत से मुसलमान और अन्य अमरीकी ग़म मनाने के साथ-साथ इस मौक़े पर आपसी समझ बढ़ाने औऱ एक-दूसरे को बेहतर तौर पर समझने की कोशिशें तेज़ करने का भी प्रण ले रहे हैं.
__________________________
अदालत ने प्रत्यर्पण वैध ठहराते हुए अबू हमजा, बाबर अहमद और तीन अन्य की प्रत्यर्पण को स्वीकृति दे दी है.इन लोगों ने प्रत्यर्पण का विरोध करते हुए ये दलील दी थी कि अमरीका में लंबे समय तक कालकोठरी में कैदी बना कर रखा जाना दुर्व्यवहार करने जैसा होगा.लेकिन मानावधिकार कोर्ट ने कहा कि आजीवन कारावास और लंबी सजा कट रहे इन लोगों को अमरीका प्रत्यर्पण करने से उनके मानाधिकारों का हनन नहीं होगा.अदालत का ये फैसला 9/11 के बाद एक अहम फैसला है क्योंकि इससे निर्धारित होता है कि किन परिस्थितियों में अमरीका ब्रिटेन से आतंकवाद में जुड़े लोगों को प्रत्यर्पित करवा सकता है.मिस्र में पैदा हुए 47 वर्षीय अबू हमजा अल मसरी एक ब्रितानी महिला से शादी के बाद 1981 में ब्रिटेन के नागरिक बन गए थे.वे लंदन के उत्तरी हिस्से फ़िंसबरी पार्क की मस्जिद के इमाम थे मगर उनपर राजनीतिक और व्यक्तिगत भाषण देने का आरोप लगाया गया और 2003 में उनके भाषण देने पर पाबंदी लगा दी गई थी.वर्ष 2004 में अमरीका ने उन पर 'आतंकवाद' से जुड़े 11 आरोप लगाए. अमरीका चाहता है कि ब्रिटेन उन्हें प्रत्यर्पित करे.हत्या और नस्लीय नफरत फैलाने के आरोप में अबू हमजा ब्रिटेन में सात साल की जेल की सज़ा काट रहे हैं.वहीं एक दूसरे कैदी बाबर अहमद को करीब आठ साल से बिना सुनवाई के कैद में रखा गया है.उनके एक प्रवक्ता ने कहा कि वो प्रत्यर्पण के खिलाफ अपील करेंगे.
__________________________
इसी हैकिंग विवाद के कारण मर्डोक ने अपने बहुचर्चित ब्रितानी अख़बार न्यूज़ ऑफ़ द वर्ल्ड को बंद कर दिया था.हिंदुस्तान कंप्यूटर्स लिमिटिड यानि एचसीएल ने ब्रितानी सांसदों को लिखे एक पत्र में बताया कि हैकिंग आरोपों से घिरी रूपर्ट मर्डोक की कंपनी न्यूज़ इंटरनेशनल ने अप्रैल 2010 और जुलाई 2011 के बीच नौ बार हज़ारों ई-मेल मिटाने के लिए कंपनी से अनुरोध किया था.न्यूज़ इंटरनेशनल ने इस बीच लगभग दो लाख ऐसे संदेश मिटवाए, जो डिलिवर नहीं हो पाए थे. इसके अलावा वो संदेश भी मिटवाए गए जो काफ़ी पुराने थे.एचसीएल का कहना है कि हालांकि उन्होंने न्यूज़ इंटरनेशनल के कंप्यूटर सिस्टम का प्रबंध संभाला था, लेकिन उसने कंपनी के ई-मेल अपने पास नहीं रखे हैं.ब्रिटेन में न्यूज़ इंटरनेशनल के पत्रकारों की ओर से की गई फ़ोन हैकिंग की जांच एक संसदीय समिति कर रही है.आंतरिक मामलों की समिति के अध्यक्ष कीथ वाज़ ने एचसीएल की ओर से भेजे गए पत्र के बारे में कहा, “एचसीएल के पत्र में बताई गई बातों से मैं आश्चर्यचकित हूँ. हज़ारों ई-मेल को मिटाया जाना कई सवालों को जन्म देता है और हम इस मामले की तह तक जाएंगें.”उनका कहना था कि एचसीएल से इस मामले में और सवाल किए जाएंगें.लेकिन एचसीएल के वकील स्टुअर्ट बेन्सन ने ब्रितानी सांसदों को लिखे अपने पत्र में कहा, “अब ये पुलिस, संसदीय समिति और न्यूज़ इंटरनेशनल के बीच का मामला है. ई-मेल मिटवाए जाने के पीछे क्या मक़सद था, ये तो अब इन तीनों पक्षों से ही पता चल पाएगा.”उधर न्यूज़ इंटरनेशनल का कहना है कि वो अपने मूल सिस्टम का एक बैक-अप रखता है और उसे रिकवर करने के लिए पुलिस को पूरा सहयोग दिया जा रहा है.फ़ोन हैकिंग मामले की तह तक जाने के लिए न्यूज़ इंटरनेशनल के अख़बार ‘न्यूज़ ऑफ़ द वर्ल्ड’ के आंतरिक ई-मेल की गहन जांच की जा रही है.सवाल उठाए जा रहे हैं कि आख़िर इतने सारे ई-मेल संदेशों को मिटाने के लिए क्यों कहा गया?अख़बार पर आरोप हैं कि उसके पत्रकारों ने राजनीतिज्ञों, मशहूर हस्तियों और हत्या का शिकार हुए पीड़ितों के फ़ोन हैक किए और अंदरुनी जानकारी के लिए पुलिसकर्मियों को रिश्वत खिलाई.इस बवाल के बाद न्यूज़ ऑफ़ द वर्ल्ड अख़बार को बंद कर दिया गया था.कार्रवाई के तहत रूपर्ट मर्डोक और उनके बेटे जेम्स मर्डोक को संसदीय समिति के सामने पेश होने के लिए कहा गया था, जहां उनसे पूछताछ की गई थी.
__________________________
सूडान में पैदा हुए इब्राहिम अल-क़ोसी ने अमरीकी अधिकारियों के साथ हुए एक समझौते के बाद ग्वांतानामो बे के एक न्यायाधिकरण में अपना अपराध क़बूल किया.उन्होंने माना है कि वे अफ़ग़ानिस्तान में ओसामा बिन लादेन के अंगरक्षक की तरह काम कर रहे थे और उन्होंने ओसामा बिन लादेन को अमरीका के चंगुल में आने से बचने में मदद की.इब्राहिम अल-क़ोसी को वर्ष 2001 में अफ़ग़ानिस्तान से गिरफ़्तार किया गया था और वर्ष 2002 में उन्हें ग्वांतानामो बंदीगृह में भेज दिया गया था.ग्वांतानामो बे के विवादित युद्धापराध न्यायाधिकरण में किसी को सज़ा सुनाए जाने का यह पहला मामला होगा.अधिकारियों और क़ोसी के बीच हुए समझौते के विवरण अभी जारी नहीं किए गए हैं.हालांकि समाचार एजेंसी रॉयटर्स ने न्यायाधिकरण के अधिकारियों के हवाले से कहा है कि क़ोसी को अधिकतम आजीवन कारावास की सज़ा हो सकती है.लेकिन उनको जेल में पहले ही बिताए जा चुके समय की सज़ा भी दी जा सकती है.
__________________________
समाचार एजेंसी रॉयटर्स के मुताबिक, ब्रितानी अखबार टाइम्स को दिए साक्षात्कार में विजय माल्या ने ये बात कही है.माल्या का कहना है कि उन्हें भारत सरकार से उस कानून में बदलाव की अस्थायी तौर पर मंजूरी मिली है जिससे भारतीय एयरलाइंस पर विदेशी मालिकाना हक पर रोक में शिथिलता मिलेगी.नाम लिए बिना माल्या ने कहा कि विदेशी एयरलाइंस इस कानून में बदलाव की घोषणा होने के साथ ही किंगफिशर में निवेश के लिए तैयार हैं.संबंधित कानून में बदलाव होने पर विदेशी एयरलाइंस भारतीय एयरलाइंस कंपिनयों में पहली बार 49 प्रतिशत हिस्सेदारी खरीद सकेंगी.टाइम्स अखबार ने एक वित्तीय सूत्र के हवाले से कहा है कि जिन दो विदेशी एयरलाइंस से माल्या बात कर रहे हैं, उनमें से एक अंतरराष्ट्रीय एयरलाइन समूह भी है जो ब्रिटिश एयरवेज और इबेरिया का मालिक है.टाइम्स का ये भी कहना है कि आबूधाबी की एतिहाद एयरवेज ने किंगफिशर के साथ करार की संभावनाओं पर चर्चा की है.मामले से जुड़े अन्य पक्षों से इस बारे में फिलहाल कोई टिप्पणी नहीं मिली है.
__________________________
ये संस्था अब तक समलैंगिक और गर्भपात के मामलों के खिलाफ़ आवाजें उठाती आई है लेकिन इन हमलों के बाद इसने मुसलमान समुदाय को अपनी नफ़रत का निशाना बनाया है.इसके पादरी ने अपनी एक क़िताब में इस्लाम को 'शैतानों का धर्म' भी कहा है.अब 9/11 हमलों में मरने वालों की याद में इस संस्था ने क़ुरान के पन्नों को जलाने की घोषणा की है.इसका प्रचार फ़ेसबुक और दूसरी सोशल नेटवर्किंग साईट पर भी किया जा रहा है.न्यूयॉर्क में 'ग्राउंड ज़ीरो' के निकट मस्जिद समेत एक इस्लामी संस्कृति केंद्र की योजना पर विवाद ने देश को बाँटकर रख दिया है.इन दोनों मुद्दों के कारण अमरीका से बाहर रह रहे मुसलमानों को महसूस हो रहा होगा कि अमरीकी इस्लाम और मुसलमानों के दुश्मन बन गए हैं. शायद थोड़ी सच्चाई इसमें हो. लेकिन एक तो ये कि ऐसे लोग बहुत कम हैं और दूसरा ये कि यह वक़्ती है.एक महत्वपूर्ण बात ये है कि अब भी अधिकतर अमरीकी इस्लाम या मुसलमानों के ख़िलाफ़ नहीं हैं.जहाँ 'ग्राउंड ज़ीरो' मस्जिद का विरोध हो रहा है, वहीं देश के कई शहरों में नए इस्लामी संस्कृति केंद्र खोले भी जा रहे हैं.वाशिंगटन के मशहूर  इस्लामी केंद्र में एक बड़ी मस्जिद भी है. वहां आप जाएँ तो महसूस ही नहीं होगा की आप 'ग्राउंड ज़ीरो' का विरोध करने वालों के देश में हैं.अमरीका और भारत के समाज और इनकी राजनीति में काफी चीज़ें मिलती जुलती हैं. अमरीका में बहुमत ईसाइयों का है और भारत में हिंदू धर्म के मानने वालों का. लेकिन दोनों देशों में दूसरे धर्मों का भी बोलबाला है.अमरीका की तरह भारत भी एक लोकतंत्र है लेकिन दोनों देशों का समाज धार्मिक है. लेकिन शायद समानता यहीं ख़त्म हो जाती है.अमरीका में राष्ट्रपति के लिए राजनीतिक कारणों से ईसाई होना ज़रूरी है, भारत में नहीं.अमरीका में राष्ट्रपति को ईसाई ही नहीं बल्कि एक अच्छा धार्मिक ईसाई होना भी ज़रूरी है.मेरे विचार में प्रधानमंत्री मनमोहन सिंह की लोकप्रियता इस बात पर निर्भर नहीं करती कि वो गुरुद्वारा जाते हैं या नहीं या फिर वो कितने अच्छे सिख हैं.भारत में प्रधानमंत्री या राष्ट्रपति नास्तिक भी हो तो चलेगा.मैंने अपने एक अमरीकी पत्रकार दोस्त से मज़ाक में कहा, " आप अगर अफ़गानिस्तान और इराक़ में अमरीकी आदर्शों का निर्यात कर सकते हैं तो भारत भी अमरीका को लोकतांत्रिक आदर्शों के बारे में कुछ सिखा सकता है."अमरीका में राष्ट्रपति बराक़ ओबामा के ईसाई होने पर शक किया जाता है.हाल के एक सर्वेक्षण के अनुसार हर पाँच अमरीकी में से एक उन्हें मुसलमान समझता है. पिछले हफ़्ते उनके ख़िलाफ़ एक मुहिम चलाने वाले लोकप्रिय टीवी होस्ट ग्लेन बेक ने उनकी ईसाइयत पर सार्वजनिक रूप से शक प्रकट किया.यहाँ लोग पहले से अनुमान लगा रहे हैं कि ओबामा दूसरी अवधि के लिए राष्ट्रपति नहीं चुने जाएँगे.राजनीतिक रूप से उनकी ईसाइयत पर संदेह इसका एक कारण बन सकता है.अमरीका के बड़े अखबारों ने बुधवार को सुर्ख़ियों में ख़बर छापी कि अवैध आप्रवासियों के अमरीका में आने की संख्या दो तिहाई कम हो गई है. मेरे विचार में ये एक महत्त्वपूर्ण ख़बर है.न केवल अमरीकियों के लिए बल्कि उन सभी लोगों के लिए भी जो अवैध तौर पर अमरीका आने की सोच रहे हैं.पाँच साल पहले तक अवैध रूप से अमरीका आने वालों की औसतन संख्या आठ लाख पचास हज़ार थी. पिछले साल यह घटकर तीन लाख हो गई.जिस संस्था ने ये आंकड़े जुटाए हैं उसका कहना है कि इसका मुख्य कारण है पिछले दो तीन वर्षों में अमरीकी अर्थव्यवस्था में आया भारी संकट.इस साल के शुरू में ऐसा लगा कि संकट दूर हो गया है लेकिन अमरीका की आर्थिक स्थिति अब भी बहुत ख़राब है. अमरीकी ग़ैरक़ानूनी आप्रवास से काफ़ी चिंतित रहते हैं.एरिज़ोना राज्य ने अवैध आप्रवास के ख़िलाफ़ एक क़ानून भी बनाया है. शायद अब इन्हें इसकी ज़रूरत ही न पड़े क्योंकि आर्थिक कठिनाई और बढ़ने से ये समस्या संभवत अपने आप ही ख़त्म हो जाए.
__________________________
आज ही के दिन इसराइल और मिस्र ने 30 वर्ष से जारी युद्ध को विराम देते हुए अमरीका द्वारा कराए गए एक ऐतिहासिक शांति समझौते पर सहमति जताई थी.   वाशिंगटन स्थित व्हाइट हॉउस में हुए इस समारोह का लाईव प्रसारण किया गया था.दोनों देश के नेताओं ने अमरीकी राष्ट्रपति जिमी कार्टर की मौजूदगी में एक दूसरे से गर्मजोशी के साथ हाथ मिलाए थे.मिस्र के राष्ट्रपति अनवर-अल-सादात और इसराइल के प्रधानमंत्री मेनाचेम बेगिन ने इस समारोह को एक 'ऐतिहासिक मोड़' करार दिया था.अनवर-अल-सादात ने राष्ट्रपति कार्टर की तारीफ़ करते हुए उन्हें इस 'चमत्कार' का श्रेय दिया था.हालांकि राष्ट्रपति जिमी कार्टर इस समझौते को लेकर थोड़े ज़्यादा गंभीर दिखे थे और उन्होंने इसे एक लंबी दूरी में पूरा किया गया पहला फासला बताया था.हालांकि एक हस्ताक्षर समारोह की खबर ने अरब जगत में एक खलबली मचा कर रख दी थी.लगभग सभी अरब देशों में इस शांति समझौते के विरुद्ध विरोध प्रदर्शन हुए थे और कुवैत स्थित मिस्र के दूतावास में तो प्रदर्शनकारियों ने हमला तक बोल दिया था. आज ही के दिन एक ऐतिहासिक कदम लेते हुए लंदन स्टॉक एक्सचेंज ने अपने 200 वर्ष पुराने इतिहास में पहली बार महिलाओं की भर्ती शुरू की थी.इसी वर्ष हुए चुनावों के बाद 10 निर्वाचित महिलाओं ने आज ही के दिन से लंदन स्टॉक एक्सचेंज में अपना कार्यभार संभाला था.आर्थिक जगत में महिलाओं को बराबरी का दर्जा देने के लिए चले एक लंबे संघर्ष के बाद इस फैसले की घोषणा 1973 के फरवरी महीने में की गई थी.गौरतलब है कि लंदन स्टॉक एक्सचेंज बनाने की कोशिश तब सफल हुई थी जब 150 ब्रोकरों ने वर्ष 1760 में इसकी नींव तब रखी थी जब उन्हें ब्रिटेन के सरकारी आर्थिक एक्सचेंज से अवमानना के आधार पर निकाल दिया गया था.इस घटना के करीब 13 वर्ष बाद इन सदस्यों ने एकजुट होकर लंदन स्टॉक एक्सचेंज की नींव रखी.
__________________________
चाइनीज क्रेस्टेड और शेहुआहुआ की मिश्रित प्रजाति की योडा पिछले साल कैलिफॉर्निया में दुनिया के सबसे बदसूरत कुत्ते का अवार्ड जीतने के बाद चर्चा में आई.कुतिया की मालकिन टेरी शूमाकर को जब वो मिली तो टेरी ने लावारिस योडा को पहली बार में एक बड़ा चूहा समझा, लेकिन अपने उसी शारीरिक बनावट की बदौलत योडा ने एक हजार डॉलर का पुरस्कार जीत लिया.योडा के शरीर पर बेतरतीब तरीके से उगे महीन बाल थे, उसकी जीभ बाहर लटकी हुई थी और पतली बगैर बाल वाली टांगें थीं.शनिवार रात को सोते हुए योडा की मौत हो गई.अपार्टमेंट की इमारत के पीछे पाए जाने से पहले लावारिस योडा का ठीक से भरण पोषण नहीं हुआ था. उसका वजन महज आठ सौ ग्राम था.बदसूरती का अवार्ड जीतने के बाद योडा टेलीविजन पर भी दिखी, उसने सजने-संवरने के एक टीवी कार्यक्रम में भी भाग लिया.योडा की मालकिन ने कहा कि वो योडा को बेहद याद करेंगी, लेकिन उन्हें इस बात का संतोष है कि योडा उनके माता पिता के पास पहुंच गई है जो उसे बहुत प्यार करते थे.
__________________________
जेंस्विल नाम के एक ग्रामीण इलाक़े में पुलिस को यहाँ-वहाँ चीते, विशालकाय ग्रिज्ली भालू, भेड़िए, बाघ और शेर घूमते दिख रहे हैं. जानकारी के अनुसार अब तक  25 जानवर मारे जा चुके हैं.इन जानवरों के मालिक टैरी थॉम्पसन की लाश उनके अपने चिड़ियाघर में मिली है पर पुलिस ने अभी तक यह नहीं बताया है कि उनकी मौत का कारण क्या है.पुलिस को बस इस चिड़ियाघर की सारी बाड़ें खुली मिलीं. पुलिस क़रीब 40 एकड़ पर फैले इस चिड़ियाघर में गश्त लगा रही है. स्थनीय लोगों से यह अपील भी की गई है कि वो अपने घरों से बाहर न निकलें. आसपास के कई स्कूलों की कक्षाएं भी रद्द कर दी गईं हैं.ओहायो में बड़े जानवरों को पालतू बना कर रखने के अमीरका में सबसे आसान नियम हैं. इस प्रांत में जानवरों के हाथों घायल होने और मरने वालों की संख्या सबसे बड़ी है. इस इलाक़े के शेरिफ़ मैट लुट्ज़ ने एक पत्रकार वार्ता को बताया, "यहाँ जिस तरह के जानवर घूम रहे हैं वो केवल टीवी पर अफ्रीका में देखे जा सकते हैं." उन्होंने बताया कि उनके दफ़्तर को मंगलवार को अचानक आम लोगों के फ़ोन आने शुरु हो गए कि बड़े-बड़े खूंखार जानवर सड़क पर घूम रहे हैं.पुलिस ने तत्काल चार हथियारबंद लोगों को उस इलाक़े की ओर रवाना कर दिया जहाँ उन्हें चिड़ियाघर के अंदर थॉम्पसन के शरीर के चारों तरफ़ कुछ उग्र जानवर बैठे मिले जिन्हें मार डाला गया.शेरिफ़ लुट्ज़ ने कहा "यहाँ हालात बुरे हैं और और यह लम्बे समय से चल रहा है."टैरी थॉम्पसन के एक पड़ोसी डैनियल व्हाईट के अनुसार थॉम्पसन किसी कानूनी पचड़े में फंसे थे और कुछ दिन पहले ही जेल से छूटे थे.एक दूसरे स्थानीय निवासी बिल वीसर ने कहा कि थॉम्पसन रंगीन तबियत के आदमी थे. वीसर के अनुसार वो हवाई जहाज़ उड़ाते थे, नौका दौड़ों में शामिल होते थे उनकी एक खास मोटरसायकिल बनाने की दुकान थी और वो बंदूकें भी बेचते थे.वीसर ने समाचार एजेंसी एपी को बताया," वो एक अनोखे आदमी थे. चीज़ों को लेकर उनका नज़रिया अलग था लेकिन उन्होंने किसी को कभी चोट पहुँचाई हो ऐसी मुझे जानकारी नहीं है. वो जानवरों की भी अच्छी देख रेख करते थे."
__________________________
पिछले हफ़्ते एक जेल में दंगा पुलिस के साथ हुई हिंसक झड़प में एक व्यक्ति की मौत हो गई थी और दर्जनों घायल हो गए थे.उसके बाद से ही सैंकड़ों क़ैदी भूख हड़ताल पर हैं. मध्य-एशियाई देश किर्गिस्तान में ये विरोध अब अन्य जेलों में भी फैल गया है.अधिकारियों के मुताबिक क़रीब 1,300 क़ैदियों ने अपने होंठ सी लिए हैं और 7,000 क़ैदी भूख-हड़ताल पर हैं.ख़बरों के मुताबिक क़ैदियों ने जेल अधिकारियों को जबरन खाना खिलाने की कोशिश से रोकने के लिए अपने होंठ सी लिए.अधिकारियों का दावा है कि ये विरोध योजनाबद्ध तरीके से अपराधी गिरोहों द्वारा करवाया गया है. ये गिरोह जेलों के अंदर सख़्त कायदे-कानून के ख़िलाफ़ हैं.समाचार एजंसी एसोसिएटिड प्रेस के मुताबिक कारावास सेवा प्राधिकार की प्रवक्ता एलिओनोरा शेरशेनालिएवा ने मंगलवार को कहा कि क़ैदियों ने अपने मुंह इस तरह से सी लिए हैं कि वो सिर्फ़ पेय पदार्थ ही ग्रहण कर सकें.बीबीसी संवाददाता रेहान डिमिट्री के मुताबिक क़ैदियों की हालत बहुत ख़राब है, कुछ ज़मीन पर लेटें हैं तो कुछ बोल नहीं पा रहे.किर्गिस्तान के मानवाधिकार कार्यकर्ता तुर्सुनबेक अकुन ने कुछ क़ैदियों से मुलाकात की और बीबीसी को बताया कि उनकी मुख्य मांग है कि जेल के सुरक्षाकर्मियों द्वारा किया जा रहा अत्याचार रोका जाए.अकुन ने कहा, “वो आश्वासन चाहते हैं कि फिर जानलेवा मारपीट नहीं होगी, उन्हें डर है कि भूख हड़ताल वापस लेते ही उन्हें पीटा जाएगा.”किर्गिस्तान की जेलों में क्षमता से ज़्यादा क़ैदी रखे जाते हैं और वहां अक्सर बीमारियां फैलने की ख़बरें आती रहती हैं.
__________________________
नेपाल की सरकार ने ये कदम तब उठाया है जब खाड़ी देशों में काम करने वाली महिलाओं के शोषण पर चिंताएं बढ़ती जा रही हैं.खाड़ी देशों में काम करने वाली कई महिलाओं ने शिकायत की है कि वहां उनके साथ शारीरिक और यौन दुर्व्यवहार हुआ है. उन्हें खराब स्थितियों में रखा जाता है और वेतन भी नहीं दिया जाता है.नेपाल की सरकार ने खाड़ी देशों में महिलाओं के काम करने पर 12 वर्ष से प्रतिबंध लगा रखा था जिसे 18 महीने पहले ही खत्म किया गया था.सरकार ने ये प्रतिबंध तब लगाया था जब एक युवती के साथ कुवैत में दुर्व्यवहार किया गया था जिसकी वजह से उसने आत्महत्या कर ली थी. इस मामले की वजह से नेपाल के लोग आक्रोशित थे.समाचार एजेंसियों के मुताबिक, नेपाल से हर साल हजारों महिलाएं काम की तलाश में खाड़ी देशों में जाती हैं. इनकी उम्र आमतौर पर 25 वर्ष से कम होती है. नेपाल के अंग्रेजी दैनिक हिमालयन टाइम्स ने देश के सूचना मंत्री राज किशोर यादव के हवाले से खबर दी है, ''खाड़ी देशों में महिलाओं का यौन और मानसिक शोषण होने की खबरें आती रही हैं. इसलिए कैबिनेट ने तय किया है कि खाड़ी देशों में काम के लिए जाने वाली महिलाओं की उम्र निर्धारित कर दी जाए. तीस वर्ष से ज्यादा उम्र की महिलाओं के साथ शोषण होने की संभावना कम होती है.''नेपाली महिलाओं की विदेशों में तस्करी रोकने की दिशा में काम करने वाले समूह 'मैती नेपाल' ने सरकार की इस घोषणा का स्वागत किया है.'मैती नेपाल' की निदेशक विश्वा खड़का का कहना है, ''हम खाड़ी देशों में घरेलू काम करने वाली नेपाल की कई महिलाओं से मिले हैं जिनके साथ न केवल उनके मालिक ने बलात्कार किया बल्कि अपने रिश्तेदारों के साथ भी यौन संबंध बनाने के लिए उन्हें विवश किया. उन्हें घरों में बंद करके रखा गया और उनके साथ गुलामों जैसा बर्ताव किया जाता है.''
__________________________
क़रीब 20 लाख डॉलर की कोकेन जिस थैले में थी उसपर संयुक्त राष्ट्र का एक चिन्ह था और ये डाक के ज़रिए आया.पुलिस प्रवक्ता पॉल ब्राउन ने कहा कि ऐसा लगता है कि ये थैला गलती से संयुक्त राष्ट्र मुख्यालय भेज दिया गया.उन्होंने बताया कि इस थैले पर कोई नाम और पता नहीं था, हालांकि ये पता लगाया जा सका है कि ये मेक्सिको सिटी से सिनसिनाटी के ज़रिए न्यू यॉर्क भेजा गया.सफ़ेद रंग के इस थैले पर संयुक्त राष्ट्र के चिन्ह के जैसा दिखने वाला ठप्पा लगा था ताकि ये आधिकारिक सामान लगे.लेकिन मशीन से स्कैन किए जाते वक्त सुरक्षाकर्मियों को संदेह हुआ और थैले की जांच की गई.संयुक्त राष्ट्र के एक वरिष्ठ अधिकारी, ग्रेगरी स्टार ने बताया कि थैले के अंदर कॉपियों को ख़ोखला कर उनमें ड्रग्स भरे हुए थे.एफ़पी समाचार एजंसी के मुताबिक ग्रेगरी स्टार ने कहा, “मेरे ख़्याल से इसके पीछे नार्कोटिक्स के तस्करों का हाथ है, वो अमरीका में कुछ भेजने की कोशिश कर रहे होंगे लेकिन उनकी योजना विफ़ल हो गई.”संयुक्त राष्ट्र के प्रवक्ता मार्टिन नेसिर्की ने एपी समाचार एजंसी को बताया कि ये थैला ना तो संयुक्त राष्ट्र और ना ही वहां काम करने वाले किसी भी शख़्स के लिए भेजा गया था.
__________________________
समाचार एजेंसी पीटीआई के अनुसार आइयोवा राज्य में चुनाव प्रचार के लिए चंदा जुटाने की एक रैली के दौरान रोमनी ने अपने भाषण में गुरुद्वारे पर हुए हमले का जिक्र किया. लेकिन वो अकसर अरब लोगों के लिए इस्तेमाल होने वाले सम्मानसूचक शब्द 'शेख' और 'सिख' में अंतर नहीं कर पाए.उन्होंने दो बार सिख की जगह शेख शब्द का इस्तेमाल किया. हालांकि इससे पहले इलिनॉइस में एक कार्यक्रम के दौरान रोमनी ने गुरुद्वारे पर हुए हमले में मारे गए लोगों के लिए जब मौन रखा, तो उन्होंने ने सिख शब्द का ही इस्तेमाल किया था.लेकिन आइयोवा के डेस मोइंस में उनकी जबान फिसल गई. उन्होंने कहा, “हमने उन लोगों के सम्मान में एक पल का मौन रखा जिन्होंने शेख मंदिर पर हुए हमले में जान गंवाई. ये बहुत सारी वजहों से एक त्रासदी है.”आगे उन्होंने कहा, “इन कारणों में ये तथ्य भी शामिल है कि शेख (सिख) लोग सबसे ज्यादा शांतिप्रिय और प्यारे लोग होते हैं, ऐसा ही उनका धर्म भी है.”जब रोमनी के प्रवक्ता रिक गोरका से इस बार में पूछा गया तो उन्होंने माना कि रिपब्लिकन उम्मीदवार से उच्चारण की गलती हुई है.हफिंगटन पोस्ट अखबार में छपी रिपोर्ट में गोरका ने कहा, “उनसे एक जैसी आवाजों के उच्चारण की गलती हुई है. वो स्पष्ट तौर पर विस्कॉन्सिन में हुई त्रासदी की बात कर रहे थे.”अखबार के अनुसार, “राष्ट्रपति पद के रिपब्लिकन उम्मीदवार ने अरबी शब्द का इस्तेमाल किया जिसका प्रयोग आम तौर पर किसी बुजुर्ग या धार्मिक नेता के लिए होता है, जबकि वो बात सिख धर्म की कर रहे थे, जिसका उदय दक्षिण एशिया के पंजाब क्षेत्र से हुआ.”अमरीकी नागरिक वेड माइकल पेज ने रविवार को विस्कॉन्सिन के गुरुद्वारे में गोलीबारी कर छह लोगों की हत्या कर दी थी.
__________________________
आठ हज़ार आठ सौ अड़तालीस मीटर ऊँची चोटी पर पहुँचने के बाद उन्होंने सैटेलाइट फ़ोन के ज़रिए अपनी माँ से संपर्क किया.रोमेरो की मां ली एन ड्रेक ने अपने बेटे के हवाले से बताया कि कैसे ये ख़बर उन तक पहुंची. उनके बेटे ने उनसे कहा, "मां मैं दुनिया के सबसे ऊंचे स्थल से बोल रहा हूं."जॉर्डन रोमेरो ने ये जीत 13 वर्ष की आयु में हासिल कर ली, लेकिन बहुत छोटी उम्र में ही पर्वतारोहण में उनकी प्रतिभा दिखने लगी थी.रोमेरो जब मात्र 10 साल के थे तो उन्होंने अफ़्रीका की सबसे ऊँची किलिमंजारो की चोटी को फ़तह किया था.उनका सपना है कि वो सातों महाद्वीपों के सर्वोच्च शिखरों पर विजय प्राप्त करें.रोमेरो एशिया के अलावा सभी महाद्वीपों के शिखरों पर चढ़ाई कर चुके हैं. लेकिन अंटार्कटिक महाद्वीप के विन्सन मेसिफ़ शिखर की चढ़ाई करने की उनकी कोई योजना नहीं है.एवरेस्ट की चढ़ाई शुरू करने से पहले दिए एक साक्षात्कार में रोमेरो ने कहा था, "मैं कुछ बड़ा काम करना चाहता हूँ, इसीलिए मैंने ये चुनौती स्वीकार की है. ये मैं ख़ुद के लिए कर रहा हूँ. इस सब के पीछे जो मूल उद्देश्य है वो है अनुभव हासिल करना."इससे पहले एवरेस्ट पर पहुँचने वाले सबसे कम उम्र के पर्वतारोही का रिकॉर्ड नेपाल के शेरपा तेम्बा क्षेरी के नाम था. तेम्बा ने 16 वर्ष की उम्र में एवरेस्ट फ़तह किया था.कई विशेषज्ञों का मानना है कि एवरेस्ट ही नहीं, बल्कि 8000 मीटर से ज़्यादा ऊँचाई वाली सारी चोटियों पर चढ़ाई के लिए न्यूनतम उम्र सीमा 16 वर्ष तय कर दी जानी चाहिए.रोमेरो की टीम नेपाल की राजधानी काठमांडू से चीन की सीमा की तरफ़ के बेस कैंप के लिए रवाना हुई थी.नेपाल में ये नियम है कि पर्वातरोहियों की आयुसीमा कम से कम 16 वर्ष होनी चाहिए. इसीलिए जॉर्डन रोमेरो ने चीन की तरफ़ से एवरेस्ट की चढ़ाई की, जहाँ चढ़ाई के लिए परमिट दिए जाते समय उम्र की सीमा का ध्यान नहीं रखा जाता है.कई पर्वतारोहियों ने इस बात पर चिंता व्यक्त की थी कि इतनी कम उम्र के बच्चे को दुनिया के सर्वोच्च शिखर की चढ़ाई करने देना कहां तक उचित है.लोकिन रोमेरो के पिता ने कहा कि चीन की सीमा की तरफ़ से एवरेस्ट शिखर की चढ़ाई उतनी मुश्किल नहीं है. रोमेरो छह महाद्वीपों के सर्वोच्च पर्वत शिखरों की चढ़ाई कर चुके हैं.
__________________________
इनमें से अधिकतर पर अभी तक कोई आरोप नहीं लगाए गए हैं और न ही उनको रिहा किया जा रहा है.गिरफ़्तार किए गए लोगों में अफ़गानिस्तान के अलावा पाकिस्तान, सउदी अरब और अन्य देशों के लोग भी शामिल हैं.हालांकि अब मानवधिकार संस्थाएं आवाज़ उठा रही हैं कि या तो इन लोगों को अदालत में पेश किया जाए या उन्हें रिहा किया जाना चाहिए.अमरीकी सरकार का कहना है कि इन लोगों से खुफ़िया जानकारी हासिल करने की कोशिश की जाती है जिससे चरंपंथ से लड़ने में मदद मिल सके.हालांकि मानवधिकार संस्थाओं का कहना है कि बिना मुक़दमा चलाए लोगों को सालों-साल तक जेल में कै़द रखना ग़ैर-कानूनी है.अमरीकी मानवाधिकार संस्था अमेरिकन सिविल लिबर्टीज़ यूनियन या एसीएलयू की राष्ट्रीय सुरक्षा प्रॉजेक्ट की निदेशक हिना शम्सी कहती हैं, "जब राष्ट्रपति बराक ओबामा ने सत्ता संभाली तो उन्होंने ग्वांतानामो जेल बंद करने और प्रताड़ना की नीति खत्म करने की घोषणा की थी लेकिन अब उन्होंने अपनी ही नीतियों का उल्लंघन शुरू कर दिया है. और, अब यह हालत है कि ग्वानतानामो एक ऐसी जेल बन गई है जहां से क़ैदी कभी निकल ही नहीं सकते."शम्सी कहती हैं कि यह अमरीकी और अंतरराष्ट्रीय क़ानून का सरासर उल्लंघन है कि किसी को भी बग़ैर किसी आरोप के इतने वर्षों तक बंदी बना कर रखा जाए.ग्वानतानामो में एक समय 800 बंदी थे लेकिन करीब 600 को बाद में कोई आरोप लगाए बग़ैर ही रिहा कर दिया गया था.बहुत से कै़दियों को प्रताड़ना दिए जाने के कारण शारीरिक तौर पर गहरी चोटें भी पहुंची. कुछ ने तो कै़द के दौरान खुदकुशी भी कर ली थी.ग्वांतानामो में कै़दियों के साथ बदसूलूकी के एक गवाह थे जेम्स यी जो एक फौजी की हैसियत से वहां मुसलिम चैपलेन की तरह दो साल तक तैनात थे.जेम्स यी कहते हैं, "मैंने ख़ुद अपनी आंखों से कई कै़दियों को घसीट कर ले जाते देखा है. उनके हाथ, और उनके चेहरे पर मारपीट के निशान देखे. उनके साथ पूछताछ किए जाने के दौरान उन्हे प्रताड़ित किए जाने के बारे में भी मुझे अच्छी तरह मालूम था और उनको वह चीज़ें करने पर भी मजबूर किया जाता था जो एक मुसलमान की हैसियत से उनके लिए करना मना है. ग्वांतानामो में कु़रान की बेइज्जती भी की जाती थी."अब भी लगभग 90 कैदी ऐसे हैं जिनको अमरीकी सरकार ने रिहा करने का फ़ैसला तो किया है लेकिन वह अब भी किसी न किसी कारण से नहीं छूट पाए हैं.इनमें से कुछ की उनके देश में प्रवेश पर पाबंदी है तो कुछ को उनके देश के प्रताड़ना से संबंधित कानून के चलते वहां नही भेजा जा रहा है. दूसरे देश उन्हे अपने यहां आने की इजाज़त नहीं दे रहे.अमरीकी सरकार ने यमन और सउदी अरब के कैदियों को उनके देश वापस न भेजने का फैसला कर लिया है.विश्व भर में ग्वांतानामो जेल में कैदियों को या तो अदालत में पेश करने या फिर रिहा करने के लिए कई वर्षों से काफ़ी दबाव बढ़ा लेकिन राष्ट्रपति ओबामा ने अपने सारे दावों के बावजूद अभी तक इस ओर कोई ठोस फैसला नहीं लिया है.लोकिन अमरीका काबुल के पास बगराम में एक ऐसी ही जेल चला रहा है जहां सारी दुनिया से लोगों को पकड़ कर कैद किया जा रहा है.कई अमरीकी मानवाधिकार संस्थाएं बगराम जेल का भी विरोध करती रही हैं और वहां बंद करीब दो हज़ार 400 कैदियों में से कुछ को अदालत में अपनी क़ैज के खिलाफ़ अपील करवाने की कोशिश कर रही हैं.अमरीकी मानवाधिकार संस्था इंटरनेशनल जस्टिस नेटवर्क की निदेशक टीना फ़ॉस्टर खुद भी एक वकील की हैसियत से बगराम में बंद कई कैदियों के केस लड़ रही हैं. लेकिन उन्हे अपने मुवक्किलों से मिलने भी नहीं दिया जाता है.टीना फ़ॉस्टर कहती हैं, "आज तक हमें सरकार ने यह तक नहीं बताया है कि हमारे मुवक्किल के खिलाफ़ क्या आरोप हैं. हम तो यह कोशिश कर रहे हैं कि अमरीकी सुप्रीम कोर्ट बगराम में बंद कैदियों को अदालत में उनकी कै़द के खिलाफ़ चुनौती देने की आज्ञा दे. यह इन कै़दियों की ज़िंदगियों का मामला है. उनका सारा जीवन तबाह कर दिया गया है."टीना फ़ॉस्टर बताती हैं कि वह जिन कैदियों की वकील हैं उनको विदेशों में गिरफ़्तार कर अफ़गानिस्तान लाकर बगराम में  कै़द कर दिया गया.वह बताती हैं कि उनका एक मुवक्क्ल अमीन अल बाकरी जिन्हे बगराम में कैद रखा गया है एक व्यापारी हैं और उन्हें थाईलैंड से गिरफ़्तार किया गया था. क़ैद में छह साल बीत जाने के बाद भी उनपर कोई आरोप नहीं लगाए गए हैं.अमरीकी मानवाधिकार संस्था एसीएलयू के मुताबिक अमरीकी अधिकारियों के नियंत्रण वाली बगराम जेल में बंद कुछ कैदियों को प्रताड़ित करने की भी ख़बरें हैं.रामज़ी कासेम न्यू यॉर्क के विश्विद्यालय में का़नून के प्रेफ़ेसर हैं और ग्वानतानामो और बगराम के कई कैदियों के वकील भी.  वह कहते हैं कि बगराम में अब वही कुछ हो रहा है जो बुश प्रशासन के दौरान ग्वानतानामो में हुआ करता था.रामज़ी कासेम के अनुसार, "जब ग्वानतानामो के मामले में अमरीकी सरकार को अदालतों में मुश्किलों और जनता के बढ़ते ग़ुस्से का सामना करना पड़ा तो उसने वह काम बगराम में शुरू कर दिया. अब वहां विश्व भर से लोगों को पकड़ कर लाया जा रहा है औऱ कैद किया जा रहा है. राष्ट्रपति ओबामा बगराम में वैसी ही नीति अपना रहे हैं जो जॉर्ज बुश ने ग्वांतानामो में जारी रखी थी.""राष्ट्रपति ओबामा का मानना है कि बगराम के कैदियों को यह हक़ भी हासिल नहीं है कि वह अदालत में यह पूछ सकें कि उन्हे सरकार ने किस जुर्म में कैद कर रखा है. "एसीएलयू ने भी बगराम के कई मामलों में अदालत में दर्ख्वास्त दी हुई है. सन 2009 की एक याचिका के जवाब में अमरीकी सरकार ने 600 कैदियों के नाम तो बताए लेकिन उनके बारे में और कोई जानकारी नहीं दी.लेकिन अब भी 2000 से अधिक ऐसे कै़दी बगराम जेल में बंद हैं जिनके बारे में अमरीकी अधिकारियों के अलावा किसी को भी कोई जानकारी नहीं है.
__________________________
ब्लेयर ने कहा है कि चेचन्या, कश्मीर, फ़लस्तीन, इराक और अफ़ग़ानिस्तान में फैले कट्टरपंथी मानते हैं कि अपनी विचारधारा और अपनी लड़ाई के लिए कुछ भी करना जायज़ है.बीबीसी को दिए एक साक्षात्कार में टोनी ब्लेयर ने कहा कि कट्टरपंथियों को अगर मौका मिले तो इस लड़ाई को जीतने के लिए वो परमाणु, रासायनिक और जैविक युद्ध भी छेड़ सकते हैं.ईरान की परमाणु नीतियों का विरोध करते हुए ब्लेयर ने दो टूक कहा कि इस्लामी कट्टरपंथ को बढ़ावा देने वाले देशों में ईरान सबसे आगे है.उन्होंने कहा,''ईरान को समझना होगा कि वो किसी भी कीमत पर परमाणु हथियार नहीं रख सकता है और उसे रोकने के लिए हर संभव कदम उठाया जाएगा''ब्लेयर ने कहा कि अमरीका पर हुए 9/11 के हमले ने विदेश नीति को लेकर उनकी सोच को बदल दिया.उन्होंने कहा,''हमले के बाद मैंने सोचा कि धार्मिक विचारधारा को लेकर किस तरह एक ही दिन में न्यूयॉर्क में तीन हज़ार लोगों को मार दिया गया. मेरे लिए ये मुद्दा अहम था कि अगर वो लोग तीन हज़ार के बजाय 30 हज़ार लोगों को मार सकते तो उन्हें भी मार देते. ''''मैंने सोचा कि हमारी सुरक्षा को लेकर पैदा हुए इस नए संकट से निपटने के लिए हमें नई तरह की विदेश नीति चाहिए.'' कट्टरपंथ की तुलना क्रांतिकारी वाम आंदोलन से करते हुए ब्लेयर ने कहा कि साम्यवादियों की तरह चरमपंथी भी अपनी विचारधारा को किसी भी कीमत पर सही ठहराते हैं और उसके लिए कुछ भी करने को तैयार हैं.इस्लाम को मानने वाले कट्टरपंथी विश्व की सुरक्षा के लिए आज सबसे बड़ी चुनौती बन चुके हैं.इराक और अफ़ग़ानिस्तान युद्ध से इस्लामी कट्टरवाद को बढ़ावा मिलने के आरोप को खारिज करते हुए ब्लेयर ने कहा कि उन्होंने जो भी नीतियां बनाईं वो इस्लामी कट्टरवाद से लड़ने के लिए थीं.उन्होंने कहा कि पश्चिमी नीतियों का मकसद कट्टरपंथियों को खत्म करना है क्योंकि वो पिछड़ी हुई मानसिकता को लेकर चल रहे हैं.ब्लेयर ने कहा,''सच्चाई ये है कि इराक और अफ़ग़ानिस्तान में मौजूद विदेशी सेनाएं इन देशों को छोड़ देतीं अगर ये लड़ाई आतंकवाद के ख़िलाफ़ न होती.''''मैं नहीं मानता कि कट्टरपंथी विदेशियों को अपनी ज़मीन से खदेड़ने के लिए लड़ रहे हैं. अगर ऐसा होता तो अमरीका जब अपनी सेनाएं इराक से हटा रहा तब भी बग़दाद में कारों में धमाके क्यों हो रहे हैं. कट्टरपंथियों का मकसद उस सरकार को अस्थिर बनाना है जिसे लोगों ने ख़ुद चुना है.''ब्लेयर ने कहा कि यह दलील सही नहीं है कि पश्चिमी देशों की नीतियां आतंकवाद को बढ़ावा दे रही हैं. पश्चिमी देश इराक और अफ़ग़ानिस्तान जैसे देशों में लोकतंत्र के समर्थक हैं और इसके लिए वो कई अरब डॉलर की मदद देने को तैयार हैं. ताकि इन देशों में रहने वाले लोग ख़ुद अपना भविष्य तय कर सकें.ब्रिटेन के पूर्व प्रधानमंत्री ने कहा कि वो अब भी अकसर ख़ुद से ये सवाल पूछते हैं कि कट्टरपंथियों का मुकाबला किस तरह किया जाए और उन्होंने जो किया वो कितना सही था. ब्लेयर ने कहा कि इन मुद्दों पर कोई भी फ़ैसला करना बहुत मुश्किल है.
__________________________
उनका कहना है कि उन्हें फिल्म का ऑफर देने से पहले निर्माता नकुला बासेले नकुला ने उन्हें सिर्फ इतना बताया था कि ये फिल्म पुरातन काल के मिस्र में जोखिम भरी कहानियों के बारे में है.सिंडी का कहना है कि उन्हें इस बात का कतई अंदाज़ा नहीं था कि ये फिल्म इस्लाम-विरोधी प्रचार से जुड़ी है.उन्होंने न्यायाधीश से ये गुहार भी लगाई है कि वो इस फिल्म को यू-ट्यूब से हटाने का आदेश दें.‘इनोसेंस ऑफ मुस्लिम्स’ नाम की इस फिल्म ने मध्य पूर्व देशों समेत उत्तरी अफ्रीका में भीषण तनाव पैदा कर दिया था क्योंकि मुसलमानों ने इसे ईशनिंदा वाली फ़िल्म करार दिया था.दरअसल इस फिल्म में एक क्लिप है जिसमें पैगंबर मोहम्मद का ‘अपमान’ किया गया है.फिल्म का सबसे पहला असर दिखा लीबिया में दिखा, जहां बेनगाज़ी के वाणिज्य दूतावास पर हमला किया गया जिसमें चार अमरीकी अधिकारी मारे गए थे.एक्ट्रेस सिंडी के मुताबिक फिल्म की जो स्क्रिप्ट उन्हें दी गई थी, उसमें पैगंबर मोहम्मद और इस्लाम धर्म से जुड़ा कोई ज़िक्र ही नहीं था.उनका दावा है कि जबसे यू-ट्यूब पर ये वीडियो लगा है, उन्हें जगह-जगह से धमकियां मिल रही हैं.बुधवार को सिंडी ने लॉस एंजेलेस के उच्चतम न्यायालय में गुहार लगाई और कहा कि उनके साथ धोखा हुआ है, जिसके कारण उन्हें मानसिक तनाव का सामना करना पड़ रहा है.सिंडी के वकील का कहना है कि फिल्म में विवादास्पद डायलॉग बाद में डाले गए थे.उन्होंने कहा, “जब फिल्म की शूटिंग चल रही थी, तब पैगंबर मोहम्मद से जुड़ा कोई भी डायलॉग सिंडी को नहीं दिया गया था. जान बूझकर इस फिल्म में उनका चित्रण ईशनिंदा करने वाले एक शख्स के रूप में किया गया है. उन्हें अपनी निजी ज़िंदगी का बचाव करने का पूरा हक है.”इस बीच फिल्म के निर्माता नकुला बासेले भूमिगत हो गए हैं.उन्होंने अमरीकी मीडिया के सामने ये कबूल किया था कि वही उस कंपनी के मालिक हैं जिसने ये फिल्म बनाई थी.अमरीकी अधिकारियों का मानना है कि नकुला ही इस फिल्म के निर्माता हैं.साल 2010 में नकुला के खिलाफ धोखाधड़ी का मामला दर्ज किया गया था जिसके बाद उन्हें जून 2011 में इस शर्त पर रिहा किया गया था कि वे इंटरनेट का उपयोग बिना इजाज़त के नहीं कर सकेंगे.यू-ट्यूब ने अपनी वेबसाइट से फिल्म हटाने से इंकार कर दिया है, हालांकि सउदी अरब, लीबिया, मिस्र और भारत जैसे देशों में सुरक्षा चिंताओं के कारण इस फिल्म को यू-ट्यूब से हटा लिया गया है.यू-ट्यूब के प्रवक्ता ने कहा कि ये मामला कोर्ट में आने के बाद ही वे इस बात पर फैसला ले पाएंगें कि फिल्म को उनकी वेबसाइट से स्थायी रूप से हटाया जाए या नहीं.
__________________________
शहर के केंद्रीय भाग में स्थित विदेशी दूतावासों, नेटो सैन्य अड्डे और अफगान संसद के पास धमाके हुए हैं. अमरीकी और ब्रितानी दूतावासों के अनुसार इस इलाके में चरमपंथियों और सुरक्षाबलों के बीच गोलीबारी हुई है.

सभी भारतीय सुरक्षित: दूतावास 

काबुल में हाल में हुए बड़े हमलेअफगानिस्तान के गृह मंत्रालय के मुताबिक देश में रविवार को हुए हमलों में कुल 13 चरमपंथी मारे गए हैं जबकि कोई अफगान सुरक्षाकर्मी या आम नागरिक मारा नहीं गया है. काबुल में 11 पुलिस और पाँच नागरिक घायल हुए जबकि चार चरमपंथी मारे गए.जलालाबाद में चार नागरिक घायल हुए और तीन चरमपंथी मारे गए जबकि पकतिया प्रांत में तीन चरमपंथी मारे गए और तीन पुलिसकर्मी, पाँच नागरिक घायल हुए. लोगर प्रांत में तीन चरमपंथी मारे गए, एक गिरफ्तार हुआ और तीन पुलिसकर्मी घायल हुए.  ब्रितानी दूतावास को निशाना बनाया गया है और उसके गार्ड टावर पर दो रॉकेट दागे गए गए. समाचार एजेंसी रॉयटर्स को प्रत्यक्षदर्शियों ने बताया कि रॉकेट के जरिए ब्रितानी कूटनयिकों की रिहायश को भी निशाना बनाया गया है. रूसी दूतावास को भी निशाना बनाया गया है.अफगानिस्तान की राष्ट्रीय संसद के पास भी भीषण गोलीबारी हुई है. संसद के पास स्थित एक इमारत से चरमपंथियों ने संसद पर हमला किया. काबुल के काबुल स्टार होटल में आग लग गई."तालिबान ने इन हमलों की जिम्मेदारी ली है. पिछले हफ्ते उन्होंने चेतावनी दी थी कि वे जल्द अपने हमलों का नया अभियान शुरु करेंगे. पिछली बार काबुल में इतना व्यापक हमला पिछले साल सितंबर में हुआ था. ये बहुत बड़ा हमला था जो काबुल के बीचोंबीच हुआ.लेकिन बहुत सारे सवालों के जवाब मिल नहीं पाए हैं. इतनी बड़ी संख्या में चरमपंथी, इतने सारे हथियारों से लैस होकर काबुल के भीतर केंद्रीय क्षेत्र वजीर अकबर खान में कैसे दाखिल हो गए. खुफिया एजेंसिया अपने बचाव में ये कह रही हैं कि उन्हें इन हमलों की पूर्व जानकारी थी इसीलिए ज्यादा खूनखराबा नहीं हुआ. लेकिन इन हमलों से काबुल के नागरिकों का भरोसा टूट गया है क्योंकि चरमपंथियों ने दिखा दिया है कि वे काबुल के बीचोंबीच हमला करने की क्षमता रखते हैं."काबुल के बाहर गारदेज और जलालाबाद में हवाई अड्डे में दाखिल होने के प्रयास में आत्मघाती हमलावर सुरक्षाकर्मियों की गोलियों का निशाना बने हैं. लोगर और पकतिया प्रांत में भी हमले हुए हैं.अफगानिस्तान में अमरीकी राजदूत रयान क्रॉकर ने सीएनएन से कहा, "अफगान सुरक्षाबल जिस ढंग से इन सुनियोजित हमलो से निबटने की कार्रवाई कर रहे हैं वो दर्शाता है कि ऐसे हालात का सामना करने में उनकी काबिलियत बढ़ी है. अफगान सुरक्षाबल बिल्कुल एक सधे हुए पेशेवर की तरह मामले को अंजाम दे रहे हैं."

काबुल से ताजा तस्वीरेंउन्होंने कहा कि ये घटना दर्शाती है कि अफगान सुरक्षाबल ऐसे मामलों से निबटने में पूरी तरह से सक्षम हैं.तालिबान ने इन हमलों की जिम्मेदारी ली है और तालिबान प्रवक्ता जबिउल्लाह मुजाहिद के मुताबिक कई अफगान शहरों पर हमले किए गए हैं.तालिबान के एक बयान के अनुसार, "स्थानीय समय 1315 से काबुल में जर्मन और ब्रितानी दूतावास, काबुल स्टार होटल, नेटो मुख्यालय, संसद भवन और दारुल अमन पैलेस पर हमले हुए हैं. ऐसे ही हमले जलालाबाद और लोगर-नानगरहर प्रांतों में हुए हैं.  पिछले तीन घंटों से बहादुर आत्मघाती तालिबान लड़ाके सुरक्षाबलों से लड़ रहे हैं."

काबुल हमले पर तालिबान का बयान

कौन हैं तालिबान?बयान में दावा किया गया कि आत्मघाती हमलावर विस्फोटकों से लैस आत्मघाती पट्टियों, रॉकेट लॉंचल और ग्रेनेडों से लैस थे.अनेक जगह पर गोलीबारी हुई है और शहर में अफरा-तफरी मच गई. केवल काबुल ही नहीं, पूर्वी शहर जलालाबाद में भी चार धमाके हुए.उधर भारत के विदेश मंत्रालय ने बयान जारी कर कहा कि काबुल में भारतीय दूतावास के सभी कर्मचारी सुरक्षित है. काबुल में भारतीय दूतावास के वरिष्ठ अधिकारी मुकुल आर्या ने बीबीसी संवाददाता अमरेश द्विवेदी के साथ फोन पर बातचीत में कहा कि काबुल में सभी भारतीय सुरक्षित हैं.काबुल में कूटनीतिक क्षेत्र में भारी सुरक्षा के बावजूद सात बम धमाके हुए और फिर गोलीबारी शुरु हुई.वजीर अकबर खान इलाके में सायरनों की आवाजें सुनाई दी और निवासी जान बचाने के लिए इधर उधर भागते नजर आए.रॉयटर्स के अनुसार कई सांसदों ने चरमपंथियों के खिलाफ लड़ाई में भाग लिया. कांधार के सांसद नईम हामिदजई ने कहा कि वे अपने लोगों के प्रतिनिधि हैं और उनकी रक्षा करना उनकी जिम्मदारी है.शहर में नए बने काबूल स्टार होटल के पास रहने वाले इदरीस घैराट ने बताया, "हम होटल से उठती आग की लपटें और धुँआ देख सकते हैं. चारों तरफ लडाई चल रही है और धमाकों और गोलीबारी की आवाजें आ रही हैं."
__________________________
अधिकारियों का कहना है कि ओलंपिक के दौरान आतंकवादी हमलों से बचने के लिए इस तरह के उपाय जरूरी हैं, लेकिन स्थानीय निवासियों का कहना है कि योजना को लागू करने से पहले उनकी राय नहीं ली गई.इस महीने लंदन में शुरु हो रहे ओंलपिक खेलों के दौरान वहां घरों की छत पर जमीन से हवा में मार करने वाली मिसाइलों को लगाने की योजना के खिलाफ पूर्वी लंदन के निवासी अदालत का दरवाजा खटखटा रहे हैं.रक्षा मंत्रालय का कहना है कि इन मिसाइलों का इस्तेमाल ओलंपिक स्थलों पर आसमान से आंतकवादी हमलों के खतरे को रोकने के लिए किया जाएगा.लेकिन इन इमारतों में रहने वाले लोगों का कहना है कि इससे उनकी सुरक्षा को खतरा है और इस कदम के लिए उनसे ठीक से मशवरा नहीं लिया गया था.इन लोगों के वकील, मामले की सुनवाई तक, मिसाइलों की तैनाती के खिलाफ निषेधाज्ञा लेने की कोशिश कर रहा हैं.सुरक्षा अधिकारियों के अनुसार लेयटंस्टन के फ्रेड विग टॉवर की छत पर मिसाइल लगाने की योजना है जिसके विरोध में वहां के निवासियों ने न्यायालय से गुहार लगाई है.वकील मार्क विलियर्स का कहना है कि जिन घरों के उपर ये मिसाइल लगाए जाएंगे वो खुद आतंकवादियों के हमले का निशाना बन सकते हैं क्योंकि आतकंवादी उन पर हमला कर अपनी बुरी मंशा जाहिर कर सकते हैं.विलियर्स ने अदालत में न्यायधीश से कहा कि इन निवासियों का डर जायज है कि ऐसा किए जाने के बाद ये इमारत ही आतंकवादियों के हमले का मुख्य निशाना बन जाएगा.उन्होंने कहा कि अलग टॉवर बनाकर उन पर मिसाइलें लगाई जा सकती हैं.साथ ही विलियर्स ने ये भी चेतावनी दी कि अगर टॉवर पर से मिसाइल छोड़ी जाती है, तो कहीं उसका निशाना आसपास के दूसरे भवन और मकान न बन जाए.उनका कहना था कि मिसाइल के टुकड़े आसपास फैल सकते हैं, राहगीरों पर गिर सकते हैं और आग लगने का खतरा भी बना रह सकता है.वहीं रक्षा मंत्रालय के वकील ने कहा कि मिसाइल को तैनात करने का फैसला बहुत सोच समझ कर लिया गया है और उस फैसले में प्रधानमंत्री भी शामिल थे.रक्षा मंत्रालय के वकील फोर्सडिक ने कहा कि नागरिक और सैन्य सुरक्षा के अधिकारियों ने ये आश्वासन दिया है कि इन इमारतों पर सुरक्षा का कोई खतरा नहीं है.लेकिन इस बीच इन इलाकों में रह रहे लोगों ने निषेध्याज्ञा की मांग करते हुए कहा है कि जब तक अदालत अपना फैसला नहीं सुना देती है, तब तक सुरक्षा के ये कदम न उठाए जाएं.उनका कहना है कि अधिकारियों के ये भी देखना चाहिए की विक्लांग लोगों की जरूरतों को भी बराबरी से ध्यान में रखते हुए कोई फैसला लिया जाए. वहीं सरकारी पक्ष के वकील का कहना है कि सरकार के पास ये अधिकार है कि जरूरत पड़ने पर वो सुरक्षा के हर वो कदम उठाए जिसे वो जरूरी समझती है.
__________________________
पिछले कई दिनों से चल रही राजनीतिक खींचतान और बयानबाजियों को विराम देते हुए यूपीए की चेयरपर्सन सोनिया गांधी ने प्रणब मुखर्जी को अधिकृत उम्मीदवार घोषित किया.प्रणब मुखर्जी के नाम की घोषणा करते हुए सोनिया गांधी ने कहा कि प्रणब मुखर्जी पाँच दशकों से राजनीति में हैं.

प्रणब मुखर्जी का राजनीतिक जीवनउन्होंने कहा कि वे सभी संसद सदस्यों और विधानसभाओं के सभी सदस्यों से अपील करती हैं कि वे प्रणब मुखर्जी को अपना समर्थन दें. इस निर्णय के बाद प्रणब मुखर्जी ने पत्रकारों से कहा, "मेरी पार्टी और यूपीए-2 की ओर से राष्ट्रपति पद के लिए मुझे उम्मीदवार चुना गया है. मैं कांग्रेस अध्यक्ष सोनिया गांधी का अभार व्यक्त करता हूँ और इस निर्णय को विनम्रता पू्र्वक स्वीकार करता हूँ."इस सवाल पर कि क्या वे चाहेंगे कि उनकी उम्मीदवारी पर आम सहमति बन जाए, उन्होंने कहा, "हमने सभी दलों से अपील की है कि वे समर्थन करें."हालांकि अभी भी एक बड़ा सवाल ये है कि एपीजे अब्दुल कलाम की उम्मीदवारी पर अड़ी ममता बनर्जी का क्या होगा क्योंकि उनकी तृणमूल कांग्रेस यूपीए की अहम सहयोगी पार्टी है.दूसरी ओर तृणमूल कांग्रेस के साथ कांग्रेस पश्चिम बंगाल सरकार में शामिल है.ममता बनर्जी दावा करती रही हैं कि मुलायम सिंह यादव की समाजवादी पार्टी उनके साथ हैं लेकिन समाजवादी पार्टी ने प्रणब मुखर्जी को समर्थन देने की घोषणा कर दी है.प्रणब मुखर्जी की उम्मीदवारी की घोषणा के बाद भी ममता बनर्जी के रुख़ में कोई परिवर्तन नहीं हुआ है और उन्होंने कहा है कि अभी खेल ख़त्म नहीं हुआ है.इससे पहले विपक्षी गठबंधन एनडीए की भी बैठक हुई थी लेकिन इसमें उम्मीदवार के नाम पर कोई फ़ैसला नहीं हुआ. संभवत वे चाहते थे कि पहले यूपीए अपनी ओर से नाम घोषित करे तब वे कोई निर्णय लेंगे.राष्ट्रपति चुनाव को लेकर नाटकीय राजनीतिक घटनाक्रम की शुरुआत गत मंगलवार से हुई जब ममता बनर्जी दिल्ली पहुँचीं और आते ही मुलायम सिंह यादव से मुलाकात की.इसके बाद बुधवार को सोनिया गांधी से मिलने के बाद ममता बनर्जी ने घोषणा कर दी कि कांग्रेस की ओर से प्रणब मुखर्जी पहले और हामिद अंसारी दूसरी पसंद हैं. इसके बाद वे एक बार फिर मुलायम सिंह से मिली और फिर शाम को दोनों नेताओं ने अपनी ओर से तीन नामों की घोषणा कर दी.इनमें प्रधानमंत्री मनमोहन सिंह, पूर्व लोकसभा अध्यक्ष सोमनाथ चटर्जी और पूर्व राष्ट्रपति एपीजे अब्दुल कलाम का नाम था.अगली सुबह कांग्रेस ने ममता-मुलायम के तीनों नामों को खारिज कर दिया और कहा कि यूपीए की ओर से जल्दी ही अधिकृत उम्मीदवार की घोषणा की जाएगी.लगभग विद्रोही तेवरों के साथ ममता बनर्जी शुक्रवार की सुबह तक एपीजे अब्दुल कलाम के नाम पर अड़ी हुईं थीं लेकिन समाजवादी पार्टी ने संकेत दे दिए थे कि वह आवश्यकता पड़ने पर कांग्रेस के साथ आ सकती है.और ऐसा हुआ भी. यूपीए की ओर से प्रणब का नाम घोषित किए जाने के बाद मुलायम सिंह यादव ने प्रणब मुखर्जी को समर्थन देने की घोषणा कर दी.जयललिता और नवीन पटनायक की ओर से राष्ट्रपति पद के घोषित उम्मीदवार पीए संगमा ने शुक्रवार को कहा है कि वे दौड़ में हैं.यूपीए की घोषणा के बाद यूपीए को बाहर से समर्थन देने वाले दो प्रमुख दलों समाजवादी पार्टी और बहुजन समाज पार्टी ने प्रणब मुखर्जी को समर्थन देने की घोषणा की है.मुलायम सिंह यादव ने कहा, "प्रणब मुखर्जी बहुत ही अनुभवी, योग्य और विद्वान सांसद रहे हैं. देश के सर्वोच्च पद के लिए ऐसे ही काबिल व्यक्ति की ज़रुरत है."इस सवाल पर कि उन्होंने तो ममता बनर्जी के साथ अपने तीन नाम बताए थे, मुलायम सिंह ने कहा कि वह केवल सुझाव था.ममता बनर्जी का साथ छूट जाने पर उन्होंने कहा कि ये अब बीती बात हो गई है.उधर मायावती ने लखनऊ में एक प्रेस कॉन्फ़ेंस में कहा, "हमने राष्ट्रपति पद के लिए आए सभी नामों पर विचार किया. इसमें से प्रणब मुखर्जी को हमारी पार्टी ने सबसे योग्य और गंभीर योग्य उम्मीदवार माना है और हमने प्रणब मुखर्जी का समर्थन करने करने का फ़ैसला किया है."उन्होंने कहा कि प्रधानमंत्री और सोनिया गांधी ने शुक्रवार को टेलीफ़ोन पर उनसे बात की थी.उन्होंने केंद्र की यूपीए सरकार की नीतियों की आलोचना करते हुए कहा कि इसके बावजूद जनहित में बहुजन समाज पार्टी यूपीए सरकार को बाहर से समर्थन देती रही है और आगे भी देती रहेगी.इससे पहले ख़बरें आईं थीं कि प्रणब मुखर्जी ने वामपंथी दलों के सदस्यों से फ़ोन पर चर्चा की है.समझा जा रहा है कि वामपंथी दल प्रणब मुखर्जी को समर्थन देने के लिए राज़ी हो जाएँगे. हालांकि सीपीआई के नेता डी राजा और सीपीएम नेता वृंदा करात ने कहा है कि पार्टी और वामदलों की बैठक के बाद ही इस पर कोई फैसला किया जाएगा. शुक्रवार की दोपहर भाजपा के वरिष्ठ नेता लालकृष्ण आडवाणी के दिल्ली स्थित आवास पर एनडीए की बैठक के बाद राष्ट्रपति पद के किसी उम्मीदवार की घोषणा नहीं की गई.बैठक के बाद आडवाणी ने कहा है कि एनडीए, राष्ट्रपति चुनाव पर जारी घटनाक्रम पर गहरी नजर रखेगी और दोबारा एक बैठक करेगी जिसमें चर्चा के लिए मुख्यमंत्रियों को भी बुलाया जा सकता है.उन्होंने ये भी कहा कि वे तमाम गैर-कांग्रेसी पार्टियों के नेताओं के साथ बराबर सम्पर्क में रहेंगे. उन्होंने चुटकी लेते हुए कहा कि बैठक में इस बारे में भी चर्चा हुई कि वित्त मंत्री कोई और बन जाए तो अच्छा होगा.वर्ष 1969 के राष्ट्रपति चुनाव से मौजूदा चुनाव की तुलना करते हुए उन्होंने कहा कि आज जो सरकार है, उसमें इतना अविश्वास है जो उन्होंने इससे पहले किसी सरकार में नहीं देखा.आडवाणी ने कहा कि वर्ष 1969 के राष्ट्रपति चुनाव में कांग्रेस पार्टी की अध्यक्ष और प्रधानमंत्री इंदिरा गांधी ने पार्टी के अधिकृत उम्मीदवार को ही हरवाया दिया था.इससे पहले समाजवादी पार्टी के नेता किरनमॉय नंदा की मौजूदगी में तृणमूल प्रमुख ममता बनर्जी ने कहा है कि राष्ट्रपति पद के लिए एपीजे अब्दुल कलाम ही हमारे उम्मीदवार हैं.उन्होंने कहा, "कलाम ऐसे व्यक्ति हैं जो भारत का गौरव बढ़ा सकते हैं, इसलिए मैं सभी दलों से अपील करती हूं कि वे कलाम का समर्थन करें."वहीं पूर्व राष्ट्रपति एपीजे अब्दुल कलाम ने भी दोबारा राष्ट्रपति बनने में दिलचस्पी दिखाई है. उन्होंने कहा है कि कई राजनीतिक दलों ने इसके लिए उनसे सम्पर्क किया है.कलाम ने कहा, ''मैं उनके विचारों का सम्मान करता हूं और सही समय पर फैसला लूंगा.''प्रणब मुखर्जी का नाम सामने आने के बाद अब नजर उनके फैसले पर भी रहेगी.
__________________________
इस आयोग का गठन श्रीलंका सरकार ने किया है और इसका नाम है -   'कमिशन ऑन लेसन्स लर्न्ड ऐंड रिकॉनसिलिएशन.'मानवाधिकार संगठनों का कहना है कि पिछले साल ख़त्म हुए गृह युद्ध में दोनों ही पक्षों यानि श्रीलंकाई सेना और तमिल विद्रोहियों ने युद्ध अपराध किए थे.यहाँ तक कि सयुक्त राष्ट्र महासचिव बान की मून ने श्रीलंका में कथित मानवाधिकार हनन मामलों का अध्ययन करने के लिए एक सलाहकारी पैनल की घोषणा की थी.लेकिन श्रीलंका की सरकार ने इस पर आपत्ति जताई थी और सरकार को समर्थन देने वाले कुछ नेताओं ने इसके ख़िलाफ़ प्रदर्शन और हड़ताल भी की थी.सरकार गृह युद्ध की जांच के लिए किसी अंतरराष्ट्रीय पड़ताल की ज़रुरत को भी नकारती रही है और कहती रही है कि सेना ने कोई युद्ध अपराध नहीं किए हैं.अब सरकार का कहना है कि आठ  सदस्यों के जांच आयोग से उसकी बात सिद्ध हो जाएगी.श्रीलंका और पश्चिमी देशों के बीच आमतौर पर संबंध दोस्ताना रहे हैं लेकिन गृह युद्ध के अंतिम महीनों में श्रीलंका के व्यवहार पर वॉशिंगटन और लंदन में काफ़ी असहजता देखने को मिली थी.‘द इंटरनेशनल क्राइसिस ग्रुप’ नाम की संस्था का आरोप है कि श्रीलंकाई सेना ने तमिल टाइगरों के ख़िलाफ़ जंग के अंतिम दौर में हज़ारों तमिल नागरिकों को मार दिया होगा.श्रीलंका इन आरोपों को सिरे से ख़ारिज करता रहा है.  सरकार गृह युद्ध की जांच के लिए किसी अंतरराष्ट्रीय पड़ताल की ज़रुरत को भी नकारती रही है.अंतरराष्ट्रीय जांच की जगह श्रीलंका ने कमिशन ऑन लैसन्स लर्न्ड ऐंड रिकॉनसिलिएशन का गठन किया है जो बुधवार से सुनवाई शुरु कर रहा है.ये आयोग आम लोगों को सुनवाई के लिए बुला रहा है लेकिन ऐसी भी ख़बरें हैं कि पहले श्रीलंकाई अधिकारी, कूटनितिज्ञ और बुद्धिजीव भी इस आयोग के सामने पेश हो सकते हैं.सरकार का कहना है कि इस आयोग की प्रेरणा उसे आंशिक रूप से दक्षिण अफ़्रीका के ‘ट्रूथ ऐंड रिकॉनसिलिएशन’ आयोग से मिली है.
__________________________
दो साल से चल रही जांच में वाशिंगटन पोस्ट अख़बार ने पाया है कि ख़ुफ़िया तंत्र इतना फूला हुआ है कि किसीको उसके आकार का या कुल खर्च का अंदाज़ा नहीं है.टॉप सीक्रेट अमेरिका नामक अपनी रिपोर्ट में अख़बार ने लिखा है कि तीन हज़ार से भी ज़्यादा सरकारी और निजी संगठन खुफ़िया तंत्र से जुड़े हुए हैं और न तो ये पता है कितने लोग इसमें काम कर रहे हैं न ही कि कितनी एजेंसियां एक ही काम कर रही हैं.अमरीका के कार्यकारी ख़ुफ़िया प्रमुख डेविड सी गोंपर्ट ने कहा है कि अख़बार ने जो तस्वीर पेश की है वो सही नहीं है.उनका कहना था, “हम मानते हैं कि हम एक ऐसे माहौल में काम कर रहे हैं जहां हम बहुत कुछ बताने की स्थिति में नहीं हैं. लेकिन वास्तविकता यही है कि यहां काम करने वाले लोगों ने हमारे अभियानों को बेहतर किया है, हमलों को रोका है और हर दिन ऐसी कामयाबियां हासिल कर रहे हैं जिनके बारे में बताया नहीं जाता.”अख़बार का कहना है कि सुरक्षा तंत्र के फैलाव से अरबों डॉलर के कॉंट्रैक्ट अलग अलग सरकारी एजेंसियों और निजी एजेंसियों को दिए गए हैं जिससे एक ऐसा तंत्र पैदा हो गया है जिसपर पूरी नज़र नहीं रखी जा सकती और उससे काफ़ी नुकसान हो रहा है.ग्यारह सितंबर के बाद अमरीकी ख़ुफ़िया तंत्र में काफ़ी बदलाव किए गए.एक डायरेक्टरेट ऑफ़ नैशनल इंटेलीजेंस का गठन किया गया जो ख़ुफ़िया मामलों से जुड़ी देश की 16 एजेंसियों पर नियंत्रण रखती है और पूरे तंत्र में काफ़ी संसाधन लगाए गए.अमरीकी अधिकारियों का कहना है कि इससे काफ़ी फ़ायदा हुआ है.बीबीसी के सुरक्षा मामलों के संवाददाता निक चाइल्ड्स का कहना है कि ग्यारह सितंबर के बाद अक्सर कहा गया कि अमरीकी ख़ुफ़िया एजेंसियां अलग अलग कड़ियों को जोड़ नहीं पाई थीं.हाल ही में न्यूयॉर्क में हुआ असफल हमला हो या डेट्रॉइट में नाकामयाब रहा विमान हमला, दोनों ही दिखाते हैं कि ख़ुफ़िया एजेंसियां अभी भी कड़ियों को जोड़ नहीं पा रहीं.सरकार की ख़ुफ़िया सलाहकार बोर्ड ने भी ख़ुफ़िया तंत्र की ये कहकर आलोचना की थी कि इसमें ज़रूरत से कहीं ज़्यादा लोग हैं और बेअसर हैं.टॉप सीक्रेट अमेरिका नामक इस रिपोर्ट को पुलित्ज़र पुरस्कार से सम्मानित पत्रकार डाना प्रिस्ट ने बीस से ज़्यादा संवाददाताओं के साथ मिलकर संकलित किया है.
__________________________
पिछले साल हुई 50 मौतों के लिए कानूनी सीमा से अधिक ओवरटाइम काम करने को माना जा रहा है. ताइवान की ‘काउंसिल ऑफ़ लेबर अफैयर्स’ के अनुसार ये आंकड़ा वर्ष 2010 की तुलना में चार गुना अधिक है.बीते दो वर्षों में कुछ मामलों ने काफी तूल पकड़ा है.इन्हीं में से एक है मामला है 29 वर्षीय नानया टेक्नोलॉजी नामक कंपनी में इंजीनियर हू शाओ-पिन का. इस व्यक्ति ने मरने से छह माह पहले प्रतिमाह 99 घंटे का ओवरटाइम किया था. उनकी मौत हार्ट अटैक से हुई थी.एक अन्य मामला चियांग डिंग-कू का है जो एक सिक्यूरिटी गार्ड थे. उनकी मौत भी साल 2010 में हार्ट अटैक से हुई थी. मरने से पहले उन्होंने नौ वर्ष तक हर माह 288 से 300 घंटे तक काम किया था.सरकारी जांचकर्ताओं के अनुसार ऐसे लोगों को दिल की बीमारी थी. साथ ही उनका वजन अधिक था और ये लोग धूम्रपान करते थे. और ऊपर से बहुत अधिक काम ने हालात और बिगाड़ दिए थे.ताइवान लेबर फ़्रंट के सन यू-लियान कहते हैं, “ऐसे मामले पहले भी आते रहे हैं जिनमें बाहर से आए श्रमिकों की ओवरटाइम की वजह से मौत के केस भी हैं. लेकिन पहले लोग सोचते थे कि ये महज़ हार्ट अटैक का मामले है. एक और फर्क ये है कि अब मृतकों के परिवार खुलकर बोलने का साहस कर रहे हैं.”ताइवान में प्रतिमाह 46 घंटे ओवरटाइम की अनुमति है लेकिन सहमति के बाद कुछ लोगों को इससे अधिक काम करने दिया जाता है.श्रम विभाग से जुड़े पेंग फेंग-मी नाम के एक अधिकारी कहते हैं, “कानून तो हैं लेकिन उनके पालन में दिक्कते हैं. ये मामला काम के प्रति स्थानीय नजरिए का है. ताइवान में कंपनियां कानून का पालन नहीं करतीं. उन्हें लगता है कि कोई उन पर नज़र नहीं रख रहा.”सरकारी आंकड़ों के अनुसार ताइवान में कर्मचारी हर वर्ष करीब 2,200 घंटे काम करते हैं जो कि जापान, अमरीका और ब्रिटेन से कहीं अधिक है.साल 2010 में एक सरकारी अध्ययन में पाया गया कि टेक्नोलॉजी क्षेत्र से जुड़ीं 80 फ़ीसदी कंपनियों की ओवरटाइम नियम का उल्लंघन करने का मुकदमा चल रहा था.ताइवान में 12 घंटे काम करना तो आम बात है. कुछ लोगों का तर्क है प्रतिस्पर्धा में बने रहने के लिए ताइवान के कर्मचारियों को इतना काम करना लाजिमी है.लिन बिंग-बिन नाम के एक व्यवसायी कहते हैं, “हमें कर्मचारियों के भत्ते बढ़ाने चाहिए लेकिन हमें ये नहीं भूलना चाहिए कि कठोर मेहनत का जज़्बा बहुत ज़रुरी है क्योंकि ये देश के आर्थिक विकास का मूल कारण है. कानून अगर सख़्त किए गए तो देश के विकास को नुकसान होगा. ”समस्या और गंभीर इसलिए भी बन जाती है क्योंकि ताइवान में या तो ट्रेड यूनियनें हैं ही नहीं और अगर हैं भी तो वे बहुत कमज़ोर हैं.कुछ कंपनियां खुद इस समस्या से निपटने के लिए कदम उठा रही हैं. मसलन एचटीसी नाम की कंपनी ने कर्मचारियों के आधी रात के बाद काम करने पर रोक लगा दी है.
__________________________
इसमें जिक्र है कि 13 साल तक की लड़कियों को काम वासना मिटाने के लिए लंबी कतार में खडे़ लड़कों को संतुष्ट करना पड़ता है.सू ने दो साल तक बेहद गोपनीय ढंग से अपनी जांच को पूरा किया है.सांसदों को सौंपे दस्तावेजों में सू ने कहा, “लंदन में ऐसी कई जगह हैं जहां पर बच्चों से सामूहिक मुख मैथुन होता है. बच्चों के साथ ठीक वैसा ही किया जा रहा है जैसा कि पोर्न फिल्मों में होता है.”सू ने बताया, “लंदन में ही कई ऐसे हिस्से हैं जहां पर 11 साल तक की लड़कियों को लाइन लगा कर खडे़ लड़कों के साथ दो घंटे तक मुख मैथुन करना पड़ता है ”गृह मंत्रालय की स्थाई समिति के सामने सू ने दावा किया है कि कोई ऐसा गांव, शहर या कस्बा नहीं है जहाँ पर बच्चों का यौन शौषण न हो रहा हो.सू ने इसके लिए इंटरनेट को सबसे बड़ा कारण बताया है. उनके शोध के अनुसार बच्चे इंटरनेट के कारण सेक्स को लेकर हिंसक हो रहे है.सू के अनुसार, “यह आम है कि लड़कियों से चैट रूम पर दोस्ती करके मिलने के लिए बुलाया जाता है. फिर पार्क में उनके साथ सामूहिक बलात्कार किया जाता है. इसके बाद लड़कों का दूसरा गुट पीड़ित लड़की को पार्क के किसी दूसरे कोने में ले जाकर फिर से सिलसिलेवार बलात्कार करता है.”सू ने तर्क दिया कि इंटरनेट के कारण बच्चों के लगता है कि यह सब सामान्य बातें है. वे पोर्न फिल्मों की तरह सीन कर रहे हैं. लड़कों के ऐसे गैंग लड़कियों के खिलाफ यौन हिंसा कर रहे हैं. यह सब काफी डरा देने वाला है.उन्होंने कहा कि ऐसे सिस्टम की जरूरत है जिसके तहत इंटरनेट प्रोवाइडर कंपनियां पोर्न साइट को ब्लॉक करके रखें जब तक कि माता-पिता खुद ऐसी सेवा की मांग न करें. यही इस लगातार बढ़ रही बुराई को रोकने की ओर एक कदम होगा.हालांकि उन्होंने यह भी कहा कि सिर्फ इंटरनेट पर लगाम से ही काम नहीं चलेगा क्योंकि बच्चों को उनके मोबाइल पर निशाना बनाया जा रहा है.उन्होंने कहा, “पूरे देश में बच्चों के साथ गलत हो रहा है. देश के एक बेहद ही खूबसूरत ग्रामीण इलाके में व्यापक जांच करने वाले एक पुलिस अधिकारी ने मुझे बताया कि कोई ऐसा गांव,शहर, कस्बा नहीं है जहां पर बच्चों का यौन शौषण न हो रहा हो. ”
__________________________
उन्होंने कहा है कि चीन ने कुछ जाली महिला भक्तों को इस काम को अंजाम देने के लिए लगाया है.लंदन से छपने वाले संडे टेलीग्राफ़ अख़बार को दिए एक विशेष इंटरव्यू में दलाई लामा ने कहा है कि उन्हें ये सूचना तिब्बत से मिली है.दलाई लामा ने कहा है कि चीन कुछ तिब्बती महिलाओं को ज़हर का इस्तेमाल करने की ट्रेनिंग दे रहा है.उनके मुताबिक इन महिलाओं के बालों और स्कार्फ़ में ज़हर होगा और ये भक्तों के भेष में आशीर्वाद लेने आएँगी ताकि उन्हें छू कर नुकसान पहुँचा सकें.दलाई लामा ने कहा,“कुछ चीनी एजेंट कुछ तिब्बतियों, ख़ास तौर पर महिलाओं को ज़हर के इस्तेमाल की ट्रेनिंग दे रहे हैं – उनके बालों और स्कार्फ़ में ज़हर होता है. मुझसे आशीर्वाद लेने के लिए उन्हें मेरे हाथों को छूना होगा.”हालाँकि दलाई लामा ने ये भी कहा है कि उन्हें इस सूचना के शत प्रतिशत सच होने के बारे में कोई ठोस जानकारी नहीं है.लेकिन चीन से उनके लगातार बिगड़ते संबंधों को देखते हुए दलाई लामा का ये बयान काफी महत्वपूर्ण हो जाता है.उन्होंने ये भी कहा है कि उनकी मृत्यु के बाद उनके उत्तराधिकारी की तलाश में चीन के बढ़ते दखल का अंदेशा है.दलाई लामा का कहना है कि इसका अर्थ ये हुआ कि उनकी मृत्यु के बाद चीन दलाई लामा की परंपरा को खत्म भी कर सकता है.यानी फिर वो अंतिम दलाई लामा साबित होंगे.चीन से अपने मतविरोध के बावजूद दलाई लामा ने कहा है कि उन्हें अब भी उम्मीद है कि उनके जीवन काल में ही चीन अपने कड़े रवैए को खत्म कर देगा.
__________________________
वहीं बिशकेक मे फंसे भारतीय छात्रों का कहना है उन्हे बिशकेक तो ज़रुर लाया गया है पर भारतीय उच्चायोग ने अब उन्हे उनके हाल पर छोड दिया  है.विदेश मंत्रालय के प्रवक्ता विष्णु प्रकाश ने बीबीसी को बताया " भारतीय छात्रों को ओश और जलालाबाद शहर से निकलने के लिए मदद की जरुरत थी और भारतीय उच्चायोग ने ये मदद मुहया करवाई. अब बिशकेक से हवाई उडान सामान्य है. और जैसे भी भारतीय छात्र वापस आना चाहते है वो अपनी मर्जी से आ सकते है."हिंसाग्रस्त ईलाको से निकाले गए भारतीयों को बिशकेक मे ठहराने के लिए की गई व्यवस्था पर पूछे गए सवाल के जवाब मे विष्णु प्रकाश ने कहा " जिसे भी मदद की ज़रुरत होगी, उसे मदद दी जाएगी."बिशकेक मे फंसे भारतीय छात्रों का कहना है उन्हे बिशकेक तो ज़रुर लाया गया है पर भारतीय उच्चायोग ने अब उन्हें उनके हाल पर छोड दिया  है.शाहिर खान ओश विश्वविद्दालय में इंडियन मेडिकल स्टुडेंट फाऊंडेशन के अध्यक्ष और एमबीबीएस के अंतिम वर्ष के छात्र है.शाहिर खान की अगुवाई में भारतीय छात्रों ने मंगलवार दोपहर बिशकेक मे भारतीय उच्चायुक्त से मुलाकात की.मुलाकात से वापस लौटे शाहिर खान ने बीबीसी को बिशकेक से फोन पर बताया " भारतीय उच्चआयोग ने मदद करने से इनकार कर दिया है. उन्होने कहा है कि अगर आप जाना चाहें तो अपने खर्चे पर जा सकते है."105 भारतीयों छात्रो में से 10 लडकियाँ है जो कि स्थिति से काफ़ी घबराई हुई है.ओश विश्वविघालय से एमबीबीएस की पढाई कर रही तृप्ति गुप्ता कहती है " हम उच्चआयोग के सामने भूखे प्यासे बैठे हुए है. हमें कोई हवाई उडान उपलब्ध नहीं करवाई जा रही है और यहां रुकना सुरक्षित नहीं है. यहां हालात ख़राब है और हमारे साथ कुछ भी हो सकता है."     ओश विश्वविघालय के डायरेक्टर ने भी इन सभी छात्रो को स्थिति सामान्य होने तक देश वापस जाने की सलाह दी है. वहीं भारतीय उच्चायोग ने पैसे की कमी का हवाला देकर छात्रों से कहा है कि वो बिशकेक मे ही अपने जानकार या दोस्तों के पास अपने रहने का इंतज़ाम करें.ओश विश्वविघालय से एमबीबीएस की पढाई कर रहे भूपेन्द्र सिहं ने बीबीसी को बताया " भारतीय उच्चआयोग ना खाने की मदद कर रहा है , ना रहने की मदद कर रहा है और ना ही वापस भारत जाने मे हमारी मदद कर रहे है. उच्चायोग ने हमें कहा कि हम अगर किराया दें तो वो हमारे लिए चार्टर्ड फ्लाईट कर सकते है."फिलहाल भारतीय छात्र अभी भी बिशकेक मे ही अटके हुए है.इस बीच संयुक्त राष्ट्र ने चेतावनी जारी की है कि किर्गिस्तान में नस्ली हिंसा नहीं रूकी तो वो पड़ोसी देशों तक भी फैल सकती है.संयुक्त राष्ट्र प्रवक्ता ने कहा है कि किर्गिस्तान के अन्य अल्पमत समुदायों पर भी ख़तरा है.अब तक की हिंसा में 170 लोग मारे जा चुके हैं और आशंका है कि मरने वालों की संख्या और ज़्यादा हो सकती है क्योंकि कई मारे गए लोगों की जानकारी दर्ज नहीं की गई है.उल्लेखनीय है कि किर्गिस्तान में क़रीब 70 प्रतिशत आबादी किर्गिज़ लोगों की है जबकि 15 प्रतिशत उज़बेक आबादी  है.ओश इस देश का दूसरा सबसे बड़ा शहर है और वहां उज़बेक समुदाय के लोग काफ़ी बड़ी संख्या में रहते हैं.ओश में किर्गिज़ और उज़बेक लोगों में ज़मीन-जायदाद को लेकर तनाव रहता है.वर्ष 1990 में भी इन दोनों समुदायों में हुए ख़ूनी संघर्ष में सैकड़ों लोग मारे गए
__________________________
ये पुस्तक पूरे विश्व भर में रिलीज की जाएगी.हांलाकि इसकी तारीख अभी तक तय नही की है.रोलिंग ने कहा कि हैरी पॉटर सीरीज की अपार सफलता से उन्हें नए क्षेत्र में संभावना की तलाश की आज़ादी मिल गई है.जेके रोलिंग की हैरी पॉटर सीरीज की सात किताबें प्रकाशित हो चुकी हैं. पूरे संसार में 45 करोड़ किताबें बिक चुकी हैं.ये कहानी एक ऐसे लड़के की है जिसके इर्द गिर्द एक मायावी दुनिया है. इस पर बनी आठ फिल्मों ने इतिहास रच दिया.2007 में जब हैरी पॉटर श्रृंखला की अखिरी किताब बाजार में आई थी तो इसकी हजारों प्रतियां चंद मिनटों में ही बिक गई थीं.हैरी श्रृंखला की सारी किताबो का प्रकाशन ब्लूम्सबरी ने किया था, लेकिन व्यस्कों की किताब रोलिंग ने एक नए प्रकाशक का चुनाव किया है.रोलिंग ने बयान में कहा है कि लेखन के हर पल का उन्होंने आनंद उठाया है, अगली किताब हैरी श्रृंखला से बिल्कुल अलग होगी. ब्लूम्सबरी ने शानदार काम किया था. मुझे खुशी है कि उन्हें एक दूसरा प्रकाशक लिटिल ब्राउन और उनकी टीम का साथ भी मिल गया हैलिटिल ब्राउन के डेविड शैली का कहना है कि रोलिंग के नए उपन्यास के प्रकाशन से कंपनी खुद को बेहद रोमंचित, सम्मानित और गर्व महसूस कर रही हैं.
__________________________
सोशल नेटवर्किंग वेबसाइटों पर दर्ज टिप्पणियों में कहा जा रहा है कि कई महिलाओं ने पाबंदी की परवाह ना कर गाड़ियाँ चलाई हैं.महिलाओं ने सोशल नेटवर्किंग साइटों पर ख़ुद के गाड़ियाँ चलाने की तस्वीरें और वीडियो लगाई हैं.वेबसाइट फ़ेसबुक के एक पन्ने पर महिलाओं ने लिखा है कि ऐसा तबतक किया जाएगा जबतक कि उनके गाड़ी चलाने पर पाबंदी लगाने के लिए जारी शाही आदेश वापस नहीं ले लिया जाता.ये अभियान सउदी अरब में पिछले महीने एक महिला की गिरफ़्तारी के बाद शुरू किया गया है.इस महिला ने वेबसाइट पर अपने गाड़ी चलाने का एक वीडियो लगाया था.अधिकारियों ने इस महिला पर – विदेशों में राजशाही की प्रतिष्ठा को नुक़सान पहुँचाने और जनमत भड़काने – का आरोप लगाया.मगर महिला के दोबारा गाड़ी नहीं चलाने का वादा करने पर उसे 10 दिन बाद रिहा कर दिया गया.रूढ़िवादी इस्लाम का पालन करनेवाले सउदी अरब में महिलाओं पर कई तरह की पाबंदियाँ हैं जिनमें उनके गाड़ी चलाने पर पाबंदी भी शामिल है.हालाँकि क़ानूनी तौर पर महिलाओं के गाड़ी चलाने पर प्रतिबंध नहीं है मगर रूढ़िवादी मुस्लिम मौलवियों ने इसके ख़िलाफ़ फ़तवा जारी किया हुआ है.प्रतिबंध का समर्थन करनेवालों का कहना है कि इससे महिलाओं की सुरक्षा होती है और वे घर से बिना किसी अन्य व्यक्ति को साथ लिए नहीं निकल सकतीं या किसी ग़ैर मर्द के साथ यात्रा नहीं कर सकतीं.मगर सउदी अरब की एक महिला ने नाम ज़ाहिर नहीं करने के आग्रह के साथ बीबीसी को बताया कि इस पाबंदी से उन्हें कई परेशानियाँ हो रही हैं.इस महिला ने कहा,"वे कहते हैं कि ये कोई ऐसा बड़ा अधिकार नहीं है. मगर आप हमें ऐसे अधिकार दे दें जिन्हें आप गाड़ी चलाने से बड़ा अधिकार मानते हों, तो हम उन अधिकारों का इस्तेमाल ही नहीं कर सकेंगे क्योंकि हमारा आना-जाना ही सीमित हो गया है. हम बिना किसी मर्द के कहीं जा ही नहीं सकते."सउदी अरब में ऐसे प्रतिबंध का अंतिम बड़ा विरोध 1980 में हुआ था.तब 47 महिलाओं को गाड़ी चलाने के लिए गिरफ़्तार किया गया और उन्हें कड़ी सज़ा दी गई और कई की नौकरियाँ छीन ली गईं.सउदी महिलाओं में इस बात को लेकर भी नाराज़गी है कि कुवैत युद्ध के बाद उनके यहाँ तैनात अमरीकी महिला सैनिक गाड़ियाँ चलाया करती हैं मगर उन्हें ऐसा करने से रोका जाता है.मानवाधिकार संस्था एमनेस्टी इंटरनेशनल ने इस पाबंदी को आने-जने की आज़ादी के लिए एक बड़ी बाधा क़रार देते हुए सउदी अधिकारियों से कहा है कि वे महिलाओं के साथ दोयम दर्जे के नागरिक की तरह का बर्ताव करना बंद करें.
__________________________
स्पेन के राष्ट्रीय स्वास्थ्य और लैंगिकता सर्वेक्षण पर आधारित इस अध्ययन में 2,000 लोगों को शामिल किया गया.अध्ययन से देश के वरिष्ठ नागरिकों के यौन व्यवहार से जुड़ी कई जानकारियां सामने आई हैं.इस अध्ययन के प्रमुख लेखक और मैड्रिड स्थित रे जुआन कार्लोस विश्वविद्यालय से जुड़े डोमिंगो पैलेसियस का कहना है, ''इस शोध से एक सामाजिक तथ्य का पता चलता है जिस पर स्पेन में अब तक ठीक से विचार नहीं किया गया है यानी वृद्ध और कामुकता.''1,939 वरिष्ठ नागरिकों पर साल 2009 में किए गए शोध से पता चला है कि 65 साल से ऊपर के 62.3 फीसदी पुरुष और 37.4 फीसदी महिलाएं यौन सक्रिय हैं.ये वरिष्ठ नागरिक सामान्यत: जो गतिविधियां करते हैं उनमें चुंबन, प्रेम स्पर्श और मैथुन प्रमुख हैं जबकि हस्त मैथुन और मुख मैथुन वरिष्ठों में कम प्रचलित हैं.इसके अलावा कुछ अन्य कारक हैं जो वरिष्ठ महिलाओं और पुरुषों में यौन सक्रियता को सीमित करते हैं जैसे कि 75 से ज्यादा की उम्र का होना, किसी साथी का नहीं होना, शिक्षा का निम्न स्तर, स्वास्थ्य और कामुकता को लेकर सतही सोच, किसी स्थायी बीमारी से पीड़ित होना और दो तरह की दवाओं का सेवन करना.पैलेसियस बताते हैं कि विधुर होना और शारीरिक अपंगता भी ऐसे प्रमुख कारण हैं जो वरिष्ठ स्पेनी नागरिकों को यौन संबंध बनाने से वंचित रखते हैं.शोध के लेखकों का ये भी निष्कर्ष है कि 65 साल से ज्यादा के लोगों में महिलाओं की बजाए पुरुष ज्यादा यौन सक्रिय हैं.साथ ही 65 से 74 की उम्र के बीच के वरिष्ठों के मुकाबले 75 साल से ज्यादा के लोग कम यौन सक्रिय हैं.स्पेन के वरिष्ठ नागरिकों की यौन जिंदगी के बारे में कई नए तथ्यों को सामने लाने वाला ये शोध 'जर्नल ऑफ सेक्सुअल मेडिसीन' में प्रकाशित किया गया है.
__________________________
उत्तरी और दक्षिणी अमरीका के बीच गृहयुद्ध 12 अप्रैल 1861 में हुआ था जो चार साल तक चला था.इस युद्ध में ज़्यादातर अमरीकी के उत्तरी प्रांतों और 11 दक्षिणी प्रातों के गुट आमने सामने थे.जब ये गृह युद्ध वर्ष 1865 में समाप्त हुआ तब तक इसमें छह लाख सैनिक और न जाने कितने ही आम नागरिक मारे गए थे.ये युद्ध उत्तरी कैरोलिना प्रांत के चार्लस्टन से शुरू हुआ था और वहाँ मौजूद बीबीसी संवाददाता पॉल एडम्स का कहना है कि अमरीकियों में इस बात को लेकर अभी भी मतभेद हैं कि इस गृहयुद्ध का मूल कारण क्या था.अमरीका को इस लड़ाई की भारी क़ीमत चुकानी पड़ी थी.लेकिन जनवरी महीने में किए गए एक सर्वेक्षण में पाया गया था कि 54 प्रतिशत अमरीकी ये मानते हैं कि दक्षिणी अमरीका राज्यों के अधिकारों के लिए लड़ रहा था न कि ग़ुलामी को बनाए रखने के लिए.इस सर्वेक्षण के मुताबिक 69 प्रतिशत का मानना है कि उत्तरी अमरीका संघीय ढाँचे को बचाने के लिए संघर्ष कर रहा था न कि इसे ख़त्म करने के लिए.इस मुद्दे पर अभी भी असहमति बरक़रार है कि गृहयुद्ध के मूल में क्या था.हालांकि अब्राहम लिंकन ने साल 1861 में अपने संबोधन में कहा था कि ग़ुलामी ही सबसे महत्वपूर्ण विवाद है.अमरीकी अभी भी गृहयुद्ध के मुद्दों और प्रभावों को लेकर विभाजित है.ये बात टाइम पत्रिका के अप्रैल के अंक से और स्पष्ट हो जाती है.इस पत्रिका के कवर पेज पर लिंकन का रोता हुआ चेहरा है और उसकी हेडलाइन है,"क्यों हम अभी भी गृह युद्घ लड़ रहे हैं?"चार्ल्सटन में साहित्य के प्रोफ़ेसर डेविड आइकन का कहना है,‌‌"दक्षिणी अमरीकियों का ये ख़याल था कि वे उत्तर के नृशंस और भौतिकवादी हमलावरों से संविधान का बचाव कर रहे थे."वे 'लीग ऑफ़ द साउथ' के संस्थापक सदस्यों में से हैं जो दक्षिणी राज्यों की स्वतंत्रता की वकालत करता है.लेकिन जब उनसे ये सवाल पूछा गया कि जब वे दक्षिणी राज्यों की अर्थव्यवस्था की बात करते हैं तो क्या वे अपने लिए ग़ुलाम रखने के अधिकारों का भी समर्थन नहीं कर रहे होते हैं, उन्होंने कहा, "ग़ुलामी एक राष्ट्रीय समस्या है, लोगों का आज ये मानना है कि ग़ुलामी सिर्फ़ दक्षिण में ही थी लेकिन ये सच नहीं है."अफ्रीकी और अमरीका के इतिहास पर गहरी पकड़ रखने वाले इतिहासकार बर्नाड पॉवर का कहना है,"दक्षिणी अमरीका के लोगों में अभी भी उस गृह युद्ध की यादें गहरी है क्योंकि उनकी हार हुई थी."बर्नाड पॉवर का कहना है कि दक्षिणी अमरीका विलियम फ़ॉकनर के वक्तव्य को सच्चाई को बताता है जिसमें उन्होंने कहा था,"इतिहास मरा नहीं है और न ही वो ख़त्म हुआ है."
__________________________
इन नौ पुरुषों में से आठ पाकिस्तानी और एक अफगान नागरिक हैं.इन पुरुषों ने शराब और ड्रग्स का इस्तेमाल कर किशोरियों को बहकाया और उनका यौन शोषण किया.पिछले कुछ समय में ब्रिटेन में यौन अत्याचार के कई मामलों में एशियाई मूल के लोग दोषी पाए गए हैं.लेकिन बच्चों के अधिकारों के लिए काम कर रहे आंदोलनकारियों का मानना है कि ये परेशानी सिर्फ एक नस्ल तक सीमित नहीं है.ब्रिटेन के ओल्डहैम और रॉकडेल इलाकों में रहनेवाले इन पुरुषों ने मिलकर पांच लड़कियों को अपना निशाना बनाया.इनमें से सबसे छोटी लड़की की आयु केवल 13 वर्ष थी और बाकी सब भी 16 से कम आयु की ही थीं.इन लड़कियों को प्यार और पैसे से नजदीक लाया गया. लेकिन कुछ ही समय में प्यार, अत्याचार में बदल गया.इन किशोरियों को इन पुरुषों के साथ ही नहीं बल्कि और लोगों के साथ भी जबरदस्ती यौन संबंध बनाने पर विवश किया गया.इन्हीं में से एक ने बीबीसी को अपनी आपबीती बताई.उसने कहा, "ये शोषण इतने लंबे समय तक चलता रहा और इस दौरान मुझे इतने पुरुषों से संबंध बनाने पड़े कि अब मुझमें कोई अहसास नहीं बचा है. मुझे लगने लगा कि मैं किसी और इंसान में बदल गई हूं, और ऐसा एक हफ्ते में चार-पांच बार और हर दिन में पांच पुरुषों के साथ होता था."मानवाधिकार संगठनों का कहना है कि ब्रिटेन में एक हजार से ज्यादा बच्चे इस तरह के जाल में फंसने के खतरे में हैं.खास तौर पर वो लड़कियां जो पारिवारिक समस्यों से ग्रस्त परिवारों से आती हों, जिन्हें मां-बाप की सुरक्षा और स्नेह ना मिला हो, उन्हें सड़कों या दुकानों के बाहर ऐसे पुरुष, दोस्त बनाने की कोशिश करते हैं.बच्चों के अधिकारों के लिए काम कर रहे एक संगठन 'बारनार्डोस' के मार्टिन नारे के मुताबिक कि ये बच्चियां स्नेह की तलाश में ऐसे झांसों में फंस जाती हैं.मार्टेन कहते हैं, "मेरे ख्याल से ये श्वेत लड़कियों से ताल्लुक नहीं रखता है. ये दुख की बात है कि रात के समय सड़कों पर जो लड़कियां ऐसे लोगों का शिकार बन सकती हैं वो श्वेत होती हैं, बनिस्पद एशियाई लड़कियों के जो अपने ज्यादा चौकन्ने मां-बाप की निगरानी में उस वक्त घर पर होती हैं."इस ताजा मामले की वजह से ऐसे पुरुषों का एशियाई होना और पीड़ित बच्चियों का श्वेत होना चर्चा का केन्द्र जरूर बना है.लेकिन बच्चों की उप-पुलिस आयुक्त सू बरलोविट्ज के मुताबिक इस मुद्दे को नस्ल से जोड़ना सही नहीं होगा.सू कहती हैं, "जो अत्याचार कर रहे हैं और जो पीड़ित हैं वो किसी एक नस्ल या समुदाय से हों ऐसा नहीं है. बल्कि ये शोषण हर धार्मिक और नस्ली समुदाय में हो रहा है."कई वर्षों से ब्रितानी समाज इंटरनेट के जरिए बच्चों को यौन शोषण के जाल में फंसाने वालों पर नकेल कसने की कोशिश कर रहा है.लेकिन अब उसे सड़कों पर सरे आम मंडराते इस खतरे से निपटने के तरीके ढूंढने होंगे.
__________________________
महिलाओं के अधिकार संबंधी मामलों की देखरेख करने वाली एक संस्था 'ईरानियन एंड कुर्दिश वोमेन्स राईट्स ऑर्गनाइज़ेशन' (आईकेडब्ल्यूआरओ) ने ब्रिटेन में सूचना कानून के तहत यह जानकारी मांगी थी.पिछले साल अकेले लंदन में ही 'ऑनर क्राइम' के 500 मामलें दर्ज किए गए.अपने परिवार की कथित तौर पर बदनामी का कारण बनने वाले लोगों को जब सज़ा देने के लिए उनके परिवार के लोग कानून अपने हाथ में ले लेते है तब उसे 'ऑनर क्राइम' कहते है.तेज़ाब फ़ेकना, अपहरण या हत्या करना जैसे मामलें आम तौर पर 'ऑनर क्राइम' में शामिल होते है.आईकेडब्ल्यूआरओ का दावा है कि जुलाई से नवंबर तक के बीच किया गया ये शोध अब तक का सबसे अच्छा अनुमान है. हालाँकि संस्था का ये भी कहना है कि ये शोध संपूर्ण तस्वीर बयां नही करता है.उन्होने पाया कि ब्रिटेन की 52 पुलिस एजेंसियों में से आठ ने साल 2010 में 100 से अधिक ऑनर क्राइम के मामले दर्ज किए.हालाँकि आईकेडब्ल्यूआरओ के अनुसार ब्रिटेन की क़रीब एक-चौथाई पुलिस एजेंसियां ने सही सूचना देने में आनाकानी की या असमर्थता जताती रही.आईकेडब्ल्यूआरओ की निदेशक डायना नैमी के अनुसार परिवार वाले अकसर ऑनर क्राइम के मामलें छुपाते है और ऐसे अपराध करनेवालों का साथ देते है.डायना नैमी का मानना है कि ऐसे मामलों में पीड़ितों के लिए मदद करने बहुत कम लोग आते है.डायना नैमी ने बीबीसी को बताया, ''ऑनर क्राइम में शामिल होने वाले लोगों को अपने समुदाय में नायक की तरह देखी जाता है क्योंकि वो मानते है कि ऐसे अपराधी परिवार की इज्जत की रक्षा कर रहे है.''उन्होने बताया कि ज़्यादातर ऐसे मामलों में पुलिस पीड़ितों की कुछ समय तक ही मदद करते है, जबकि खतरा जीवनभर बना रहता है.आईकेडब्ल्यूआरओ की तरफ़ से जारी की गई रिपोर्ट के अनुसार ऑनर क्राइम के मामलों की बढ़ना काफ़ी गंभीर है.ब्रिटेन में प्रमुख पुलिस अधिकारियों की संगठन (एसीपीओ) ने इस समस्या के जड़ को समझने लिए साल 2008 में रणनीति बनाई थी. तब ये निर्देश दिया गया था कि सभी पुलिस एजेंसियां ऑनर क्राइम के मामलों से जुड़ी जानकारियां इक्ट्ठा करे.ब्रिटेन की 52 पुलिस एजेंसियों में से 45 ने ये काम शुरू कर दिया है, हालाँकि स्कॉटलैंड में ऐसा कोई निर्देश नही है.पिछले कुछ सालों में भारत में भी ऑनर क्राइम के बहुत से मामले सामने आए है.उत्तर भारत के गांवों में लगने वाले खाप पंचायतें ऑनर क्राइम को बढ़ावा देने के लिए बदनाम माने जाते है.
__________________________
सभी 194 सदस्य देशों से जुटाए गए आंकड़ों पर बनाई गई सालाना स्वास्थ्य रिपोर्ट में डबल्यूएचओ ने कहा कि लोगों में उच्च रक्तचाप और मोटापे जैसी समस्याएं बढ़ी हैं.रिपोर्ट में बताया गया कि ऐसी बिमारियां बढ़ने का मुख्य कारण वसायुक्त खाने का उपभोग और वर्जिश की कमी है.दुनियाभर की कुल आबादी का 12 फीसदी भाग मोटापे की समस्या के ग्रस्त है.हालांकि विश्व स्वास्थ्य संगठन का कहना है कि जागरूकता अभियानों के बाद मातृ मृत्यु दर में गिरावट आई है. डब्ल्यूएचओ की रिपोर्ट से साफ पता चलता है कि बदलती जीवनशैली से मधुमेह और ह्रदयरोग जैसी खतरनाक बीमारियां विकसित देशों से लेकर अफ्रिका के गरीब देशों तक फैल चुकी है.संयुक्त राष्ट्र के आंकड़ों में पता चला कि दुनियाभर के हर तीसरे व्यस्क को उच्च रक्तचाप की समस्या है, जो कि ह्रदयाघात का मुख्य कारण माना जाता है. भारत में ये आंकड़ा करीब 23 फीसदी है जबकि अफ्रीका के कई देशों में हर दूसरे व्यक्ति को उच्च रक्तचाप की समस्या है.जिनेवा स्थित विश्व स्वास्थ्य संगठन ने वार्षिक स्वास्थ्य रिपोर्ट में कहा कि दुनियाभर में हर दस में से एक व्यस्क को मधुमेह है जिसके उपचार में अरबों डॉलर खर्च होते है और दूसरे बीमारियों के भी होने का खतरा बना रहतै है.भारत में भी मधुमेह से ग्रस्त रोगी या संभावित रोगियों का आंकड़ा करीब 11 फीसदी तक पहुंच गया है.आम धारणा है कि मधुमेह, ह्रदयरोग और कैंसर जैसी बिमारियां रईस देशों के लोगों को ज्यादा होती है क्योंकि उनका खान-पान वसायुक्त होता है और शराब, सिगरेट का उपभोग जैसे शौक वहां आम होते है.(सभी आंकड़े साल 2008 के है और प्रतिशत में है)लेकिन विश्व स्वास्थ्य संगठन के अनुसार इन बीमारियों से होने वाली करीब 80 फीसदी मौतें गरीब और विकासशील देशों में होती है.रॉयटर्स के अनुसार विश्व स्वास्थ्य संगठन के निदेशक मारग्रेट चैन ने कहा, “ये रिपोर्ट इस बात को पुख्ता करता है कि ह्रदयरोग जैसी बिमारियों का कारकों में तेजी से बढ़ोत्तरी हो रही है, खासकर विकासशील और गरीब देशों में.”डब्ल्यूएचओ ने इस साल के स्वास्थ्य रिपोर्ट में पहली बार सभी 194 सदस्य देशों से जुटाए गए आंकड़े सम्मिलित किए. पुरुषों और महिलाओं में उच्च रक्तचाप, हाइपर टेंशन और मधुमेह जैसे रोगों के प्रभाव पर भी आंकड़े दिए गए है.दुनियाभर के लोगों के बीच इन बीमारियों के प्रभाव की एक तस्वीर पेश करती इस रिपोर्ट में खतरों के बढ़ने के कारण रौशनी नहीं डाली.डब्ल्यूएचओ ने इन बीमारियों से इतर देखे जाने वाली मोटापे की समस्या पर भी चिंता जताई है. आंकड़ो के अनुसार साल 1980 से 2008 के बीच दुनिया के हर कोने में मोटापे की समस्या दोगुनी हुई है.मोटापे की सबसे ज्यादा समस्या अमरीका में है जहां, 26 फीसदी व्यस्क मोटे है. दक्षिण-पूर्व एशिया में मोटापे से ग्रस्त लोगों के आंकड़े सबसे कम है.रिपोर्ट का दावा है कि दुनियाभर में महिलाओं के मोटापाग्रस्त होने की संभावना पुरुषों के मुकाबले ज्यादा होती है. लिहाज़ा महिलाओं का दूसरी बीमारियों से भी ग्रस्त होने की समभावना बढ़ जाती है.विश्व स्वास्थ्य संगठन की ताज़ा वार्षिक रिपोर्ट पढ़ने के लिए 

यहां क्लिक करे.
__________________________
अतिरिक्त पुलिस अधीक्षक राजेश व्यास ने बताया कि चहल्लुम के दौरान भगदड़ तब मची जब बड़ी संख्या में लोग हुसैन टेकरी के मुख्य दरवाज़े पर जमा हो गए.उन्होंने बताया कि पुलिस ने आधी रात के बाद लोगों को क़ाबू में करने के लिए उन्हें पीछे की तरफ़ धकेला. उन्होंने बताया कि इसके बाद मची भगदड़ में छह महिलाएं और चार पुरुष मारे गए.घटनास्थल से कुछ ही दूरी पर दो और शव मिले हैं जिनके बारे में पुलिस ने आशंका जताई है कि उन्होंने ठंड की वजह से दम तोड़ा होगा.रतलाम के कलेक्टर आर के शर्मा ने घटना की मजिस्ट्रेट जांच के आदेश दिए हैं. उन्होंने प्रत्येक मृतक के परिवार को दस हज़ार रूपए मुआवज़ा राशि के तौर पर देने की घोषणा भी की है.इससे पहले, पिछले वर्ष नवंबर में उत्तराखंड स्थित हरिद्वार में गायत्री परिवार के यज्ञ समारोह के दौरान मची भगदड़ में 20 लोग मारे गए थे जिनमें ज़्यादातर महिलाएं थीं.पिछले वर्ष जनवरी में ही केरल के इडक्की ज़िले के पुल्लुमेडू में मची भगदड़ में सबरीमाला मंदिर से लौट रहे सौ से अधिक श्रद्धालु मारे गए थे.
__________________________
दूसरे शब्दों में समझा जाए तो चीन में हर व्यक्ति पर क़रीब 1,200 डॉलर का कर्ज़ है.वर्ष 2010 तक के खर्चों की व्यापक समीक्षा से कर्ज़े के बारें में मिली ये जानकारी चीनी संसद में रखी गई है.चीन के ऑडिट विभाग ने अब कहा है कि भविष्य में ऋण लेने की सीमा निर्धारित की जाएगी.अब स्थानीय सरकारों को बॉन्ड्स बेचकर धन एकत्र करने दिया जाएगा पर वो भी केन्द्र सरकार की अनुमति से.दुनिया की सबसे तेज़ी से विकसित होती अर्थव्यवस्थाओं में से एक होने के बावजूद भी चीन को चिंता है कि ऐसा कर्ज़ उसकी अर्थव्यवस्था को अस्थिर कर सकता है.अमरीका के बाद चीन दुनिया की दूसरी सबसे बड़ी अर्थव्यवस्था है, लेकिन चीन में कई परेशानियां भी हैं.महंगाई एक बढ़ती समस्या है, जिसकी वजह से सूअर के मांस जैसे प्रमुख आहार के दाम आसमान छू रहे हैं.हालांकि सरकार ने महंगाई को काबू में करने के लिए मुद्रा नीति को कड़ा किया है.जानकार लंबे समय से स्थानीय सरकारों के ऋण को चीनी अर्थ व्यवस्था की कमज़ोरी बताते आए हैं.इसमें से क़रीब आधा वर्ष 2008 में आर्थिक मंदी के दौरान लिया गया था.इसमें से कुछ आर्थिक विकास के लिए अहम सड़क और रेल जैसे मूलभूत ढांचे बनाने में ख़र्च हुआ. लेकिन इसका क़ाफी हिस्सा प्रॉपर्टी के निर्माण में भी लगाया गया.हालांकि चीन का पूरा सरकारी ऋण वार्षिक आर्थिक उत्पाद का 44 प्रतिशत  है. ये जर्मनी के 75 प्रतिशत, अमरीका के 93 प्रतिशत और जापान (225 प्रतिशत, दुनिया में अधिकतम) से काफी कम है.
__________________________
विदेश विभाग की प्रवक्ता विक्टोरिया न्यूलैंड ने इस टिप्पणी को 'बकवास और निंदनीय' बताया है. न्यूलैंड ने कहा कि ये तो जवाब देने लायक़ भी नहीं है.चावेज़ ने बुधवार को कहा था कि उनके सहित सभी लातिन अमरीकी वामपंथी नेताओं को कैंसर होना काफ़ी 'आश्चर्यजनक' है.मगर साथ ही उन्होंने स्पष्ट कहा था कि वो कोई आरोप नहीं लगा रहे हैं बल्कि सिर्फ़ दिमाग़ में आई एक बात सामने रख रहे हैं.चावेज़ ने इस साल क्यूबा में कैंसर का इलाज कराया था और उन्होंने ये बयान उस घोषणा के बाद दिया जिसमें अर्जेंटीना की राष्ट्रपति क्रिस्टीना फ़र्नांडेज़ डि कर्शनर को भी कैंसर होने की बात बताई गई.परागुए के फ़र्नांडो लुगो, ब्राज़ील की डिल्मा रूसेफ़ और उनके पहले वहाँ के राष्ट्रपति रहे लुईज़ इनासियो लूला डि सिल्वा को भी कैंसर होने की ख़बर सामने आई थी.चावेज़ ने एक सैनिक अड्डे पर मौजूद सैनिकों को टेलीविज़न के ज़रिए संबोधित करते हुए पूछा, "क्या ये आश्चर्यजनक होगा अगर उन्होंने कोई ऐसी प्रौद्योगिकी विकसित कर ली हो जिससे कैंसर फैलाया जा सके और किसी को उसका पता ही नहीं हो."वेनेज़ुएला के नेता का कहना है कि इस साल क्यूबा में हुई सर्जरी और कीमोथैरेपी के बाद अब उन्हें कैंसर नहीं है.उनकी बीमारी का पूरा ब्यौरा सार्वजनिक नहीं किया गया था जिसके बाद ये अफ़वाह उड़ने लगी कि उनकी स्थिति ख़राब है.अर्जेंटीना की क्रिस्टीना फ़र्नांडेज़ के थायरॉयड कैंसर की चार जनवरी को सर्जरी होनी है. वह 58 वर्ष की हैं.ब्राज़ीलियाई राष्ट्रपति डिल्मा रूसेफ़ को 2009 में लिंफ़ोमा हुआ था और 64 वर्षीया रूसेफ़ का पूरा उपचार हो चुका है.उनसे पहले राष्ट्रपति रहे लूला डि सिल्वा के गले के कैंसर का अभी इलाज चल रहा है. डॉक्टरों के अनुसार 66 वर्षीय डि सिल्वा के जल्दी ही पूरी तरह ठीक होने की संभावना है.परागुए के राष्ट्रपति फ़र्नांडो लूगो को अगस्त 2010 में लिंफ़ोमा हुआ था मगर कीमोथेरैपी के बाद अब उनकी सेहत में सुधार हो रहा है.
__________________________
बीबीसी संवाददाता का कहना है कि सरकारी सेनाएं विद्रोहियों को खदेड़ने के लिए पूरी ताकत लगा रही हैं. एल्लपो में रह रहे लोग इस संघर्ष के चलते भारी दिक्कतों का सामना कर रही हैं. शहर में बिजली नही है और अब खाने पीने के सामानों की कमी भी होती जा रही है.तमाम सीरियाई नागरिक हिंसा के चलते अपना घर-बार छोड़ कर सीमा पार जार्डन की शरण में जा रहे है.संयुक्त राष्ट्र ने जार्डन में नया शरर्णाथी शिविर खोला गया है. ये शिविर सीमा वर्ती जतारी पर है. हांलाकि शुरुआत में यहाँ दस हजार लोग ही रह सकते है. पर लगता है कि अब इस शिविर में इनकी संख्या लाख तक पहुंच जाएगी.संयुक्त राष्ट्र का कहना है कि डेढ़ लाख लोग पहले ही जार्डन पहुंच चुके हैं.संयुक्त राष्ट्र ने दूसरे देशों से भी मदद के लिए आगे आने की अपील की है.जार्डन में मौजूद संयुक्त राष्ट्र के एक सहायता कर्मी एंड्रू का कहना है कि उन्हें उम्मीद है कि अन्य देश भी आर्थिक मदद करेंगे.उन्होंने कहा "हमें उधार लेना होगा, चाहें हमें चोरी ही क्यों न करनी पड़े,पर हमें इनके लिए पैसे जुटाने की सख्त जरुरत है. धन की कमी का बावजूद हमने दो हजार शिविर लगा दिए हैं, सीमित संसाधनों में हम जो कुछ, जितना अच्छा कर सकते हैं, कर रहे हैं."जार्डन के विदेश मंत्री नासेर जुदेह का कहना है" जार्डन में ये पहला आधिकारिक शरणार्थी शिविर है. जैसा कि सब जानते है कि पिछले 16 महीनों में एक लाख 42 हजार सीरियाई हिंसा और हत्याओं के चलते यहाँ आ गए है. जार्डन ऐतिहासिक रुप से शरणार्थियों का पनाहगार बन गया है."इस बीच, मानवाधिकार कार्यकर्ताओं का कहना है कि पूर्वी शहर दायर एज-जोर में 17 लोग उस समय मारे गए जब टैंक की गोलाबारी का निशाना उनकी बस बन गई. ये लोग इलाका छोड़ कर भागने की कोशिश कर रहे थे. ,सीरिया के विदेश मंत्री वालीद अल-मुल्लेम ईरान के वरिष्ठ अधिकारियों से बात करने के लिए ईरान गए हैं. ईरान मध्य पूर्व में सीरिया का सबसे निकट सहयोगी है और इसने सीरिया को कूटनयिक समर्थन दिया हैइससे पहले, संयुक्त राष्ट्र अध्यक्ष बान-की-मून ने सीरिया से कहा है कि वो साफ तौर पर कहे कि जंग में किसी भी हाल में रासायनिक हथियारों का इस्तेमाल नहीं किया जाएगा.संयुक्त राष्ट्र ने मई में जारी एक बयान में कहा था कि कम से कम 10,000 लोगों की मौत हो चुकी है.सीरिया ने कहा था कि अबतक 6,947 लोग मारे जा चुके है जिसमें तीन हजार से अधिक आम शहरी थे, जबकि 2500 के आसपास सुरक्षाकर्मी.
__________________________
उन्होंने कजाखिस्तान के दानाबेक शुजेनोव से जीतकर अगले दौर में प्रवेश किया और चुनिंदा 16 में जगह बनाई.बीबीसी के साथ ओलंपिक खेलगांव में विशेष बातचीत के दौरान विजेंदर ने कहा कि उनके प्रतिद्वंद्वी ने उन पर ताबड़तोड़ हमला कर दिया और इसीलिए उन्होंने बीच मैच अपनी नीति को एड्जस्ट किया.'जीत के लिए खेल खेलता हूँ'जब उनसे रणनीति के बारे में पूछा गया तो उन्होंने कहा, "मैं खेल जीत के लिए खेलता हूँ और आज भी मैंने जीत के लिए ही खेल खेला." प्लानिंग के बारे में विजेंदर का कहना था, "हमने बाउट्स के लिए हिसाब से प्लानिंग की थी. प्रतिद्वंदी बॉक्सर ने ताबड़तोड़ मुक्के बरसाए, तो मैंने उसके हिसाब से खुद को एड्जस्ट किया....अंत में मुकाबले में उसे हराने में कामयाबी मिली."शुरु-शुरु में अपने प्रतिद्वंदी को चढ़ने का पूरा मौका देना और फिर उस पर हावी होने की रणनीति का वे पूरा श्रेय अपने कोच को देते हैं.विजेंदर ने बताया, "कैसे हावी होना है, इस रणनीति का पूरा क्रेडिट हमारे दोनों कोच को जाता है - संधु सर और फर्नांडिस सर. हम इन दोनों के साथ तकरीबन 10 -12 सालों से प्रैक्टिस कर रहे हैं और उन्हीं ने ही ये दांव-पेच सिखाए हैं. हम काफी खुश हैं उनके साथ."भावी योजना और रणनीति पर अपने पत्ते खोलने से हिचकाते हुए विजेंदर ने कहा कि अभी आगे बहुत सारे मैच बाकी हैं, इसलिए फिलहाल तो उस बारे में पहले से बताया सही नहीं होगा.जब विरेंदर ने मैच जीता तो वहाँ मौजूद दर्शकों में भारतीय समर्थक ने नारे लगाए.पहले राउड में विजेंदर 5-4 से आगे थे, दूसरे राउंड में 4- 3 से और तीसरा राउंड खत्म होने तक कुल स्कोर था 14-10 और विजेंदर के विरोधी की नाक से खून बह रहा था.
__________________________
स्काउट नामक ये ऐप फोन के जीपीएस तकनीक की मदद से लोगों को यह जानने में मदद करती है कि डेटिंग के लिए उनके आसपास कौन से लोगो मौजूद हैं.स्काउट पर दो तरह के लोगों के लिए सेवाएँ देने के लिए बनाया गया था. एक सेवा 13 से 17 साल के युवाओं के लिए है और दूसरी उम्रदराज उपभोक्ताओं के लिए.अमरीका के सैन फ्रांसिस्को शहर में इस ऐप को बनानेवाली कंपनी का कहना है कि 100 से भी ज़्यादा देशों के लोग इसके सदस्य हैं.मगर अब कंपनी ने मान लिया है कि उसके सुरक्षा इंतज़ाम पुख्ता नहीं हैं. इसलिए वो फिलहाल अपना अंडर-18 नेटवर्क बंद कर रही है.कंपनी के मुख्य कार्यकारी क्रिश्चियन विकलंड ने कहा, "स्काउट दूसरे लोकेशन एप्लिकेशंस की तरह किसी के कहीं मौजूद होने की पक्की जानकारी नहीं देती. यह सिर्फ सामान्य जानकारी ही मुहैया करती है. किस से कब, कहां मिलना है, इसका फैसला सिर्फ सदस्यों को ही करना होता है."लेकिन यह साफ हो गया है कि सुरक्षा के उपाय काफी नहीं हैं. ऐसे में हम बेहतर सुरक्षा सुनिश्चित करने तक सिर्फ एक ही काम कर सकते हैं. इसलिए अंडर-18 कम्युनिटी सेवा अस्थायी तौर पर बंद कर रहे हैं.” स्काउट ने ये कदम न्यूयॉर्क टाइम्स की एक रिपोर्ट के बाद उठाया है जिसमें कहा गया था कि बलात्कार की तीन कथित घटनाओं में लिप्त लोगों ने स्काउट पर खुद को कम उम्र का बताकर ये अपराध किया.ओहायो प्रदेश की 13 साल की एक लड़की ने आरोप लगाया है कि 37 साल के एक व्यक्ति ने उसके साथ बलात्कार की कोशिश की.वहीं कैलिफोर्निया में 12 साल की एक लड़की ने कहा कि 24 साल के आदमी ने उसके साथ बलात्कार किया है.विस्कोन्सिन में 12 साल के एक लड़के ने आरोप लगाया कि 21 साल के व्यक्ति ने उसके साथ गलत काम करने की कोशिश की. इसके अलावा और भी कुछ हमलों की खबर है.नेटवर्क के एक सदस्य ने लिखा है,“ पिछले कुछ दिनों से कई लोग मुझे अपने नग्न चित्र भेज रहे हैं.इसके अलावा एक ने तो मुझ पर रंगभेदी टिप्पणी की. यह सब काफी डराने वाला है.”
__________________________
अमरीकी ऑपरेशन का और ब्योरा देते हुए उन्होंने कहा कि मौका मिलने पर अमरीका के विशेष सैनिक अल क़ायदा नेता को ज़िंदा पकड़ने के लिए तैयार थे लेकिन ऐसा हो नहीं पाया.अमरीकी ख़ुफ़िया विभाग को पाकिस्तान में ओसामा बिन लादेन के ठिकाने का पता उस समय लगा जब उन्होंने उनके विश्वस्त संदेशवाहकों की शिनाख़्त कर ली.ब्रेनेन ने कहा कि ओसामा के शव को समुद्र में दफ़नाने से पहले इस्लामी अंतयेष्टि कार्य कलापों का पूरा पालन किया गया.इस बीच कई अरब नेताओं ने ओसामा बिन लादेन के मारे जाने का स्वागत किया है लेकिन जेहाद को समर्पित वेब साइटों में गुस्से और हताशा का सम्मिश्रण दिखाई दे रहा है. कहीं कहीं बदला लेने की बात भी की जा रही है.ओसामा बिन लादेन को अपना नायक मानने वाले लोगों ने उनकी मौत पर अपना आक्रोश व्यक्त किया है.म्रदु भाषी युवा तालिबान चरमंथी मोहम्मद यूनुस उनमें से एक हैं.उन्होंने अफ़गानिस्तान में हेलमंद और कंधार के मोर्चे पर चार साल तक लड़ाई लड़ी है.ऊपरी तौर पर तो वह शाँत दिखाई दे रहे थे लेकिन उनकी आवाज़ बता रही थी कि उनके अंदर कितना ग़ुस्सा है.उनका कहना था कि ओसामा उनके पिता की तरह थे.उनका मानना है कि ओसामा की मौत चरमपंथियों के लिए एक धक्का ज़रूर है लेकिन इससे उनके संघर्ष पर कोई असर नहीं पड़ेगा क्योंकि जेहाद किसी एक व्यक्ति पर निर्भर नहीं करता.यूनुस का कहना था कि वह और उनके साथी अमरीका के ख़िलाफ़ लड़ाई जारी रखेंगे और ओसामा की शहादत का अमरीका से अफ़्गानिस्तान और पाकिस्तान में बदला लिया जाएगा.वज़ीरिस्तान में तालिबान के एक प्रवक्ता ने बीबीसी को बताया कि इस हत्या में पाकिस्तानी सुरक्षा बलों की साँठगाँठ के कारण वह उनपर हमले करेंगे.इसके अलावा हक्कानी समूह के प्रवक्ता ने ओसामा की शहादत की तारीफ़ की है.उनके अनुसार चरमपंथी अब अफ़गानिस्तान में अमरीका के ख़िलाफ़ अपने प्रयासों को दोगुना कर देंगे.इस क्षेत्र के सुरक्षा बल अपने आप को जवाबी हमलों के लिए पहले से ही तैयार कर रहे हैं.इस आशंका को अमरीका ने सबसे पहले स्वीकार किया है और उसने अगली सूचना तक पाकिस्तान में आम लोगों के लिए अपने दूतावास और वाणिज्य दूतावास को बंद कर दिया है.
__________________________
अबतक दोनों संगठनों पर संयुक्त राष्ट्र ने एक ही तरह का प्रतिबंध लगाया हुआ था क्योंकि इन दोनों को एक माना जाता था.संयुक्त राष्ट्र की नई कारगुज़ारी का उद्देश्य अफ़गानिस्तान की हामिद करज़ई सरकार की तालिबान के साथ सामंजस्य बढ़ाने की नीति को बढ़ावा देना है.संयु्क्त राष्ट्र का कहना है कि वो तालिबान को ये संदेश भेजना चाहते हैं कि राजनीतिक प्रक्रिया में शामिल होने का यह सही समय है.अधिकारियों का कहना है कि इससे ये भी साफ़ हो जाता है कि सुरक्षा परिषद अफ़गानिस्तान में जारी समझौते की कोशिश का समर्थन करता है.बातचीत में शामिल होने के लिए तालिबान प्रतिबंधों को ख़त्म किए जाने की माँग करते रहे हैं.दूसरी तरफ़ अल-क़ायदा के ख़िलाफ़ लगाए गए प्रतिबंधों को भी और ज़्यादा निष्पक्ष और पारदर्शी बनाने की कोशिश की जा रही है.कई यूरोपीय देशों की अदालतों ने इस मामले पर कड़े सवाल उठाए थे.संयुक्त राष्ट्र में मौजूद बीबीसी संवाददाता बार्बरा पलेट का कहना है कि राजनयिकों ने नए प्रस्ताव को निष्पक्षता को बढ़ावा देनेवाला बताते हुए कहा है कि ये क़दम इस सत्य को स्वीकारने की एक प्रक्रिया है कि दोनों संगठनों का मक़सद अलग-अलग है - जहाँ अल-क़ायदा दुनिया भर में जिहाद करना चाहता है वहीं तालिबान का विद्रोह अफ़गानिस्तान के संदर्भ में है.हालांकि ख़ुद पर लगे प्रतिबंध को पूरी तरह से समाप्त करवाने के लिए तालिबान को हिंसा का त्याग कर संविधान को स्वीकार करना होगा. साथ ही इस बात का यक़ीन दिलाना होगा कि उसने अल-क़ायदा से संबंधों को समाप्त कर दिया है.नए प्रस्ताव में प्रतिबंधों को लागू करने की प्रक्रिया को स्पष्ट तौर पर बयान किया गया है. अब इस मामले में अफ़गानिस्तान की सरकार भी अपनी राय दे सकती है.
__________________________
सीनेट की सैन्य सेवा समिति के समक्ष उन्होंने कहा, ‘‘ कोई भी काम आसान होने से पहले बहुत कठिन हो जाता है.’’पेट्रियस का कहना था कि सैनिक तालिबान के ख़िलाफ़ इच्छाशक्ति की लड़ाई लड़ रहे हैं और आने वाले दिनों में सेना के रुख में और समन्वय दिखेगा.राष्ट्रपति ओबामा ने जनरल स्टान्ले मैक्क्रिस्टल को बर्ख़ास्त करने के बाद पेट्रास को इस पद के लिए चुना था.मैक्क्रिस्टल और उनके सहयोगियों ने एक लेख में अमरीकी प्रशासन के वरिष्ठ अधिकारियों की आलोचना की थी जिसके बाद उन्हें बर्खा़स्त किया गया. मैक्क्रिस्टल ने अब रिटायरमेंट ले लिया है.मंगलवार को सीनेट समिति के समक्ष लिखित जवाब देते हुए जनरल पेट्रास ने कहा कि अफ़गानिस्तान में सुरक्षा की स्थिति ‘नाजुक’ है और विद्रोही अभी भी ‘आत्मविश्वास से लबरेज़ और ताकतवर’हैं.हालांकि उन्होंने कहा कि वो मानते हैं कि वहां प्रगति संभव है.उन्होंने कहा, ‘‘वो दुनिया के कई देशों में चिंताओं को जानते हैं और चाहते हैं कि ये चिंताएं बढें.’’पेट्रियस ने कहा, ‘‘मेरा मानना है कि कड़ा संघर्ष चलेगा. आने वाले दिनों में संघर्ष और भीषण होगा. हम दुश्मनों के सुरक्षित ठिकानों पर जब हमला करेंगे और उनकी ताकत कम करेंगे तो वो पलटवार करेंगे.’’पेट्रियस ने कहा कि वो जुलाई 2011 में अफ़गानिस्तान से सेना वापस बुलाए जाने के राष्ट्रपति ओबामा की योजना का समर्थन करते हैं लेकिन उन्होंने ज़ोर दिया कि इसमें कुछ छोटे मोटे या बड़े बदलाव भी हो सकते हैं.उन्होंने कहा कि अफ़गान सेना और पुलिस का स्टैंडर्ड् बढ़ाना एक बड़ी चुनौती है और यह काम कुछ ऐसा है कि उड़ते हुए विमान में बदलाव किए जा रहे हों और वो भी तब जब विमान गोलियों के निशाने पर हो.पेट्रियस के बारे में कहा जाता है कि वो न केवल अच्छे सैनिक हैं बल्कि उनके पास राजनीतिक और कूटनीतिक समझ भी है. इराक़ में सैन्य स्थिति में बेहतरी का श्रेय उन्हीं को जाता है.
__________________________
गुरूवार देर शाम राष्ट्रपति हामिद करज़ई के मीडिया कार्यालय से जारी एक बयान में कहा गया है कि नैटो ने इस तरह की कार्रवाई के लिए हामी भरी है.हालांकि नैटो के आश्वासन के बारे में अलग से पुष्टि नहीं हो पाई है.काबुल से बीबीसी संवाददाता सईद अनवर का कहना है कि प्रेस विक्षप्ति संयुक्त जांच दल की रिपोर्ट के सौंपे जाने के बाद देर शाम जारी की गई.ये दल बगराम अड्डे पर क़ुरान की प्रतियां जलाए जाने के मामले के सामने आने और उसके ख़िलाफ़ देश भर में उठे घोर विरोध और अमरीका-विरोधी प्रदर्शनों के बाद तैयार किया गया था.हुकुमत, ऊलमा कौंसिल और संसद के दोनों सदनों के सदस्यों को मिलाकर तैयार किए गए इस जांच दल ने पूरे मामले की छानबीन की है और अपनी सिफारिशों के साथ रिपोर्ट सरकार को सौंप दी है.हामिद करज़ई के मीडिया कार्यालय से जारी बयान में कहा गया है, "इस घटना के लिए ज़िम्मेदार लोगों के ख़िलाफ़ मुक़दमा चलाए जाने और उन्हें सज़ा दिए जाने की मांग पर नैटो अधिकारियों ने वायदा किया है कि उन्हें जल्द से जल्द अदालत के सामने पेश किया जाएगा."संयुक्त जांच दल ने अपनी सिफारिशों में कहा है कि नैटो ने ये भरोसा दिलाया है कि भविष्य में इस तरह की कोई घटना नहीं होगी.सिफ़ारिशों में बगराम अड्डे को अफग़ान हुकुमत के हवाले किए जाने की बात भी कही गई है.राष्ट्रपति के मीडिया कार्यालय से जारी इस बयान के पहले दिन में जारी एक अन्य विक्षप्ति में कहा गया था कि अमरीकी अड्डे पर क़ुरान की प्रतियां जलाने की घटना पर राष्ट्रपति बराक ओबामा ने माफ़ी मांगी है.बयान के अनुसार बराक ओबामा ने ऐसा हामिद करजई को लिखी गई एक चिट्ठी में कहा है.कहा गया था कि अमरीकी राष्ट्रपति ने इस घटना को 'गैर इरादतन' बताया है और वायदा किया है कि मामले की पूरी पड़ताल की जाएगी.ओबामा ने अपने पत्र में कहा है, ''बताई गई घटना पर मैं अपना गहरा शोक प्रकट करना चाहता हूं. मैं आपसे और अफगानिस्तान के लोगों से माफी मांगता हूं. असावधानी की वजह से ये भूल हुई.''क़ुरान की प्रतियां जलाने के विरोध में अफगानिस्तान में जारी विरोध प्रदर्शनों के दौरान कम से कम आठ और लोग मारे गए हैं जिनमें नैटो के दो सैनिक भी शामिल हैं. इसमें कई लोग घायल भी हुए हैं.नैटो के इन सैनिकों को पूर्वी प्रांत ननगहार में अमरीकी-अफगान सैन्य ठिकाने पर एक प्रदर्शनकारी ने गोली मारी जिसने अफगान सेना की वर्दी पहन रखी थी.बीबीसी संवाददाता का कहना है कि एक मस्जिद ने स्थानीय लोगों से हमला करने का आह्वान किया है.इसबीच तालिबान ने पवित्र कुरान के 'अपमान' का बदला लेने के लिए पश्चिम के लोगों को मारने का आह्वान किया है.इससे पहले बुधवार को विरोध प्रदर्शनों के दौरान हुई हिंसा में भी सात लोग मारे गए थे और दर्जनों घायल हो गए थे.
__________________________
भारतीय स्वामित्व वाली कंपनी दाना एयर का ये विमान राजधानी अबुजा से लागोस जा रहा था जब वो एक बहुमंजिली इमारत से टकराकर दुर्घटनाग्रस्त हो गया.समाचार एजेंसी रॉयटर्स ने अधिकारियों और प्रत्यक्षदर्शियों के हवाले से कहा है कि विमान लैंड करने की तैयारी में था जब वो एक रिहायशी इलाके मे मौजूद एक दो-मंजिला इमारत से टकरा गया.समाचार एजेंसी एएफपी ने आपदा प्रबंधन विभाग के एक अधिकारी के हवाले से कहा है कि दुर्घटना के कारण क्षतिग्रस्त हुई इमारत से 10 शवों को निकाला जा चुका है.स्थानीय समयानुसार रविवार दोपहर बाद हुई इस दुर्घटना के कारणों का अभी पता नहीं चला है.चश्मदीदों का कहना है कि दुर्घटना के फौरन बाद हवाई अड्डे के पास मौजूद इमारत के हर तरफ गहरा धुंआ छा गया था. उनका कहना था विमान बहुत नीचे उड़ान भर रहा था, और उसमें से बहुत तेज आवाज आ रही थी, जिसके बाद वो बिल्डिंग से टकरा गया और उससे आग की लपटें निकलने लगीं.नाइजेरिया के नागरिक उड्डयन विभाग के प्रमुख हैराल्ड डेमूरन ने समाचार एजेंसी एएफपी से कहा कि दाना एयरलाइंस का ये विमान अबूजा से लागोस जा रहा था और इसमें 153 लोग सवार थे.हालांकि समाचार एजेंसी रॉयटर्स ने राष्ट्रीय आपदा प्रबंधन एजेंसी के सूत्रों के हवाले से कहा है कि विमान में 147 लोग सवार थे.दुर्घटना स्थल के आसपास लोगों की भारी भीड़ जमा हो गई है. जहां कुछ लोग महज तमाशबीन हैं, कुछ अपने मोबाइलों से तस्वीरें खींच रहे हैं.बताया जा रहा है कि जिस जगह दुर्घटना हुई है वो झुग्गियों वाला इलाका है और अधिकांश घरों की छतें टिन की हैं.कहा जा रहा है कि विमान सीधे बिल्डिंग से नहीं टकराया बल्कि उसके नीचे का हिस्सा इमारत से जा टकराया.विमान पहले एक फर्नीचर की दुकान से टकराया और फिर पास की इमारतों में जा घुसा.विमान का आगे का हिस्सा पास की एक इमारत में जा घुसा है.नागरिक उड्डयन विभाग के अधिकारियों ने एएफपी से कहा है कि विमान का काकपिट रिकार्डर हासिल हो गया है और उसे पुलिस के हवाले कर दिया गया है.
__________________________
इसलिए लोगों को लगता है कि यह किताब का लिखा हुआ एक शब्द मात्र है. लेकिन वास्तविक जिंदगी में जब कभी ऐसा हो जाता है तो इंसान को इस शब्द पर फिर से यकीन होने लगता है.ऐसा ही चमत्कार अर्जेनटीना की उस मां के साथ हुआ, जिनकी नवजात बच्ची को अस्पताल में मृत घोषित कर दिया गया था, लेकिन 12 घंटे के बाद वह जिंदा मिली.अर्जेनटीना के चाको प्रांत की अनालिया बॉटर ने जब तीन अप्रैल को बच्चे को जन्म दिया तो अस्पताल के कर्मचारियों ने अनालिया दंपत्ति को दुखद सूचना देते हुए बताया कि उनकी बच्ची जन्म लेते ही मर गई है.लेकिन 12 घंटे के बाद जब अनालिया बॉटर अपने पति के साथ मुर्दा घर पहुंची तो उन्होंने देखा कि उनकी बिटिया जिंदा है और ठंड से कांप रही है. अस्पताल प्रशासन ने पाँच कर्मचारियों को लापरवाही बरतने के लिए निलंबित कर दिया है.चाको के उप स्वास्थ्य मंत्री राफेल सबातिनेली ने एक संवाददाता सम्मेलन में बताया कि अधिकारिक जांच के बाद कर्मचारियों की ओर से लापरवाही की पुष्टि हुई है, इसलिए उन्हें निलंबित कर दिया गया है.उस चमत्कारिक बच्ची का नाम उसके माता-पिता ने लुज़ मिलाग्रोस रखा है जिसका मतलब 'अलौकिक रोशनी' होता है.अर्जेटीना के मीडिया टेले नोटिसियस को दिए गए एक इंटरव्यू में अनालिया बॉटर ने बताया, "जब मैं मुर्दा घर पहुंची तो वहां अपनी बच्ची को उठाकर सबसे पहले मैंने उसके हाथ को छूआ और आहिस्ते से जब उसके चेहरे से कपड़े को हटाया तो वह सिसकने लगी. मैं खुशी के मारे घुटनों के बल जमीन पर बैठ गई. मेरे पति को तो पता ही नहीं चल रहा था कि किया क्या जाय. हम दोनों रो रहे थे, चिल्ला रहे थे, हंस रहे थे और यही बार-बार दोहरा रहे थे."उन्होंने बताया कि जब मुर्दा घर के एक कर्मचारी ने बच्ची को छूकर उसके जिंदा होने की पुष्टि की.बच्ची की जिंदा होने की पुष्टि के बाद अनालिया का भाई बच्ची को गोद में उठाकर भागा और उसे नवजात शिशु वार्ड के गहन चिकित्सा कक्ष में भर्ती कराया.अनालिया ने बताया कि जब उन्होंने बच्ची को छुआ था तो वह बिल्कुल बर्फ सी लग रही थी, जैसे कि वह कोई जीव नहीं, बल्कि किसी बोतल में बर्फ को ले जा रही हो.एसोसिएट प्रेस न्यूज एंजेसी के हवाले से खबर आई है कि अनालिया बॉटर और उसके पति फैबिओन वेरॉन रेसिसटेंसिया शहर के अस्पताल पेरांडों के खिलाफ दुर्व्यवहार का आरोप लगाकर मुकदमा दर्ज कराने की योजना बना रहे हैं.
__________________________
ये ज़हरीला कोबरा न्यूयॉर्क के ब्रौंक्स चिड़ियाघर से बीते शुक्रवार को निकल भागा था और अभी तक लापता है.एक व्यक्ति मज़ाक के तौर पर सोशल नेटवर्किंग साइट ट्विटर पर इस कोबरा के नाम से दिन भर में कई बार उसका हाल लिख रहा है.'ब्रोंक्सज़ूस कोबरा' नाम से इस सांप के ट्विटर पर अब तक 35000 मुरीद बन चुके हैं. वहीं दूसरी तरफ ब्रोंक्स चिड़िया घर के ट्विटर खाते में दोस्तों की तादाद महज़ छह हज़ार ही है.अपने एक संदेश में 'ब्रोंक्सज़ूसकोबरा'  ने लिखा है, "मैं एम्पायर स्टेट बिल्डिंग की छत पर हूँ.  सारे मनुष्य छोटे चूहों की तरह लग रहे हैं, स्वादिष्ट छोटे चूहों की तरह."ब्रोंक्सज़ूसकोबरा नाम से इस कोबरा का हाल लिख रहे व्यक्ति ने अपनी  पहचान अभी तक सार्वजनिक नहीं की है.लिखने वाले के स्थान की जानकारी कि जगह पर इस सांप के ट्विटर खाते पर लिखा हुआ है, 'ब्रोंक्स चिड़ियाघर में नहीं.'ट्विटर अकाउंट के अनुसार अपनी आज़ादी का मज़ा ले रहा ये सांप हाई लाइन, म्यूज़ियम ऑफ़ नैचुरल हिस्ट्री और रेज़ के पिज़्ज़ाघर की सैर कर चुका है.चिड़ियाघर के अधिकारीयों का मानना है कि यह सांप कहीं आस-पास ही है जहाँ कोई आबादी नहीं है. हालांकि उनका कहना है कि इस सांप को खोजना कठिन काम है.
__________________________
इस कहानी की मुख्य किरदार सुष्मिता है जो एक ट्रांसजेंडर है.दोनों के प्यार को लड़के के घरवाले मानने से इंकार कर देते है.प्यार में नाकाम होने पर सुष्मिता अपनी जान दे देती है.ढाका में व्यावसायिक फिल्मों के मुकाबले ये फिल्म दर्शकों के सामने एक अलग तरह की कहानी पेश करती है.इस फिल्म में ये दर्शाया गया है कि बांग्लादेश का समाज ट्रांजेंडर या किन्नर को किस नज़र से देखता है.इस फिल्म के निर्देशक नोमान रॉबिन फिल्म के लिए इस विषय को चुनने का कारण बताते हुए कहते है, '' कुछ साल पहले जब में ढाका में खरीदारी करने के लिए गया तो मैंने पाया कि एक ट्रांसजेंडर को सुरक्षाकर्मी बेदर्दी से पिट रहा था. उसका कसूर ये था कि वो महिलाओं के शौच में चली गई थी. जब वो अंदर गई तो महिलाओं ने शोर मचाया और सुरक्षागार्ड आ गया. ये महिलाएं कह रही थी कि ये जगह तुम्हारे लिए नहीं है. तब जाकर मुझे पता लगा था कि समाज में लोग किन्नरों से कितनी नफरत करते हैं.'''कॉमन जेंडर' राजधानी ढाका के बॉक्स ऑफिस पर पिछले तीन हफ्तों से चल रही है और छह सिनेमा हाल पर ये लगी हुई है.इस फिल्म की टिकट लेने के लिए अब भी लोगों की कतारे देखी जा सकती हैं.सिनेमा हॉल के एक टिकट विक्रेता शमसुल आरफिन रॉनी का कहना है कि इस फिल्म को लेकर दर्शकों की प्रतिक्रिया बहुत बढ़िया है.शमसुल रॉनी कहते है, ''ये एक अलग तरह की फिल्म है. अलग-अलग समुदाय के लोग इस फिल्म को देखने आ रहे हैं. आमतौर पर हम कोई व्यावसायिक फिल्म हफ्तों तक नहीं दिखाते हैं क्योंकि दर्शकों की प्रतिक्रिया उदासीन हो जाता है.कॉमन जेंडर अब तीन हफ्तों के लिए चल रही है.इस फिल्म ने ये साबित किया है कि अलग कहानी हमेशा दर्शकों को खींचती हैं.''बांग्लादेश में बहुत से लोग ट्रांसजेंडर से डरते है या उनसे नफरत करते हैं. लोग इस मुद्दे पर बहस करने में असहज महसूस करते हैं.इस फिल्म में निर्देशक ने ये संदेश देने की कोशिश की है कि किन्नरों को उनके अधिकारों से वंचित नहीं किया जाना चाहिए और उन्हें बराबरी का दर्जा मिलना चाहिए.लेकिन क्या फिल्म लोगों का नजरिया बदलने में कामयाब हो पाई है?कुछ लोगों का कहना था पहले उन्हें किन्नर हिंसक लगते थे. वो राहगीरों और दुकानों से जबरदस्ती पैसा वसूलते थे. लेकिन इस फिल्म को देखकर लगता है कि समाज ने ही इन लोगों को ऐसा करने के लिए मजबूर किया है.एक दर्शक का कहना था, ''ये एक अच्छी फिल्म है लेकिन मुझे अब भी किन्नरों से डर लगता है. मेरा नजरिया किन्नरों के प्रति कभी नहीं बदलेगा.''दूसरे दर्शक ने कहा, ''मेरा किन्नरों के प्रति नजरिया बदलने में समय लगेगा. एक फिल्म इतना बड़ा बदलाव नहीं ला सकती.''अन्य बांग्ला फिल्मों के मुकाबले ये फिल्म व्यावसायिक तौर पर सफल रही है. लोग इस फिल्म को देखने सिनेमा हॉल आ रहे हैं.निर्देशक नोमान रॉबिन का कहना है जब उन्होंने इस फिल्म का विचार सामने रखा था तो कई लोगों को उनका ये विचार बेतुका लगा था.उनका कहना था, ''इस फिल्म को बनाना एक कठिन काम था इसके लिए प्रायोजकों की खोज बेसब्री से शुरु की लेकिन किसी ने प्रतिक्रिया नहीं दी.मैं बड़े कॉर्पोरेट हॉउस के पास भी गया उन्होंने इस फिल्म की प्रशंसा की लेकिन उन्होंने ये भी कहा कि इस फिल्म का विषय ब्रेंड वेल्यू के साथ नहीं जमता.''कॉमन जेंडर एक ऐसे समय में सिनेमा घरों में आई है जब ढाका फिल्म उद्योग दर्शकों को अपनी ओर आकर्षित करने को लेकर जूझ रहा है.फिल्म के निर्देशक का कहना है कि राजधानी में सफलता हासिल करने के बाद अब इस फिल्म को देशभर में रिलीज़ करने की तैयारियां की जा रही हैं.
__________________________
मिस्र में पैदा हुए 47 वर्षीय अबू हमज़ा अल मसरी एक ब्रितानी महिला से शादी के बाद 1981 में ब्रिटेन के नागरिक बन गए थे.वे लंदन के उत्तरी हिस्से फ़िंसबरी पार्क की मस्जिद के इमाम थे  मगर उनपर राजनीतिक और व्यक्तिगत भाषण देने का आरोप लगाया गया और 2003 में उनके भाषण देने पर पाबंदी लगा दी गई थी.वर्ष 2004 में अमरीका ने उनपर 'आतंकवाद' से जुड़े 11 आरोप लगाए. अमरीका चाहता है कि ब्रिटेन उन्हें प्रत्यर्पित करे.हत्या और नसली नफ़रत फैलाने के आरोप में अबू हमज़ा ब्रिटेन में सात साल की जेल की सज़ा काट रहे हैं.हमज़ा की शिकायतअबू हमज़ा- लोगों का अपहरण और आतंकवादी ट्रेनिंग शिविर शुरु करने की कोशिशहारून अस्वत- ट्रेनिंग शिविर के सिलसिले में कथित सह अभियुक्तबाबर अहमद- तालेबान का समर्थन, कट्टरवादी वेबसाइटों के ज़रिए पैसा जुटानासईद अहसान- कथित सह अभियुक्तअबू हमज़ा और तीन अन्य ब्रितानी पुरुषों ने शिकायत की थी कि अगर अमरीका में उन्हें दोषी करार दिया जाता है तो उन्हें लंबे समय की सज़ा हो सकती है.ब्रितानी अदालतें पहले ही प्रत्यर्पण को अपनी मंज़ूरी दे चुकी हैं लेकिन अब यूरोपीय मानवाधिकार कोर्ट के फ़ैसले के बाद इसमें देरी होगी.ब्रितानी गृह मंत्रालय का कहना है कि तब तक सभी लोग हिरासत में रहेंगे.अमरीका के आग्रह पर ब्रिटेन में बसे कट्टर मुस्लिम नेता को गुरूवार सुबह गिरफ़्तार किया गया.अबू हमज़ा के अलावा बाबर अहमद, सईद तलहा अहसान और हारून राशिद अस्वत का प्रत्यर्पण हो सकता है.इन मामलों में अमरीका ने संकेत दिया है कि सभी लोगों को लंबी अवधि की सज़ा का सामना कर पड़ सकता है.इसके बाद ब्रिटेन में सभी अभियुक्तों ने अर्ज़ी दी थी कि सज़ा की अवधि और अमरीकी जेल में जिस हालात में उन्हें रख जाएगा उससे उनके मानवाधिकारों का हनन होता है.यूरोपीय कोर्ट का कहना है कि अमरीका में जेल के हालात और सज़ा की अवधि का क्या असर होगा, इस बारे में जज विस्तृत जानकारी और तर्क करना चाहते हैं.अबू हमज़ा के मामले में कोर्ट ने कहा कि उनके सिलसिले में अमरीकी जेल की परिस्थितियों का मुद्दा ज़्यादा मायने नहीं रखता क्योंकि विकलांगता की वजह से वे उस विशेष जेल में थोड़े समय के लिए ही रहेंगे.जबकि बाकी के लोगों को एकांतवास में रखा जा सकता है. कुछ आलोचक इसे मनोवैज्ञानिक प्रताड़ना मानते हैं.यूरोपीय कोर्ट ने कहा है कि इस बात पर और क़ानूनी बहस होनी चाहिए कि जेल में पैरोल के बगैर ज़िंदगी अभियुक्तों के मानवाधिकारों का हनन है या नहीं.ब्रिटेन सरकार को दो सितंबर तक कोर्ट को अपनी दलीलें पेश करनी हैं कि क्यों उसे चारो लोगों को प्रत्यर्पित करने की अनुमति दी जानी चाहिए.
__________________________
अमरीका ने ऑपरेशन डेलेगो के नाम से 20 महीने तक अभियान चलाया था और अब इसकी घोषणा करते हुए कहा है कि ड्रीमबोर्ड नाम की वेबसाइट का इस्तेमाल करने वाले 600 लोगों की जांच भी चल रही है.अमरीकी अटॉर्नी जनरल एरिक होल्डर ने बताया कि इस वेबसाइट पर जो चित्र हैं उनमें बच्चों और नवजातों के साथ यौन प्रताड़ना का आभास होता है.इस मामले में 43 लोगों को हिरासत में लेकर आरोप तय किए गए हैं जबकि नौ लोगों को विदेशों में गिरफ़्तार किया गया है.अमरीका ने कुछ और देशों में 20 लोगों पर आरोप तय किए हैं लेकिन ये लोग पकड़े नहीं जा सके हैं.आंतरिक सुरक्षा मामलों के मंत्री जैनेट नेपोलितानो ने कहा है कि इन 20 लोगों को केवल उनके छद्म नाम से ही जाना जा रहा है.नेपोलितानो के अनुसार जो पोर्नोग्राफ़िक सामग्री बरामद हुई है वो 16000 डीवीडी में भरी जा सकती है.अधिकारियों ने कनाडा, डेनमार्क, इक्वेडोर, फ्रांस, जर्मनी, हंगरी, कीनिया, हॉलैंड, फिलीपींस, सर्बिया, स्वीडन और स्विटज़रलैंड में भी गिरफ़्तारियाँ की हैं.अमरीका के न्याय विभाग के अनुसार ड्रीमबोर्ड वेबसाइट के यूज़र्स ने 12 या 12 साल से कम उम्र के बच्चों की प्रताड़ना के वीडियो और चित्र लोगों को बेचे हैं.इस वेबसाइट का इस्तेमाल करने वालों ने बच्चों के साथ सेक्स की हज़ारों तस्वीरें और वीडियो जमा किए थे.एरिक होल्डर का कहना था, "ऐसा लगता है कि इस वेबसाइट का इस्तेमाल करने वाले एक ऐसा ऑनलाइन समुदाय बना रहे थे जो बच्चों के साथ सेक्स को बढ़ावा देता. इनमें बच्चों का इस्तेमाल किया गया है वो घृणित है.ये उन बच्चों के लिए दुस्वप्न जैसा है."न्याय विभाग के बयान के अनुसार अमरीका में जिन 52 लोगों को गिरफ्तार किया गया है उसमें से 13 लोगों ने दोष स्वीकार किया है.
__________________________
पिछले दो दशकों से आंग सान सू ची को बर्मा में राजनीतिक बंदी के तौर पर नजरबंद रखा गया था.लेकिन देश में हाल में हुए चुनावों और राजनीतिक सुधारों के बाद आंग सान सू ची और उनकी पार्टी नेशनल लीग फॉर डेमोक्रेसी के कई नेताओं ने संसद में अपनी जगह बनाई है.आंग सान सू ची की योजना जून में नॉर्वे जाने की है. नॉर्वे में वो उस नोबल शांति पुरस्कार को ग्रहण करने जा रही हैं जो उन्हें वर्ष 1991 में दिया गया था.इसके अलावा वो ब्रिटेन भी जाना चाहती हैं जहां उन्होंने अपने दिवंगत पति और बच्चों के साथ कई साल बिताए थे.वर्ष 1988 में जब वो अपनी बीमार मां को देखने बर्मा आई थीं, तभी विरोध प्रदर्शन हुए और तभी से उन्हें बर्मा से बाहर जाने की अनुमति नहीं दी गई है.उन्होंने इसके पहले विदेश जाने से इनकार कर दिया था क्योंकि उन्हें इस बात की आशंका थी कि बर्मा के सैनिक शासक शायद उन्हें देश लौटने से रोक दें.वर्ष 1999 में उनके पति की मौत हो गई थी. साथ ही उनका अपने बच्चों से भी बहुत कम सम्पर्क रहा है.बर्मा सरकार के एक अधिकारी ने बताया कि अब आंग सान सू ची बर्मा से बाहर जाने के लिए आजाद हैं.आंग सान सू ची के प्रवक्ता न्यान विन का भी कहना है कि उनका पासपोर्ट अब उनके हाथों में है.आंग सान सू ची ने न्यूयॉर्क में संयुक्त राष्ट्र मुख्यालय के निमंत्रण को भी मंजूर कर लिया है.
__________________________
इस समस्या ने पश्चिमी अफ्रीका के इस छोटे शहर को दुनिया का अंधकारमेय देश बना दिया है.अंधेरे में जिंदगी गुजार रहे लाइबेरिया को उर्जा जरुरतों के लिए कोयले और लकड़ी पर निर्भर करना पड़ता है और जिनके पास पैसे होते है वो डीजल से चलने वाले जनरेटर का इस्तेमाल करते हैं.वहां ये आकलन किया गया है कि बिजली की ग्रिड की सुविधा न होने के कारण वहां लोग अपनी आय का पचास फीसदी उर्जा जरुरतों को पूरा करने पर खर्च करते हैं.लाइबेरिया की राष्ट्रपति एलेन जॉनसन सरलिफ ने बिजली की सप्लाई बहाल करने का लक्ष्य रखा है.बीबीसी के संवाददाता तमासीन फोर्ड ने लाइबेरिया के क्लारा टॉउन का जायजा लिया और पाया कि वहां दिन छिपने के कुछ मिनटों बाद ही सेंट पॉल नदी के किनारे पर बसी बस्ती अधंकार में डूब जाती है.लेकिन यहां शोरगुल वाले जनरेटरों के जरिए बड़े शहरों , बाजारों और उद्यमों में बिजली की चमक दिखाई देती है.यहां लोग अपनी गलियों में बाहर आकर पड़ोस से आ रही बिजली का फायदा उठाते हैं.इसी समस्या से जुझ रही मा कान्नेह कहती हैं, ''सारा शहर अंधकार में है.हम इस समस्या को झेल रहे हैं.हम केवल मोमबत्ती खरीद सकते हैं और इसी से अपना काम चला रहे हैं.''मा कान्नेह एक खंडहर में तब्दील हो चुकी दिवार के पीछे खड़े होकर एक बड़े से बर्तन में चावल पकाती है और इन्हीं को बेचकर वो अपना घर चलाती है.दो बच्चों की मां कान्नेह बिना खिड़की वाले भीड़ से भरे हुए घर के एक छोटे से कमरे में किराए पर रहती हैं .जब उनसे पूछा गया कि उनके बच्चे होमवर्क कैसे करते हैं तो उनका कहना था,''हम लोग मोमबत्ती खरीदते हैं.इस टेबल पर ये मोमबत्ती रखी हैं और इसी का इस्तेमाल मेरे बच्चे होमवर्क करते वक्त करते हैं.''गृह युद्ध के कारण क्लारा टॉउन में बिजली की ग्रिड, पानी की सप्लाई यहां तक की सड़क भी बर्बाद हो चुकी है.यहां पक्के बने घर और टिन से बनी हुई झोपड़ियों से कम उंचाई से तारे लटकी हुई नजर आती है और व्यावसायिक सोच वाले लोग जनरेटर से पैदा होने वाली बिजली को बेचते है.जैसे ही यहां अंधेरा होता है अपराधियों का भी डर बढ़ जाता है.एम्मिटे कहते हैं,''यहां अपराध बहुत ज्यादा होता है.कभी रात में आप देख सकते है कि लोग दूसरों के घरों से सामान चोरी कर लेते हैं.यहां चोर हथियार के साथ घुमते रहते हैं और लोगों को परेशान करने की कोशिश करते है.''एम्मिटे एक नाई है और वो खुशकिस्मत है क्योंकि उनके पास जनरेटर है.वे कहते है कि अगर बिजली होगी तो अपराधी नहीं आएंगे और इससे इलाका भी सुरक्षित रहेगा.गृह युद्ध से पहले मॉउंट कॉफी में पन बिजली संयंत्र हुआ करता था.ये राजधानी के बाहर था और लाइबेरिया को उर्जा देने का मुख्य स्रोत था.लेकिन ये युद्ध के दौरान देश को उर्जा वितरण करने वाले नेटवर्क के साथ-साथ ये संयंत्र भी पूरी तरह से बर्बाद हो गया.लाइबेरिया का इलेक्ट्रिसिटी कॉरपोरेशन जो ग्रिड को चलाता है उसे भी अब जनरेटर के जरिए चलाया जाता है.कॉरपोरेशन में मुख्य प्रबंधक अधिकारी शाहीद मोहम्मद कहते हैं, '' डीजल बहुत मंहगा है इसलिए यहां बिजली की दर मंहगी ,शायद दुनिया में सबसे मंहगी.हमें किलोवाट प्रतिघंटा 54 सेंट देने पड़ रहे हैं जो कि बड़ा मंहगा है.यही हमारी मुख्य समस्या है.''लेकिन मोहम्मद के अनुसार अब कठिन समय बीत चुका है.अनका कहना है कि पन बिजली संयंत्र को दोबारा बनाने का काम इसी साल से शुरु हो रहा है.साथ ही आईवरी कोस्टी से सस्ती बिजली देने की भी योजना है.राष्ट्रपति सरलिफ या जिन्हें प्यार से मां एलेन नाम से भी पुकारा जाता है, ने अपने वार्षिक संदेश में इस बात पर जोर दिया था कि देश में जल्द ही बिजली बहाल की जाएगी.राष्ट्रपति ने कहा था कि अगर हम चाहते है लाइबेरिया में हर व्यक्ति के लिए अर्थव्यवस्था काम करे तो हमें किफायती और सुलभ बिजली पैदा करनी होगी.क्लारा टॉउन के लोगों को और जल्दी बिजली मिलेगी क्योंकि 21 निम्न आय वाले समुदाय को बिजली देने का काम शुरु हो चुका है.इसके लिए विश्व बैंक से बड़ी सहायता राशि दी गई है और इन समुदाय में क्लारा टॉउन भी शामिल है.
__________________________
मुंबई में अपने फ्लैट में बैठकर ने मैंने तीन दिन तक उमस भरी रातों में बीबीसी एंटरटेनमेंट चैनल देखा जिस पर महारानी के सत्तासीन होने के हीरक जयंती समारोह के कार्यक्रमों का सीधा प्रसारण हो रहा था. मैंने भला सब कुछ छोड़ कर क्यों ये कार्यक्रम देखे, जबकि मेरा तो इनसे कोई लेना देना भी नहीं था?जहां से ये सब हो रहा था, वो मुझसे हजारों किलोमीटर दूर था. रही बात कॉमनवेल्थ की, तो वो खेलों, साहित्य पुरस्कारों और राष्ट्राध्यक्षों के साथ रंग बिरंगी पगड़ियों में होने वाले सम्मेलन तक ही ठीक है. लेकिन ब्रिटिश राज की खुमारी तेजी से उतर रही है.टेम्स नदी में उतरी हजारों नौकाओं का तमाशा? शर्ले बेसे, टॉम जोन्स, स्टीव वॉन्डर, पॉल मैककार्थी और एल्टन जॉन के गीतों को याद करना? सेंट पॉल कैथेड्ररल में हृदयस्पर्शी थैंक्सगिविंग सर्विस या फिर शाही जुलूस में हैरान कर देने वाली प्रतियोगिताएं?इस तरह की धूमधाम सिर्फ ब्रितानी लोग ही दिखा सकते हैं. इस बारे में हैरान परेशान होने के बाद जब मैंने थोड़ा सा सोचा, तो लगा कि भारत में हम भी तो यही सब करते हैं, भले ही कुछ अलग अंदाज में.जैसा कि तस्वीरों में दिख रहा था, टेम्स नदी के किनारे लोगों का हुजूम था, लोग मस्ती में झूम रहे थे और दर्शकों के सामने से शानदार सवारियां निकल रही थीं. कुल मिलाकर वैसा ही जश्न जैसा भारत में होता है.अगर आप इस तरह की तुलना को एक तरफ भी रख दें तो रिमझिम बरखा में भीगे लंदन में भावनाओं का वैसा ही सैलाब उमड़ा था जैसा पांच दिन तक चलने वाली दुर्गा पूजा में देखने को मिलता है जब पूरे कोलकाता में छुट्टी और जश्न का ही माहौल होता है.इसी तरह का नजारा मुंबई में गणेशोत्सव के दौरान होता है, जब हजारों लोग कई दिनों तक पूजा अर्चना के बाद टोलियों में नाचते गाते गणपति को अरब सागर में विसर्जित करते हैं.सांस्कृतिक संदर्भों को छोड़ दें तो जश्न और जोश का जज्बा एक जैसा ही लगा.लंदन में कुछ लोगों के जेहन में ये सवाल जरूर आया होगा कि शांत और संयमित ब्रितानी गुणों के वाहक समझे जाने वाले शाही परिवार के हीरक जयंती समारोह में इतने तामझाम और शानोशौकत दिखाने की क्या जरूरत थी.इसी तरह मुंबई में भी कुछ लोग नाक भौं सिकोड़ते हैं, जब उन्हें लगता है कि गणेशोत्सव का मतलब अब सिर्फ गलियों में नाचना कूदना रह गया है.लेकिन ऐसे आलोचक एक बात को नहीं समझ पाते हैं. भागते दौड़ते, मंदी के मारे या फिर नीरस हो चुके समाज में इस तरह के जश्न ही तो लोगों में जोश भरते हैं.इसीलिए लगता है कि आजादी के बाद भारत के नेताओं ने सही ही किया जो निजी आयोजन समझे जाने वाले दुर्गा और गणपति पूजा का राजनीतिकरण कर दिया और उनमें कहीं न कहीं राष्ट्रवाद फूंक दिया.इतना ही नहीं, आर्थिक तंगियों में फंसे लोगों के लिए इस तरह के आयोजन रोजीरोटी का जरिया भी साबित होते हैं.बहुत साल पहले, कोलकाता स्थित एक ब्रितानी समाजशास्त्री ने कहा था कि अगर कोलकाता में दुर्गा पूजा न हो तो लोग बड़े पैमाने पर आत्महत्या करने लग जाएंगे. आर्थिक मंदी के चलते यूरोप भी मुश्किल हालात के कगार पर खड़ा है.जैसा कि भारतीय उत्सवों के दौरान होता है, महारानी एलिजाबेथ द्वितीय के हीरक जयंती समारोह में भी लोग शाही परिवार के सम्मान से कहीं ज्यादा अपनी खुद की खुशी और सुकून के लिए नाच-गा रहे थे.यह सही है कि ब्रितानी जनता ने भारत के लोगों की तरह पटाखे नहीं फोड़े और न ही सिंदूर उड़ाया और न ही महारानी को खुद उस तरह सुशोभित किया जैसे भारत में लोग दुर्गा देवी की मूर्ति को करते हैं- वे उन्हें ट्रक में लेकर पूरे लंदन में भी नहीं घूमे. फिर भी मेरे हिसाब वे ये सब करने के काफी करीब लगते थे.भले ही महारानी की पूजा न होती हो, लेकिन वे उन लोगों के लिए प्रेरणा हैं जो पारंपरिक मूल्यों से अंजान और अलग हैं.हम सब इसी तरह के हैं. और हम सभी को ये पसंद भी है.लेखिका बाची काकड़िया भारतीय पत्रकार और स्तंभकार हैं और वो द टाइम्स ऑफ इंडिया में संपादक रह चुकी हैं.
__________________________
अमरीका के लॉस एंजेलेस शहर के एक युवा डॉक्टर ने 1981 की गर्मियों में एक अजीब क़िस्म की बीमारी के पांच मामले देखे जिनमें निमोनिया और त्वचा के कैंसर के मिले जुले लक्षण थे.इन पांचों में बस एक बात समान थी कि ये सब समलैंगिक युवक थे.डॉक्टर माइकिल गॉटलिएब को उस समय इस बात का आभास नहीं था कि वो दरसल एड्स के मामले दर्ज कर रहे थे.दो साल बाद एचआइवी वायरस की पहचान हुई जिससे एड्स रोग होता है.इसके बाद इस बीमारी का पता लगाने के लिए एक रक्त परीक्षण विकसित किया गया और इलाज के लिए एंटी रेट्रोवायरल दवाएं तैयार की गईं.एचआइवी संक्रमण घटाइस बीमारी से दुनिया भर में कोई 30 करोड़ लोग मारे जा चुके हैं.संयुक्त राष्ट्र के एड्स संगठन यूएनएड्स के नवीनतम आंकड़ों के अनुसार करीब 340,00000 लोग अब भी एचआइवी के शिकार हैं.हालांकि इस वायरस का संक्रमण कम हुआ है लेकिन आज भी रोज़ 7,000 लोग इसकी चपेट में आते हैं.समलैंगिक यौन कर्म करने वालों, इंजेक्शन द्वारा मादक पदार्थों का सेवन करने वालों, यौन कर्मियों और उनके ग्राहकों को संक्रमण का ख़तरा सबसे अधिक है.फिर भी स्वास्थ्य अधिकारी भविष्य के प्रति आशावान हैं क्योंकि एचआइवी वायरस को अच्छी तरह से समझ लिया गया है.अगर इससे संक्रमित रोगियों को दवाएं उपलब्ध हों तो वो लगभग सामान्य जीवन जी सकते हैं.पहले एड्स को मृत्यु दंड के रूप में देखा जाता था लेकिन अब इसे एक दीर्घकालिक रोग माना जाता है जिससे निपटा जा सकता है.लेकिन इस रोग पर क़ाबू पाने की राह में सबसे बड़ी बाधा है एंटी रेट्रोवायरल दवाओं की उपलब्धि.पिछले साल के अंत तक 90,00000 लोगों को दवाएं उपलब्ध नहीं थीं. वयस्कों के मुक़ाबले बच्चों को ये इलाज कम उपलब्ध हैं.यूएनएड्स का कहना है कि बहुत से देशों में एचआइवी वायरस का संक्रमण घट रहा है और अब पहले से कहीं अधिक लोगों को दवाएं उपलब्ध हो रही हैं.न्यूयॉर्क में आठ से 10 जून के बीच एड्स पर संयुक्त राष्ट्र की महासभा की उच्च स्तरीय बैठक होगी जिसमें अब तक हुई प्रगति और भावी रणनीति की चर्चा की जाएगी.
__________________________
इस लॉटरी की इनामी राशि 64 करोड़ डॉलर है जिसे तीन विजेताओं में बांटा जाएगा. लॉटरी का एक इनामी टिकट मेरीलैंड राज्य के सबसे बड़े शहर बाल्टीमोर में 7-इलेवन दुकान से खरीदी गई थी.मैरीलैंड के विजेता के अलावा इलिनॉय और कैंसस राज्य से भी इनामी राशि के भी एक-एक विजेता हैं. कैंसस के विजेता पिछले हफ्ते इनाम लेने आए थे लेकिन उन्होंने अपनी पहचान गुप्त रखी थी. इलिनॉय से कोई भी दावेदार अभी नहीं आया है.लॉटरी की एक प्रवक्ता ने इस बात की पुष्टि की कि मैरीलैंड के विजेता इनाम लेने आए हैं लेकिन उन्होंने मंगलवार को होने वाले संवाददाता सम्मेलन से पहले उनके बारे में कोई भी जानकारी देने से मना किया.'बाल्टीमोर सन' अखबार के मुताबिक मेगा मिलियंस लॉटरी की प्रवक्ता कैरौल एवरेट ने कहा कि विजेता का नाम नहीं बताया जाएगा लेकिन एक संवाददाता सम्मेलन में उनकी 'स्टोरी लाइन' यानी कहानी बताई जाएगी.पिछले हफ्ते मैरीलैंड की एक महिला मिरलैंड विल्सन ने कहा था कि इनामी टिकट उनके पास है लेकिन उस वक्त लॉटरी अधिकारियों ने कहा था कि उन्हें शक है कि सचमुच वही विजेता हैं.इस जैकपॉट की रकम 64 करोड़ डॉलर है और जिन नंबरों पर ये जैकपॉट निकला है वो नंबर हैं 2, 4, 23, 38, 46, और मेगाबॉल 23. इस ड्रॉ में अमरीका के करीब 42 प्रांतों ने हिस्सा लिया था और जीतने वाली टिकटों मे से एक को मैरीलैंड में खरीदा गया था.ये लॉटरी 31 मार्च को खुली थी और पिछले 24 जनवरी से इस लॉटरी के इनाम की रकम लगातार बढ़ती जा रही थी क्योंकि इससे पहले हुए 18 ड्रॉ का कोई विजेता सामने नहीं आया था.माना जा रहा है कि सभी विजेताओं को टैक्स काटने के बाद 218 मिलियन डॉलर मिलेगा.विजेता ये पूरी राशि 26 किस्तों में ले सकते हैं. अगर वो एक साथ सारा पैसा लेना चाहेंगे तो उन्हें कुछ कम रकम मिलेगी.
__________________________
चुनाव अधिकारियों के अनुसार इस बारे में याचिका पर इतने लोगों के हस्ताक्षर आ गए थे कि अब चुनाव कराया जा सकता है.इस याचिका का समर्थन करने वाले एड्स हेल्थकेयर फाउंडेशन का कहना है कि इस कदम से पोर्न कलाकारों को एचआईवी से बचाया जा सकेगा.अब तक अगर लॉस एंजिलिस शहर में किसी को पोर्न फिल्म बनाने के लिए परमिट चाहिए होता था तो कंडोम का इस्तेमाल जरूरी था पर अब अगर ये प्रस्ताव पारित हो जाता है तो ये पूरे काउंटी के स्तर पर लागू हो जाएगा.शहर के मेयर एंतोनियो विलाराइगोसा ने जनवरी में एड्स हेल्थकेयर फाउंडेशन की पहल पर इसे कानून का दर्जा दे दिया था.वैसे वहाँ अभी इस बारे में चर्चा जारी है कि इसे लागू कैसे किया जाएगा.फरवरी में लॉस एंजिलिस टाइम्स से बातचीत में फ्री स्पीच कोएलिशन की एक प्रवक्ता ने कहा था कि ये कुछ हद तक 'सरकार की अति' है.डाएन ड्यूक ने टाइम्स से कहा था, "ये निश्चित तौर पर सरकार की वहाँ हस्तक्षेप करने की कोशिश है जहाँ उसकी जगह नहीं है."वयस्क फिल्में बनाने वाली कंपनियाँ इसके बाद कैलिफोर्निया से बाहर चले जाने की धमकी दे रही हैं मगर उनके सामने कुछ वैधानिक परेशानियाँ हैं.दरअसल 1988 में कैलिफोर्निया में एक आदेश आया था जिसके मुताबिक फिल्म प्रोड्यूसरों पर वेश्यावृत्ति निरोधक कानून के तहत मुकदमा नहीं चलाया जा सकता था और ऐसी छूट उन्हें सिर्फ एक और राज्य न्यू हैंपशर में ही मिली हुई है.इस इलाके में वयस्क फिल्मों का निर्माण पहले भी एचआईवी के डर के चलते रोका जा चुका है.अब अगर ये प्रस्ताव मतदान के जरिए पारित हो जाता है तो वयस्क फिल्म निर्माताओं को काउंटी के सार्वजनिक स्वास्थ्य विभाग से परमिट चाहिए होगा और उसके तहत कलाकार अगर सेक्स करते दिखाए जाते हैं तो उन्हें कंडोम का इस्तेमाल करना होगा.एड्स हेल्थकेयर फाउंडेशन की प्रवक्ता लोरी येघिआयान ने बीबीसी को बताया कि इसके बाद परमिट वैसे ही चाहिए होगा जैसे ब्यूटी सैलोन को या टैटू बनाने वाले पार्लरों को लेना पड़ता है, जहाँ नियमित तौर पर जाँच भी होती रहती है.इसके बाद अगर परमिट की शर्तें तोड़ी जाती हैं तो जुर्माना लगाया जा सकता है.कंडोम के इस्तेमाल को जरूरी बनाने वाले के आलोचकों का कहना है कि पोर्न कलाकारों का नियमित अंतराल पर परीक्षण होता है और इस तरह से बिजनेस को नुकसान होगा.लॉस एंजिलिस में मौजूद एक ब्रितानी पोर्न कलाकार ने बीबीसी के न्यूजबीट कार्यक्रम को जनवरी में बताया था, "हमें पता चला है कि घरों में बैठे दर्शक कंडोम के साथ पोर्न देखना नहीं चाहते हैं."
__________________________
पहले बताया जा रहा था कि इस भूकंप की तीव्रता 8.7 है लेकिन बाद में इसे कम करके आंका गया है.भूकंप के बाद इंडोनेशिया, थाईलैंड और भारत समेत कई देशों को सूनामी की लहरें उठने की संभावना के प्रति चेताया गया है. सूनामी की चेतावनी अमरीका के प्रशांत महासागर सूनामी केंद्र ने भी जारी की है.

दुनिया के कुछ बड़े भूकंपों की जानकारी के लिए यहां क्लिक करेंख़ुद कई देशों की आपदा प्रबंधन संस्थाओं ने ऐसी चेतावनियां जारी की हैं.भारत में हैदराबाद स्थित सूनामी चेतावनी केंद्र ने अंडमान निकोबार द्वीपों के लिए सूनामी चेतावनी जारी है.इस केंद्र के एक अधिकारी किशोर एंजेल ने बीबीसी संवाददाता उमर फारुक को बताया है कि अंडमान निकोबार के तीन स्थानों पर सूनामी की लहरें उठने का ख़तरा है.उन्होंने कहा कि उनका केंद्र भूकंप के पूरे असर का आंकलन करने में जुटे हुए हैं.हैदराबाद के सूनामी चेतावनी केंद्र के निदेशक सतीश चंद्र शेनॉय ने कहा है कि उनका केंद्र समुद्र में हो रही हलचल पर नज़र रखे हुए है और फिलहाल उन्हें समुद्र जलस्तर में कोई खतरनाक बदलाव नहीं दिखा है.भारत में कोलकाता, चेन्नई, बैंगलोर और पूर्वी तट पर स्थित कई अन्य शहरों में भूकंप के हल्के झटके महसूस किए गए हैं.कुछ खबरों के अनुसार कोलकाता के पार्क स्ट्रीट इलाके की कुछ इमारतों में दरारें आई हैं. शहर में दोपहर दो बजकर 42 मिनट से मैट्रो सेवाओं को रोक दिया गया है.उधर इंडोनेशिया की आपदा प्रबंधन एजेंसी ने कहा है कि देश के आचेह प्रांत में बिजली गुल हो गई है और लोग ऊंचे स्थानों पर जमा हो गए हैं.एजेंसी के प्रवक्ता सुतोपो ने रॉयटर्स को बताया, "वहां बिजली चली गई है. ऊंचे स्थानों की ओर जाने की होड़ में ट्रैफिक जाम हो गई है. सब जगह सायरन बज रहे हैं और मस्जिदों में कुरान की आयतें पढ़ी जा रही हैं. "समाचार एजेंसी एएफ़पी ने अमरीका के प्रशांत सूनामी चेतावनी केंद्र के हवाले से कहा है, "इतनी तीव्रता के भूकंप से सूनामी की भयंकर लहरें उठने की संभावना है. और इसकी ज़द में हिंद महासागर के कई तटीय इलाके आ सकते हैं."वर्ष 2004 में हिंद महासागर में भूकंप के बाद आई सूनामी के कारण आचे प्रांत में एक लाख 70 हजार लोग मारे गए थे.उधर फुकेट में थाईलैंड के आपदा प्रबंधन कार्यालय ने कहा है कि अंडमान द्वीप के तट पर रहने वाले लोगों को सूनामी की चेतावनी का पालन करते हुए सुरक्षित स्थानों पर चले जाना चाहिए.फुकेट के नोवोटेल होटल की एक कर्मचारी ने बीबीसी को बताया है कि सभी मेहमानों और कर्मचारियों को सूनामी की चेतावनी के बारे में बता दिया गया है लेकिन फिलहाल लोगों को सुरक्षित स्थान तक ले जाने की औपचारिक शुरूआत नहीं हुई है.अमरीका के प्रशांत सूनामी चेतावनी केंद्र ने कई देशों के लिए सूनामी चेतावनी जारी की है. इंडोनेशिया, भारत, श्रीलंका, बर्मा और थाईलैंड के अलावा मलेशिया, सिंगापोर बांग्लादेश, पाकिस्तान और सोमालिया तक के लिए चेतावनी जारी की गई है.
__________________________
लेकिन बीबीसी की मैरी हार्पर ने वहां देखा कि कुछ महिलाएं बिल्कुल अलग-अलग तरह का काम कर रही हैं, जिसके चलते वहां की महिलाओं का भविष्य थोड़ा बेहतर हो सकता है.सुबह-सुबह सोमालिया की राजधानी मोगादिशू के एक मकान में महिलाओं को वजन उठाते, दौड़नेवाली मशीन पर तेज गति से दौड़ लगाते हुए और विभिन्न तरह के कसरत और व्यायाम करते हुए देख सकते हैं. जहां की गलियों से लगातार गोली चलने की आवाज आती हो और जहां आत्मघाती दस्ते का खतरा हमेशा बना रहता हो, वहां ये महिलाएं खुद को नकाब में ढ़की नहीं रखती हैं, बल्कि वह ट्रैक सूट और टी शर्ट पहनकर जिम जाती हैं.मोगादिशू में बीबीसी के मोहम्मद धोरे का कहना है कि महिलाओं का जिम में जाकर व्यायाम करना लगातार लोकप्रिय होता जा रहा है, यह इस बात का सूचक है कि शहर के हालात बदल रहे हैं. वहां के लोग अब थोड़ा राहत महसूस करते हैं. उन्हें लगता है कि मोगादिशू अब अल-शहाब और सरकार की मदद कर रही अफ्रीकी यूनियन की शांति सेना के बीच का सिर्फ युद्धस्थल नहीं रहा है.हकीकत यह है कि जिस रफ्तार में महिलाएं वहां जिम में जाने लगी है, यह इस बात का प्रमाण है कि अल-शहाब का डर लोगों से कम होने लगा है. अब उनके उपर इसका दबाव नहीं है कि वह अपने व्यवहार पर नियत्रंण रखते हुए खुद को नकाब में छुपाकर रखें.लेकिन जिमखाने में सारी चीजें इतना भी सामान्य नहीं हैं. भले ही जिमखाने के भीतर महिलाएं खुशी और राहत महसूस करे, उसकी खिड़कियां हमेशा बंद रहती हैं. बंद दरबाजे के बाहर हमेशा सुरक्षा गार्ड तैनात रहता है जिसे जिम के मालिक बाजार के भाव से ज्यादा तनख्वाह देते हैं.जिम के मालिक का कहना है कि उसे बाजार के सबसे बेहतर गार्ड की जरूरत है क्योंकि वह चाहते हैं कि कोई बाहरी आदमी आकर महिलाओं के साथ बलात्कार न करे और वह आत्मघाती दस्ते के हमले से भी जिम को बचा सके.सोमालिया के दूसरे जिम बिलक्सी बॉडीबिल्डिंग सेंटर के बाहर कोई गार्ड नहीं हैं.इस जिम में हिष्ट-पुष्ट, बलिष्ट आदमी और व्यायाम करने वाली मशीन की तस्वीर लगी है जो डरावनी यातनादायी मशीन की तरह दिखती है.इसका कारण यह है कि बिलक्सी बॉडीबिल्डिंग सेंटर मोगादिशू से सौ किलोमीटर दूर सोमालिया लैंड के स्वयंभू राजधानी हरगिसिया में स्थित है. हालांकि यह जगह सोमालिया प्रदेश की तुलना में काफी शांत है.मोहम्मद धीरे का कहना है कि मोगादिशू जिम की तरह उसके दरवाजे और खिड़कियां भी पूरी तरह बंद थे. कई बार जोर से दरवाजा खटखटाने के बाद धातु से बने उस मजबूत दरवाजे को एक छरहरी महिला ने खोला और उन्हें अंदर जाने की इजाजत दी.जिम के भीतर का दृश्य हरगिसिया के गलियों से पूरी तरह भिन्न था. वहां तेज आवाज में संगीत बज रहा था.कम कपड़ों में महिलाएं व्यायाम करनेवाली मशीन पर पसीना बहा रही थी. छोटी बालों वाली एक लड़की ने छत से झूल रहे बैग पर एक जोरदार घुस्सा मारा.पूरी तरह काला कपड़ा पहने इस लड़की ने तेजी और जोर-जोर से उस बैग पर पांव भी मारे. वह काफी मजबूत, स्वस्थ्य और थोड़ा सा डरावनी भी लग रही थी.थोड़ी सी उम्रदराज महिला दौड़नेवाली मशीन पर संयम गति से दौड़ रही थी.जिम में मौजूद अन्य महिलाओं की तरह वह भी खुले विचारों की थी और बात करना चाहती थी. वहां मौजूद महिलाओं का व्यवहार बाहर के माहौल से बिल्कुल अलग था.उसने अपने पेट की चर्बी को पकड़ा और कहा, “चर्बी ही असली दुश्मन है. ”, “मैं हर दिन पांच घंटे के लिए जिम में आती हूं. मैं यहां 10 बजे शुबह पहुंचती हूं और तीन बजे शाम में निकलती हूं- ठीक पहले जब पुरुष यहां आना शुरु करते हैं”युवतियों का एक झुंड दरवाजे से जिम के भीतर घुसती हैं. सभी अपने उपरी लिबास को उतारकर रंग-बिरंगी चुस्त कपड़ों में दिखाई देने लगती है. वह जिम में लगे लंबे आइना में अपने को निहारती है और एक दूसरे के पेट पर पड़े चर्बी को पकड़कर खिचती हैं और ठठाकर आपस में हंसने लगती है.दौड़ने वाली मशीन पर खड़ी निमो नामक एक किशोरी कहती है. “आज जिम में मेरा पहला दिन है.”, “मुझे यहां अच्छा लग रहा है, यहां सभी मशीनों पर जाकर मैं व्यायाम करूंगी.” अपने पेट पर हाथ फेरते हुए कहा, “ मुझे अपनी चर्बी कम करनी है.”संघर्ष से जूझ रहे दक्षिण सोमालिया से अलग सोमालीलैंड ने गृहयुद्ध के मलबे से निकलकर अपने को फिर से खड़ा किया है. अब वे सिर्फ आर्थिक तबाही से ही उबरने पर खर्च नहीं कर रहे हैं, बल्कि वे दूसरे मदों में भी खर्च करने लगे हैं.वे महिलाएं हैं जो व्यापार और अन्य जरूरतमंद गतिविधियों को संचालित कर रही हैं.जिम के बगल में टहलते हुए जाने की दूरी पर एक कला दीर्धा है. सोमालीलैंड में यह अपने तरह का अकेला कला दीर्धा है. इसे इसी वर्ष वहां की इबोनी इमाम दलास नामक एक युवती खोला है.दीवार पर युद्ध नहीं होने के चिन्ह वाला चमकीला पेंटिग टंगा हुआ है. लेकिन सबसे महत्वपूर्ण और खूबसूरत चीज यह है कि वहां महिलाएं अब झुंड के झुंड में रंग-बिरंगी कपड़ों में निकलकर ऊंट पर बैठकर चारों तरफ घूमते हुए दिख जाती हैं.वहां महिलाओं ने अब ब्यूटी पार्लर खोलने शुरु किए हैं, दीवार पर मेंहदी से बने गहरी आंखें बनी हैं जो किसी को आकर्षित करती हैं. फैशननुमा कपड़ों के लिए हरगिसिया में एक बड़ी दुकान खुली है जिसका मालकिन होदान हसन इल्मी है.महिलाओं के लिए दुकानों में रंग-बिरंगे कपड़े बिक रहे हैं जिसमें जींस, जूते, बैग, टोपी, घूप के चश्मे आदि मिलते हैं.वहां अबयास- जो लंबा और ढ़ीला-ढ़ाला गॉन सा है- की बिक्री सबसे ज्यादा हो रही है. “आज के दिन अबयास सबसे ज्यादा लोकप्रिय है, अबयास एक ऐसा वस्त्र है जिसमें नवयुवती न सिर्फ आराम महसूस करती हैं बल्कि इसमें अपना मोटापन और थुलथुलापन भी छुपा सकती हैं.”होदान हसन इल्मी कहती है, “वैसे आपको इसपर विश्वास नहीं होगा, लेकिन हकीकत यह है कि यहां चुस्त जींस और टॉप्स भी काफी लोकप्रिय है, लड़कियां इसे अबयास के नीचे पहनती है. लड़कियां अब अधोवस्त्र भी पहनती हैं क्योंकि इसे पहनकर वह खुश और प्रसन्न रहती हैं.”सोमालिया की महिलाएं बहुत सा ऐसा काम करती हैं जो वहां की अर्थव्यवस्था के लिए काफी महत्वपूर्ण है. हालांकि महिलाओं का राजनीति में प्रतिनिधित्व बहुत कम है. उनकी आवाज सार्वजनिक क्षेत्रों में नहीं सुनी जाती है.सोमालियालैंड की पूर्व राष्ट्रपति की पत्नी और वहां की विदेशमंत्री इदना अदान इस्माइल ने एक हरगीसिया में एक मातृत्व अस्पताल खोला है.उनका कहना है, “सोमालिया की महिलाएं सबसे ज्यादा कमाती हैं.उनके पति गृह यु्द्ध में मारे गए इसलिए परिवार के भरण-पोषण की जिम्मेदारी उन महिलाओं पर आ गयी है.”वो कहती हैं, “ज्यादातर छोटे व्यापार, बाजार में हो रहे व्यापार या तो महिलाएं करती हैं या उनकी मालकिन महिलाएं हैं या फिर उनमें महिलाओं की हिस्सेदारी है.” इतना होने के बावजूद हमारे देश की महिलाएं हाशिए पर है. वह कहती हैं, “सोमालिया की महिलाओं को लगता है कि इस देश में महिलाओं को उतना नहीं मिलता है जितना कि उसे मिलना चाहिए.”आर्थिक रूप से इतना कुछ करने के बावजूद महिलाओं को कई अधिकारों से वंचित करके रखा गया है. सत्ता का अधिकार, उत्तराधिकार का अधिकार, अपने मन से शादी करने का अधिकार, शारीरिक रूप से छेड़छाड़ न होने का अधिकार, परिवार में बराबरी का अधिकार और पुरुषों से बरावरी का अधिकार उन्हें नहीं है. संभव है कि आने वाले दिनों में सोमालिया में महिलाओं को और अधिकार मिले.सोमालिया के राजनीतिक संक्रमण का दौर इस साल अगस्त में खत्म होना है और गैरो सिद्धान्त के अनुसार सोमालिया के संसद में 30 फीसदी महिलाओं को प्रतिनिधित्व मिलना है. अगर सचमुच यह समझौता लागू हो जाता है तो वहां की महिलाओं को और अधिक अधिकार मिल सकते हैं.हो सकता है कि आज जिम जाने वाली महिलाओं को खुले माहौल में भी दिखाई पड़े.
__________________________
सेना के एक प्रवक्ता ने बीबीसी को बताया कि ये ग़ैरक़ानूनी खेत 1.2 वर्ग किलोमीटर यानी कोई तीन सौ एकड़ तक फैला है और कैलिफ़ोर्निया से लगे मैक्सिको के उत्तरी राज्य बाजा कैलिफ़ोर्निया में पाया गया है.मैक्सिको सिटी से बीबीसी संवाददाता हुलियन मीगिलियेरनी के अनुसार मैक्सिको की सरकार ने एक बयान में कहा है, "इस खेती का पता चलना देश के संगठित अपराध के ढांचे के लिए बड़ा झटका है."मंगलवार को जब सेना की एक टुकड़ी एक देहाती इलाक़े में गश्त लगा रही थी तभी उन्हें ये खेत दिखे.ये खेत सैन क्यूंटिन शहर से 150 किलोमीटर आगे हैं.सेना के प्रवक्ता ने बीबीसी को बताया कि इस मामले में अभी तक कोई गिरफ़्तारी नहीं हुई है और ना ही अभी ये पता चल पाया है कि इस खेत का मालिक कौन है.स्थानीय मीडिया के अनुसार अफ़ीम के इस बड़े से खेत को एक प्लास्टिक की चादर से ढक दिया गया था ताकि आसमान से अगर खोजबीन की जाए तो ये बड़े खेत न दिखे. इसके चारों तरफ़ घने बाड़े भी बांधे गए थे.मैक्सिको में नशीले पदार्थो ख़ासकर अफ़ीम की ग़ैरक़ानूनी खेती एक बड़ी समस्या है.इनके तस्करों का देश के आपाराधिक तंत्र पर कब्ज़ा बताया जाता है.मैक्सिको में नशीले पदार्थो की तस्करी और उससे जुड़ी हिंसा में पिछले चार साल में 35 हज़ार से ज़्यादा लोग मारे गए हैं.मैक्सिको के अधिकारियों ने कहा है कि अभी जो अफ़ीम की खेती मिली है उसकी बाज़ार में क़ीमत नौ करोड़ 90 लाख पाउंड यानी लगभग 700 करोड़ रुपए होगी.
__________________________
साल 2010 में नेपाल ने घोषणा की थी कि एवरेस्ट की ऊंचाई 8,848 मीटर है. नेपाल के इस पक्ष को दुनिया के अधिकतर देशों ने स्वीकार कर लिया था. लेकिन चीन लंबे समय से ये कहता आ रहा है कि माउंट एवरेस्ट की चोटी का ये माप दुरुस्त नहीं है.हालांकि ये विवाद अभी खत्म नहीं हुआ है और जिस तरह से इस इलाके का भूविज्ञान लगातार बदल रहा है उससे भी असमंजस की स्थिति पैदा हो सकती है. अब नेपाल अंतरराष्ट्रीय समुदाय की मदद से एक नए आधिकारिक माप को मान्यता दिलवाने की कोशिश में है.विदेशों से मिल रही सहायता राशि, निपुणता और उपकरणों की मदद से नेपाल को उम्मीद है कि वो अगले एक-दो सालों में इस मामले को सुलझा सकता है.नेपाल के सर्वेक्षण विभाग के डायरेक्टर जनरल कृष्णाराज ने बीबीसी को बताया,''चूंकि हम अकेले इस काम को कर पाने में सक्षम नहीं है इसलिए हम जल्दी ही एक नई योजना बना कर लोगों को भेजकर उनसे मदद मांग रहे हैं.''वो आगे कहते हैं कि तीन साल की ये परियोजना जल्द ही शुरु कर दी जाएगी.कृष्णाराज ने कहा,''आर्थिक मदद और उन्नत तकनीक हमारे मुख्य बाधक रहे हैं, उदाहरण के लिए हमारे पास ऐसे उपकरण नहीं है जो -45 डिग्री के तापमान पर काम कर सके. हमें गुरुत्व यंत्रों, समतल चिन्हों और वैश्विक स्थापन से आंकड़ों की ज़रुरत है जिससे हमें पूरी स्थिती का अंदाजा़ हो सके. ''उन्होंने कहा कि इस काम को अंजाम देने के लिए उन्हें एवरेस्ट की चोटी के बेस कैंप में मूलभूत सुविधाएं मिलनी चाहिए, उसके बाद पहाड़ी के उपर और नीचे रहने वालों शेरपाओं को इसके लिए प्रशिक्षित करने की ज़रूरत है.उनके अनुसार इसके बाद इन आंकड़ों को इस तरह से तैयार करना होगा जिससे अंतरराष्ट्रीय विज्ञान समुदाय इसे स्वीकार कर ले.एवरेस्ट की चोटी को नए सिरे से मापने की ज़रुरत चीन के साथ विवाद की वजह से हुई है. ऐसी उम्मीद है कि बेहतर उपकरणों और विशेषज्ञता की मदद से ये मामला सुलझा लिया जाएगा.चीन का कहना है कि दुनिया की सबसे ऊंची चोटी की ऊंचाई नेपाल के आधिकारिक आंकड़ों से चार मीटर कम है. उनका तर्क है कि इसका माप चोटी की चट्टानों तक ही लिया जाना चाहिए, जबकि नेपाल का कहना है कि दुनिया की अन्य चोटियों के तरह इस चोटी पर जमे बर्फ़ को भी मापा जाना चाहिए.नेपाल का कहना है कि अगर ये मुद्दा दोनों देशों के बीच सीमा विवाद के दौरान भी आता है तो भी वो अपनी बात अडिग रहेंगे.लेकिन उनका ये भी कहना है कि इस मुद्दे को हमेशा के लिए खत्म करने के लिए ज़रूरी हो जाता है कि नए सिरे इसकी उंचाई को मापा जाए.भूवैज्ञानिकों का कहना है कि हिमालय एक नई पर्वत श्रृंखला है और भारतीय महाद्वीप के यूरेशिया की तरफ खिसकने की वजह से पहाड़ की ये चोटियां लगातार बढ़ रही हैं.भूगर्भशास्त्रियों के अनुसार डेनिश विश्वविद्यालय और एक इतालवी गैरसरकारी संस्था सर्वेक्षण विभाग की मदद करने की कोशश भी कर रहे हैं.लेकिन इस पूरी योजना के लिए कितने फंड की ज़रुरत है ये अभी तय नहीं हो पाया है. कुछ आलोचकों का मानना है कि ये पूरी योजना मददगारों पर निर्भर हो रहने वाली है.सर्वेक्षण विभाग के पूर्व महानिदेशक और सीमा विशेषज्ञ बुद्धी नारायण श्रेष्ठा का कहना है कि जिस तरह से इस परियोजना की रुपरेखा तैयार की जा रही है वैसे में नेपाली अधिकारियों की इसमें भूमिका नाममात्र की रह जाएगी.उनके मुताबिक,''इस परियोजना को पूरा करने के लिए पर्याप्त तकनीक, सॉफ्टवेयर और कुशलता होने के बावजूद ये पूरी तरह से विदेशियों के हाथ में चली जाएगी.''माउंट एवरेस्ट की उंचाई का विवाद वर्ष 1856 से है जब पहली बार इसकी उंचाई को मापा गया था. उसके बाद 1955 में भारत द्वारा किए गए एक सर्वेक्षण में मापी गई 8,848 मीटर की उंचाई को आधिकारिक तौर पर एवरेस्ट की उंचाई के तौर पर मान लिया गया था.1999 में एक अमरीकी टीम ने जीपीएस तकनीक के द्वारा एवरेस्ट की उंचाई 8,850 मीटर बताया था लेकिन नेपाल ने अब तक उसे नहीं माना है और अपने आधिकारिक आंकड़ों को ही सही मानता आया है.
__________________________
पूर्वी अफ़ग़ानिस्तान में स्थित नांगरहर प्रांत के दूर बाबा ज़िले के एक घर में लोग  शादी का जश्न मना रहे थे तभी कुछ बंदूक़धारियों ने अंधाधुंध गोलियां चलानी शुरु कर दी.गोलीबारी में दुल्हा समेत कुल नौ लोग मारे गए.प्रांत के प्रवक्ता का कहना है कि दुल्हा, ज़िले के मुख्य प्रशासनिक अधिकारी का रिश्तेदार था.ज़िले के प्रशासनिक अधिकारी हमीशा गुल ने समाचार एजेंसी एएफ़पी को बताया कि जो लोग इन हमलों में मारे गए है उनमें दुल्हा, उनके पिता, एक भाई शामिल हैजिस समय इस घर पर बंदूक़धारियों ने गोलियां बरसाई वहां लगभग 20 लोग जश्न मना रहे थे.हमीशा गुल के अनुसार बंदूक़धारियों ने इस पार्टी में  से एक व्यक्ति को पकड़ लिया और कहने लगे कि वह 'अमरीका का जा़सूस' है.रिपोर्टों के अनुसार गोलीबारी के बाद वापस जाते हुए बंदूक़धारियों  ने घर और पास खड़ी एक गाड़ी को आग लगा दी.अभी तक किसी संगठन ने इस हमले की ज़िम्मेदारी नहीं ली है.
__________________________
वर्ष 2014 के लोकसभा चुनाव अब उनके नेतृत्व में करवाए जाएँगे.वर्तमान मुख्य चुनाव आयुक्त एसवाई कुरैशी आगामी 10 जून को अपने पद से रिटायर होंगे जिसके बाद उनकी जगह 62 वर्षीय संपत लेंगें.हाल ही में भाजापा के वरिष्ठ नेता एल के आडवाणी ने सुझाव दिया था कि मुख्य चुनाव आयुक्त की नियुक्ति के लिए एक निर्वाचक मंडल या कोलोजियम का गठन किया जाना चाहिए जिसमें विपक्षी दलों के प्रतिनिधि भी शामिल हों.उनके इस सुझाव का कांग्रेस की सहयोगी पार्टी डीएमके के अलावा वामपंथी पार्टियों ने भी समर्थन किया था.लेकिन सरकार ने इस सुझाव को दरकिनार करते हुए आंध्र प्रदेश कैडर के 1973 बैच के आईएएस अफसर वी एस संपत को इस पद के लिए चुना.समाचार एजेंसी पीटीआई के मुताबिक बुधवार शाम को राष्ट्रपति प्रतिभा पाटिल ने उनकी नियुक्ति को हरी झंडी दी.वीरावल्ली सुंदरम संपत आंध्र प्रदेश और राजधानी दिल्ली में कई पदों पर रह चुके हैं. वे केंद्र में ऊर्जा सचिव के पद पर भी रह चुके हैं.अप्रैल 2009 में उन्हें चुनाव आयुक्त के पद पर चुना गया था.संपत चुनाव आयुक्त के पद पर जनवरी 2015 तक बने रहेंगें.संविधान के मुताबिक चुनाव आयुक्त और मुख्य चुनाव आयुक्त का कार्यकाल छह साल का होता है, लेकिन अगर वे इससे पहले 65 साल के हो जाते हैं, तो उन्हें पद का त्याग करना होता है.संपत की नियुक्ति के बाद सरकार जल्द ही चुनाव आयुक्त के पद के लिए उनके उत्तराधिकारी का चयन करेगी.
__________________________
चिड़ियाघर में पशु विशेषज्ञ स्वेत्लाना पिलयुक ने मीडिया को बताया कि ये जानवरों को नशा कराने का मामला नहीं है बल्कि उन्हें शांत करने के लिए किया गया.इस काड़े में पहले रेड वाइन में गरम पानी घोला जाता है और उसमें चीनी और फल मिलाए जाते हैं.पशु विशेषज्ञ स्वेत्लाना ने कहा है कि ऐसा करना चिड़ियाघरों में आम बात है लेकिन लंदन चिड़ियाघर से जुड़े लोगों के मुताबिक ये सही नहीं है.सही क़दम?ज़ूलॉजिकल सोसाइटी ऑफ़ लंदन की प्रवक्ता ऐमा एडवडर्स के मुताबिक जानवरों को किसी भी प्रकार की शराब नहीं दी जानी चाहिए क्योंकि इससे ख़ून का तापमान कम हो जाता है.एक वीडियो में दिखाया गया है कि कैसे बंदरों को केतली से वाइन से बना काढ़ा पिलाया गया और पीछे से कोई बोल रहा है..पीओ, पीओ, पीओ...हालांकि एएफ़पी के मुताबिक गर्भवती पशुओं और छोटे बंदरों को ये पदार्थ नहीं पिलाया गया.1930 से चले आ रहे करगंडा चिड़ियाघर में पशुओं की करीब 160 प्रजातियाँ रहती हैं जिनमें से कई लुप्त होने की कगार पर हैं. यहाँ लंबे समय से पैसे को लेकर समस्या चल रही है.पिछले कुछ सालों में पैसे जुटाने के लिए जानवरों का ब्यूटी कॉन्टेस्ट भी रखा गया था.
__________________________
ये आँकड़े 9/11 के हमलों के कारण प्रभावित हुए आपातकालीन कर्मचारी, स्वयंसेवक और स्थानीय निवासियों की निगरानी और इलाज कार्यक्रम से जुड़े सरकारी विभाग के हैं.प्रभावित लोगों में सबसे आम बीमारी है साँस की समस्या, जिसमें अस्थमा और साइनसाइटिस भी शामिल है. लेकिन इसके अलावा मांसपेशियों और आँत से जुड़ी समस्याएँ भी सामने आई हैं.11 सितंबर के हमलों के बाद से स्वास्थ्य संबंधी समस्याओं के आँकड़े रखने वाले एक वरिष्ठ अमरीकी अधिकारी का कहना है कि हमलों के दौरान बच गए कई लोगों की जान जल्दी जा सकती है.नेशनल इंस्टीट्यूट फ़ॉर ओकुपेशनल सेफ़्टी एंड हेल्थ के निदेशक डॉक्टर जॉन हावर्ड ने बीबीसी न्यूज़ को बताया कि ये विश्वसनीय लगता है कि धूल-मिट्टी के कारण लोगों की मौत हो जाए.उन्होंने इस कारण फेफड़े के नुक़सान को ख़तरनाक बताया और कहा कि ये इसका सबसे गंभीर प्रभाव हो सकता है.जॉन हावर्ड ने बताया, "इसके कारण आपमें ऑक्सीजन लेने और कार्बन डाइ ऑक्साइड छोड़ने की क्षमता कम हो सकती है और फिर साँस लेने में परेशानी आ सकती है."11 सितंबर के हमलों के बाद दोनों ट्रेड टॉवर गिर गए थे और धूल-मिट्टी का आवरण कई दिनों तक देखा गया था. जानकारों का कहना है कि इसमें ख़तरनाक रसायनों की मात्रा भी पाई गई थी.शोधकर्ताओं को उच्च स्तर के अल्कलाइन कण मिले हैं. इनके अलावा एस्बेस्टस, पारे और सीसे जैसे भारी धातु भी मिले हैं.11 सितंबर को हुए हमलों में क़रीब तीन हज़ार लोग मारे गए थे. लेकिन जो लोग वहाँ सहायता के लिए पहुँचे, वे भी विषैले रसायनों से प्रभावित हुए.अमरीकी सरकार की ओर से गठित डब्लूटीसी के स्वास्थ्य कार्यक्रम के तहत 60 हज़ार से ज़्यादा लोग रजिस्टर्ड हुए हैं, जो स्वास्थ्य संबंधी ख़तरे का सामना कर रहे हैं.इस कार्यक्रम का कहना है कि इसमें कोई संदेह नहीं कि हज़ारों लोग इस घटना के कारण प्रभावित हुए हैं और कई लोगों में ये समस्या स्थायी हो सकती है. इन लोगों में सबसे ज़्यादा प्रभावित हुए हैं फ़ायर कर्मचारी, जो राहत और बचाव के लिए लंबे समय तक लगे रहे.न्यूयॉर्क के फ़ायरफ़ाइटर्स पर हुए एक बड़े अध्ययन में ये पता चला है कि इन लोगों के फेफड़े की क्षमता में भारी कमी हुई है. ये अध्ययन वर्ष 2010 में न्यू इंग्लैंड जर्नल ऑफ़ मेडिसिन में छपा है.सबसे विवादित सवाल ये है कि क्या धूल के कारण हुई समस्या के कारण अभी तक किसी की मौत हुई है या नहीं.वर्ष 2006 में न्यू जर्सी के एक पैथोलॉजिस्ट ने दावा किया कि डिटेक्टिव जेम्स ज़डरोगा की मौत फेफड़े की बीमारी के कारण हुई.बाद में न्यूयॉर्क मेडिकल एक्ज़ामिनर ने इस अध्ययन को चुनौती दी. लेकिन डिटेक्टिव ज़डरोगा का मामला इतना गंभीर ज़रूर माना गया कि उनके नाम पर एक नया क़ानून आया.दिसंबर 2010 में ज़डरोगा एक्ट पास हुआ और जनवरी में क़ानून बना. इस क़ानून के तहत पीड़ितों की निगरानी, इलाज और मुआवज़े के लिए 4.7 अरब डॉलर की राशि अधिकृत की गई.
__________________________
नेल्सन मंडेला फ़ाउंडेशन ने इस मौक़े पर लोगों से 67 मिनट की स्वयंसेवा या वॉल्यंटेरी काम करने को कहा है. दक्षिण अफ़्रीका के राजनीतिक संघर्ष में लगे मंडेला के 67 वर्षों को लोगों की श्रद्धांजलि के रूप में ये 67 मिनट माने जाएँगे.माना जा रहा है कि मंडेला ये दिन अपने परिजनों के साथ अपने गाँव में बिताना चाहेंगे. इस मौक़े पर लाखों स्कूली बच्चों ने एक साथ जन्मदिन का एक ख़ास गाना गाया है.एक नया विश्व रिकॉर्ड बनाने के लिए लगभग सवा करोड़ बच्चों को मिलकर एक साथ गाना था मगर अभी ये स्पष्ट नहीं है कि ये रिकॉर्ड बन पाया या नहीं.लाखों बच्चों ने मिलकर 'हैपी बर्थडे टाटा मडीबा' गाना गाया. ये उनके 93वें जन्मदिन के लिए ख़ासतौर पर तैयार किया गया गाना है.मंडेला ने 2004 में सार्वजनिक जीवन से संन्यास ले लिया था और उसके बाद से उनके स्वास्थ्य में लगातार गिरावट भी हुई है.उनके स्वास्थ्य पर अब चौबीसों घंटे निगरानी रखी जा रही है. दक्षिण अफ़्रीकियों के बीच अपने कुल-नाम मडीबा के ज़रिए प्रसिद्ध मंडेला इससे पहले पिछले साल जुलाई में विश्व कप फ़ुटबॉल के समापन समारोह में दिखे थे.प्रेरणाउनके जन्मदिन से पहले जारी की गई एक तस्वीर में वह अपने परिजनों के साथ बैठे मुस्कुराते दिखाई दे रहे हैं.इस मौक़े पर संयुक्त राष्ट्र महासचिव बान की मून का कहना था कि वह मंडेला के जन्मदिन को लोगों के लिए एक प्रेरणा के तौर पर देखते हैं.नेल्सन मंडेला फ़ाउंडेशन के प्रमुख अख़मत डांगर का कहना है, "एक व्यक्ति इस दुनिया को बेहतर बनाने के लिए अपने जीवन के 67 साल लगा सकता है तो सोचिए अगर हर व्यक्ति अपने 67 मिनट उसी काम में लगाए तो एक साथ हम कितना कुछ हासिल कर सकते हैं."दक्षिण अफ़्रीकी कंपनियों, स्वयंसेवी संस्थाओं और जानी-मानी हस्तियों ने वॉल्यंटेरी काम में समय देने की घोषणा की है.संयुक्त राष्ट्र महासचिव ने दुनिया भर के लोगों से ऐसा करने की अपील की है. इस मौक़े पर अमरीकी राष्ट्रपति बराक ओबामा ने एक बयान जारी करके कहा कि मंडेला के जीवन ने 'ज्ञान,शक्ति और शालीनता' का उदाहरण प्रस्तुत किया है.उनकी पत्नी मिशेल ओबामा और बेटियों ने पिछले महीने जोहानेसबर्ग में मंडेला से मुलाक़ात की थी.मंडेला ने पाँच साल तक राष्ट्रपति रहने के बाद पद छोड़ा था और थाबो एम्बेकी को पद सौंपा गया था.
__________________________
तुर्की में कृत्रिम रूप से गर्भाधान पहले से ही अपराध है.लेकिन अभी तक महिलाएं विदेश जाकर शुक्राणु बैंक की मदद से कृत्रिम गर्भाधान कर सकती थीं.लेकिन अब ऐसा करने वाली महिलाओं को एक से लेकर तीन साल तक की जेल की सज़ा हो सकती है.तुर्की में घोषित ग़ैरक़ानूनी गतिविधियों की सूची काफ़ी लंबी है, लेकिन अब इसमें एक नाम और जुड़ गया है.ये नया क़ानून आपराधिक संहिता के उस अनुच्छेद के अंतर्गत पारित किया गया है जिसमें तुर्की के नागरिकों को बच्चों के मातापिता की पहचान छुपाने की अनुमति नहीं है.शुक्राणुदान तुर्की में काफ़ी पहले से ग़ैरक़ानूनी है, लेकिन गर्भवती होने की इच्छुक महिलाएं विदेश जाकर कृत्रिम गर्भाधान कर सकती थीं.तुर्की में कृत्रिम गर्भाधान करने वाली महिलाओं की संख्या ज़्यादा नहीं है.ऐसे लगभग 100 मामले ही प्रतिवर्ष देखने में आते हैं. लेकिन एक महिला रोग विशेषज्ञ के मुताबिक ये क़ानून पिछड़ेपन की ओर उठा क़दम है.उन्होंने सत्ताधारी रूढिवादी मुस्लिम नेताओं पर आरोप लगाया कि वे तुर्की के क़ानून में बदलाव की ज़रूरत की अनदेखी कर रहे हैं.उनका कहना था कि तुर्की की उन महिलाओं को चुनाव की स्वतंत्रता दी जानी चाहिए, जो पारंपरिक तरीके से गर्भाधान  में या तो असमर्थ हैं या अनिच्छुक हैं.
__________________________
उसी तरह पश्चिमी देशों में भी शास्त्रीय संगीत से लेकर आधुनिक जैज़ और रॉक एन रॉल तक संगीत जीवन का एक अभिन्न अंग रहा है. आप सोचते होंगे कि संगीत की इन ऊचाईंयों को छूने के लिए संगीतकार की विशेष प्रतिभा की जरूरत पड़ती होगी.लेकिन अब इस सोच को चुनौती दी जा रही है.लंदन के इंपीरियल कॉलेज के वैज्ञानिकों ने दावा किया है कि उन्होंने एक ऐसा कंप्यूटर प्रोग्राम तैयार किया है जो आपकी मन चाही धुन बना सकता है यानी कि अब संगीत की धुनों के लिए संगीतकारों की ज़रूरत नहीं पड़ेगी.इंपीरियल कॉलेज के वैज्ञानिक प्रोफेसर अर्मंड लेरोए और बॉब मैक्कलम ने मिलकर इस कंप्यूटर प्रोग्राम को बनाने का दावा किया है जिसे उन्होंने 'डार्विन ट्यून्स' का नाम दिया है.कॉलेज में जीव-विज्ञान के अध्यापक अर्मंड लेरोए कहते हैं कि अगर आपको ये लगता है कि संगीत की धुन बनाने के लिए संगीतकार का होना ज़रूरी है तो ऐसा नहीं है.लेरोए के अनुसार, ''आम तौर पर हम ऐसा नहीं सोचते कि संगीत का धीरे-धीरे विकास होता है. लेकिन वास्तविकता ये है कि हर संगीत का एक इतिहास होता है, एक परंपरा होती है. चाहे आप कॉगों का संगीत सुनें या अफ़्रीक़ा के कालाहारी रेगिस्तान में रहने वाले जनजातियों का संगीत सुनें दोनों में बहुत समानता है. उनकी परंपरा बहुत गहरी है. उनका भी विकास उसी तरह होता है जिस तरह जीव-विज्ञान के अनुसार मानव का विकास हुआ है.'''डार्विन टयून्स' परियोजना में शामिल दूसरे वैज्ञानिक बॉब मैक्कलम के अनुसार वे लोग आवाज से संगीत पैदा करने की कोशिश कर रहे हैं.बॉब कहत हैं, ''हम बहुत ही अनियमित तरीके से किसी आवाज को चुनते हैं और उनसे पैदा होने वाली धुन या आवाज को लोगों को सुनाते हैं. ज्यादा लोग जिसे पसंद करते हैं उसे रखते हैं और शेष को छोड़ देते हैं.''बॉब के अनुसार इसी तरह लगभग 10 हज़ार आवाजों को जब कंप्यूटर ने एक साथ जोड़ा जब जाकर उन्हें उन आवाज़ों में एक लय और ताल महसूस होने लगा.प्रोफेसर अर्मंड लेरोए के अनुसार इस प्रयोग का सबसे महत्वपूर्ण नतीजा ये था कि बिना संगीतकार की मदद से संगीत बनाई जा सकती है.प्रोफसर लेरोए को इस प्रयोग के भविष्य में और सफल होने का पूरा विश्वास है.वे कहते हैं, ''मुझे इसमें कोई शक नहीं कि अगर हम इस प्रयोग को बड़े और तेज कंप्यूटर की मदद से महीनों के बजाए वर्षों तक करें और इसमे केवल कुछ हज़ार लोगों की जगह लाखों लोग शामिल हों तो हम लोग एक बेहतरीन संगीत पैदा कर सकते हैं. और वो संगीत किसी व्यक्ति विशेष का नहीं बल्कि सही अर्थों में आम जनता का संगीत होगा.''
__________________________
पुलिस अधिकारियों का कहना है कि जिन दो लोगों को ललिता तांती नाम की नौ वर्षीया आदिवासी लड़की की बलि चढ़ाने के आरोप में गिरफ्तार किया गया है, उनकी ललिता के पिता बुधराम से पुरानी रंजिश रही है. मामले की जांच कर रहे अधिकारियों का कहना है कि वे घटना के इस पहलू को भी नज़र अंदाज़ नहीं कर सकते हैं.नक्सल प्रभावित बीजापुर के जेलबाड़ा  की रहने वाली ललिता पास के ही पोटा केबिन स्कूल में पढ़ती थीं. बीते साल 21 अक्तूबर को उनका कथित रूप से अपहरण कर लिया गया था.हफ़्ते भर बाद ही उसकी लाश पास के जंगल से बरामद की गई थी. पुलिस का कहना है कि चूँकि लाश जहाँ से बरामद की गई, वहाँ एक मंदिर भी है, इसलिए आशंका जताई जा रही है कि ललिता की बलि चढ़ा दी गई थी.पुलिस का कहना है कि लाश बुरी हालत में बरामद की गई और शरीर के कई अंग बाहर निकले हुए थे जिनमें कलेजा भी शामिल है. घटना के बाद ललिता के परिवार वालों ने पड़ोस के ही रहने वाले कुछ लोगों पर शक़ ज़ाहिर किया.इसके बाद 31 दिसंबर को बीजापुर पुलिस ने इस मामले में दो आरोपियों को गिरफ़्तार किया.हालांकि पुलिस ने पत्रकारों को अभियुक्तों से बात करने की अनुमति नहीं दी, मगर अधिकारियों का कहना है कि गिरफ़्तार किए गए दोनों व्यक्तियों ने अपना अपराध कथित रूप से स्वीकार  कर लिया है.पुलिस का कहना है कि गिरफ्तार लोगों ने बलि चढ़ाने की बात भी क़ुबूल की है. आशंका व्यक्त की जा रही है कि अच्छी फसल के लिए ही बच्ची की बलि चढ़ाई गई होगी.मामले की जांच में लगे अधिकारियों का कहना है कि अगर ललिता की बलि चढ़ाई गई है तो इसमें सिर्फ़ दो लोग शामिल नहीं हो सकते. यह काम एक समूह का हो सकता है.पुलिस का दावा है कि अभियुक्तों से पूछताछ के क्रम में कुछ और लोगों के नाम सामने आए हैं, मगर अभी तक किसी और की गिरफ़्तारी नहीं हो पाई है. गिरफ़्तार किए गए लोग भी आदिवासी समुदाय से हैं.बच्चों की बलि या नर बलि का पूर्वी और मध्य भारत के अलावा उत्तर प्रदेश के पश्चिमी इलाकों में ख़ासा प्रचलन रहा है. मगर सरकार का दावा है कि उसने इस प्रथा की रोकथाम के लिए बहुत प्रयास किए हैं जिसकी वजह से इस तरह की घटनाएं अब नहीं होती हैं.हालांकि मध्य और पूर्वी भारत के झारखंड जैसे राज्यों में समय-समय पर इस तरह के मामले सामने आते रहे हैं.ख़ासतौर पर मध्य और पूर्वी भारत के सुदूर अंचलों में आदिवासियों के बीच कई और सामाजिक बुराइयाँ प्रचलित हैं, डायन प्रथा जिनमें से एक है. संसाधनों के अभाव में आदिवासी क्षेत्रों के लोग ओझा और तांत्रिकों के चक्कर में पड़ जाते हैं.ये तांत्रिक ग्रामीण इलाकों में बीमारी और सूखे के लिए इन्हीं औरतों को डायन बताकर उन्हें इन सब के लिए ज़िम्मेदार ठहराते है. कई मामलों में तो उनकी हत्या भी कर दी जाती है.हाल ही में छत्तीसगढ़ के चांपा-जांजगीर ज़िले में 40 से अधिक वृद्ध महिलाओं को बैगा के कहने पर जड़ी-बूटी का घोल पिलाया गया  ताकि यह साबित हो पाए कि वे डायन नहीं हैं. घोल पीने के बाद ये सभी औरतें बीमार पड़ गईं थीं और इस मामले में पुलिस ने एक पुजारी सहित दर्जन भर लोगों को गिरफ़्तार किया.इससे पहले झारखंड उच्च न्यायालय ने जामतारा के एक तांत्रिक को नरबली का दोषी पाते हुए उसे मौत की सज़ा सुनाई थी.
__________________________
इस मामले से मिस्र के कट्टर इस्लामी गुट सलाफी की साख को करारा झटका पहुंचा है.सलाफी अब तक मांग करते आए है कि जिन महिलाओं और पुरूषों के बीच रिश्तेदारी नहीं हैं, वे एक दूसरे से दूरी बनाकर रहें.सांसद अली वानिस को एक माह पहले एक छात्रा के साथ यौन संबंध बनाने और एक पुलिसकर्मी के साथ दुर्व्यवहार के लिए 18 महीनों की सजा सुनाई गई है.अली वानिस मिस्र के पूर्व शासक होस्नी मुबारक की सत्ता के बाद गठित पहली संसद में ‘नूर’ पार्टी के सांसद थे.समाचार एजेंसी एएफपी के अनुसार, पुलिस अधिकारियों ने कहा कि पिछले महीने अली वानिस को एक खेत के किनारे की सड़क पर एक कार में पाया गया था.एएफपी ने पुलिस अधिकारियों के हवाले से कहा कि जब वे कार के पास पहुंचे तो एक महिला और अली वनीस आपत्तिजनक अवस्था में पाए गए थे.अली वनीस ने इन आरोपों का खंडन किया है. अदालत की सुनवाइयों में वनीस मौजूद नहीं थे, लिहाजा उन्हें फिर से सुनवाई का मौका दिया गया है.वनीस के साथ पाई गई महिला पिछले करीब एक माह से जेल में है और उन्हें छह माह की सजा सुनाई गई है.
__________________________
उन्होंने अमरीका में बंदूक से किए जाने वाले हमलों को रोकने के लिए कदम उठाने की बात भी कही है. बराक ओबामा ने कहा, “मैं पहले भी कह चुका हूं कि इस तरह के हमलों में में कई तत्वों का हाथ होता है. मैं चाहता हूं कि कानून की सख्ती के साथ-साथ समुदायों, धार्मिक गुरुओं और निर्वाचित अधिकारियों के साथ मिल कर ये तय किया जाए कि हम हिंसा रोकने में कैसे कामयाब हों.” इस बीच अमरीकी जांच एजेंसी एफ़ बी आई ने करीब 32 घंटों की जांच पड़ताल के बाद ये मान लिया है कि हमला करने वाला अकेला आदमी था. हमलावर का नाम वेड माईकल पेज था, जो 40 वर्ष का श्वेत अमरीकी था. पेज पूर्व सैनिक था जो 1992 से 1998 तक अमरीकी सेना में शामिल था. पेंटागन का कहना है कि पेज मनोवैज्ञानिक अभियानों का विशेषज्ञ था मगर उसे 1998 में पद्दोन्नति ‎के बाद सेना से निवृत्त कर दिया गया था.‎ कुछ खबरें ऐसी भी आ रही हैं कि पेज नस्ल के आधार पर भेदभाव करने वाले गुटों के साथ भी शामिल था. लेकिन अधिकारिक तौर पर इस बात की पुष्टि नहीं की गई है कि ये हमला नस्ल के आधार पर भेदभाव से प्रेरित था. फिलहाल एफ़ बी आई इस मामले में जांच कर रही है औऱ इसको संभावित आंतरिक आतंकवाद के तौर पर जांच रही है. एफ़बीआई की अधिकारी टेरेसा कार्लसन ने कहा,“एफ़बीआई फ़िलहाल जाँच कर रही है कि कहीं ‎ये घटना घरेलू आतंकवाद की एक घटना तो नहीं.  मगर अभी इसके पीछे के उद्देश्य के बारे में ‎कोई जानकारी नहीं है.” इस सिलसिले में पेज के घरवालों औऱ उसके दोस्त और जानने वालों से गहन पूछताछ जारी है. सिखों के खिलाफ़ इस हमले के नस्ल के आधार पर प्रेरित होने के शक पर अमरीकी राष्ट्रपति बराक ओबामा ने भी अपनी प्रतिक्रिया देते हुए कहा, “अभी हम पूरी तरह नहीं जानते कि इस हमलावर ने क्यों हमला किया. लेकिन अगर ये साफ़ हो जाता है, जैसा कि कुछ खबरों में कहा गया, कि ये हमला उस गुरुद्वारे के लोगों के खिलाफ़ नस्ल से प्रेरित है, तो मुझे लगता है कि अमरीकी लोग इसे एक घृणत हरकत की तरह देखेंगे. हमारे लिए बहुत ज़रूरी होगा कि हम फिर इस बात पर ज़ोर दें कि इस देश में हमारा चाहे कोई भी रंग हो, नस्ल हो, या लोग जिस धर्म को भी मानने वाले हों इससे कोई फ़र्क नहीं पड़ता. हम सब एक हैं और एक-दूसरे का सम्मान करते हैं.” पेज का घर गुरुद्वारे से कुछ मील दूर है और उनके घर की तलाशी ली गई है, जहां से कई सुराग पुलिस के हाथ लगे हैं. एफ़बीआई ने बताया कि इस हमलावर ने 9 मिलिमीटर की हैंडगन से हमला किया था. इस बंदूक में विभिन्न प्रकार की मैगज़ीन लगाई जा सकती हैं जिससे तेज़ी से गोलियां चलाई जाती हैं. इस हमले में मारे जाने वालों में 5 पुरूष औऱ एक महिला शामिल हैं. इनमें से 4 लोग भारतीय नागरिक थे. मारे जाने वालों में गुरूद्वारे के अध्यक्ष सतवंत सिहं कलेका भी शामिल हैं. हमले के समय गुरूद्वारे के अंदर फंसे लोगों ने बाद में बताया कि सतवंत सिंह ने लोगों क जान बचाने के लिए हमलावर को पकड़ने की कोशिश की लेकिन उसने उन्हें गोली मार दी. जो तीन लोग घायल हैं, उनमें एक पुलिस वाला भी शामिल है जिसने सबसे पहले हमलावर का सामना किया. इस पुलिसकर्मी के शरीर में नौ गोलियां लगी हैं. उधर हमले की जांच कर रही एफ़बीआई ने मरने वालों की लाशें उनके परिवार वालों को अभी तक नहीं दी हैं जिससे लोगों में बेचैनी है. विस्कॉन्सिन में एक सिख संस्था ‘य़ूनाईटेड सिख’ के कुलदीप सिंह कहते हैं, “इतना बड़ा हादसा हुआ है, लोग अभी भी बहुत परेशान हैं और रो रहे हैं. खासकर मरने वालों के परिवारजन अभी भी अपने मृतकों की अंत्येश्टि करने का इंतेज़ार कर रहे हैं.” पूरे अमरीका में सिखों के गुरूद्वारों पर सुरक्षा बढ़ा दी गई है. इस बीच विसकॉन्सिन में हमले के एक दिन बाद मिशिगन राज्य के जोपलिन शहर में एक मसजिद में आग लगी जिससे मस्जिद पूरी तरह ध्वस्त हो गई है. कुछ स्थानीय मुसलमान इसको कथित तौर पर नस्ल भेदी हमला बता रहे हैं. अभी इस मामले में एफ़ बी आई की जांच जारी है.
__________________________
एपी का तर्क है कि इस तस्वीर पर उसका कॉपीराइट है और टी शर्ट्स पर इसका इस्तेमाल किया जाना क़ानून का उल्लंघन है.दरअसल शेपर्ड फ़ेयरी नाम के एक कलाकार ने एपी की एक तस्वीर पर आधारित ‘द होप’ नाम की ओबामा की एक तस्वीर बनाई थी, जिसके बाद एजेंसी ने उनके ख़िलाफ क़ानूनी कार्रवाई की थी. लेकिन बाद में दोनों पक्षों में सुलह हो गई थी.शेपर्ड ने एपी की खिंची हुई ओबामा की जिस तस्वीर से छेड़छाड़ की थी, उसका इस्तेमाल कपड़ा बनाने और बेचने वाली कई कंपनियों ने किया है जिस पर एपी ने आपत्ति जताई है.जिन कंपनियों के ख़िलाफ क़ानूनी मामला दर्ज करने का फ़ैसला लिया गया है, उनमें कपड़े बेचने वाली जानी मानी कंपनियां  - 'अर्बन आउटफिट्टर्स', 'नॉर्डस्ट्रोम' और 'ज़ूमीज़' शामिल है.‘पत्रकारों की अवमानना’न्यूज़ एजेंसी ने इन कंपनियों पर उसे नुकसान पहुंचाने का मुक़दमा तो दायर किया है, लेकिन ये अभी मालूम नहीं हो पाया है कि इस मुक़दमें में कितने वित्तीय नुकसान का दावा किया गया है.एपी के एक प्रवक्ता का कहना है कि कंपनियों ने इस तस्वीर का इस्तेमाल कर पत्रकारों के काम का अवमूल्यन करने जैसा है.एक वक्तव्य जारी कर एपी के प्रवक्ता पॉल कौलफॉर्ड ने कहा, “जब ऐसी कंपनियों एपी को बिना क्रेडिट दिए उसकी तस्वीर का इस्तेमाल करती हैं, तो उससे एपी की पत्रकारिता की अवमानना होती है. ऐसा करना उन पत्रकारों की अवमानना है जो कभी कभी अपनी जान जोखिम में डाल कर ख़बर लाते हैं.”'नॉर्डस्ट्रोम' के प्रवक्ता ने एक वक्तव्य में कहा कि उनकी संस्था को इस मुक़दमे की जानकारी दी जा चुकी है. लेकिन एपी ने कहा कि दूसरी कंपनियों के प्रतिनिधियों से अभी कोई जवाब नहीं आया है.
__________________________
अधिकारियों के कहना है कि एक मॉडल को टॉपलेस दिखाकर फैशन टीवी ने केबल टेलीविज़न नेटवर्क के नियम का उल्लंघन किया है.भारत के सूचना और प्रसारण मंत्रालय ने एक बयान जारी करके कहा है कि पिछले साल सितंबर में चैनल ने एक शो में ‘महिला मॉडलों के ऊपरी हिस्से को बिना वस्त्र के दिखाया जो कि शालीनता और सुरुचि का उल्लंघन था’.शुक्रवार को स्थानीय समय के मुताबिक शाम सात बजे से ये प्रतिबंध लागू कर दिया गया है.मंत्रालय के बयान में कहा गया है, “फैशन टीवी पर दिखाए गए दृश्य अश्लील, अपमानजनक, और बच्चों के देखने योग्य नहीं थे और न ही वे सार्वजनिक प्रदर्शन के क़ाबिल पाए गए.”इससे पहले भी सन 2007 में फैशन टीवी को दो महीने के लिए प्रतिबंधित किया गया था. उस समय ‘मिडनाइट हॉट शो’ के दौरान महिला मॉडलों को नाम मात्र के कपड़े पहने दिखाया गया था.लेकिन उसके एक महीने बाद ये प्रतिबंध उस समय हटा लिया गया था जब फैशन टीवी ने माफी मांगी और भविष्य में इस तरह के प्रसारण न करने का वचन दिया था.केबल टेलीविज़न नेटवर्क के नियम क़ानूनों के मुताबिक़ महिलाओं को अश्लील रूप में दिखाना वर्जित है.
__________________________
कोई दस लाख कर्मचारी पिछले दो सप्ताह से हड़ताल पर हैं. इसमें अस्पतालों के कर्मचारियों से लेकर शिक्षक और अन्य सरकारी कर्मचारी शामिल हैं.यही नहीं जल संसाधन और टायर बनाने वाले उद्योगों से जुड़े कर्मचारियों के भी इसमें शामिल होने की संभावना है.सार्वजनिक क्षेत्र के कर्मचारी 8.6 प्रतिशत वेतन वृद्धि की मांग कर रहे हैं जबकि सरकार सात प्रतिशत वेतन बढ़ाने को तैयार है.इस हड़ताल के कारण स्कूल बंद पड़े हैं और अस्पतालों में सेना के चिकित्सा कर्मचारियों की मदद से काम चल रहा है.दक्षिण अफ़्रीका के प्रमुख मज़ूदर संघ ने धमकी दी है कि अगर उनकी मांग न मानी गई तो बृहस्पतिवार को एक दिन की आम हड़ताल बुलाई जाएगी.‘स्थिरता बहाल हो’राष्ट्रपति जेकब ज़ूमा के प्रवक्ता ज़ीज़ी कोडवा ने कहा है कि सरकार को विश्वास है कि कुछ ही दिनों के अंदर हड़ताल ख़त्म हो जाएगी.उन्होने कहा, “हमें इस बात की चिंता है कि स्थिति बहुत बिगड़ गई है इसलिए जितनी जल्दी हो सके इस हड़ताल को समाप्त करने की ज़रूरत है जिससे देश में स्थिरता बहाल की जा सके”.कोई दस लाख सरकारी कर्मचारी हड़ताल पर हैं लेकिन उनकी यूनियन ‘कोसाटू’ की सदस्य संख्या इससे दोगुनी है.हड़ताली कर्मचारियों ने राष्ट्रपति जेकब ज़ूमा की कटु आलोचना की है क्योंकि वो ऐसे समय व्यापार मिशन पर चीन चले गए जब नर्सें, शिक्षक और अन्य सरकारी कर्मचारी वेतन वृद्धि के लिए हड़ताल पर हैं.सरकार का कहना है कि वह मुद्रास्फीति की दर से दोगुनी वेतन वृद्धि नहीं दे सकती. लेकिन राष्ट्रपति ज़ूमा यूनियनों के साथ संबंध बिगाड़ना नहीं चाहते.क्योंकि ये मज़दूर संगठन ही उनकी सत्ता मुख्य आधार हैं और वो चाहेंगे कि जब तीन सप्ताह बाद उनकी सत्ताधारी अफ़्रीकी नेशनल कॉंग्रेस पार्टी का सम्मेलन हो तो वो उनके साथ हों.
__________________________
प्रत्यर्पण की समय सीमा समाप्त होने के ठीक एक दिन पहले की गई ये अपील इस मामले को और लटका सकती है.इसका मतलब ये हुआ कि लंदन में रहने वाले 54 वर्षीय इस्लामिक धर्मगुरु अबू हमजा तब तक रिहा नहीं हो सकते जब तक कि एक समूह ये नहीं तय करता कि बड़ी अदालत को उनकी अपील पर विचार करना चाहिए.अबू हमजा के ऊपर जो अभियोग लगाए गए हैं उनमें साल 1998 में यमन में कुछ लोगों को बंधक बनाना भी शामिल है.बीबीसी के गृह मामलों के संवाददाता डेनी शॉ का कहना है कि प्रत्यर्पण के चार और मामले ऐसे हैं जिन्हें चुनौती दी जानी है. इनमें संदिग्ध चरमपंथी बाबर अहमद का मामला भी शामिल है.ऐसा समझा जा रहा है कि ये सभी मामले छह से आठ महीनों तक लंबित रखे जा सकते हैं.37 वर्षीय बाबर अहमद पर अमरीका को संदेह है कि वो चरमपंथ का समर्थक है और उसके लिए धन इकट्ठा करता है.बाबर अहमद अगस्त 2004 से ब्रिटेन में बिना किसी सुनवाई के बंद है.अन्य मामलों में बाबर अहमद की सह-अभियुक्त सैयद तहला अहसान और लंदन में ओसामा बिन लादेन के दो कथित सहयोगी भी शामिल हैं.गत अप्रैल महीने में यूरोपियन कोर्ट ऑफ ह्यूमन राइट्स ने इन लोगों के ब्रिटेन से अमरीका में प्रत्यर्पण का समर्थन किया था.स्ट्रासबर्ग कोर्ट ने कहा था कि इन अमरीकी जेल में एकांतवास या फिर आजीवन कारावास के तौर पर इन लोगों के मानवाधिकारों का उल्लंघन नहीं होना चाहिए.अदालत का ये फैसला 9/11 के बाद का सबसे महत्वपूर्ण फैसला माना जा रहा था.सोमवार को अबू हमजा की अपील के बाद गृह विभाग ने कहा कि उसने अदालत के मूल फैसले का स्वागत किया था, लेकिन उसने ये भी स्वीकार किया कि ये अंतिम नहीं होना चाहिए.एक प्रवक्ता के मुताबिक इन पांचों लोगों को अभी हिरासत में रहना होगा.अमरीका ने अबू हमजा पर ओरेगॉन में एक प्रशिक्षण शिविर की स्थापना की योजना बनाने का भी आरोप लगाया है.हमजा को पहली बार मई 2004 में अमरीका के आग्रह पर गिरफ्तार किया गया था.
__________________________
यहां के आदिवासियों ने कुछ ही दूरी पर एक बार फिर अपना डेरा डाल दिया. मगर अब अदालत ने वन विभाग को इन बस्तियों में आग नहीं लगाने का निर्देश जारी किया है जिसके बाद से ये बस्ती बची हुई है.

आदिवासियों के पलायन की रिपोर्ट का तीसरा भाग सुनने के लिए यहां क्लिक करेंहाल ही में छत्तीसगढ़ से भाग कर आए आदिवासियों को सुविधाएं मुहैया कराने के सवाल पर स्थानीय प्रशासन और वन विभाग के बीच विवाद छिड़ गया है.आरोप हैं कि आंध्र प्रदेश के इन इलाक़ों में बसने वाले आदिवासी शरणार्थियों की बस्तियों में बुनियादी सुविधाएं भी नहीं हैं.वैसे प्रशासन ने ख़ास तौर पर एकीकृत आदिवासी विकास कार्यक्रम के तहत उन्हें राहत पहुंचाने की कोशिश ज़रूर की है.मगर वन विभाग का कहना है कि ऐसा कुछ नहीं होना चाहिए जिससे छत्तीसगढ़ से और आदिवासी आकर्षित होकर यहां आने लगें. यही वजह है कि चाहकर भी अधिकारियों को अपने हाथ पीछे खींचने पड़े.आंध्र प्रदेश के खम्मम ज़िले के अधिकारियों का कहना है कि वे इन आदिवासियों की एक सीमा के अन्दर ही मदद कर पाएंगे.अधिकारियों का कहना है कि वे छत्तीसगढ़ से पलायन कर आंध्र के खम्मम और भद्राचलम में बसे आदिवासियों की उतनी मदद नहीं कर पा रहे हैं जितनी वे चाहते हैं.वे इन्हें ख़ानाबदोश मानते हैं और कहते हैं कि इस वजह से उनके लिए कुछ भी ठोस तरीके़ से कर पाना संभव नहीं है.भद्राचलम के एक वरिष्ठ अधिकारी हरि किरण के मुताबिक़, स्थानीय प्रशासन इस पशोपेश में है कि इन शरणार्थियों के लिए पक्के मकान दिए जाएं या नहीं.उन्होंने बीबीसी को बताया, ''हम बड़े पशोपेश में हैं. इस बात की क्या गारंटी है कि वे पांच सालों के बाद भी यहीं रहेंगे. अगर छत्तीसगढ़ के हालत सामान्य हो जाते हैं और वे वापस चले जाते हैं तब क्या होगा? मैंने अपने अमले से कहा है कि छत्तीसगढ़ से आने वालों का सर्वे किया जाए."खम्मम जिले में चल रहे एकीकृक आदिवासी विकास कार्यक्रम के परियोजना अधिकारी प्रवीण कुमार का कहना है कि तमाम अड़चनों के बावज़ूद उनकी सरकार छत्तीसगढ़ से पलायन कर आये आदिवासियों की मदद करना चाहती है, मगर बहुत सारी बंदिशें भी हैंप्रवीन कुमार का कहना है कि पिछले तीन दशकों से छत्तीसगढ़ के आदिवासी आंध्र के इन इलाक़ों में आते रहे हैं.उन्होंने कहा, "अभी नक्सलियों और सुरक्षा बलों के बीच संघर्ष चल रहा है. पहले ऐसा नहीं था. वे जंगल में आकर उसे काटकर बस रहे थे. उन्होंने एक तरह से जंगलों में घुसपैठ कर ली है. इस घुसपैठ को लेकर वन विभाग के लोगों का रूख़ बेहद कड़ा है.''प्रवीन कुमार का कहना है इन आदिवासियों की वजह से वनों की कटाई हो रही है. यहीं से विवाद शुरू होता है. इस विवाद के कारण बुनियादी सेवाएं देने में भी दिक्कत आती हैं.इसके बावज़ूद प्रवीण कुमार कहते हैं कि उनके विभाग की कोशिश के बाद कई बस्तियों में बच्चों की पढ़ाई और लोगों के लिए भोजन की व्यवस्था की गई है. उनका कहना है कि इन आदिवासियों में से कई को राशन कार्ड और रोज़गार गारंटी कार्ड भी दिए गए हैं.वे तर्क देते हैं कि चूंकि छत्तीसगढ़ से आने वाले आदिवासी एक जगह से दूसरी जगह ठिकाना बदल लेते हैं, इसलिए सही ढंग से उनका आंकलन नहीं हो पाता है.मामले के जानकार अधिकारियों को ये भी लगता है कि अब छत्तीसगढ़ और आंध्र प्रदेश की सरकार के बीच इस मुद्दे पर गंभीरता से बातचीत होनी चाहिए.एक अधिकारी प्रवीण कुमार ने बीबीसी से कहा, "हम कोशिश कर रहे हैं कि छत्तीसगढ़ और आंध्र प्रदेश की सरकारों में इस मुद्दे को लेकर अब बातचीत हो. हम चाहते हैं कि इस मामले का छत्तीसगढ़ में ही समाधान हो और हमारे लिए ये समस्या ना बने."ये आदिवासी दरअसल उन लोगों की जमात है जिन्हें कोई अपनाना नहीं चाहता है. आंध्र प्रदेश और छत्तीसगढ़ दोनों ही जगहों पर इन्हें शक की निग़ाहों से देखा जाता है. भद्राचलम के अतिरिक्त पुलिस अधीक्षक गजराव भूपाल कहते हैं कि इन आदिवासियों का रिश्ता छत्तीसगढ़ के माओवादियों से है.उन्होंने बीबीसी को बताया, "छत्तीसगढ़ एक समस्याग्रस्त क्षेत्र है. हमारे साथ उसकी लम्बी सीमा है. वहां की परिस्थितियों की वजह से आदिवासियों के आने का सिलसिला जारी है. सिर्फ खम्मम में ही 19 हज़ार ऐसे आदिवासी आकर बसे हैं. ये वे लोग हैं जिनका प्रत्यक्ष या परोक्ष रूप से वहां के नक्सालियों से रिश्ता है.अधिकारियों का कहना है कि छत्तीसगढ़ के माओवादी इन आदिवासियों को अपनी ढाल बनाना चाहते हैं. वे आंध्रप्रदेश में शरण लेते हैं और कई बार उनकी बस्तियों से हथियार भी बरामद किए गए है.छत्तीसगढ़ से भाग कर आए आदिवासियों के बीच कई सालों से काम करने वाली संस्था एग्रीकल्चरल एंड सोशल डेवलपमेंट सोसायटी यानी एएसडीएस के वेंकटेश का मानना है कि इस तरह के विस्थापितों के लिए राज्य और केंद्र सरकार के पास कोई योजना नहीं है.वे कहते हैं कि सरकार को इन विस्थापितों के लिए जल्द क़ानून बनाना चाहिए.उनका मानना है कि अगर अलग से क़ानून बनेगा तो इन विस्थापितों के लिए सरकारों को काम करने के लिए बाध्य होना पड़ेगा.ख़ानाबदोश ही सही, मगर ये लोग आख़िरी इस देश के ही नागरिक हैं. ये विस्थापित भी हुए तो सिर्फ़ अपनी जान बचाने के लिए.छत्तीसगढ़ के बस्तर संभाग से पिछले कई सालों से इनका पलायन जारी है, मगर आज तक ये तय नहीं हो पाया है कि सामाजिक और आर्थिक सुरक्षा सुनिश्चित करना किसकी ज़िम्मेदारी है.दो राज्यों की रस्साकशी में अपने ही घर में शरणार्थी बने ये आदिवासी आज कहीं के नहीं हैं.अपनी ज़मीन, अपने लोग और अपना सब कुछ पीछे छोड़ आए इन आदिवासियों की आने वाली पीढ़ी को ये भी नहीं पता कि उनका भविष्य क्या होगा. उन्हें यह भी नहीं पता कि क्या वे कभी अपनी जड़ों तक वापस लौट पायेंगे.
__________________________
दरअसल रशेल 1970 में अपनी कार चोरी होने के बाद से ही उसे तलाश रहे थे और उनकी ये तलाश पूरी हुई ऑनलाइन शॉपिंग वेबसाइट ईबे पर.रशेल ने जब देखा कि कोई उनकी 1967 में बनी ऑस्टिन-हीले कार को बेच रहा है, तो उन्होंने तुंरत उसे पहचान लिया.समाचार एजेंसी एपी के अनुसार रशेल ने कार के पहचान नंबर को अपने नाम पर जारी प्रमाणपत्र में दिए गए पहचान नंबर से मिलाया, जो हूबहू वही था.दरअसल लॉस एंजलिस का एक कार डीलर इस कार को ईबे वेबसाइट पर नीलाम कर रहा था.डीलर ने रशेल को बताया कि उसने तो इस कार को एक व्यक्ति से खरीदा जिसका कहना है कि उसके परिवार के पास ये कार 1970 से है.रशेल के दावे की जांच परख करने के बाद अधिकारियों ने रशेल से कहा कि वे अपनी कार को ले जा सकते हैं.उन्होंने पुलिस को बताया कि ये कार उन्होंने कभी तीन हजार डॉलर में खरीदी थी जबकि अब इसकी कीमत 23 हजार डॉलर है.रशेल बताते हैं, “मैंने इस कार की खोज जारी रखी. ऐसा मैंने इसकी कीमत को देखते हुए नहीं किया था बल्कि इस कार का भावनात्मक मूल्य मेरे लिए औरे मेरी पत्नी के लिए इसकी कीमत से कहीं ज्यादा है.”अपनी कार को खोजने और हासिल करने के लिए रशेल को न सिर्फ पुलिस, बल्कि एक जाजूस की भी मदद लेनी पड़ी. लेकिन वो अब इस बात से बेहद खुश है कि उनकी प्यारी कार आखिकार उन्हें मिल गई है.
__________________________
अमरीका अब अफ़ीम की खेती को नष्ट करने में धन लगाने के बजाय अफ़ग़ान किसानों को अलग-अलग तरह की फ़सलें उगाने के लिए प्रोत्साहित             करेगा.अफ़ग़ानिस्तान के लिए अमरीका के विशेष दूत रिचर्ड हॉलब्रुक ने विकसित देशों के समूह जी-आठ की इटली में हुई एक बैठक में कहा कि             अफ़ीम उगाने वालों के विरुद्ध मौजूदा क़दम 'विफल' रहे हैं.इस सम्मेलन में संगठन के विदेश मंत्रियों ने अफ़ग़ानिस्तान में अगस्त में होने वाले आम चुनाव को विश्वसनीय तौर पर कराने की भी             अपील की.हॉलब्रुक ने कहा कि अफ़ीम की खेती बंद कराने के जो मौजूदा कार्यक्रम थे उनसे इस खेती की वजह से होने वाली तालेबान की कमाई में             एक डॉलर का भी फ़र्क नहीं पड़ा.उन्होंने कहा, "फ़सल नष्ट करने से सिर्फ़ किसानों को ही नुक़सान होता है और वे फ़सल कहीं और उगा लेते हैं. हमने फ़सल नष्ट करने             के लिए जो करोड़ों डॉलर ख़र्च किए उनसे तालेबान को कोई नुक़सान नहीं हुआ है."निष्पक्ष चुनावहॉलब्रुक के अनुसार इससे उलट तालेबान को इससे लोगों को संगठन में शामिल करने में मदद ही मिली है.हॉलब्रुक ने कहा कि अब भविष्य में अफ़ीम की फ़सल नष्ट करने का कार्यक्रम धीरे-धीरे करके रोक दिया जाएगा और उसकी बजाय वही धन किसानों             को दूसरी फ़सलें उगाने में मदद के लिए दिया जाएगा.सम्मेलन में आए सदस्यों ने इस क़दम का स्वागत किया है.एक सदस्य ने तो ये भी कहा कि फ़सल नष्ट करने का कार्यक्रम उपहास का विषय हो गया था.इटली के विदेश मंत्री फ़्रांको फ़्रातिनि ने कहा कि जी-आठ ने अफ़ग़ानिस्तान के आम चुनाव में तालेबान के शामिल होने की राष्ट्रपति             हामिद करज़ई की अपील का भी समर्थन किया.रिचर्ड हॉलब्रुक ने कहा कि चुनाव की निष्पक्षता सरकार की वैधता की सूचक होगी.उन्होंने कहा, "हमने अभी एक बहुत ही बुरा उदाहरण पड़ोस में ही ईरान में देखा है."
__________________________
बीबीसी वर्ल्ड सर्विस और हिंदी सेवा के श्रोता बुश हाउस के नाम और उसकी ऐतिहासिक पृष्ठभूमि से अनजान नहीं हैं.इसका निर्माण बुश टर्मिनल कंपनी के इरविंग टी बुश ने करवाया था जिनके नाम पर ही बाद में इस इमारत का नाम रखा गया.साल 1919 में ही उनको लंदन में एक व्यापार केंद्र बनाने की अनुमति दी गई.इरविंग टी बुश की योजना एक ऐसी इमारत बनाने की थी जो सभी सुविधाओं से युक्त हो और जहां अंतरराष्ट्रीय व्यवसायी अपने उत्पादों का प्रदर्शन कर पाएं.

बुश हाउस की आवाजों और तस्वीरों की दुनिया: स्लाइड शो के लिए क्लिक करेंसाल 1923 में जब इमारत का केंद्रीय खंड बनकर तैयार हुआ उस समय व्यापार और निर्माण क्षेत्र मंदी की मार से ग्रस्त था.जिस मूल उद्देश्य से इमारत को बनाया जा रहा था उसमें मंदी की वजह से परिवर्तन किए गए और इसके बाकी खंड परम्परागत कार्यालयों की तरह विकसित किए गए.

तस्वीरों में देखिए: बीबीसी हिन्दी के स्टूडियो में राजनेताइसके बावजूद बुश हाउस की आत्मा बरकरार रखी गई और ऑल्डविच एंट्रेंस में इंग्लैंड और अमरीका की प्रतीकात्मक आकृतियां लगाई गई. इन आकृतियों के बीच संदेश लिखा था, “टू द फ्रेंडशिप ऑफ इंग्लिश स्पीकिंग पीपल.”निर्माण पूरा होने के बाद बुश हाउस दुनिया की सबसे महंगी इमारत थी, इसे बनाने में उस ज़माने में एक करोड़ डॉलर की लागत आई थी.बुश हाउस के कमरों और हॉल के फर्श भारतीय लकड़ियों से बने हैं, इसमें एक बैंडमिंटन कोर्ट, सिनेमा हॉल और स्विमिंग पूल भी था जिसे बाद में एक ड्रामा स्टूडियों में परिवर्तित कर दिया गया.बुश हाउस में विदेशी भाषाओं में कार्यक्रमों के प्रसारण शुरू किए जाने के बाद साल 1940 में बीबीसी की यूरोपीय सर्विस भी वहीं स्थापित की गई.दूसरे विश्व युद्ध के दौरान भी बुश हाउस से प्रसारण जारी रहे, सिर्फ1944 में कुछ समय के लिए प्रसारण तब रोके गए जब एक बम ऑल्डविच के पास आ गिरा. साल 1958 में बीबीसी की ओवरसीज़ सेवा भी बुश हाउस में स्थापित कर दी गई जिसे आज हम बीबीसी वर्ल्ड सर्विस के नाम से जानते हैं.यहां से हिंदी में प्रसारण पहली बार 11 मई 1940 को हुआ था, इसी दिन विंस्टन चर्चिल ब्रिटेन के प्रधानमंत्री बने थे.बीबीसी हिन्दुस्तानी सर्विस के नाम से शुरु किए गए प्रसारण का उद्देश्य द्वितीय विश्व युद्ध के दौरान भारतीय उपमहाद्वीप के ब्रितानी सैनिकों तक समाचार पहुँचाना था.भारत की आज़ादी और विभाजन के बाद हिन्दुस्तानी सर्विस का भी विभाजन हो गया और 1949 में जनवरी महीने में इंडियन सेक्शन की शुरुआत हुई.बुश हाउस से बीबीसी के गहरे संबंध होने के बावजूद बीबीसी का इस इमारत पर मालिकाना हक कभी नहीं रहा. बुश हाउस का वर्तमान मालिकाना हक भी एक जापानी कंपनी के पास है.
__________________________
इसके लिए उत्तर प्रदेश नगर योजना और विकास कानून 1973 की धारा 17 में संशोधन किया गया.ख़ास बात यह है कि यह संशोधन विधेयक दोनों सदनों में बिना चर्चा पारित हुआ , क्योंकि विपक्ष उस समय दूसरे मुद्दे पर हंगामा कर रहा था .अब विधेयक राज्यपाल के अनुमोदन के लिए जाएगा.जानकारों का कहना है कि उत्तर प्रदेश सरकार ने जो संशोधन किया है वह केन्द्रीय कानून के ख़िलाफ़ है. इसलिए इसे अदालत में चुनौती दी जा सकती है.वर्तमान क़ानून में राज्य सरकार को यह अधिकार है कि वह नगर विकास अथवा किसी अन्य उद्देश्य के लिए भूमि अधिग्रहण क़ानून 1894 के तहत भूमि अधिग्रहण कर सकेगी.लेकिन वर्तमान क़ानून में भूमि के मालिक को भी यह अधिकार है कि अगर पाँच वर्ष के अंदर उसकी भूमि का निर्धारित उद्देश्य के लिए इस्तेमाल नहीं किया जाता तो वह अपनी ज़मीन वापस माँग सकता है.अब मायावती सरकार ने क़ानून में बदलाव कर भूमि मालिक के इस अधिकार को समाप्त कर दिया है.लेकिन विपक्षी दलों ने इस संशोधन को किसान विरोधी ओर केन्द्रीय भूमि अधिग्रहण क़ानून के खिलाफ बताया है.विपक्ष ने कहा था कि वह सदन में इस विधेयक का पुरजोर विरोध करेगा. लेकिन इसकी नौबत नहीं आई.कार्यवाही शुरू होते ही विपक्षी समाजवादी पार्टी के सदस्य पशुपालन मंत्री अवध पाल सिंह यादव के इस्तीफ़े की माँग करते हुए हंगामा करने लगे.विधानसभा अध्यक्ष ने हंगामा शांत करने की कोशिश की लेकिन जब विपक्ष ख़ामोश नहीं हुआ तो शोरशराबे के दौरान ही सरकार की ओर से एक एक करके एजेंडा के सभी विषय रखे गए और उन्हें ध्वनिमत से पारित कर दिया गया.इसके बाद इसी तरह के माहौल में विधान परिषद में भी यह विधेयक पारित हो गया.
__________________________
विश्व स्वास्थ्य संगठन का कहना है कि इथियोपिया के दक्षिण पूर्वी हिस्से में बनाए गए दोलो ओदो शिविर में एक लाख से अधिक भूखे और कुपोषित लोग पहुँच चुके हैं.दोलो आदो के शिविर में भीड़ बहुत बढ़ गई है मगर डेढ़ हज़ार से अधिक लोग हर रोज़ आ रहे हैं, वे भूखे और बुरी तरह थके हुए हैं.कई दिनों तक पैदल चलने की वजह से उनकी दशा बहुत दयनीय हो गई है क्योंकि इनमें से लगभग सभी लोग कुपोषण के शिकार हैं.विश्व खाद्य कार्यक्रम की जुडिथ शुलर का कहना है कि जो लगो इस कैंप तक पहुँच पाए हैं वे भाग्यशाली हैं क्योंकि अधिकतर लोग इतने कमज़ोर हो चुके हैं कि वे इतनी लंबी यात्रा नहीं कर सकते.जुडिथ शुलर ने कहा, "एक महिला ने मुझसे कहा कि वह भाग्यशाली है कि यहाँ तक पहुँच गई है लेकिन ऐसे बहुत सारे लोग हैं जो यहाँ तक नहीं पहुँच पाएँगें और पीछे ही रह जाएँगे, उन लोगों के लिए जीवित रहने का संघर्ष अत्यंत कठिन संघर्ष होगा".कीनियाई सीमा के पास स्थित दोलो ओदो भी कोई आसान जगह नहीं है, वहाँ शिविरों तक खाना पहुँचाना एक ख़तरनाक और चुनौती भरा काम है.इन शिविरों के लिए हर महीने जिबूती से पचास ट्रकों पर भरकर खाद्य सामग्री लाई जा रही है. जिबूती से दोलो ओदो तक पहुँचने में दस दिन लगते हैं.जोखिम भरा कामइन ट्रकों के लूटे जाने और उन पर हमले का ख़तरा लगातार बना रहता है, मई में दो ट्रकों पर ओगादेन नेशनल लिबरेशन फ्रंट के विद्रोहियों ने हमला कर दिया था जिसमें एक व्यक्ति की मौत हो गई थी और विद्रोहियों ने दो लोगों को बंधक बना लिया था.हाल ही में बंधक बनाए गए दोनों लोगों को रिहा किया गया है.विश्व खाद्य कार्यक्रम का कहना है कि जोखिम के बावजूद इस सप्लाई को जारी रखने की अहमियत बहुत अधिक है और यह जारी रहेगी.संयुक्त राष्ट्र ने सोमालिया के इस्लामी संगठन अब शबाब की इस घोषणा का स्वागत किया है कि वे अंतरराष्ट्रीय कल्याणकारी संस्थाओं के काम में बाधा नहीं डालेंगे.इससे पहले उन्होंने अपने नियंत्रण वाले इलाक़े में उनके काम करने पर यह कहते हुए रोक लगा दी थी कि उनका रवैया इस्लाम विरोधी है.सोमालिया की एक चौथाई आबादी सूखे की वजह से विस्थापित हो गई है, ज्यादातर लोग पड़ोसी देशों या विश्व खाद्य कार्यक्रम की ओर से चलाए जा रहे शिविरों की ओर जाने की कोशिश कर रहे हैं.
__________________________
चीन ने पिछले हफ़्ते अप्रत्यक्ष रूप से भारत को चेतावनी दी थी कि वो दक्षिण चीन सागर से दूर रहे और उसी चेतावनी को दोहराते हुए चीन ने कड़े शब्दों में कहा है कि ऐसा करना चीन की प्रभुसत्ता का उल्लंघन है.दरअसल भारतीय तेल कंपनी ‘ओएनजीसी विदेश’ ने दक्षिण चीन सागर के वियतनामी ब्लॉक में तेल की खोज के लिए वियतनामी कंपनियों के साथ एक करार किया है.दक्षिण चीन सागर को भारी मात्रा में तेल और गैस का गढ़ कहा जाता है और इसमें मौजूद द्वीपों को लेकर चीन और वियतनाम के बीच तनाव रहता है और विवाद बना हुआ है.चीन के विदेश मंत्रालय के प्रवक्ता होंग ली ने कहा, “दक्षिण सागर के द्वीपों पर चीन     का स्पष्ट रूप से अधिकार बनता है और ये दावा ऐतिहासिक तथ्यों पर आधारित है. अगर कोई दूसरा देश इस क्षेत्र में चीन सरकार की इजाज़त के बग़ैर तेल और गैस की खोज से जुड़ी गतिविधी करेगा, तो वो चीन की प्रभुसत्ता का उल्लंघन होगा. इसलिए ऐसा करना अवैध और अमान्य होगा.”इसके अलावा होंग ली ने कहा कि उन्हें उम्मीद है कि दूसरे देश चीन के मत और उसके अधिकारों को ध्यान में रखेंगें ताकि विवाद ज़्यादा न बढ़े.इस वक्तव्य पर प्रतिक्रिया करते हुए भारत के रक्षा राज्य मंत्री एमएम पल्लम राजू ने कहा कि चीन को भारत के साथ द्वीपक्षीय संबंधों पर ज़्यादा ध्यान देना चाहिए.पत्रकारों से बातचीत में उन्होंने कहा, “मैं इस बारे में ज़्यादा नहीं बोलूंगा. मैं बस इतना कहूंगा कि हर देश अपने अधिकारों को बल देने की कोशिश करता है और चीन भी यही कर रहा है. लेकिन अपने अधिकारों और हितों को लेकर भारत का रूख़ साफ़ है. हम अपने हितों की मज़बूत रूप से रक्षा करेंगें. तो ऐसे में पीछे हटने का सवाल ही नहीं उठता. लेकिन हमें इस बात को स्वीकार करना चाहिए कि चीन के साथ भारत की आर्थिक सहभागिता काफ़ी महत्तवपूर्ण है.”ऐसी भी ख़बरें हैं कि भारत की ओर से दक्षिण चीन सागर में तेल की खोज जारी रखने के बाद चीन ने हिंद महासागर में सक्रियता बढ़ाने की बात कही है.चीन का कहना है कि वो हिंद महासागर के दक्षिण पश्चिम में दस हजार किलोमीटर तक अपनी खनन गतिविधियों का विस्तार करेगा.ग़ौरतलब है कि आगामी 24 से 26 सितंबर तक चीन और भारत के बीच कूटनीतिक व आर्थक वार्ता होगी और चीन जाने वाली भारतीय टीम की अगुवाई प्लानिंग कमिशन के उपाध्यक्ष मोनटेक आहलुवालिया करेंगें.
__________________________

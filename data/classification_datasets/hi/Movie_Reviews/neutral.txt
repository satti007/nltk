__________________________
दृश्ये और प्रसंग के हिसाब से इन भाव और भावनाओं से मनोरंजन होता है।
__________________________
फिल्म  सच्ची कहानी पर आधारित है तो कुछ सच्चाई वहां से ले लेनी थी।
__________________________
पास बैठे युवा दर्शक की टिप्पणी थी कि इन दिनों यूट्यूब पर ऐसे डांस देखे जा सकते हैं।
__________________________
मुझे डांस के साथ कहानी भी दिखाओ।
__________________________
सुरु और विन्नी मुंबई के उपनगरीय इलाके के युवक हैं।
__________________________
डांस के दीवाने सुरु और विन्नी का एक ग्रुप है।
__________________________
वे स्थानीय स्तुर पर ‘हम किसी से कम नहीं’ कंपीटिशन में हिस्सा लेते हैं।
__________________________
वे मशहूर डांसर विष्णु को ट्रेनिंग के लिए राजी करते हैं (विष्णु सर को राजी करने के दृश्य में दोहराव से फिल्म खिंचती है।
__________________________
बहरहाल, विषणु सर राजी तो होते हैं, लेकिन उनका कुछ और गेम प्लान है।
__________________________
फिल्म में आगे वह जाहिर होता है, फिर भी ड्रामा नहीं बन पाता।
__________________________
एक्टर दृश्यों को एंजॉय करें तो इफेक्ट  गहरा होता है।
__________________________
दोनों अभी दो-तीन फिल्मो ही पुराने हैं।
__________________________
श्रीराम राघवन की 'बदलापुर' हिंदी फिल्मों के प्रचलित जोनर बदले की कहानी है।
__________________________
दो में से एक अपराधी लायक पुलिस से घिर जाने पर समर्पण कर देता है और बताता है कि हत्यारे तो फरार हो गए, हत्या उसके साथी जीयु ने की।
__________________________
रघु उसके साथी की तलाश की युक्ति में जुट जाता है।
__________________________
इधर कोर्ट से लायक को 20 साल की सजा हो जाती है।
__________________________
रघु लायक के साथी की तलाश के साथ उस 20वें साल का इंतजार भी कर रहा है, जब लायक जेल से छूटे और वह खुद उससे बदला ले सके।
__________________________
श्रीराम राघवन का यही ध्येय भी है।
__________________________
रघु किसी भी सूरत में लायक और उसके साथी से अपनी बीवी और बच्चे की हत्या का बदला लेना चाहता है।
__________________________
कहानी पंद्रह साल का जंप लेती है।
__________________________
लायक पंद्रह साल की सजा काट चुका है।
__________________________
पता चलता है कि उसे कैंसर हो चुका है और अब उसकी जिंदगी का एक साल ही बचा है।
__________________________
वह उससे आग्रह करती है कि अगर वह चाहे तो लायक की रिहाई हो सकती है।
__________________________
लायक की रिहाई, दूसरे साथी की पहचान और रघु की पूरी होती दिखती रंजिश के साथ घटनाएं तेज हो जाती हैं।
__________________________
वे फिल्म के क्लाईमेक्स और निष्कर्ष तक बगैर लाग-लपेट के पहुंचते हैं।
__________________________
श्रीराम राघवन ने बदले की इस अनोखी कहानी में ग्रे किरदार भी अपना रंग बदलते हैं।
__________________________
यह बदले में आए बदलाव की भी कहानी है।
__________________________
सब कुछ बदल जाता है।
__________________________
श्रीराम दोनों किरदारों की जटिलताओं में गहरे घुसते हैं और उनके अंतस को उजागर कर देते हैं।
__________________________
मेरे खयाल में फिल्म का कथ्य उस सामान्य दृश्य में है जब लायक अपनी मां से पिता के बारे में पूछता है।
__________________________
वह मां को कुछ कहता हुआ निकलता है।
__________________________
फिल्म के अंत में लेखक-निर्देशक ने झिमली के जरिए अनावश्यक ही अपनी बात और लायक की मंशा स्पष्ट कर दी है।
__________________________
वरुण धवन अपेक्षाकृत नए एक्टर हैं।
__________________________
वरुण सधे अभिनेता नवाज के आगे टिके रहते हैं।
__________________________
हिंदुस्तान, पाकिस्तान और अफगानिस्तान के बारे में हम सभी जानते हैं।
__________________________
निर्देशक करण अंशुमान ने एक काल्पनिक देश ‘बैंगिस्तान’ की कल्पना की है।
__________________________
इस काल्पनिक देश में वही सब हो रहा है, जो हिंदुस्तान,पाकिस्तान और अफगानिस्तान में होता रहता है।
__________________________
महज संयोग नहीं है कि दोनों हमशक्ल हैं।
__________________________
मजहब कोई भी हो आतंकवादी का चेहरा एक ही होता है।
__________________________
गौर करें तो करण ने ‘मां का दल’ और ‘अल काम तमाम’ संगठनों के माध्यम से अतिवादी विचारों के हिमायतियों के कार्य और व्यवहार को सटीक तरीके से पेश किया है।
__________________________
हफीज बिन अली(रितेश देशमुख) और प्रवीण चतुर्वेदी(पुलकित सम्राट) एक-दूसरे के मजहब को चोला धारण करते हैं।
__________________________
करण अंशुमान ने पहली कोशिश में ही आतंकवाद के प्रासंगिक मुद्दे को कॉमिकल और पॉलिटिकल तरीके से कहने की कोशिश की है।
__________________________
दोनों मजहबों के कट्टरपंथियों के डबल रोल में वे निर्देशक की सोच रख सके हैं।
__________________________
साथ ही संवादों में विचारों और कटाक्ष की भरपूर संभावनाएं थीं।
__________________________
पाकिस्तानी फिल्मकार शोएब मंसूर की खुदा के लिए कुछ सालों पहले आई थी।
__________________________
बोल की कहानी परतदार है, इसलिए और भी पहलू जाहिर होते हैं।
__________________________
पार्टीशन के समय हकीम साहब का परिवार भारत से पाकिस्तान चला जाता है।
__________________________
वहां उन्हें पाकिस्तान छोड़ आए किसी हिंदू की हवेली में पनाह मिलती है, जिसमें दीवारों और छतों पर हिंदू मोटिफ की चित्रकारी है।
__________________________
उनकी अगली संतान उभयलिंगी पैदा होती है।
__________________________
फांसी चढ़ने से पहले वह पाकिस्तान के सदर से खास इजाजत लेकर मीडिया से मुखातिब होती है
__________________________
और अपना किस्सा बयान करती है।
__________________________
फ्लैशबैक में बनी यह फिल्म जैनब के दर्द को उसके सामाजिक परिवेश और पारिवारिक माहौल में पेश करती है।
__________________________
बोल में जैनब की भूमिका हुमैमा मलिक ने निभायी है।
__________________________
फिल्म पाकिस्तानी समाज के अन्य पहलुओं को भी चलते-चलते उजागर करती है।
__________________________
यह फिल्म टैक्स फ्री कर हिंदुस्तान के सभी दर्शकों को दिखानी चाहिए ताकि हम पाकिस्तान क े एक मुसलमान परिवार की व्यथा समझ सकें।
__________________________
इस हफ्ते अनुराग कश्यप की ‘बॉम्बे वेल्वेट’ हिंदी सिनेमा के दूसरे आयाम को छूती है।
__________________________
अनुराग कश्यप समाज के पॉलिटिकल बैकड्रॉप में डार्क विषयों को चुनते हैं।
__________________________
‘पांच’ से ‘बॉम्बे वेल्वेट’ तक के सफर में अनुराग ने बॉम्बे के किरदारों और घटनाओं को बार-बार अपनी फिल्मों का विषय बनाया है।
__________________________
अनुराग की ‘बॉम्बे वेल्वेट’ 1949 में आरंभ होती है।
__________________________
आजादी मिल चुकी है।
__________________________
देश का बंटवारा हो चुका है।
__________________________
मुल्तान और सियालकोट से चिम्मन और बलराज आगे-पीछे मुंबई पहुंचते हैं।
__________________________
चिम्मन बताता भी है कि दिल्ली जाने वाली ट्रेन में लोग कट रहे थे, इसलिए वह बॉम्बे की ट्रेन में चढ़ गया।
__________________________
बलराज अपनी मां के साथ पहुंचता है।
__________________________
ऐसी मां, जिसने उसे पाला था और जो बाद में उसे छोड़ कर चली जाती है।
__________________________
चिम्मन और बलराज पोर्ट सिटी बॉम्बे में कुछ हासिल करने का ख्वाब देखते हैं।
__________________________
बलराज का जल्दी से ‘बिग शॉट’ बनना है।
__________________________
उसकी ख्वााहिश को खंबाटा भांप लेता है।
__________________________
वह चंद मुलाकातों में ही स्पष्ट कर देता है कि वह बलराज का इस्तेमाल करेगा।
__________________________
बलराज इसके लिए तैयार है, लेकिन वह अपना हिस्सा चाहता है।
__________________________
उसे तो जल्दी से जल्दीे अपना बलराज टावर देखना है।
__________________________
बलराज की ख्वाहिशों में खंबाटा की साजिशों के मिलने से ड्रामा क्रिएट होता है।
__________________________
इस ड्रामे में रोजी, जिम्मी  मिस्त्री और मेहता शामिल होते हैं।
__________________________
फ्रंट में चल रही इस कहानी के पीछे एक बड़ी कहानी चल रही होती है, जिसमें गटर में समा रहे बॉम्बे का भविष्य तय किया जा रहा है।
__________________________
पॉलिटिशियन, गैंगस्टर, अखबारों के एडिटर और अन्य  कई कैरेक्टर अपनी भूमिकाएं निभा रहे हैं।
__________________________
अनुराग बार-बार देश की राजनीति और बॉम्बे में चल रहे विकास के कुचक्र की ओर इशारा करते हैं।
__________________________
वे संवादों में ही घटनाओं और प्रसंगों को समेट देते हैं।
__________________________
फिल्म के लेखक, निर्देशक और किरदार  राजनीति से बचते हुए निकल जाते हैं।
__________________________
‘बॉम्बे  वेल्वेट’ में पांचवें और छठे दशक का बॉम्बेे है।
__________________________
प्रोडक्शन डिजायनर सोनल सावंत और कॉस्ट्यूम डिजायनर निहारिका खान ने उस काल को वास्तु, वेशभूषा और लुक के जरिए उतारा है।
__________________________
उन्होंने आज के कलाकरों को उस काल के किरदारों में ढाल दिया है।
__________________________
फिल्म देखते समय यह एहसास नहीं रहता कि हम 2015 के कलाकारों को 1969 के किरदारों में देख रहे हैं।
__________________________
रणबीर कपूर ने खुद कहा है कि उन्होंने किशोर कुमार, राज कपूर और रॉबर्ट डिनेरो से प्रेरणा ली है।
__________________________
लुक में वे कहीं से भी प्रेरित हो सकते हैं, लेकिन मिजाज में वे इस फिल्म के ग्रे किरदार ही हैं।
__________________________
शुरू होते ही फिल्म दर्शकों को उस कालखंड में लेकर चली जाती है।
__________________________
जवानी में भी बचपन के दुखद अनुभवों से खिन्न रोजी को जब इलाज का बेइंतहा प्यार मिलता है तो वह भी मोहब्बत में पैशन दिखाती है।
__________________________
रोजी जैज सिंगर है।
__________________________
फिल्म में गानों के दृश्य में अनुष्का को माइक के सामने लक-दक कॉस्ट़्यूम में खड़े होकर गीतों के भाव को चेहरे पर लाना था।
__________________________
बलराज की भूमिका में रणबीर कपूर उद्घाटन हैं।
__________________________
अभी तक उनका यह रूप सामने नहीं आया था।
__________________________
‘बॉम्बे  वेल्वेट’ के सरप्राइज हैं करण जौहर
__________________________
रितेश मेनन की 'क्रेजी कुक्कड़ फैमिली' भिन्न किस्म की कॉमेडी फिल्म है।
__________________________
चार असफल संतानों के पिता बेरी एक बार फिर कोमा में चले गए हैं।
__________________________
इसी उम्मीद में वे एकत्रित होते हैं।
__________________________
पहली बार निर्देशक की जिम्मेदारी संभाल रहे अरबाज खान ने अपने बड़े भाई सलमान खान के परिचित अंदाज को फिर से पेश किया है।
__________________________
आठवें-नौवें दशक की मसाला फिल्मों में नायक-खलनायक की जबरदस्त मुठभेड़ और डॉयलॉगबाजी होती थी।
__________________________
'दबंग 3' की संभावना का संकेत भी दे दिया गया है।
__________________________
'दबंग 3' की संभावना का संकेत भी दे दिया गया है।
__________________________
उन्होंने कुल 32 कहानियां लिखी थीं।
__________________________
इन कहानियों को बंगाल में फिल्मों और धारावाहिकों में ढाला गया है।
__________________________
हिंदी में भी एक धारावाहिक 'ब्योमकेश बक्शी' नाम से ही बना था,जिसमें रजत कपूर ने शीर्षक भूमिका निभाई थी।
__________________________
ताजा हाल रितुपर्णो घोष की बंगाली फिल्म 'सत्यान्वेषी' मे ब्योमकेश बक्शी की भूमिका में 'कहानी' के निर्देशक सुजॉय घोष दिखे थे।
__________________________
दिबाकर बनर्जी की यह फिल्म यशराज फिल्म्स के सहयोग से आई है।
__________________________
इसमें ब्योमकेश बक्शी की भूमिका सुशांत सिंह राजपूत निभा रहे हैं।
__________________________
'डिटेक्टिव ब्योकेश बक्शी' के आरंभ में फिल्म का प्रमुख सहयोगी किरदार अजीत बंद्योपाध्याय का वॉयसओवर सुनाई पड़ता है, '1942।
__________________________
सेकेंड वर्ल्ड वॉर जोर पर था।
__________________________
दिबाकर बनर्जी ने 1942-43 के कलकत्ता को पर्दे पर वंदना कटारिया की मदद से रचा है।
__________________________
'हमनी' तो भोजपुरी है।
__________________________
धर्म पर इधर कई फिल्में आई हैं।
__________________________
'ओह माय गॉड','पीके' और 'दोजख' के बाद 'धर्म संकट में' भी इसी कैटेगरी की फिल्म है।
__________________________
फिल्म के नायक या मुख्य अभिनेता परेश रावल हैं।
__________________________
'धर्म संकट में' ब्रिटिश कॉमेडी फिल्म 'द इनफिडेल' से स्पष्ट रूप से प्रेरित है।
__________________________
मूल फिल्म की तरह इस फिल्म में भी धर्म और धार्मिक पहचान के संकट का चित्रण कॉमिकल रखा गया है।
__________________________
धर्मपाल त्रिवेदी पारिवारिक व्यक्ति हैं।
__________________________
उनके पड़ोस में मुसलमान नवाब महमूद नाजिम अली शाह खान बहादुर रहने चले आए हैं।
__________________________
वहीं पता चलता है कि उन्हें गोद लिया गया था।
__________________________
आगे यह भी मालूम होता है कि वे एक मुसलमान पिता की औलाद हैं।
__________________________
इस कहानी में नील आनंद बाबा की भी कहानी चलती है।
__________________________
निर्देशक फुवाद खान ने भारतीय संदर्भ में यहूदी और मुसलमान चरित्रों की मूल कहानी को हिंदी और मुसलमान चरित्रों में बदल दिया है।
__________________________
उसके हालात और परवरिश ही उसके वर्तमान के कारण होते हैं।
__________________________
यहां 50 साल की जिंदगी बिता चुका एक व्यक्ति अचानक वाकिफ होता है कि वह पैदाइशी तो किसी और धर्म का था।
__________________________
फिल्म देखें।
__________________________
जय और अली के रूप में अभिषेक बच्चन और उदय चोपड़ा हैं।
__________________________
जॉन अब्राहम और रितिक रोशन के बाद 'धूम 3' में आए आमिर खान को छबीली कट्रीना कैफ के साथ मिला है।
__________________________
दोनों के बीच स्टेज पर केमिस्ट्री दिखती है।
__________________________
लंबे समय के बाद आमिर खान एक्शन दृश्यों में आए हैं।
__________________________
जॉन अब्राहम और रितिक रोशन की तरह उन्हें भी देहयष्टि दिखानी पड़ी है।
__________________________
टैप डांस में आमिर खान का कौशल नजर आता है।
__________________________
निर्देशक जैगम इमाम ने अपने ही लिखे उपन्यास 'दोजख' पर बनाई है यह फिल्म और इसका टाइटल भी इसके नाम पर ही रखा है, दोजख : इन सर्च ऑफ हेवेन।
__________________________
इसके बाद कई भावुक घटनाएं घटती हैं, जिन्हें बाकी की फिल्म में दिखाया गया है।
__________________________
झोंपड़पट्टी  की एक साधारण लड़की शबरी अपने भाई और प्रेमी के हत्यारों से बदला लेने का फैसला करती है।
__________________________
ललित मराठे ने अपनी फिल्म में मुख्य  किरदार लड़की को रखा है।
__________________________
यह फिल्म काफी समय पहले बनी थी, उसी समय आ गई रहती तो ज्यादा ताजा और प्रासंगिक लगती।
__________________________
ललित मराठे ने उन्हें कुछ नाटकीय दृश्य भी दिए हैं।
__________________________
कथाभूमि पर गौर न करें कहानी लंदन से जोधपुर, जैसेलमेर शहरों तक तो आती ही है, समय के हिसाब से सदियों पीछे भी चली जाती है।
__________________________
कहानी एक साथ वर्तमान और अतीत में घूमती है।
__________________________
अतीत की लीला और वर्तमान की मीरा सनी लियोनी हैं।
__________________________
बाकी पुनर्जन्म में आए किरदारों के चेहरे बदल गए हैं।
__________________________
उन्हें फिल्म का हिस्सा समझकर न देखें।
__________________________
इस फिल्म में हालांकि अनेक किरदार हैं, लेकिन गौर करें तो मुख्तार के इर्द-गिर्द ही कहानी चलती है।
__________________________
अब्बास-मस्तान की तरह वे दोनों भी सहोदर भाई हैं।
__________________________
कुछ दृश्यों में सारे संवाद हिंदी क्रियाओं के साथ बोले गए अंग्रेजी शब्दों में हैं।
__________________________
लेखक ने बेहिचक यह प्रयोग किया है।
__________________________
कारण कि फिल्म की मजबूती के लिए बाकी बातें भी जरूरी होती है।
__________________________
सीक्वल के ट्रेंड को बदला है।
__________________________
'फास्ट एंड फ्यूरियस 7' के प्रमोशन के लिए उत्साहित अली फजल इस बार , शॉ डेकर्ड (जेसन स्टेथम) उस गैंग को तोड़ने के लिए बाहर है जिसके कारण उसके भाई को पिछली फिल्म में अस्पताल जाना पड़ा था।
__________________________
फिल्म में कार के साथ ही कुछ किरदार भी बदले गए हैं।
__________________________
नतालिया इम्मान्यूल ने गल गेडोत की जगह ली है।
__________________________
इन सीन्स में ट्रकलोड्स का इस्तेमाल किया गया है।
__________________________
बाप रे! रिलीज से पहले ही लीक हो गया इस फिल्म का क्लाइमेक्स!
__________________________
तब आंकड़ों में पैसों की नहीं दर्शकों की गिनती होती थी।
__________________________
'शोले' की कहानी सामान्य सी थी।
__________________________
'मेरा गांव मेरा देश' में उसकी झलक मिलती है।
__________________________
फिल्म के किरदारों के साथ वे पहले ही संवाद बोलने से नहीं चूकते।
__________________________
इस फिल्म के संवाद भारतीय समाज के दैनंदिन जीवन में मुहावरों की तरह इस्तेमाल होते हैं।
__________________________
उसकी सोच है कि जब सभी के पास हथियार होगा, तो कोई किसी से कम क्यों होगा और इस काम में पैसा भी अधिक मिलता है।
__________________________
इस दरम्यान उनके चेहरे पर हाव-भाव जूनियर नाना पाटेकर की तरह लगते हैं।
__________________________
उनकी कहानियों का यह स्थायी भाव है।
__________________________
पप्पू कांट डांस साला की मराठी मुलगी  महक और बनारसी छोरा विद्याधर में अनेक विषमताएं हैं, लेकिन मुंबई में पहचान बनाने की कोशिश में दोनों समांतर पटरियों पर चले आते हैं।
__________________________
विनय पाठक ऐसे सिंपल चरित्र कई फिल्मों में निभा चुके हैं।
__________________________
आगे की कहानी के लिए आपको फिल्म देखनी चाहिए!
__________________________
श्रेयस तलपदे से बेहतर इसका उदाहरण हाल-फिलहाल के दिनों में शायद ही देखने को मिले।
__________________________
फिल्म की शूटिंग महाराष्ट्र के वाई में हुई है।
__________________________
रिटायरमेंट की उम्र छू रहे विधुर साजन और मध्यवर्गीय परिवार की उपेक्षित बीवी इला को स्वाद के साथ उन शब्दों से राहत मिलती है, जो टिफिन के डब्बे में किसी व्यंजन की तरह आते-जाते हैं।
__________________________
मिलने की भी बात होती है, लेकिन ऐन मौके पर साजन बगैर मिले लौट आते हैं।
__________________________
साजन और इला के अलावा 'द लंचबॉक्स' में अनाथ असलम शेख भी हैं।।
__________________________
'ये जो है जिंदगी' के रिकॉर्डेड एपीसोड देखते समय साजन हमें अपनी बीवी से मिलवा देते हैं।
__________________________
जब भी कोई निर्देशक अपनी बनाई लीक से ही अलग चलने की कोशिश में नई विधा की राह चुनता है तो हम पहले से ही सवाल करने लगते हैं-क्या जरूरत थी?
__________________________
सामान्य सी कहानी है।
__________________________
यही बात विद्या बालन के बारे में भी कही जा सकती है।
__________________________
राजकुमार गुप्ता ने दैनंदिन जीवन में हास्य चुना है।
__________________________
इंद्र कुमार निर्देशित 'ग्रैंड मस्ती' इसी रूप में प्रचारित की गई है।
__________________________
इस फिल्म को हम सिपल एडल्ट कॉमेडी की तरह ही देखें।
__________________________
एडल्ट कॉमेडी फिल्मों में सेक्स संबंधी हरकतें, प्रसंग और पहलू होते हैं।
__________________________
फिल्म के लेखक मिलाप झावेरी और तुषार हीरानंदानी ने पुरानी 'मस्ती' की स्टोरी लाइन को ही अपनाया है।
__________________________
सामान्य फिल्मों में ऐसे दृश्य और व्यवहार देखे जा चुके हैं।
__________________________
फिल्म में ऐसी हरकतों के उपादान के लिए छह लड़कियां हैं।
__________________________
उनकी सेक्सुएलिटी का दोहन किया जाता है।
__________________________
दरअसल यह ब्रांड मस्ती का दोहराती सी है।
__________________________
संक्षिप्त साक्ष्यों के आधार पर विभु पुरी ने शिवकर तलपड़े की कथा बुनी है।
__________________________
उस रात वह दो व्यक्तियों से टकराता है।
__________________________
एक है सितारा, जो पहली मुलाकात के बाद ही उसके दिल में बिंध जाती है और दूसरे सनकी शास्त्री...जिन्हें लगता है कि शिवकर उनके प्रयोगों को आगे ले जा सकता है।
__________________________
सनकी वैज्ञानिक शास्त्री का किरदार ऐसा ही लगता है।
__________________________
किसी प्रकार की कोई गलतफहमी नहीं रहे, इसलिए विक्रम भट्ट ने फिल्म का नाम ही 'हॉरर स्टोरी' रख दिया।
__________________________
डरावनी और भुतहा फिल्में बनाने में विशेषज्ञता हासिल कर चुके विक्रम भट्ट ने इस बार खुद को लेखन और निर्माण तक सीमित रखा है।
__________________________
फिल्म के बेकग्राउंड में एक बात और निकलकर सामने आती है कि कूपर और डेनिएला की पर्सनालिटी बिलकुल अलग है।
__________________________
सुधीर मिश्र ने 'इंकार' में ऑफिस के परिवेश में 'यौन उत्पीड़न' का विषय चुना है।
__________________________
'इंसीडियस 3' को जेसन ब्लम, जेम्स वेन और ओरेन पेली ने फिल्म को को-प्रोड्यूस किया है।
__________________________
'खिलाड़ी 786' का लेखन हिमेश रेशमिया ने किया है।
__________________________
सेकेंड लीड में वे मनसुख भाई के रूप में भी दिखाई पड़ते हैं।
__________________________
और हां, हिमेश रेशमिया की गायकी और मौसिकी भी हैं इस फिल्म में।
__________________________
सलमान खान की इधर की फिल्में उसी श्रेणी में आती हैं।
__________________________
मूल तेलुगू में 'किक' देख चुके दर्शक बता सकेगे कि हिंदी की 'किक' कितनी भिन्न है।
__________________________
शाद अली ने इस मूल धारणा का आज के माहौल में कुछ किरदारों के जरिए पेश किया है।
__________________________
आशु त्रिखा की फिल्म 'कोयलांचल' कुख्यात कोल माफिया की जमीन को टटोलती हुई एक ऐसे किरदार की कहानी कहती है, जिसकी क्रूरता एक शिशु की मासूम प्रतिक्रियाओं से बदल जाती है।
__________________________
नाम और इंटरवल के पहले के विस्तृत निरूपण से लग सकता है कि यह फिल्म कोल माफिया के तौर-तरीकों पर केंद्रित होगी।
__________________________
'कोयलांचल' वास्तव में परिवेश से अधिक उन किरदारों की कहानी है, जिन्होंने भावनाओं का दूसरा पक्ष देखा ही नहीं है।
__________________________
सनी लियोन पॉर्न स्टार रही हैं, शायद ये बात निर्देशक के दिमाग में फिल्म बनाते समय हमेशा घूमती रही।
__________________________
क्या यही सच है फिल्म के अंत में दिए इस संदेश में फिल्म का सार है।
__________________________
लंका मकबूल खान ने उत्तर भारत के एक शहर को चरित्र बनाकर पेश किया है।
__________________________
लंका मुख्य रूप से जसवंत सिसोदिया की कहानी है।
__________________________
हिंदी फिल्मों में किरदारों के बारे में बताने के लिए कुछ सीन खर्च करने पड़ते हैं।
__________________________
पहली फिल्म में अभिनय के साथ लेखन और निर्देशन की भी जिम्मेदारी उन्होंने संभाली है।
__________________________
हालांकि फिल्म में चाइल्ड ट्रैफिकिंग के आंकड़े और रेफरेंस देकर फिल्म को मुद्दापरक बताने की कोशिश है, लेकिन पूरी फिल्म मसाला एंटरटेनमेंट की चालू परंपरा का महिला संस्करण है।
__________________________
वे अपनी कहानियां इन मुद्दों के इर्द-गिर्द चुन रहे हैं।
__________________________
यह फिल्म भारतीय समाज के एक विशेष इलाके में चल रही भ्रष्ट व्यवस्था को उजागर करती है।
__________________________
उन्होंने अपने किरदारों को सहज स्थितियों में रखा है और खास चुटीले अंदाज में गांव में चल रही मिलीभगत को पेश कर दिया है।
__________________________
फिल्म का निर्देशन क्रिस्टोफर मैकक्वेरी ने किया है।
__________________________
इनमें पिछली चार फिल्मों की झलक भी देखने को मिलती है।
__________________________
मगर प्रेजेन्टेशन का तरीका अलग है।
__________________________
संभव है कि निर्माता-निर्देशक ने यह सोचा हो कि एयरलाइंस और बैंक की नौकरी के साथ मंदी का तड़का कहानी को नया रूप देगा, लेकिन मंदी का दौर आज बस कहने के लिए है यह सभी जानते हैं।
__________________________
कहानी को लेकर शायद इसके निर्माता-निर्देशक संशय की स्थिति में पहले से थे, तभी तो उन्होंने सोनम को लेकर स्वीमिंग पूल वाला सीन क्रिएट किया और उन्हें बिकनी में दिखाया।
__________________________
पर्दे पर सिर्फ कैरेक्टर नजर आते हैं।
__________________________
फिल्म में संगीत रघु दीक्षित का है।
__________________________
गीत लिखे हैं अनविता दत्त ने।
__________________________
'गैंग ऑफ घोस्ट्स' भूतों के भविष्य के बहाने शहरी समाज के वर्तमान की कहानी है।
__________________________
नागेश कुकुनूर ने एक सच्ची कहानी पर यह फिल्म बनाई है।
__________________________
फिल्म के निर्माता नागेश कुकुनूर और सतीश कौशिक हैं।
__________________________
दोनों फिल्म के मुख्य किरदारों में हैं।
__________________________
ऐसा लगता है कि दोनों ने लड़कियों की खरीद-बिक्री पर एक उद्देश्यपूर्ण फिल्म बनाने का फैसला किया और फिर बजट सीमित रखने के लिए स्वयं अभिनय भी कर लिया।
__________________________
मसलन, एक अकेली महिला और उसकी बेटी।
__________________________
शेष कलाकार सामान्य हैं।
__________________________
फिल्म 'अइया' की कहानी एक मराठी परिवार की लड़की मीनाक्षी यानी रानी मुखर्जी के ही इर्द गिर्द घूमती है।
__________________________
अभिनय की बात करें तो रानी इस फिल्म में दो साल बाद दिखी हैं।
__________________________
गीत अमिताभ भट्टाचार्य के हैं और संगीत अमित त्रिवेदी के।
__________________________
डेविड धवन की शैली और सिनेमा से हम परिचित हैं।
__________________________
पुरानी फिल्म के प्रति नॉस्टेलजिक होना ठीक है।
__________________________
यह मूल से बिल्कुल अलग फिल्म है।
__________________________
इस फिल्म की कहानी मूल फिल्म के केंद्रीय भाव पर ही आधारित है।
__________________________
चरित्र और परिवेश बदल गए हैं।
__________________________
कुछ किरदारों को बिल्कुल नए रंग-ढंग में पेश किया गया है।
__________________________
'चश्मे बद्दूर' आज की फिल्म है।
__________________________
संदीप वर्मा की फिल्म 'मंजुनाथ' मंजुनाथ षणमुगम के बॉयोपिक में इन सवालों से सीधे नहीं टकराती।
__________________________
वह षणमुगम की सरल ईमानदारी को ज्यों का त्यों पेश कर देती है।
__________________________
उसे देखते हुए हमें मंजुनाथ के साहस का एहसास होता है।
__________________________
ऐसे अनेक दृश्य हैं, जहां लेखक, निर्देशक और कलाकार मैलोड्रामैटिक हो सकते थे।
__________________________
संदीप वर्मा ने फिल्म की प्रस्तुति वास्तविक रखा है।
__________________________
सीमित बजट में बगैर ताम-झाम के परिवेश की रचना की गई है।
__________________________
फूहड़ और फार्मूला कामेडी की हमें आदत पड़ चुकी है।
__________________________
सुने-सुनाए लतीफों को लेकर सीन लिखे जाते हैं और उन्हें ही संवादों में बोल दिया जाता है।
__________________________
'नौटंकी साला' प्रचलित कामेडी फिल्मों से अलग है।
__________________________
रोहन सिप्पी ने एक फ्रांसीसी फिल्म की कहानी का भारतीयकरण किया है।
__________________________
यहां राम परमार (आयुष्मान खुराना) है।
__________________________
वह थिएटर में एक्टर और डायरेक्टर है।
__________________________
एक रात शो समाप्त होने के बाद अपनी प्रेमिका के साथ डिनर पर जाने की जल्दबाजी में उसके सामने आत्महत्या करता मंदार लेले (कुणाल राय कपूर)आ जाता है।
__________________________
एक चीनी कहावत है कि आप जिसकी जान बचाते हैं, उसकी जिंदगी आप की जिम्मेदारी हो जाती है।
__________________________
यह मुहावरा राम के जीवन में चरितार्थ होने लगता है।
__________________________
हताश मंदार की जिदगी को ढर्रे पर लाने के लिए राम को वास्तविक जिंदगी में नौटंकी करनी पड़ती है।
__________________________
यह रिश्ता उनकी इमेज, बातचीत और निभाए किरदारों से बनता है।
__________________________
रोहन सिप्पी की फिल्मों में गीन-संगीत थोड़ा अलग रहता है।
__________________________
इस बार उन्होनें पुराने गीतों का सुंदर उपयोग किया है।
__________________________
रंगकर्मी यहां से रामलीला को नए ढंग से प्रस्तुत करने की प्रेरणा ले सकते हैं।
__________________________
निर्देशक भूषण पटेल ने पिछली फिल्म के तार नई फिल्म की कहानी से जोड़ दिए हैं।
__________________________
साथ ही एक अघोषित प्रयोग भी किया है।
__________________________
'रागिनी एमएमएस 2' में सनी लियोनी स्वयं के किरदार में हैं।
__________________________
इस फिल्म के लिए चुनने के साथ उन्हें उनके अतीत के संदर्भ के साथ पेश किया गया है।
__________________________
'रागिनी एमएमएस' की घटना से प्रभावित फिल्मकार उस खौफनाक घटना पर फिल्म बनाना चाहता हे।
__________________________
फिल्म के लिए वही उसी शापित बंगले में जाता है।
__________________________
सनी लियोनी अपने किरदार के बरे में जानने-समझने के लिए मेंटल हॉस्पिटल में भर्ती रागिनी से मिलती है।
__________________________
हंसी-मजाक के माहौल में फिल्म की शूटिंग आरंभ होती है।
__________________________
लेखक-निर्देशक ने इस बार एक मनोचिकित्सक को भी रखा है, लेकिन दुर्भाग्य से वह फिल्म के क्लाइमैक्स में विज्ञान को भूल तंत्र-मंत्र का ही सहारा लेती है।
__________________________
सनी लियोनी हिंदी फिल्मों में आने के पहले पोर्न स्टार रही हैं।
__________________________
फिल्म का एक किरदार जब ताने मारने के साथ सनी को छेड़ता है और चुनौती देता है तो वह पोर्नो के लिए उपयोगी 'आह..उह' का प्रदर्शन करती है और चुनौती देती है कि जरा वैसा अभिनय कर के दिखाए।
__________________________
हिंदी फिल्मों में ऐसी अभिनेत्रियों की कमी है, जो अपनी देह को लेकर स्वच्छंद और मुक्त हों।
__________________________
ऐसी फिल्मों के विशेष दर्शक हैं।
__________________________
हर शहर का अपना भूगोल और इतिहास होता है।
__________________________
लेखक-निर्देशक सजय खंडूरी दिल्ली की दोनों ही चीजें सतही और फौरी तरीके से बताते हैं।
__________________________
केएलपीडी  फिल्म की कहानी दिल्ली मेट्रो के एक स्टेशन पर लोकेश दुग्गल विवेक ओबेराय के साथ शुरू होती है।
__________________________
एक लड़की आती है जो उसको एक पत्र देती है और उसे अपने पति तक पहुंचाने की बात कहती है।
__________________________
वह पत्र खोल लेता है।
__________________________
मसलन नेहा धूपिया का आना-जाना और मल्लिका शेरावत की छवि नब्बे के दशक की कॉलेज रोमास गर्ल टाइप की बताना।
__________________________
राम गोपाल वर्मा ने किरदारों के नाम और पेशे बदल दिए हैं।
__________________________
कहानी वही रखी है।
__________________________
राम गोपाल वर्मा ने प्राकृतिक रोशनी  में वास्तविक लोकेशन  पर अपने कलाकारों को पहुंचा दिया है और डिजिटल कैमरे से सीमित संसाधनों में यह फिल्म पूरी की है।
__________________________
मुंबई से दूर बैठे युवा निर्देशक गौर करें।
__________________________
वह किरदार की भावनाओं को व्यक्त करता है।
__________________________
'फटा पोस्टर निकला हीरो' आठवें-नौवें दशक की फार्मूला फिल्मों की लीक पर चलती है।
__________________________
बेटे का सपना कुछ और है।
__________________________
वह हीरो बनना चाहता है।
__________________________
संयोग से वह मुंबई आता है और फिर उसकी नई जिंदगी आरंभ होती है।
__________________________
इस जिंदगी में तर्क और कारण न खोजें।
__________________________
इस जिंदगी में तर्क और कारण न खोजें।
__________________________
फिल्म का हीरो पोल डांस करते हुए आयटम सॉन्ग भी गाता है।
__________________________
इसे भी नएपन के तौर पर पेश किया जा सकता है।
__________________________
पद्मिनी कोल्हापुरे गायब हो चुकी रोती-बिसूरती मां को पर्दे पर वापस ले आई हैं, जो हमेशा बेटे को कर्तव्यनिष्ठ होने का पाठ पढ़ाती रहती हैं।
__________________________
सहज तरीके से वे ढाई-तीन दशक पुरानी शैली और संरचना की फिल्म आज के दर्शकों के लिए पेश कर देते हैं।
__________________________
वह जिस ग्रह से आया है, वहां भाषा का आचरण नहीं है, वस्त्रों का आवरण नहीं है और झूठ तो बिल्कुल नहीं है।
__________________________
सच का वह हिमायती, जिसके सवालों और बात-व्यवहार से भौंचक्क धरतीवासी मान बैठते हैं कि वह हमेशा पिए रहता है, वह पीके है।
__________________________
भक्ति और आस्था के नाम पर 'रौंग नंबर' पर भेजे जा रहे संदेश की फिरकी लेता है।
__________________________
मान सकते हैं कि 2 घंटे 33 मिनट की फिल्म में सदियों से चली आ रही आस्था की जड़ों और वजहों में जाने की गुंजाइश नहीं हो सकती थी, लेकिन धर्म सिर्फ कथित मैनेजरों और तपस्वियों का प्रपंच नहीं है।
__________________________
इसके पीछे सुनिश्चित सामाजिक सोच और राजनीति है।
__________________________
और फिर एक साल के बाद अपने ग्रह से दूसरे यात्री को लेकर आगे के शोध के लिए आता है।
__________________________
सवाल है कि रिमोट मिलते हैं, उसे लौट जाने की ऐसी क्या हड़बड़ी थी?
__________________________
इस दरम्यान जग्गू की उपकथा भी चलती है।
__________________________
पाकिस्तानी सरफराज से उसके प्रेम और गलतफहमी की कहानी बाद में मूल कथा में आकर मिलती है।
__________________________
नयापन उनके किरदार पीके में है, जो 'कोई मिल गया' में जादू के रूप में आ चुका है।
__________________________
जग्गू भारत लौट आती है।
__________________________
और यहां उसकी मुलाकात पीके से हो जाती है।
__________________________
अपने रिमोट की तलाश में भटकता पीके पहले जग्गू के लिए एक स्टोरी मात्र है, जो कुछ मुलाकातों और संगत के बाद प्रेम और समझ का प्रतिरूप बन जाता है।
__________________________
यह स्थिति दोनों ही के लिए बड़ी दुर्भाग्यपूर्ण होती है, जिसमें देखने वाले दर्शक और काम करने वाले कलाकार शामिल होते हैं।
__________________________
हालांकि फिल्म स्टार्स के नाम पर फिल्म में कई चर्चित चेहरे हैं।
__________________________
इनमें क्रिस इवंस, माइकल मोनागन, ओब्रे प्लाजा, एंथोनी मैकी जैसे नाम शामिल हैं।
__________________________
बावजूद इसके यह हालत।
__________________________
ऐसा इसलिए क्योंकि यह फिल्म शूट की गई थी साल 2012 में।
__________________________
बाद में यूएस में वीडियो ऑन रिलीज किया गया।
__________________________
फिल्म में इवंस ने लेखक का किरदार निभाया है।
__________________________
और तो और कड़े शब्दों का इस्तेमाल कर वो किसी को भी उसके प्यार की याद दिलाता है।
__________________________
इस दौरान वो अपने बीते दिनों को याद करता है, जब उसका समय अपने दोस्तों के साथ बीतता था।
__________________________
बाद में उसके जीवन में एक महिला आती है।
__________________________
नाम होता है मोनागन।
__________________________
वो उसके जीवन को बदलकर रख देती है।
__________________________
फिल्म में कई बार ऐसा महसूस होता है कि डायरेक्टर किसी शो रील को दिखा रहा है
__________________________
बजाए सिनेमा के एक टुकड़े के।
__________________________
कुछ सालों पहले यशराज फिल्म्स की एक फिल्म आई थी बचना ऐ हसीनों।
__________________________
उस फिल्म का नायक तीन लड़कियों से मिलता है।
__________________________
आखिरकार उसे तीसरी लड़की से हुए प्यार का एहसास होता है।
__________________________
लेडीज वर्सेस रिकी बहल उसकी अगली कड़ी है।
__________________________
आखिरकार चौथी लड़की से उसे प्यार हो जाता है, जो कि पिछले पंद्रह सालों में उसके द्वारा ठगी जा रही 31वीं लड़की है।
__________________________
बहरहाल, बैंड बाजा बारात के रणवीर सिंह और अनुष्का शर्मा की हिट जोड़ी को यशराज फिल्म्स ने फिर से मनीष शर्मा के हाथों में सौंपा है, लेकिन कहानी की लगाम अपने हाथ में रखी है।
__________________________
इस फिल्म में वह रिकी और ईशिका के बीच हो जाता है।
__________________________
इस बार केमिस्ट्री तो परिणति चोपड़ा के साथ दिखती है।
__________________________
उसके प्रेम से आप अभिभूत नहीं होंगे।
__________________________
21वीं सदी में ऐसे प्रेमी की कल्पना आनंद राय ही कर सकते थे।
__________________________
उसके लिए उन्होंने बनारस शहर चुना।
__________________________
मुंबई और दिल्ली के गली-कूचों में भी ऐसे प्रेमी मिल सकते हैं, लेकिन वे ऊिलहाल सिनेमा की नजर के बाहर हैं।
__________________________
बनारस को अलग-अलग रंग-ढंग में फिल्मकार दिखाते रहे हैं।
__________________________
'रांझणा' के चरित्र और प्रसंग के बनारस के मंद जीवन की गतिमान अंतर्धारा को उसकी चपलता के साथ चित्रित करते हैं।
__________________________
'रांझणा' कुंदन और जोया की अनोखी असमाप्त प्रेम कहानी है।
__________________________
बचपन में ही कुंदन की दुआ जोया की नमाज में पूरी होती दिखती है।
__________________________
कुंदन के एकतरफा प्यार के लिए यह स्वीकृति है, जबकि जोया की अनायास प्रतिक्रिया.. बहरहाल, खबर जोया के पिता तक पहुंचती है।
__________________________
जोया पहले अपनी फूफी के पास अलीगढ़ भेज दी जाती है।
__________________________
वहां से आगे की पढ़ाई के लिए वह जेएनयू चली जाती है।
__________________________
कुंदन अपनी जोया के लिए किसी हद तक जा सकता है।
__________________________
उसे तो जोया के प्यार की धुन ल“ी है।
__________________________
कुंदन के स्वभाव को समझने के लिए इस नाम के शाब्दिक और लाक्षणिक अर्थ को भी समझना होच्च।
__________________________
हिंदी फिल्मों में नायक का इतना उपयुक्त नाम लंबे समय के बाद सुनाई पड़ा है।
__________________________
यह नाम ही उसके चरित्र का बखान कर देता है।
__________________________
'तपे सो कुंदन होय'..  पवित्र धातु सोना भी आग में तपने के बाद कुंदन कहलाता है।
__________________________
इस लिहाज से नायक वर्तमान समाज में प्यार में तपा कुंदन है।
__________________________
आनंद राय का उद्देश्य छात्र राजनीति में गहरे उतरना भी नहीं था।
__________________________
उन्होंने एक संदर्भ लिया है, लेकिन उसके विवरण और चित्रण में वे धारणाओं पर निर्भर रहे हैं।
__________________________
'रांझणा' के गीत-संगीत में बनारस की लय है।
__________________________
अगर पटकथा और चुस्त रहती तो यह फिल्म 'किसने की होगी हत्या' जोनर की सफल फिल्म होती।
__________________________
आरंभिक छानबीन से पुलिस इस नतीजे पर पहुंचती है कि हत्या आयशा के पिता सचिन महाजन ने की होगी।
__________________________
बाद में उनकी प्रेमिका एक मशहूर वकील को मुकदमे में शामिल करती है और सीबीआई जांच होती है तो शक की सुई उनके किरदारों से होती हुई जिस पर टिकती है, उसके बारे में कल्पना नहीं की जा सकती।
__________________________
लंबे समय के बाद आशीष विद्यार्थी हिंदी सिनेमा के पर्दे पर आए हैं।
__________________________
अगर केतन केहता की 'रंग रसिया' समय से रिलीज हो गई होती तो बॉयोपिक के दौर की आरंभिक फिल्म होती।
__________________________
सन् 2008 में बन चुकी यह फिल्म अब दर्शकों के बीच पहुंची है।
__________________________
केतन मेहता ने रंजीत देसाई के उपन्यास पर इसे आधारित किया है।
__________________________
मुमकिन है इस फिल्म और उनके जीवन में पर्याप्त सामंजस्य नहीं हो,लेकिन केतन मेहता ने राजा रवि वर्मा के जीवन और कार्य को सामयिक संदर्भ दे दिया है।
__________________________
राजा रवि वर्मा केरल के चित्रकार थे।
__________________________
उन्होंने मुंबई आकर कला के क्षेत्र में काफी काम किया।
__________________________
रामायण और महाभारत समेत पौराणिक "गाथाओं और किंवदंतियों को उन्होंने चित्रों में आकार दिया।
__________________________
फिल्म के आरंभ में आज और अतीत की इस समानता को केतन मेहता ने कोलाज के जरिए दिखाया है।
__________________________
केतन मेहता ने पीरियड फिल्म की जरूरत के मुताबिक परिवेश तैयार किया है।
__________________________
सेट और लोकेशन से उन्नीसवीं सदी के माहौल को पर्दे पर उतारा है।
__________________________
अतीत के ये चरित्र करवट ले रही सदी की आहट समेटे हुए हैं।
__________________________
कई फिल्मों को देखते हुए स्पष्ट पता चलता है कि कुछ कलाकार अपने किरदारों को लेकर अधिक आश्वस्त नहीं रहते।
__________________________
इस फिल्म में गीत-संगीत की अधिक आवश्यकता नहीं थी।
__________________________
'रंगरेज' पूरी तरह युवाओं की फिल्म है।
__________________________
चार दोस्त जो एक-दूसरे के लिए कुछ भी कर गुजरने को तैयार हैं।
__________________________
इन्हीं में से एक हैं ऋषि देशपांडे (जैकी भगनानी) जो अपने दो दोस्तों पकया (विजय वर्मा) और वीनू (अमितोष नागपाल) के साथ मिलकर तीसरे दोस्त के अंतर्जातीय विवाह की योजना बनाते हैं।
__________________________
उनको अच्छे से पता है कि उनके दोस्त की प्रेमिका किसी नेता की बेटी है, ऐसे में उनकी जान पर जोखिम हो सकता है लेकिन फिर भी वे ऐसा करते हैं।
__________________________
पंकज की प्रतिद्वंद्वी नेता के किरदार में लुशीन दुबे ने अंग्रेजी मिश्रित भोजपुरी बोलकर परेशानी बढ़ाई है, लेकिन पंकज के आगे उनकी भंगिमाओं पर नजर नहीं टिकती।
__________________________
आलाप नक्सलवाद से प्रभावित इलाकों की कहानी है।
__________________________
वह तीन दूसरे युवकों के साथ मिल कर अपनी मंडली बनाता है।
__________________________
इसी उद्देश्य से वे उनके सक्रिय इलाके में प्रवेश करते हैं।
__________________________
इस जटिल समस्या का फिल्म के कुछ किरदारों में सरलीकरण कर लेखक-निर्देशक ने हल खोज लिया है।
__________________________
अगर यह स्थानीय रंग में लिपटी रहती तो बेहतरीन फिल्म होती।
__________________________
होमी अदजानिया निर्देशित कॉकटेल  की कहानी इम्तियाज अली ने लिखी है।
__________________________
इम्तियाज अली ने इस बार बैकड्रॉप में लंदन रखा है।
__________________________
थोड़ी देर के लिए हम केपटाउन भी जाते हैं।
__________________________
कहानी दिल्ली से शुरू होकर दिल्ली में खत्म होती है।
__________________________
गौतम कपूर आशिक मिजाज लड़का है।
__________________________
उसे हर लड़की में हमबिस्तर होने की संभावना दिखती है।
__________________________
वह हथेली में दिल लेकर चलता है।
__________________________
लंदन उड़ान में ही हमें गौतम और मीरा के स्वभाव का पता चल जाता है।
__________________________
सारे रिश्ते तोड़कर मौज-मस्ती में गुजर-बसर कर रही वेरोनिका के लिए आरंभ में हर संबंध की मियाद चंद दिनों के लिए होती है।
__________________________
एनआरआई शादी के फरेब में फंसी मीरा पति से मिलने लंदन पहुंचती है।
__________________________
वेरोनिका और मीरा साथ रहने लगते हैं।
__________________________
इस बीच मीरा के कहने पर गौतम को सबक सिखाने के लिए वेरोनिका उसकी चाल ही उस पर आजमाती है।
__________________________
अरे हां, गौतम की मां और मामा भी हैं।
__________________________
मां दिल्ली में रहती हैं और मामा लंदन में।
__________________________
मामा का ही दिलफेंक मिजाज भांजे को मिला है।
__________________________
कुछ दिनों के लिए भिड़ायी गयी यह तरकीब रिश्तों के नए मायने उजागर करती है।
__________________________
तीनों मुख्य किरदारों के स्वभाव और सोच में परिव‌र्त्तन आता है।
__________________________
थोड़ा खिंच भी जाता है।
__________________________
कॉकटेल हिंदी फिल्मों की पीढि़यों पुरानी सोच को फिर से स्थापित करती है।
__________________________
दीपिका पादुकोण जैसी आधुनिक लड़की को कथित भारतीय नारी में तब्दील करने की कोशिश लेखक-निर्देशक के वैचारिक दायरे को जाहिर करती है।
__________________________
फिल्म के कुछ संवाद अंग्रेजी में हैं।
__________________________
रुड़की शहर का गट्टू अपने चाचा के साथ रहता है।
__________________________
गट्टू को चाचा की मार से फर्क नहीं पड़ता।
__________________________
वह पतंग उड़ाता है और सपने पालता है कि एक दिन शहर की काली पतंग वह जरूर काटेगा।
__________________________
काली पतंग उड़ाने वाले की किसी को जानकारी नहीं है।
__________________________
काली पतंग सभी पतंगों को काट कर आसमान में अकेली उड़ती रहती है।
__________________________
गट्टू की समझ में आता है कि शहर की सबसे ऊंची छत से पतंग उड़ाई जाए तो काली पतंग को काटा जा सकता है।
__________________________
बाल दिमाग से वह युक्ति भिड़ाता है और स्कूल में दाखिल हो जाता है।
__________________________
गट्टू अत्यंत मासूम फिल्म है।
__________________________
गट्टू का बचपन वंचित है, लेकिन उसके उत्साह और जोश में बच्चों की ढीठता है।
__________________________
राजन खोसा ने छोटे शहर का माहौल रचने के लिए इसे रुड़की में शूट किया है।
__________________________
किसी भी पूर्वधारणा से बचाने के लिए फिल्म में परिचित कलाकारों को नहीं लिया गया है।
__________________________
फिल्म की पटकथा और संवाद के लिए लेखकीय टीम राजन खोसा, के डी सत्यम और दिलीप शुक्ला को खास बधाई।
__________________________
हालांकि कुछ कामोत्तेजक दृश्य कट गए हैं, लेकिन हिंदी फिल्मों के हिसाब से बचे दृश्य भी कम नहीं हैं।
__________________________
विवेक अग्निहोत्री के इस प्रयास के निगेटिव या पॉजीटिव प्रभाव का फैसला वक्त करेगा।
__________________________
फिलहाल हेट स्टोरी में विवेक अग्निहोत्री ने बदले की कहानी में शरीर को अस्त्र के रूप में इस्तेमाल किया है।
__________________________
इस अस्त्र के इस्तेमाल में खून नहीं बहता।
__________________________
विवेक अग्निहोत्री की नायिका काव्या कृष्णा एक महत्वाकांक्षी पत्रकार है।
__________________________
ऐसी ही एक कोशिश में सिद्धार्थ और काव्या के बीच ठन जाती है।
__________________________
फिल्म में एक संवाद है कि अगर औरत खुद को बेचने पर आए तो वह दुनिया के किसी भी मर्द को खरीद सकती है।
__________________________
यों नैतिकता के दबाव में निर्देशक ने फिल्म का क्लाइमेक्स रचा है।
__________________________
बदले की इस कहानी में शरीर को अस्त्र बनाने के बहाने निर्माता-निर्देशक आम दर्शकों को रिझाने के लिए बोल्ड दृश्य रखे हैं।
__________________________
एक औरत के बदले की कहानी किसी और तरीके से भी कही जा सकती थी।
__________________________
लेकिन विवेक अपनी नायिका को यह राह दी।
__________________________
उन्होंने बदले की कहानी की कमान नायिका को सौंप दी है।
__________________________
यह प्रतिनायक और नायिका की हेट स्टोरी है।
__________________________
इस फिल्म की उपलब्धि गुलशन देवैइया और सौरभ दूबे हैं।
__________________________
बाकी कलाकार साधारण और स्थानपूर्ति के लिए हैं।
__________________________
रजनीश ठाकुर ने फिल्म के नायक के लिए बनारस के अमर जोशी को चुना है।
__________________________
फिल्म निर्देशन सीखने के लिए अमर जोशी खुद के इंतजाम से पहले लंदन जाता है।
__________________________
लंदन से फिल्म डायरेक्शन की पढ़ाई पूरी कर वह मुंबई लौटता है।
__________________________
फिल्म बनाने के क्रम में वह भांति-भांति के निर्माताओं से मिलता है।
__________________________
आखिरकार उसकी फिल्म पूरी होती है, लेकिन उसकी कहानी और प्रस्तुति बदल चुकी होती है।
__________________________
फिल्म के अंत में हम देखते हैं कि अमर जोशी आर्ट, उद्देश्य, गंभीर सिनेमा को भूल कर कमर्शियल चपेट में आ चुका है।
__________________________
उनके सामने भी अमर जोशी मजबूरियां रही होंगी।
__________________________
तभी उन्हें अमर जोशी जैसे असहाय किरदार में सुनील शेट्टी को लेना पड़ा होगा।
__________________________
बैटमैन परंपरा की यह तीसरी और आखिरी फिल्म भव्यता व कथन के स्तर पर द डॉर्क नाइट  के स्तर की लगती है।
__________________________
फिल्म की मूल कहानी में मास्क लगाए विलेन के किरदार में टॉमस हार्डी जो कि बेन के किरदार में पूरी फिल्म में बैटमैन बने क्रिस्टियन बेल पर हावी दिखते हैं, कई बार बुरी तरह नायक को पीटते हैं।
__________________________
बैटमैन का चोला धारण करने से पहले क्रिस्टियन बेल वायेन इंटरप्राइजेस को बचाने की बहुत कोशिश करते हैं लेकिन उनके विरोधी बेन के साथ मिलकर न सिर्फ स्टॉक एक्सचेंज पर कब्जा करते हैं बल्कि परमाणु बम का नुस्खा भी हासिल कर लेते हैं।
__________________________
इन सारे खतरों से शहर को बचाने के लिए बैटमैन खलनायक बेन के सामने आता है लेकिन बेन की ताकत का अंदाजा उसको नहीं होता है।
__________________________
यह जेल देखने में तो अमेरिका के ही किसी ग्रामीण इलाके में स्थित लगती है लेकिन दरअसल इस जेल के सारे दृश्य हिंदुस्तान में फिल्माए गए हैं।
__________________________
निर्देशक क्रिस्टोफर नोलान पिछले साल की गर्मियों में अपनी टीम के साथ जोधपुर के मेहरानगढ़ किले में फिल्म के जेल वाले हिस्से की शूटिंग करने आए थे।
__________________________
इस काम में बैटमैन के साथ मॉर्गन फ्रीमैन और पुलिस कमिश्नर गैरी ओल्डमैन भी रहते हैं।
__________________________
नोलान की पिछली फिल्मों की तरह इस फिल्म में भी नकारात्मक चरित्र नायक पर भारी रहा है।
__________________________
इसका अंदाजा फिल्म के एक दृश्य में तब होता है जब गोथम शहर के अंदर स्टेडियम वाले दृश्य में खलनायक बेन एक के बाद एक घोषणा करके लोगों को मारता है और बैटमैन का कहीं पता नहीं होता है।
__________________________
बैकग्राउंड स्कोर के स्तर पर फिल्म कहीं से लाउड नहीं होती या सुपरहीरो की परंपरा फिल्मों जैसी नहीं लगती।
__________________________
अपनी शोहरत और दौलत का इस्तेमाल कर अनेक स्टार खुद की प्रोडक्शन कंपनी की फिल्मों में स्वयं को ही अलग-अलग अंदाज में पेश कर रहे हैं।
__________________________
निर्देशक शूजित सरकार ने रोचक और रसीले तरीके से पंजाबी मुंडा और बंगाली लड़की के प्रेमकहानी के बैकड्रॉप में स्वमे डोनेशन (वीर्यदान) का परिप्रेक्ष्य रखा है।
__________________________
दिल्ली के परिवेश में लाजपत नगर का मध्यवर्गीय पंजाबी परिवार के बेरोजगार विक्की और चित्तरंजन पार्क में रह रही बैंकस्टाफ आसिमा के बीच प्यार दिखाने के लिए लेखक-निर्देशक ने हीरो-हीरोइन से न तो गाने गवाए हैं और न जबरदस्ती के रोमांटिक सीन गढ़े हैं।
__________________________
विक्की और आवसिमा का प्रेम महानगरीय भागदौड़ में बैंक, बस स्टॉप, सड़क और सूने मैदान के सामने गाड़ी से टिक कर बतियाते हुए होती है।
__________________________
लाउड कामेडी के अभिनेताओं और उनका दुरुपयोग कर रहे निर्देशकों को अन्नू कपूर की विक्की डोनर अवश्य देखनी चाहिए।
__________________________
उन्होंने बिट्टू बॉस को पंजाब में दिखाया है, लेकिन ऐसे बिट्टू देश के हर कोने में दिख जाते हैं।
__________________________
पहली बार बड़े पर्दे पर दिख रहे पुलकित सम्राट की भाव-भंगिमाओं से हम अपरिचित हैं, इसलिए वे आसानी से बिट्टू ही नजर आते हैं।
__________________________
उच्छृंखल स्वभाव के बिट्टू में बैंड बाजा बारात के बिटटू की झलक दिख सकती है, लेकिन ऐसे युवकों का यही चरित्र और व्यवहार होता है।
__________________________
अनायास ही यह फिल्म कई सच्चाइयों को उद्घाटित कर देती है।
__________________________
मां-बेटा, बाप-बेटी, दोस्त, टीचर-स्टूडेंट के अनोखे संबंधों के साथ जब जीरो दिया मेरे भारत ने सरीखा राष्ट्रप्रेम भी है।
__________________________
ऊपरी तौर पर यह दो दोस्तों निक  और जेरी  की कहानी है।
__________________________
मंदी की वजह से दोनों की बदहाली शुरू होती है।
__________________________
मजबूरी में वे पुरूष  एस्कॉर्ट  का काम स्वीकार करते हैं, लेकिन अपनी नैतिकता के दबाव में कुछ रूल बनाते हैं।
__________________________
निक  की प्रेमिका राधिका को उनकी करतूतों का पता चलता है तो वह स्वाभाविक तौर पर नाराज होती है और नारी अस्मिता और दर्प से जुड़े कुछ सवाल भी पूछ बैठती है।
__________________________
दूसरी नायिका तान्या  बारह सालों के बाद उस लड़के से मिलती है, जिस पर कॉलेज  में उसका दिल आया था।
__________________________
तब वह मोटी थी और जेरी  ने उस पर ध्यान नहीं दिया था।
__________________________
फिर से वह प्रेम जागता है और कैंपस-क्लास में हम दोनों केअनोखे प्रेम की बानगी देखते हैं।
__________________________
ऐसी फिल्मों में नायिकाएं सिर्फ शोपीस होती हैं।
__________________________
नीरज पांडे की 'ए वेडनसडे' के मूल निर्माता अंजुम रिजवी ही थे।
__________________________
वे युवा प्रतिभाओं में निवेश करते हैं।
__________________________
'जॉन डे' उनका नया निवेश है।
__________________________
इस फिल्म के निर्देशक अहिशोर सोलोमन हैं।
__________________________
उन्होंने नसीरुद्दीन शाह और रणदीप हुड्डा के साथ यह कहानी बुनी है।
__________________________
पता चलता है कि वह एक बैंक कर्मचारी की बेटी है।
__________________________
वे अपने कलाकारों पर ज्यादा निर्भर करते हैं।
__________________________
सुंदरवन के जंगलों में यह एक सफेद बाघ की खोज से संबंधित कहानी है।
__________________________
उदय फोटोग्राफर है।
__________________________
बाघिन अपने शावक की गंध से उदय के कमरे में आ जाती है।
__________________________
उदय का भाई पंडित सेना में अधिकारी है।
__________________________
वह अपने दोस्तों के साथ भाई की लाश खोजना चाहता है।
__________________________
फॉरेस्ट ऑफिसर और स्थानीय गाइड के मना करने पर भी वह अपने अभियान पर निकलता है।
__________________________
बाघिन का चित्रण और फिल्मांकन किसी मनुष्य की तरह किया गया है।
__________________________
विक्रमजीत सिंह की 'रॉय' ऐसी ही फिल्म है।
__________________________
साधारण फिल्मों में भी कुछ दृश्य, गीत और सिक्वेंस मिल जाते हैं,जिसे दर्शकों का मन बहल जाता है।
__________________________
आयशा और टीया में बताने पर ही फर्क मालूम होता है या फिर रणबीर और अर्जुन के साथ होने पर पता चलता है कि वे दो हैं।
__________________________
फिल्म के एक नायक कबीर ग्रेवाल के 22 संबंध रह चुके हैं।
__________________________
उनके बारे में मशहूर है कि वे अपनी प्रेमिकाओं की हमशक्लों को फिल्मों की हीरोइन बनाते हैं।
__________________________
कुछ सुनी-सुनाई बात लग रही है न ?
__________________________
बहरहाल, 'रॉय' कबीर और रॉय की कहानी है।
__________________________
वह उस पर दो फिल्में बना चुका है।
__________________________
तीसरी फिल्म की शूटिंग के लिए मलेशिया जाता है।
__________________________
वहीं वह आयशा से टकराता है।
__________________________
आयशा उसकी जिंदगी के साथ फिल्म में भी चली आती है।
__________________________
दूसरी तरफ रॉय भी मलेशिया में है।
__________________________
वह अंतिम चोरी के लिए आया है,जिसके बाद उसे किसी अनजान देश के अनजान शहर में अनजान नाम से जिंदगी जीना है।
__________________________
रॉय और कबीर की इस कहानी में टीया और आयशा की वजह से गड्डमड्ड होती है।
__________________________
जैक्लीन फर्नांडीस दोनों रूपों में एक सी लगती हैं।
__________________________
खास कर जब हिंदी बोलने और पढऩे नहीं आता हो तो संवाद अदायगी में फर्क कैसे आएगा?
__________________________
उनका चरित्र ही वैसा गढ़ा गया है।
__________________________
फिल्म में खामोशी, खामोशी का शोर और खामोशी का जहां जैसे शब्दों का प्रयोग बार-बार हुआ है।
__________________________
'षमिताभ' की कहानी एक गूंगे शख्स की है, जो हिंदी फिल्म इंडस्ट्री का सुपरस्टार बन जाता है।
__________________________
वह भी तब, जब वह न किसी फिल्मकार का सगा-संबंधी है।
__________________________
वह फिर भी कैसे सितारा बनता है, उस सफर को बाल्की ने विश्वसनीय तरीके से पोट्रे किया है।
__________________________
फिल्म में अमिताभ बच्चन के असल जिंदगी से जुड़े अनुभव भी हैं।
__________________________
उसे एक संवाद से उनका किरदार फिल्म में कह जाता है।
__________________________
फिल्म यह सवाल भी उठाती है कि क्या एक आम चेहरे-मोहरे वाला शख्स कभी सुपरस्टार नहीं बन सकता?
__________________________
'षमिताभ' में किरदारों की असुरक्षा, अविश्वास और अहम की गुत्थमगुत्थी है।
__________________________
यह ग्लैमर जगत में नाम और दाम कमाने को संघर्षरत दो शख्स दानिश(धनुष) और अमिताभ सिन्हा(अमिताभ बच्चन) की गाथा है।
__________________________
मुंबई के पास इगतपुरी इलाके का दानिश गूंगा, गरीब और आम चेहरे-मोहरे वाला शख्स है, पर वह बचपन से फिल्मों का दीवाना है।
__________________________
उसे जिंदगी में हीरो ही बनना है।
__________________________
दानिश बड़ा होता है।
__________________________
बस ड्राईवर बन अपनी मां को सहारा देना चाहता है कि उसकी मां चल बसती है।
__________________________
उसके बाद वह सपनों के शहर मुंबई आता है।
__________________________
आगे भी मतांतर के बावजूद दोनों कामयाब प्रोजेक्ट करते हैं, लेकिन दोनों के बीच जल्द ही अहम और क्रेडिट लेने के टकराव का सिलसिला प्रारंभ हो जाता है।
__________________________
फिल्म पूरी तरह अमिताभ बच्चन के नाम है।
__________________________
अब यह फिल्मकारों पर निर्भर करता है कि वे उनके किन शेड्स को उभार और बाहर निकाल पाने में सक्षम है।
__________________________
अक्षरा हासन इस फिल्म से अपना डेब्यू कर रही हैं।
__________________________
उन्होंने असिस्टेंट डायरेक्टर यानी एडी की भूमिका का निर्वहन किया है।
__________________________
स्वानंद किरकिरे ने अपनी प्रतिष्ठा के मुताबिक सीन को आगे बढ़ाने में मदद करने वाले गाने लिखे हैं।
__________________________
वहां रह रहे  युवा अपने-अपने तरीकों से जिंदगी में ऊंचा मुकाम हासिल करना चाहते हैं।
__________________________
उनसे बचना या उनके जाल में फंसना व्यक्ति विशेष के  विवेक पर निर्भर करता है।
__________________________
फिल्म दक्षिणी दिल्ली में सेट है।
__________________________
कहानी का  नायक पृथ्वी खुराना अपने दोस्त सैम के संग रहता है।
__________________________
उसका स्पष्ट कहना है, जिंदगी में नतीजे की परवाह  होनी चाहिए, तरीके की नहीं।
__________________________
लाइफ और टी-20 मैच में पैसे और रन कहीं से बरसे  कोई फर्क नहीं पड़ता।
__________________________
ऐसे में अचानक एक दिन पृथ्वी के बैंक खाते में 100 करोड़ रुपए जमा  हो जाते हैं।
__________________________
बैंक मैनेजर थडानी अपनी सेक्रेटरी के साथ खुद उसके घर पहुंचता  है।
__________________________
उसे अंडरवल्र्ड से उन पैसों को कहीं और  जमा कराने के धमकी भरे कॉल आने लगते हैं।
__________________________
बदले में उसे कमीशन देने की बात  होती है।
__________________________
सैम की संगत में डरपोक पृथ्वी के जमीर की अग्निपरीक्षा प्रारंभ हो  जाती है।
__________________________
मेघा की अपने प्रेमी के प्रति असुरक्षा लेकिन समय  पडऩे पर साथ देने की उसकी समझदारी को टीना देसाई ने बखूबी पोट्रे किया है।
__________________________
फिल्म की खोज विदेशी कलाकार टालिया बेंस्टन हैं।
__________________________
सुसी गणेश ने अपनी तमिल फिल्म 'थिरूट्टु पायले' को हिंदी में 'शॉर्टकट रोमिया' टायटल के साथ पेश किया है।
__________________________
फिल्म की कहानी केन्या जाती है और वहां के वन्यजीवों का भी दर्शन कराती है।
__________________________
सभी किसी न किसी प्रपंच में लगे हुए हैं।
__________________________
अपनी चालबाजी के दौरान ही उसकी मुलाकात शेरी उर्फ राधिका से हो जाती है।
__________________________
राधिका का एक चुंबन उसे सच्चे प्रेम का एहसास दिला देता है।
__________________________
राधिका की शर्त पर वह सब कुछ छोड़ कर सामान्य जिंदगी में प्रवेश करना चाहता है, लेकिन तब तक देर हो चुकी होती।
__________________________
नील नितिन मुकेश फिल्म के केंद्र में हैं।
__________________________
हाल के बरसों में वे 'ग्रैंड मस्ती' जैसी सफल एडल्ट कॉमेडी भी दे चुके हैं।
__________________________
भारती भाटिया रईस बिजनेसमैन आरके भाटिया की पत्नी है।
__________________________
परिवार की बेहतरी के लिए उसने अपनी महत्वाकांक्षाओं की तिलांजलि दे दी।
__________________________
अपनी जिंदगी के चालीस साल उसने किचन को दे दिए।
__________________________
ऐसे में उसके तारणहार के तौर पर उसका नाती मन अमेरिका से आता है।
__________________________
भारती भाटिया का किरदार रेखा ने निभाया है।
__________________________
फिल्म पूरी तरह उनके कंधों पर टिकी है।
__________________________
रिया के किरदार में श्वेता कुमार हैं, जो इंद्र कुमार की बेटी हैं।
__________________________
उन्हें नाममात्र का स्पेस मिला है।
__________________________
श्रेया नारायण फिल्म में बहू की भूमिका में हैं।
__________________________
समीर और संजीव चतुर्वेदी के गीत औसत हैं।
__________________________
लड़के का नाम घनश्याम और लड़की का नाम राधिका हो और दोनों ब्रजभूमि में रहते हों तो उनमें प्रेम होना लाजिमी है।
__________________________
अमित शर्मा की फिल्म 'तेवर' 2003 में तेलुगू में बनी 'ओक्काड़ु' की रीमेक है।
__________________________
वे शांतनु श्रीवास्तव की मदद से मूल कहानी को उत्तर भारत में रोपते हैं।
__________________________
उन्हें अपनी कहानी के लिए आगरा-मथुरा की पूष्ठभूमि समीचीन लगती है।
__________________________
एक बाहुबली है।
__________________________
उसके दिल यानी रोज के गार्डन में एक लड़की प्रवेश कर जाती है।
__________________________
वह प्रोपोज करता है।
__________________________
और ड्रामा चालू हो जाता है।
__________________________
मथुरा के गुंडा बाहुबली की जोर-जबरदस्ती के बीच में आगरे का लौंडा पिंटू शुक्ला उर्फ घनश्याम आ जाता है।
__________________________
अपने तेवर के साथ प्यार का इजहार करना है।
__________________________
जाहिर सी बात है कि इसके लिए एक दमदार विलेन भी चाहिए था।
__________________________
खल भूमिकाओं के लिए आवश्यक नहीं है कि आप ऊंची आवाज में चिल्लाएं या अपनी कद-काठी से आतंकित करें।
__________________________
मनोज अपने हाव-भाव और छोटे इशारों से ही सिहरन पैदा करते हैं।
__________________________
कहानी उत्तर भारत की लगती है।
__________________________
हिंदी फिल्म इंडस्ट्री में एनएसडी की प्रतिभाओं के योगदान का आकलन अभी तक नहीं हुआ है।
__________________________
वैसे पिछली फिल्म में भी उत्पल दत्त और एके हंगल थिएटर की पृष्ठभूमि के थे।
__________________________
औरत को ऑब्जेक्ट के रूप में प्रस्तुत करना ही फिल्म का विषय है।
__________________________
इस संदर्भ में धूलिया और शर्मा का संयम दिखता है।
__________________________
पिछली फिल्म में तीनों बूढ़े गोवा गए थे।
__________________________
ग्लोबल समय में आर्थिक समृद्धि और अच्छे दिनों के दौर में तीनों मॉरीशस जाते हैं।
__________________________
सदियों पहले भारत से मॉरीशस गए बिहारी मजदूरों की वंशज है आहना।
__________________________
नए जमाने की बेफिक्र लड़की, जिसकी जिंदगी में इमोशनल उतार-चढ़ाव फेसबुक के लाइक और कमेंट से प्रभावित होता है।
__________________________
संयोग से सुब्रत दत्ता भी एनएसडी के हैं।
__________________________
फिल्म अंत में नया मोड़ ले लेती है।
__________________________
यह आज के दौर की फिल्म है।
__________________________
आत्ममुग्ध होने पर ऐसा होता है।
__________________________
हिंदी फिल्म इंडस्ट्री का सातवां दशक।
__________________________
फिल्म स्टार, फिल्में, प्रोड्यूसर और डायरेक्टर का अलग ढर्रा था।
__________________________
लेखक और निर्देशक का पूरा ध्यान हिमेश रेशमिया पर टिका है।
__________________________
अनंत नारायण महादेवन ने हिमेश रेशमिया के सौजन्य और सहयोग से सातवें दशक की पृष्ठभूमि में एक मर्डर मिस्ट्री बुनी है, जो म्यूजिकल भी है।
__________________________
संगीत आज का है, लेकिन ध्वनियों में सातवें दशक की अनुगूंज है।
__________________________
शक के दायरे में सभी हैं, लेकिन असली हत्यारा कौन है?
__________________________
'द एक्सपोज' में फिल्म स्टार और इंडस्ट्री की ईष्र्या, चालबाजी, साजिश, इगो, निराशा, प्रेम और बदले की भावना को लेखक-निर्देशक ने फिल्म की कहानी में घटनाओं के जरिए पिरोया है।
__________________________
यह फिल्म हिमेश रेशमिया की है।
__________________________
इस फिल्म में इरफान और आदिल हुसैन पैबंद की तरह नजर आते हैं।
__________________________
अनुराग कश्यप की फिल्म 'अग्ली' के इस शीर्षक गीत को चैतन्य की भूमिका निभा रहे एक्टर विनीत कुमार सिंह ने लिखा है।
__________________________
फिल्म निर्माण और अपने किरदार को जीने की प्रक्रिया में कई बार कलाकार फिल्म के सार से प्रभावित और डिस्टर्ब होते हैं, लेकिन उनमें से कुछ ही भूमिका निभाने की उधेड़बुन को यों प्रकट कर पाते हैं।
__________________________
दरअसल, इस गीत के बोल में अनुराग कश्यप की फिल्म का सार है।
__________________________
उसे नहीं मालूम कि उसकी मां पापा से क्या अपेक्षा रखती है और क्यों दूसरे पापा के साथ रहने लगती है।
__________________________
हमारी मुलाकात एक निर्दयी निर्देशक से होती है, जिसकी कटु कल्पना शहर के अंधेरे कोनों और इंसान के संकरे विवरों में प्रवेश करती है।
__________________________
फिर भी कोशिश दर्शकों को रिझाने की।
__________________________
इस बार हमारे सामने है 'द वेटीकन टेप्स'।
__________________________
फिल्म का निर्देशन मार्क नेवेल्डीन ने किया है।
__________________________
कारण कि इस फिल्म में ऐसा कुछ नहीं जो उनकी पुरानी फिल्मों की याद दिलाए।
__________________________
फिल्म की कहानी एक यंग लड़की के ईर्द-गिर्द घूमती है।
__________________________
यह किरदार निभाया है ओलिविया डुडली ने।
__________________________
विज्ञान और दवा के होने वाले दुष्प्रभावों पर बात करती इस फिल्म में लड़की को एक व्यक्ति नोटिस करता है।
__________________________
बस फिर इसके बाद तरह-तरह के तरीके आपको दूसरी डरावनी फिल्मों की याद दिलाते हैं।
__________________________
तो आपको इससे भी आगे की बात महसूस होगी।
__________________________
इस तरह की फिल्मों में पहले भी वेटीकन चर्च से जुड़ा कुछ किस्सा बताया जा चुका है।
__________________________
'व्हाट द फिश' केवल डिंपल कपाड़िया की फिल्म नहीं है।
__________________________
वह केंद्रीय चरित्र जरूर हैं, लेकिन फिल्म में अनेक चरित्र आते-जाते हैं।
__________________________
महीने भर के लिए घर से बाहर जा रही मौसी इन दोनों को दाना डालने और सींचने की जिम्मेदारी भतीजी को देकर जाती हैं।
__________________________
भतीजी अपने ब्वॉयफ्रेंड को जिम्मेदारी सौंपती है और फिर यह जिम्मेदारी हर चरित्र के साथ आगे सरकती जाती है।
__________________________
किरदारों को अतीत और भविष्य से काट कर सिर्फ वर्तमान में रखा गया है।
__________________________
उनके बारे में ज्यादा न जानने से अपरिचय भाव बना रहता है।
__________________________
यह मेहनत उनके परफारमेंस तक ही सीमित रहती है।
__________________________
यह सवाल करना बेमानी है कि उन्होंने 'व्हाट द फिश' क्यों की?
__________________________
कुरैशी परिवार की आखिरी उम्मीद है यह बकरा, जिसे शाहरुख नाम दिया गया है।
__________________________
वह बकरा परिवार के बच्चे जुल्फी का दोस्त है।
__________________________
ऐसे वक्त में जाफर की एक युक्ति काम आती है।
__________________________
इस से बकरा परिवार में रहने के साथ ही आमदनी का जरिया भी बन जाता है।
__________________________
बकरे के नाम पर धर्म, राजनीति और स्वार्थ की रोटियां सेंकी जाती हैं।
__________________________
छोटे शहर की कहानियों पर आधारित कुछ फिल्में सफल रही हैं और यही कारण है कि इन दिनों लगातार इसी तरह की फिल्में बन रही हैं। 'सुई धागा' इस कड़ी में ताजा फिल्म है जिसे शरत कटारिया ने बनाया है। वे इसके पहले 'दम लगा के हईशा' बना चुके हैं।


फिल्म देखने के पहले अहम सवाल यह था कि वरुण धवन और अनुष्का शर्मा जैसे स्टार्स निम्न मध्यमवर्गीय किरदारों के साथ क्या न्याय कर पाएंगे? इन दोनों कलाकारों ने तो अपना काम बखूबी किया, लेकिन स्क्रीनप्ले इनका साथ नहीं निभा पाया।

मौजी (वरुण धवन) अपने नाम के अनुरूप मौजी हैं। तमाम अभावों में भी उसके मुंह से 'सब बढ़िया' ही निकलता है। वह अपनी पत्नी ममता (अनुष्का शर्मा) और माता-पिता के साथ रहता है। एक दुकान से वह नौकरी इसलिए छोड़ देता है क्योंकि काम के साथ-साथ उसे कुत्ता या बंदर बनाकर सेठ मजे लेता है और यह बात ममता को पसंद नहीं आती।

मौजी टेलरिंग का काम शुरू करता है। दुकान न होने पर सड़क किनारे मशीन लेकर बैठ जाता है। इस काम में उसके साथ ममता कदम मिला कर चलती है।

यहां तक फिल्म बहुत ही बढ़िया तरीके से चलती है। इस गंभीर बात को भी हास्य के पुट के साथ निर्देशक और लेखक ने बखूबी पेश किया है। नकारा बेटा और बाप की झड़प, पैसों की तंगी, मां की बीमारी को लेकर बढ़िया सीन रचे गए हैं। आप ठहाके भी लगाते हैं और कुछ सीन आपको भावुक भी करते हैं।

जिंदगी की जद्दोजहद के बीच भी मौजी के किरदार का खुश रहना, सपने देखना और आगे बढ़ने के लिए लगे उसे दर्शकों से जोड़ता है। मौजी जहां दुनियादारी में कमजोर पड़ता है वहां ममता उसे संभालती है और उसके साथ कंधे से कंधा मिला कर चलती है।

एक घंटे तक सरपट दौड़ती फिल्म दूसरे घंटे मे रूकने लगती है। कहानी में कुछ ऐसे स्पीड ब्रेकर आते हैं जो फिल्म की गति में बाधा डालते हैं। फिल्म इधर-उधर भटकने लगती है। लेखक को समझ नहीं आया कि अब बात को कैसे खत्म किया जाए।


बीच-बीच में कुछ मजेदार और इमोशनल सीन आते हैं जो फिल्म को संभालते हैं, लेकिन कहानी विश्वसनीय न होने के कारण ये उतना प्रभाव नहीं छोड़ पाते हैं। साथ ही फिल्म में आगे क्या होने वाला है इसका अंदाजा आसानी से लगाया जा सकता है।

निर्देशक के रूप में शरत कटारिया का काम अच्छा है। उन्होंने एक सिंपल स्टोरी को अच्छे से पेश किया है। किरदारों के बीच के रिश्ते और इमोशन को उन्होंने अच्छे से उभारा है। एक कम आय वाले परिवार की परेशानियों और संघर्ष को बेहतरीन तरीके से दर्शाया है। सेकंड हाफ में यदि उन्हें कहानी का साथ मिलता तो यह एक बेहतरीन फिल्म होती।

सभी कलाकारों का अभिनय फिल्म का बड़ा प्लस पाइंट है। वे अपने अभिनय के जरिये बांध कर रखते हैं। वरुण धवन ने अपने स्टारडम को साइड में रख एक साधारण लड़के के किरदार को शानदार तरीके से निभाया है। उनका किरदार बेहद पॉजिटिव है और यह बात उन्होंने अपने अभिनय से दिखाई है।

अनुष्का शर्मा ने उनका साथ अच्छे से निभाया है। सिंपल लुक और नॉन ग्लैमरस किरदार करने का उन्होंने साहस दिखाया है। रघुवीर यादव सहित अन्य सारे कलाकारों ने भी अपना काम शानदार तरीके से किया है।

फिल्म का बैकग्राउंड म्युजिक बढ़िया है। गाने मूड के अनुरूप हैं।

'सुई धागा' में कई दिल को छू लेने वाले सीन हैं, लेकिन पूरी फिल्म के बारे में यह बात नहीं कही जा सकती।

निर्माता : मनीष शर्मा
निर्देशक : शरत कटारिया
संगीत : अनु मलिक
कलाकार : वरुण धवन, अनुष्का शर्मा, रघुवीर यादव
सेंसर सर्टिफिकेट : यू * 2 घंटे 2 मिनट 29 सेकंड

__________________________


सैनिक, सरहद और युद्ध फिल्मकार जे.पी. दत्ता के प्रिय विषय रहे हैं। इस पर उन्होंने 'बॉर्डर', 'एलओसी कारगिल', जैसी फिल्में बनाई हैं। उनकी ताजा फिल्म 'पलटन' का भी यही विषय है जो कि एक सत्य घटना पर आधारित है।

भारत और चीन के बीच 1962 में हुए युद्ध के कुछ वर्षों बाद नाथू ला दर्रे पर एक भीषण सैन्य संघर्ष हुआ था। चीन की घुसपैठ बढ़ती जा रही थी और इससे भारतीय सैनिक खुश नहीं थे। उन्होंने सीमा पर फेंसिंग करने का निर्णय लिया जो चीनियों को रास नहीं आया। उन्होंने गोलीबारी की जिसका जोरदार जवाब भारतीय पलटन ने दिया।

चीन को यकीन नहीं था कि भारतीय सैनिक इतनी बहादुरी से मुकाबला करेंगे। उन्होंने भारतीय सैनिकों की ताकत को कम आंका था, लेकिन मेजर जनरल सगत सिंह (जैकी श्रॉफ), ले.कर्नल राय सिंह यादव (अर्जुन रामपाल), मेजर बिशन सिंह (सोनू सूद), कैप्टन पृथ्वी सिंह डागर (गुरमीत चौधरी), मेजर हरभजन सिंह (हर्षवर्धन राणे) अतर सिंह (लव सिन्हा) और उनके साथियों ने चीनी सैनिकों का ऐसा मुकाबला किया कि उसने इस मसले पर शांति की पहल कर दी।

नाथू ला सैन्य संघर्ष और सैनिकों की बहादुरी के बारे में ज्यादा लोगों को जानकारी नहीं है। इस घटना को फिल्म में दिखाने का जेपी दत्ता का फैसला सही है, लेकिन वे इसे परदे पर ठीक से प्रस्तुत नहीं कर पाए। यह फिल्म उन्होंने 'बॉर्डर' के हैंगओवर में बनाई जो कि वर्षों पूर्व रिलीज हुई थी।

फिल्म की कहानी और स्क्रीनप्ले जेपी दत्ता का ही है। लेखक के रूप में कहानी को फैलाने के लिए वे संघर्ष करते नजर आए। फिल्म के सारे लीड कैरेक्टर्स के परिवार की कहानी उन्होंने डाली है जो एक सीमा बाद बोर करती है।

फिल्म लूप में चलती हुई नजर आती है। एक सीन सीमा पर बढ़ते तनाव का और दूसरा किसी सैनिक के परिवार का। यह लूप लगातार चलता रहता है और समझ में आने लगता है कि फिल्मकार महज फिल्म की लंबाई बढ़ाने के लिए यह कर रहा है।

जेपी दत्ता बहुत गहराई में भी नहीं गए। उन्होंने सीमा के तनाव को तो अच्‍छे से दर्शाया है, लेकिन उस समय की राजनीतिक परिस्थितियां को उन्होंने नहीं दिखाया है।

फिल्म की शुरुआत अच्‍छी है कि किस तरह से चीनी सैनिक घुसपैठ करना चाहते हैं और 'हिंदी-चीनी भाई-भाई' का नारा लगाते हैं, लेकिन बहुत ही जल्दी फिल्म उम्मीद के मुताबिक चलने लगती है। आगे क्या होने वाला है, पता चल जाता है।

उदाहरण के लिए यदि सैनिक रात में अपने परिवार से टेलीफोन पर बेहद भावुक होकर बात कर रहा है तो दर्शक समझ जाते हैं कि अब यह शहीद होने वाला है। आखिरी के कुछ मिनटों में वो संघर्ष होता है जिसे दर्शक देखना चाहते थे। यहां पर फिल्म अच्छी लगने लगती है और इमोशनल भी करती है कि किस तरह से सैनिकों ने अपनी जान की परवाह किए बिना चीनी सेना का सामना किया।

जेपी दत्ता का निर्देशन औसत है। उन्होंने भारत-चीन के बीच तनाव वाले सीन अच्छे फिल्माए, लेकिन कहीं-कहीं फिल्म बहुत ज्यादा ड्रामेटिक हो गई। भारत और चीन के सैनिक के बीच तू तू-मैं मैं वाले या सैनिकों के परिवार वाले कुछ सीन ऐसे ही हैं।

जेपी का प्रस्तुतिकरण ऐसा नहीं है कि लगे हम 50 साल से ज्यादा पुरानी बात देख रहे हैं। कलाकारों के लुक आज के दौर जैसे लगते हैं। ईशा गुप्ता तो मॉडल की तरह नजर आती हैं। फिल्म में 'अंतर्देशीय पत्र' भी आज के दौर वाला है। जेपी ने ज्यादा बारीकियों पर ध्यान न देते फिल्म को तेजी से बनाने में जोर दिया है। फिल्म में कई दृश्य जेपी की ही सुपरहिट फिल्म 'बॉर्डर' की याद दिलाते हैं।


फिल्म की सिनेमाटोग्राफी शानदार है और पहाड़ियों के साथ-साथ संघर्ष वाले सीन भी अच्छे से फिल्माए गए हैं। फिल्म में गानों से बचा जा सकता था।

एक्टिंग डिपार्टमेंट में फिल्म कमजोर है। अर्जुन रामपाल, लव सिन्हा, गुरमीत चौधरी खूब कोशिश करते दिखाई दिए। जैकी श्रॉफ, हर्षवर्धन राणे और सोनू सूद थोड़े बेहतर रहे।

कुल मिलाकर यह फिल्म उस बहादुरी भरे कारनामे के साथ न्याय नहीं करती जो हमारे सैनिकों ने किया है।

निर्माता : ज़ी स्टूडियो, जे.पी. फिल्म्स
निर्देशक : जे.पी. दत्ता
संगीत : अनु मलिक
कलाकार : जैकी श्रॉफ, अर्जुन रामपाल, सोनू सूद, गुरमीत चौधरी, हर्षवर्धन राणे, सिद्धांत कपूर, लव सिन्हा, ईशा गुप्ता

__________________________


विश्वरूप के पहले भाग में कहानी और पेश करने के तरीके में जो बिखराव था उसमें सुधार दूसरे भाग में भी नहीं हुआ। बल्कि यह कहना ठीक होगा कि दूसरे भाग में हालात और बिगड़ गए।

विश्वरूप 2 पहले भाग का सीक्वल भी है और प्रिक्वल भी। यानी कि कहानी कई बार आगे-पीछे होती है। निर्देशक के रूप में कमल हासन ने कहानी को इस तरीके से पेश किया है दर्शक पूरी तरह कन्फ्यूज होते रहते हैं और ज्यादातर समय पल्ले ही नहीं पड़ता कि यह सब क्या हो रहा है और क्यों हो रहा है?

पिछले भाग की तरह ही इस बार भी विज़ाम (कमल हासन) के निशाने पर उमर कुरैशी (राहुल बोस) और सलीम (जयदीप अहलावत) हैं जो न्यूयॉर्क से भाग निकले हैं और उनके निशाने पर भारत है जहां वे धमाकों के जरिये आतंक फैलाना चाहते हैं।

लगभग ढाई घंटे की फिल्म है और अपनी बात पर यह आखिरी के 45 मिनट में आती है तब तक कहानी को खूब घुमाया फिराया गया है ताकि दर्शकों को बहलाया जा सके, लेकिन यह सब देखना बोरिंग है। फिल्म आपके सब्र की परीक्षा ले लेती है।

कमल हासन की बड़ी असफलता यह है कि वे दर्शकों को फिल्म से बिलकुल भी नहीं जोड़ पाए। उन्होंने बात कहने में लंबा समय लिया है। लंबे सीन रचे हैं और फिल्म बेहद सुस्त रफ्तार से आगे बढ़ती है।

कहने को तो यह थ्रिलर है, जिसमें स्काई डाइविंग है, पानी के अंदर की शूटिंग है, हेलिकॉप्टर हैं, फाइटिंग सीन हैं, बम-गोलियां हैं, लेकिन थ्रिल नहीं है। बिना ठोस कहानी के ये सब खोखले नजर आते हैं।

इस एक्शन फिल्म में कमल हासन मिसफिट हैं। उन्हें देख लगता ही नहीं कि यह आदमी इतनी बढ़िया फाइटिंग या स्टंट्स कर सकता है। जब फिल्म के हीरो पर ही दर्शकों का विश्वास नहीं जम पाता तो कहानी पर कैसे होगा। इमोशनल सीन में कमल जरूर अपने अभिनय से प्रभावित करते हैं, लेकिन ध्यान रखने वाली बात यह है कि एक एक्शन से सजी थ्रिलर मूवी है।

ढंग की कहानी न होने पर परदे पर दिखाई तमाम मेहनत को बरबाद होते देखना तकलीफ भरा है। कई लोकेशन पर कहानी को फिल्माया गया है, पैसा खर्च किया गया है, हर सीन को को भव्य बनाने की कोशिश की गई है, लेकिन ढंग की कहानी नहीं चुनी गई।

निर्देशक के रूप में भी कमल हासन निराश करते हैं। गाने बिना सिचुएशन के डाल दिए गए हैं। मां-बेटा वाला ट्रेक इमोशनल जरूर करता है, लेकिन गौर से सोचा जाए तो यह महज फिल्म की लंबाई बढ़ाने के काम आता है। कमल ने बहुत सारी बातें फिल्म में कहने की कोशिश की है, लेकिन कहने का सलीका नहीं आया।

उमर और सलीम को जितना खतरनाक बताया गया है उन्हें फिल्म में उतने फुटेज भी मिलने चाहिए थे, लेकिन वे फिल्म के आखिरी में ही नजर आते हैं जिससे वे उतने खतरनाक नहीं लगते।

फिल्म की दोनों हीरोइनों पूजा कुमार और एंड्रिया जर्मिया का काम अच्छा है। बरसों बाद बड़े परदे पर वहीदा रहमान को देखना अच्छा लगता है। बाकी कलाकार दबे-दबे से रहे क्योंकि उनके रोल ठीक से नहीं लिखे गए थे।

'विश्वरूप 2' देखने के बाद फिल्म से ज्यादा अफसोस कमल हासन के लिए होता है।

बैनर : राजकमल फिल्म्स इंटरनेशनल, रोहित शेट्टी पिक्चर्स, रिलायंस एंटरटेनमेंट
निर्माता : कमल हासन, चंद्रा हासन
निर्देशक : कमल हासन
संगीत : मोहम्मद घिब्रान
कलाकार : कमल हासन, राहुल बोस, पूजा कुमार, शेखर कपूर, जयदीप अहलावत, वहीदा रहमान
सेंसर सर्टिफिकेट : यूए * 2 घंटे 24 मिनट 43 सेकंड

__________________________
कहा जाता है कि एक यात्रा आपको दस किताबों जितना सिखा देती है। इस बात पर कई फिल्में बनी हैं जिनमें यात्रा करते हुए किरदार की वर्षों से उलझी हुई पहेलियां सुलझ जाती हैं। वे अपने आपको भी खोज लेते हैं। आकर्ष खुराना द्वारा निर्देशित फिल्म 'कारवां' भी इसी तरह की बात करती है।

फोटोग्राफर बनने का सपना देखने वाला अविनाश (दुलकर सलमान) सॉफ्टेवयर इंजीनियर है और अपने काम से नाखुश है। इस बात को लेकर वह अपने पिता से नाराज है और कई वर्षों से उनमें बातचीत बंद है। अविनाश के पिता का तीर्थयात्रा के दौरान निधन हो जाता है। अपने पिता की बॉडी लेने जब वह जाता है तो उसे पता चलता है कि कूरियर कंपनी ने किसी और की बॉडी उसे पहुंचा दी है। शव की अदला-बदली करने के लिए अविनाश को बंगलुरु से कोच्चि की यात्रा करना पड़ती है।


बिजॉय नाम्बियार द्वारा लिखी गई कहानी में दो शवों की अदला-बदली वाला ट्रेक कुछ हटकर जरूर है, लेकिन पूरी तरह से विश्वसनीय नहीं है। इतनी देर तक शव को अपने पास रखना, बीच में पार्टी करना, शव ले जाने वाली वैन का चोरी हो जाना जैसी बातों के जरिये फिल्म को किसी तरह आगे बढ़ाया गया है।

फिल्म में कहानी से ज्यादा किरदार महत्वपूर्ण है। अविनाश गुमसुम है, अंतर्मुखी है, कम उम्र में ही 'अंकल' वाला व्यवहार करता है। इस यात्रा में वह उम्र में अपने से बहुत छोटी तान्या का साथ पाकर खिल जाता है। उसे महसूस होता है कि जिंदगी को वह कुछ ज्यादा ही गंभीरता से ले रहा है। हालांकि पिता से उसके तनाव वाली बात को एक पत्र के जरिये सुलझाया गया है और यह लेखकों के लिए सबसे आसान तरीका था। कुछ और सोचा जाना था।

तान्या इस यात्रा में बगावत और बेवकूफी के अंतर को समझती है। वह बगावत को ही आजादी मान बेवकूफी कर रही थी। नैतिकता का पाठ पढ़ाने वाला शौकत खुद ही दूसरे की बेगम भगा ले जाता है। इनमें से सिर्फ अविनाश के किरदार का बदलाव ही प्रभावित कर पाता है।

इन किरदारों की जो समस्या दिखाई गई है उनमें नई बात नजर नहीं आती। पैरेंट्स का बच्चों के करियर को लेकर दखल देना जैसी बातें कई बार दोहराई जा चुकी हैं इसलिए बहुत जल्दी कहानी अपनी ताजगी खो देती है।

शव की अदला-बदली को लेकर उत्सुकता पैदा होती है कि कुछ अलग देखने को मिलेगा, लेकिन धीरे-धीरे यह ट्रैक बैक सीट पर चला जाता है और दूसरी बातें हावी हो जाती हैं।
जहां तक प्लस पाइंट का सवाल है तो फिल्म के कुछ संवाद और सीन चुटीले हैं, हंसाते हैं। कमियों के बावजूद फिल्म में मन लगा रहता है। शौकत, तान्या और अविनाश के किरदार पसंद आने लगते हैं।

आकर्ष खुराना फिल्म के निर्देशक हैं। जहां वे फिल्म को हल्का-फुल्का रखते हैं वहां फिल्म पकड़ बनाती है, लेकिन जहां पर फिल्म गंभीर होती है पकड़ छूट जाती है। कहीं-कहीं फिल्म को 'कूल' दिखाने की उनकी कोशिश साफ दिखाई देती है। लोकेशन उन्होंने उम्दा चुनी है जिससे फिल्म में ताजगी महसूस होती है।

इरफान खान पूरी तरह रंग में नजर नहीं आए, हालांकि स्क्रिप्ट से उठ कर उन्होंने कुछ दृश्यों को अपने अभिनय के बूते पर जगमगाया है। दुलकीर सलमान का अभिनय जबरदस्त है और उन्होंने अपने कैरेक्टर को बारीकी से पकड़ा है। मिथिला पालकर फिल्म की कमजोर कड़ी साबित हुई। स्पेशल अपियरेंस में कृति खरबंदा का काम अच्छा है।

कारवां तभी पसंद आ सकती है जब बहुत उम्मीद नहीं लगाई जाए।

बैनर : इश्का फिल्म्स, आएसपवीपी
निर्माता : रॉनी स्क्रूवाला
निर्देशक : आकर्ष खुराना
संगीत : प्रतीक कक्कड़, अनुराग सेकिया, स्लोचीता, श्वेतांग शंकर, इमाद शाह
कलाकार : इरफान खान, दुलकर सलमान, मिथिला पालकर, कृति खरबंदा
* 2 घंटे

__________________________
अच्छी फिल्मों का रीमेक बनाना आसान बात नहीं है और कई बार इनके बिगड़े रूप देखने को मिले हैं। ऑस्कर में बेस्ट फॉरेन लैंग्वेज फिल्म श्रेणी में नॉमिनेट हुई 'एवरीबडी इज़ फेमस' को हिंदी में 'फन्ने खां' नाम से बनाया गया है। यह एक ऐसी टीनएज लड़की लता शर्मा की की कहानी है जिसके माता-पिता उसे म्युजिकल स्टार बनाना चाहते हैं। बेबी सिंह (ऐश्वर्या राय बच्चन) की लता फैन है। लता की आवाज अच्छी है, लेकिन वजन ज्यादा है। वह जहां जाती है बॉडी शेमिंग का शिकार बनती है क्योंकि संगीत अब देखने की भी चीज हो गया है।


फिल्म की शुरुआत अच्छी है और यह कई मुद्दों को उठाती है, जैसे टीनएजर्स में अच्छा दिखने की होड़। मोटापे को लेकर हीनभावना। सेलिब्रिटी बनने का दबाव। टीवी पर चलने वाले म्युजिक रियलिटी शो की ड्रामेबाजी और टीआरपी के लिए रचे गए प्रपंच। लेकिन जैसे-जैसे फिल्म आगे बढ़ती है ये सब बातें हवा हो जाती है और फिल्म में ऐसा घटनाक्रम दिखाया जाता है जो अविश्वसनीय हो जाता है।

लता का पिता प्रशांत (अनिल कपूर) बेबी सिंह का अपहरण कर लेता है। इसमें उसका दोस्त अधीर (राजकुमार राव) उसकी मदद करता है। अपहरण वाले घटनाक्रम के बाद सब कुछ नकली सा लगता है जिसमें अधीर और बेबी के बीच का रोमांस भी शामिल है।


कुल मिलाकर लेखक ने इन बातों के लिए सिचुएशन सही नहीं बनाई है इसलिए कहानी की बुनियाद बहुत कमजोर हो जाती है और दर्शकों को सवाल लगातार परेशान करते रहते हैं।

'फन्ने खां' में चार प्रमुख पात्र हैं, प्रशांत, लता, अधीर और बेबी सिंह, लेकिन काम सिर्फ प्रशांत पर किया गया है। बेबी सिंह और अधीर के किरदार आधे-अधूरे से लगते हैं। फिल्म का अंत कमजोर है और किसी तरह बात को खत्म किया गया है। इसमें कोई लॉजिक भी नजर नहीं आता।

कुछ ऐसी बातें भी हैं जो अच्छी लगती हैं, जैसे प्रशांत और उसकी बेटी वाला ट्रैक। प्रशांत अपनी बेटी के लिए कुछ भी कर गुजरने के लिए तैयार है जबकि बेटी की निगाह में पिता की कोई अहमियत नहीं है, इसके बावजूद वह लगा रहता है। बेटी के प्रति उसका यह प्यार काफी इमोशनल है और कई सीन भावुक भी करते हैं। एक गरीब परिवार के सपने और संघर्ष को भी फिल्म में अच्छे से दिखाया गया है।

फिल्म का निर्देशन अतुल मांजरेकर ने किया है। अतुल की इसलिए तारीफ की जा सकती है कि कहानी में कमियों के बावजूद उन्होंने फिल्म को ठीक-ठाक बनाया है और उनके प्रस्तुतिकरण के बल पर दर्शक फिल्म से जुड़े रहते हैं। जब-जब फिल्म नीचे जाती है वे इमोशनल सीन के जरिये संभाल लेते हैं। लेकिन कई बार लेखन की कमियों से वे भी जूझते नजर आए।

फन्ने खां की कहानी में संगीत का महत्व है इसलिए फिल्म के गानों का महत्व बढ़ जाता है। अमित त्रिवेदी ने काम तो अच्छा किया है, लेकिन गाने हिट नहीं हुए हैं। बावजूद इसके फिल्म देखते समय कुछ गाने अच्छे लगते हैं। फिल्म का बैकग्राउंड म्युजिक उम्दा है।

पूरी फिल्म अनिल कपूर के इर्दगिर्द घूमती है और उन्होंने शानदार अभिनय किया है। मोहम्मद रफी और शम्मी कपूर को भगवान मानने वाला, ऊर्जा से भरा और बड़े सपने देखने वाले प्रशांत के किरदार को उन्होंने बखूबी जिया है। लगता ही नहीं कि वे एक्टिंग कर रहे हैं।

ऐश्वर्या राय बच्चन जैसी स्टार और राजकुमार राव जैसे कलाकार के रोल में गहराई ही नहीं है और उनके साथ न्याय नहीं कर पाना बड़ी भूल है। पीहू सैंड का अभिनय उम्दा है और वे अपने रोल में बिलकुल फिट नजर आईं। दिव्या दत्ता का रोल लंबा नहीं है। बेबी के मैनेजर के रूप में गिरीश कुलकर्णी ओवर एक्टिंग करते नजर आए।

'फन्ने खां' में एक अच्छी फिल्म बनने की क्षमता थी जो पूरी नहीं हो पाई।


निर्माता : भूषण कुमार, राकेश ओमप्रकाश मेहरा, अनिल कपूर
निर्देशक : अतुल मांजरेकर
संगीत : अमित त्रिवेदी, तनिष्क बागची
कलाकार : अनिल कपूर, ऐश्वर्या राय बच्चन, राजकुमार राव, दिव्या दत्ता, पिहू सैंड, गिरीश कुलकर्णी
सेंसर सर्टिफिकेट : यूए * 2 घंटे 9 मिनट 40 सेकंड

__________________________
मराठी में बनी सुपरहिट फिल्म 'सैराट' का हिंदी रीमेक 'धड़क' नाम से बनाया गया है। जिन्होंने 'सैराट' देखी है उन्हें तो 'धड़क' निराश करती ही है और जिन्होंने नहीं भी देखी है उन्हें भी 'धड़क' प्रभावित नहीं कर पाती। धड़क के निर्देशक शशांक खेतान रीमेक में मूल फिल्म की आत्मा नहीं डाल पाए और न ही अपनी ओर से कुछ दे पाए, जिसका सीधा असर फिल्म पर पड़ा है।

धड़क की खासियत है कि इसके हीरो-हीरोइन 21-22 बरस के हैं और लंबे समय बाद इतने कम उम्र के हीरो-हीरोइन परदे पर रोमांस करते दिखाई दिए हैं। लेकिन इस ताजगी को खत्म होने में ज्यादा देर नहीं लगती क्योंकि फिल्म टिपिकल बॉलीवुड फॉर्मूलों में जकड़ी नजर आती है।

उदयपुर में रहने वाली पार्थवी (जाह्नवी कपूर) के पिता रतन सिंह (आशुतोष राणा) का नेता के रूप में दबदबा है। मधुकर (ईशान खट्टर) एक मध्यमवर्गीय परिवार से है। उसके पिता एक छोटा होटल चलाते हैं। पार्थवी को मधुकर के मुकाबले ऊंची जाति का बताया गया है। जाति और आर्थिक अंतर होने के बावजूद पार्थवी और मधुकर एक-दूसरे को चाहने लगते हैं।

यह बात जब रतन सिंह और उसके बेटे को पता चलती है तो वे मधुकर को जेल में डलवा देते हैं। मधुकर को पार्थवी अपने साथ भगा ले जाती है। उदयपुर से मुंबई, नागपुर होते हुए वे कोलकाता पहुंच जाते हैं। वहां दोनों नौकरी कर जिंदगी की नई शुरुआत करते हैं। उनके यहां बेटे का भी जन्म होता है। इसके बाद स्तब्ध कर देने वाले अंत से फिल्म समाप्त होती है।

फिल्म का पहला हाफ उदयपुर में फिल्माया गया है और पार्थवी-मधुकर की प्रेम कहानी को दर्शाया गया है। यह प्रेम बहुत ज्यादा फिल्मी और बनावटी लगता है। दोनों की प्रेम की त्रीवता को दर्शक महसूस नहीं कर पाते हैं। निर्देशक पुरजोर प्रयास करते हैं कि उनके दोनों मुख्य किरदारों का प्रेम दर्शकों के दिल को छू सके, लेकिन तमाम कोशिशों के बावजूद ऐसा नहीं हो पाता है।


इंटरवल के पहले वाला हिस्सा तो किसी तरह झेला जा सकता है, लेकिन इंटरवल के बाद जब कहानी कोलकाता शिफ्ट होती है तो फिल्म बिखर जाती है। इंटरवल से लेकर तो फिल्म के अंत तक निर्देशक को फिल्म खींचना भारी पड़ गया क्योंकि उसके पास दिखाने को कुछ भी नहीं था। रोमांस, कॉमेडी, गाने सब कुछ गायब हो जाते हैं। हीरो-हीरोइन के संघर्ष को दिखाने की असफल कोशिश की गई है।

कोलकाता में दोस्तों के सामने मधुकर अजीब सा व्यवहार क्यों करने लगता है, समझ के परे है। पार्थवी अपने घर (पिता का घर) को होटल क्यों कहती हैं? इसका उत्तर नहीं मिलता। रतन सिंह को बेहद शक्तिशाली नेता दिखाया गया है। वह अपनी बेटी को इतने वर्षों में भी खोज पाने में क्यों असफल रहता है? ये सवाल सेकंड हाफ में परेशान करते हैं और फिल्म भी उबाने लगती है।

फिल्म का क्लाइमैक्स दंग कर देता है। बिना किसी संवाद और बैकग्राउंड म्युजिक के ये बेहद प्रभावी बन गया है।

निर्देशक के रूप में शशांक खेतान न पार्थवी-मधुकर के रोमांस को उभार पाए और न ही जातिगत समीकरण को ठीक से दर्शा पाए। रतन सिंह की राजनीतिक महत्वाकांक्षा वाले सीन निहायत ही उबाऊ हैं और फिल्म की कहानी से तालमेल ही नहीं बैठा पाते।


अजय-अतुल का संगीत फिल्म का प्लस पाइंट है। 'धड़क', 'झिंगाट', 'पहली बार' की न केवल धुन अच्छी है बल्कि अमिताभ भट्टाचार्य ने लिखे भी अच्छे हैं। 'झिंगाट' जैसे हिट गीत का फिल्मांकन निराशाजनक है।

धड़क से श्रीदेवी की बेटी जाह्नवी कपूर ने अपनी शुरुआत की है। उनका अभिनय सीन दर सीन अच्छे से बुरा होता रहता है। बहुत ज्यादा एक्सप्रेशन्स उनके चेहरे पर आते नहीं हैं, लेकिन उम्मीद है कि वे दो-तीन फिल्मों के बाद सीख जाएंगी। जाह्नवी के मुकाबले ईशान खट्टर बेहतर अभिनेता सिद्ध हुए हैं। एक लड़की के प्रेम में डूबे लड़के के किरदार को उन्होंने अच्छी तरह से जिया है। ईशान के दोस्तों के रूप में श्रीधर और अंकित बिष्ट का अभिनय अच्छा है। आशुतोष राणा जैसे कलाकार को निर्देशक ने बरबाद कर दिया है।

कुल मिलाकर 'धड़क' एक औसत दर्जे की फिल्म है। मधुर गाने और कुछ अच्छे दृश्य पूरी फिल्म का भार नहीं संभाल पाते।

बैनर : धर्मा प्रोडक्शन्स, ज़ी स्टूडियोज़
निर्माता : करण जौहर, हीरू यश जौहर, अपूर्वा मेहता
निर्देशक : शशांक खेतान
संगीत : अतुल-अजय
कलाकार : जाह्नवी कपूर, ईशान खट्टर, आशुतोष राणा, रूप कुमार, श्रीधर, खराज मुखर्जी
सेंसर सर्टिफिकेट : यूए * 2 घंटे 17 मिनट 54 सेकंड

__________________________


हनुमान वर्सेस महिरावरण एक रात की कहानी है। दिन का युद्ध खत्म होने पर रावण को प्रभु श्रीराम कहते हैं कि वे उसका अगले दिन वध कर देंगे। रावण चिंताग्रस्त हो जाता है। ऐसे समय उसे अपने सौतेले भाई महिरावण की याद आती है जो मायावी राक्षस है।

महिरावण को रावण, राम और लक्ष्मण का वध करने को कहता है। महिरावण अपने मायाजाल के जरिये राम और लक्ष्मण का रात में अपहरण कर लेता है। जब हनुमान को यह पता चलता है तो वे राम और लक्ष्मण को वापस लाने के लिए पाताल लोक जाते हैं। महिरावण के शिकंजे से किस तरह वे दोनों भाइयों को बचाते हैं यह फिल्म का सार है।

हनुमान और महिरावण की यह कहानी बहुत ज्यादा लोगों को पता नहीं है इसलिए यह कहानी अच्छी लगती है, लेकिन इस कहानी में इतना मसाला नहीं था कि डेढ़ घंटे तक दर्शकों को बांध कर रखा जा सके। लिहाजा कई जगह फिल्म खींची हुई लगती है। फिल्म के शुरुआत में विभीषण को मारने कोशिश वाला प्रसंग महज फिल्म की लंबाई बढ़ाने के ही काम आता है और फिल्म की मुख्‍य कहानी से इसका कोई खास संबंध नहीं लगता।

फिल्म में गति तब ही आती है जब हनुमान पाताल लोक के लिए निकलते हैं और रास्ते में उनका सामना खतरनाक कीड़ों और फूलों से होता है। इसके पहले फिल्म ठहरी हुई लगती है।

महिरावण की शक्तियों का जिक्र सिर्फ संवादों के जरिये ही किया गया है। यदि उसे शक्तिशाली दिखाने वाले दृश्य दिखाए जाते तो मजा बढ़ सकता था। चूंकि फिल्म बच्चों को ध्यान में रख कर बनाई गई है इसलिए थोड़ा हास्य भी फिल्म में शामिल किया जा सकता था, जिसकी बहुत गुंजाइश भी थी। फिल्म में हास्य की कमी खलती है। छोटे बच्चों को तभी बांधा जा सकता है जब उन्हें थोड़ा हंसाया जाए और इस बात का फिल्म से जुड़े लोगों को ध्यान रखना था।


यह पूरी कहानी एनिमेशन के जरिये बताई गई है और थ्री-डी इफेक्ट्स के जरिये रोचकता बढ़ाने की कोशिश की गई है। विदेशी फिल्में एनिमेशन और तकनीक के मामले में भारतीय एनिमेशन फिल्मों से कहीं आगे हैं, लेकिन 'हनुमान वर्सेस महिरावण' का प्रयास भी सराहनीय कहा जा सकता है। कहीं-कहीं जरूर बजट और तकनीक की कमी का असर फिल्म पर दिखाई देता है, लेकिन पूरी फिल्म की बात की जाए तो एनिमेशन के मामले में यह औसत से बेहतर है। महिरावण के पाताल लोक को अच्छी तह पेश किया गया है।


फिल्म के संवाद सरल भाषा में रखने की कोशिश की गई है, हालांकि हिंदी के बीच उर्दू शब्द भी सुनने को मिलते हैं। बॉलीवुड स्टाइल में एक गाना भी राम पर फिल्माया गया है जो कि इस तरह की फिल्म में बिलकुल मिसफिट है।

हनुमान वर्सेस महिरावण को एक अच्छा प्रयास कहा जा सकता है। फिल्म को छोटा रखा जाता तो बेहतर होता। देखने जाए तो ज्यादा उम्मीद लेकर न जाएं।

निर्माता : राजीव चिलका
निर्देशक : एज्हिल वेंडन
सेंसर सर्टिफिकेट : यू * 1 घंटा 31 मिनट 18 सेकंड



__________________________

टाइगर के किरदार का नाम है रणवीर प्रताप सिंह उर्फ रॉनी। उनके एक्शन को जस्टिफाई करने के लिए उन्हें एक स्पेशल फोर्स का कैप्टन बताया गया है। रॉनी अकेला ही सौ- दो सौ लोगों के लिए काफी है। कश्मीर में उसकी पोस्टिंग है। चार वर्ष बाद रॉनी की पूर्व प्रेमिका का नेहा (दिशा पाटनी) का गोआ से फोन आता है कि उसकी बेटी रिया गायब है। उसका अपहरण कर लिया गया है। रॉनी गोआ पहुंच कर तलाश शुरू करता है तो पता चलता है कि नेहा की तो रिया नाम की कोई बेटी ही नहीं है। नेहा का पति बताता है कि नेहा का एक्सीडेंट हुआ था और सदमे के कारण वह ऐसा कह रही है।

क्या नेहा सच कह रही है? या उसका पति सच कह रहा है? क्या रिया सचमुच में है? क्या उसका अपहरण हुआ है? इन सब प्रश्नों के जवाब रॉनी अकेला ढूंढता है।

दक्षिण भारतीय फिल्म 'क्षणम' से प्रेरित 'बागी 2' इंटरवल तक सरपट भागती है। ज्यादा सोचने का मौका नहीं दिया गया है। रॉनी की तरह दर्शक भी कन्फ्यूज रहते हैं कि कौन सही है और कौन गलत? इस कहानी के साथ-साथ दूसरी कहानी भी चलती रहती है कि क्यों नेहा और रॉनी एक नहीं हो पाएा

इंटरवल तक कई उतार-चढ़ाव आते हैं और दर्शकों को चौंकाया जाता है। जब फिल्म कमजोर पड़ती है तो फौरन मनोज बाजपेयी, रणदीप हुड्डा, प्रतीक बब्बर, दीपक डोब्रियाल जैसे कलाकारों की फिल्म में एंट्री होती रहती है। इन सबके पहले सीन बड़े खास बनाए गए हैं इससे मनोरंजन होता रहता है।

आधी दूरी तक फिल्म दर्शकों पर पकड़ बनाए रखती है, लेकिन इंटरवल के बाद यह पकड़ ढीली हो जाती है। रिया नामक बच्ची का अस्तित्व है या नहीं? अगर है तो उसका अपहरण किसने किया है? इस बात के पत्ते निर्देशक ने बहुत देर तक सीने से लगाए रखे। इससे दर्शकों के सब्र का बांध टूटने लगता है।

दरअसल लेखक और निर्देशक जानते थे कि रहस्य से परदा उठाएंगे तो फिल्म ढह जाएगी क्योंकि उनके पास जो तर्क है वो मजबूत नहीं है, लिहाजा उन्होंने बहुत सारा वक्त लिया। इस दौरान वे रॉनी-नेहा की लव स्टोरी, रॉनी के एक्शन और रॉनी के कन्फ्यूजन के जरिये दर्शकों को बहलाते रहे, ‍जिसमें उन्हें थोड़ी-बहुत सफलता भी मिली। लेकिन जब सवालों के जवाब उजागर किए गए तो अधिकांश दर्शक तो समझ ही नहीं पाएंगे कि यह सब भागमभाग क्यों हो रही है। यहां पर फिल्म बेहद कमजोर हो जाती है।

लेखकों की तारीफ इसलिए की जा सकती है उन्होंने दर्शकों को यह जानने नहीं दिया कि आगे क्या होने वाला है, लेकिन जब तर्क की बात आती है तो वे अपने बुने जाल में ही उलझते नजर आए। बात को समेटना उन्हें नहीं आया। ठीक है, मसाला फिल्मों में लॉजिक की बात नहीं करना चाहिए, लेकिन फिर भी दर्शकों को कई बातें स्पष्ट होना चाहिए।

बागी 2 का यूएसपी इसके एक्शन सीक्वेंसेस हैं, जो एक्शन प्रेमियों को खुश कर देते हैं। फिल्म का क्लाइमैक्स एक्शन से भरपूर है जिसमें टाइगर श्रॉफ अकेले पूरी सेना को साफ कर देते हैं। यहां पर निर्देशक अहमद खान से यह चूक हो गई कि वे क्लाइमैक्स को विश्वसनीय नहीं बना पाए। अचानक फिल्म गोआ से एक घने जंगल में शिफ्ट हो जाती है और शहर का आदमी अचानक विलेन जैसी हरकत करने लगता है। यह एक बहुत बड़े झटके के समान है जो आसानी से पचता नहीं है और एक्शन से भरपूर क्लाइमैक्स देखते समय अखरता है।

निर्देशक के रूप में अहमद खान ने फिल्म को असेम्बल किया है। आधी से ज्यादा फिल्म एक्शन डायरेक्टर्स ने शूट की है जिससे अहमद का काम बहुत हल्का हो गया है। कुछ काम संगीतकारों ने कर दिया जिन्होंने एक-दो अच्छे गाने बनाए, हालांकि अहमद इनके लिए अच्छी सिचुएशन नहीं बना पाए। इसके बाद जो भी काम बचा उसमें अहमद ने अपनी ताकत इस बात पर लगा दी कि फिल्म की कमजोर परतें जितनी देर बाद खुले उतना ही अच्छा। फिल्म की लंबाई को भी वे 20 मिनट कम कर सकते थे।

अभिनय के मामले में टाइगर श्रॉफ ठीक-ठाक रहे। एक्टिंग से ज्यादा उन्हें हाथ-पैर चलाने थे जिसमें वे निपुण हैं। दिशा पाटनी का रोल छोटा है और वे प्रभावित नहीं करतीं। रणदीप हुड्डा सबसे बढ़िया रहे। एक चरसी पुलिस ऑफिसर की भूमिका उन्होंने खूब मजे लेकर की। मनोज बाजपेयी अच्छे अभिनेता हैं, लेकिन निर्देशक उनका उपयोग नहीं कर पाए। मनोज और टाइगर के बीच के कुछ सीन बेहद लंबे हैं। प्रतीक बब्बर अपनी उपस्थिति दर्ज कराते हैं। दर्शन कुमार और दीपक डोब्रियाल ने अपना काम ठीक से किया है। जैकलीन फर्नांडीस पर फिल्माया 'एक दो तीन' गाना एकदम ठंडा है।

कुल मिलाकर बागी 2 का हाल उस स्टूडेंट के रिजल्ट की तरह है जिसे एक विषय में तो खूब अच्छे नंबर मिले हैं, लेकिन बाकी विषयों में बस पास ही हुआ है।

बैनर : नाडियाडवाला ग्रैंडसन एंटरटेनमेंट, फॉक्स स्टार स्टूडियोज़
निर्माता : साजिद नाडियाडवाला
निर्देशक : अहमद खान
संगीत : मिथुन, आर्को प्रावो मुखर्जी, गौरव रोशिन, संदीप शिरोडकर, दर्शन कुमार
कलाकार : टाइगर श्रॉफ, दिशा पटानी, मनोज बाजपेयी, रणदीप हुड्डा, प्रतीक, दीपक डोब्रियाल, दर्शन कुमार, जैकलीन फर्नांडीस (मेहमान कलाकार)
सेंसर सर्टिफिकेट : यूए * 2 घंटे 24 मिनट 46 सेकंड

__________________________

कक्षा में उसके विद्यार्थी खूब हंसी उड़ाते हैं नैना की हिचकियों की। बस, यहां से टूरेट सिंड्रोम वाला नयापन खत्म हो जाता है और हिचकी की कहानी बेहद रूटीन हो जाती है।

कमजोर तबके के कमजोर विद्यार्थी बनाम अच्छे पढ़ने वाले विद्यार्थी, अच्छा टीचर बनाम बुरा टीचर, कमजोर बच्चों का परीक्षा में अच्छा प्रदर्शन, आदि-आदि बातें शुरू हो जाती हैं।

फिल्म में अगले पल क्या होने वाला है इस पर कोई इनाम नहीं है क्योंकि सभी को यह बात पता है। नैना के विद्यार्थी हैं, कमजोर हैं, तो परीक्षा में अच्छा प्रदर्शन करेंगे ही।

कहानी के इस बौनेपन को स्क्रीनप्ले भी ऊंचाई नहीं दे पाता। कोई उतार-चढ़ाव नहीं है। सब सपाट। ऐसा लगता है मानो टीवी धारावाहिक चल रहा हो। टूरेट सिंड्रोम का रेशा कहानी और स्क्रीनप्ले में से निकाल दो तो ज्यादा कुछ बचता ही नहीं।

कहानी में नकलीपन भी हावी है। विद्रोही स्वभाव के बच्चे जो किसी टीचर की कुछ नहीं सुनते थे अचानक नैना की सुनने लग जाते हैं। फेल होने वाले बच्चे टॉपर बन जाते हैं। इन बातों के लिए वैसे सीन नहीं रचे गए जो फिल्म को विश्वसनीयता दे। लेखक ने चाहा और हो गया। कैसे हुआ यह सब दर्शाने के लिए मेहनत नहीं की गई। क्लाइमैक्स तक आते-आते फिल्म हांफने लगती है और किसी तरह बात को खत्म किया गया है।

फिल्म का निर्देशन सिद्धार्थ पी. मल्होत्रा ने किया है। इमोशनल सीन फिल्माने में वे माहिर लगे। कुछ सीन अच्छे बन पड़े हैं, जो दिल को छूते हैं, जैसे नैना के बचपन के दृश्य, नैना और उसके खान टीचर वाला सीन, नैना द्वारा स्टूडेंट्स को अपना डर दूर करने वाला दृश्य लेकिन अन्य दृश्यों में उनकी पकड़ छूट जाती है। खासतौर पर नैना और उसके पिता के बीच के दृश्य बेहद सतही और बेमतलब के लगते हैं।


फिल्म का अभिनय पक्ष मजबूत है। रानी मुखर्जी की हिचकी बनावटी लग सकती है, लेकिन उनका अभिनय बेहतरीन है। उन्होंने नैना के रोल में अपने को पूरी तरह झोंक दिया है। पहली फ्रेम से ही वे दर्शकों से सीधे जुड़ जाती है और इसी कारण फिल्म से दर्शक बंधे रहते हैं। रानी ने अपने किरदार को बेहद मासूमियत के साथ निभाया है।

नैना के खिलाफ खड़े शिक्षक के रूप में नीरज काबी का अभिनय भी दमदार है। उनके चेहरे के भाव और बॉडी लैंग्वेज देखने लायक है। सचिन ओवर एक्टिंग करते नजर आए। सभी बच्चों का अभिनय भी नैसर्गिक है। आतिश बने हर्ष मायर का अभिनय उल्लेखनीय है।

गाने फिल्म के थीम के अनुरूप है। सिनेमाटोग्राफी और अन्य तकनीकी पक्ष अच्छे हैं।

हिचकी में कुछ इमोशनल और अच्छे सीन हैं, लेकिन इनकी संख्या कम है। उद्देश्य अच्छा था, लेकिन बात पूरी तरह नहीं बन पाई।

बैनर : यश राज फिल्म्स
निर्माता : मनीष शर्मा
निर्देशक : सिद्धार्थ पी. मल्होत्रा
संगीत : जसलीन रॉयल
कलाकार : रानी मुखर्जी, नीरज काबी, हर्ष मायर, सचिन, सुप्रिया पिलगांवकर, शिवकुमार सुब्रमण्यम
सेंसर सर्टिफिकेट : यू * 1 घंटे 58 मिनट 29 सेकंड

__________________________


अनुष्का शर्मा बतौर निर्माता कुछ अलग करना चाहती हैं। एनएच 10 में उनका प्रयास बहुत सफल रहा था, लेकिन फिल्लौरी में बात नहीं बन पाई। अब हॉरर फिल्म 'परी' लेकर अनुष्का हाजिर हुई हैं। हॉरर फिल्म का नाम परी अजीब जरूर लगता है, लेकिन फिल्म की मुख्य किरदार रुखसाना जो कि शुरुआत में खूब डराती हैं, बाद में दर्शकों की सहानुभूति हासिल कर लेती है, शायद इसीलिए इसे परी कहा गया है।

परी में हॉरर, इमोशन और रहस्य के जरिये रोमांच पैदा किया गया है। फिल्म में माहौल तो बढ़िया बनाया गया है, लेकिन कहानी उतनी दमदार नहीं है। हालांकि कहानी की कमियां तब उजागर होती है जब अच्छी खासी फिल्म आंखों के सामने से गुजर जाती है और दर्शक फिल्म से बंधा रहता है और दिलचस्पी बनी रहती है।

कोलकाता में अर्णब (परमब्रता चटर्जी) की कार से टकराकर एक महिला की मौत हो जाती है। कार उसके पिता चला रहे थे। जिस महिला की मौत होती है वह शहर से दूर एक गंदी सी झोपड़ी में रहती है। वहां पर पुलिस के साथ जब अर्णब जाता है तो रुखसाना (अनुष्का शर्मा) नामक उस महिला की बेटी वहां उन्हें मिलती है। रुखसाना के पैरों में जंजीर बंधी हुई है। उसके कपड़े गीले हैं और उसे एक अंधेरी और गीली जगह में बांध कर रखा हुआ है।

रुखसाना एक दिन अर्णब के घर पहुंच जाती है। वह डरी हुई है और उसका कहना है कि उसे कुछ लोग मारना चाहते हैं। उसकी हालत देख अर्णब उसे अपने घर रख लेता है और अपनी मंगेतर पियाली (ऋताभरी चक्रवर्ती) से यह बात छिपा कर रखता है। अर्णब को रुखसाना के बारे में कुछ पता नहीं है। वह यह नहीं जानता कि यह आम लड़की नहीं है। रुखसाना को ढूंढते हुए प्रोफेसर (रजत कपूर) अर्णब के घर आता है, रुखसाना की असलियत से परिचित कराता है और रहस्य की कई परतें खुलती हैं।

अभिषेक बैनर्जी और प्रोसित रॉय की कहानी थोड़ी हट कर जरूर है, लेकिन इसमें कई ऐसे प्रश्न हैं जिनके जवाब नहीं मिलते। परी अचानक कैसे इतनी शक्तिशाली हो जाती है? फिल्म में शुरुआत के बाद पुलिस नजर ही नहीं आती। अर्णब के घर पर इतना हंगामा होता रहता है, लेकिन किसी को पता नहीं चलता। परी की अजीबो-गरीब हरकतों के बावजूद अर्णब बिना उससे डरे इतना विश्वास उस पर क्यों करता है?

कहानी का दूसरा कमजोर पहलू यह है कि इसे बंगला देश में वर्षों पूर्व घटी एक घटना से जोड़ा गया है। जिसमें इफरित (बुरी आत्माएं) महिलाओं को गर्भवती बना देती थी ताकि उनकी आबादी बढ़े। यह सारा किस्सा बहुत ही कन्फ्यूजिंग है और इसे ठीक से समझाया नहीं गया है। इसलिए जब यह किस्सा शुरू होता है तो फिल्म ट्रेक से उतर जाती है।


फिल्म की कमियां अंत में तेजी से उभरती है जब कहानी को समेटने की कोशिश की जाती है, जबकि फिल्म की शुरुआत शानादर हुई थी।

प्रोसित रॉय निर्देशक के रूप में कुछ हद तक दर्शकों को बांधने में सफल रहे हैं। उन्होंने वो कोलकाता दिखाया है जब मानसून इस शहर पर मेहरबान होता है। गहरे बादलों से ढंका कोलकाता, बारिश, हल्की रोशनी, गीलापन को उन्होंने इस तरह से पेश किया है कि सिनेमाघर में बैठे-बैठे महसूस होने लगता है कि बाहर बारिश हो रही है।

माहौल तो निर्देशक ने अच्छा बना लिया, लेकिन कहानी की कमियों ने उनके निर्देशन को प्रभावित किया। कई बार उन्होंने दर्शकों को चौंकाया तो कई बार लगा कि वे यह कोशिश कर रहे हैं। फिल्म के अंत में वे रुखसाना के किरदार के प्रति सहानुभूति में पैदा करने में सफल रहे, लेकिन जरूरी नहीं है कि यह बात सभी को पसंद आए।

अनुष्का शर्मा का अभिनय बेहद शानदार है। एक अजीब सा व्यवहार करने वाली लड़की के रूप में उन्होंने खौफ पैदा किया है। कई बार वे डरावनी से ज्यादा मासूम लगी हैं। परमब्रत चक्रवर्ती बेहतरीन कलाकार हैं और उन्होंने अपने अभिनय से कभी यह महसूस नहीं होने दिया कि वे अभिनय कर रहे हैं। रजत कपूर का किरदार बेहद अस्पष्ट है। उसे विलेन जैसा क्यों पेश किया गया, इसका जवाब नहीं मिलता। हालांकि रजत का अभिनय अच्‍छा है। ऋताभरी चक्रवर्ती अपनी उपस्थिति दर्ज कराती है।

फिल्मी की सिनेमाटोग्राफी उम्दा है। संपादन में और कसावट लाई जा सकती थी।

परी देखने का मजा तभी लिया जा सकता है जब ज्यादा उम्मीद के साथ न जाया जाए।

बैनर : क्लीन स्लेट फिल्म्स, कृअर्ज एंटरटेनमेंट, केवायटीए प्रोडक्शन्स
निर्माता : अनुष्का शर्मा, कर्नेश शर्मा
निर्देशक : प्रोसित रॉय
संगीत : अनुपम रॉय
कलाकार : अनुष्का शर्मा, परमब्रता चटर्जी, रजत कपूर, ऋताभरी चक्रवर्ती, रजत कपूर
सेंसर सर्टिफिकेट : केवल वयस्कों के लिए * 2 घंटे 16 मिनट

__________________________
अय्यारी से उम्मीद होना स्वाभाविक है क्योंकि इसे नीरज पांडे ने निर्देशित किया है जिनके नाम के आगे ए वेडनेस डे, स्पेशल 26, बेबी, एमएस धोनी- द अनटोल्ड स्टोरी जैसी अच्छी फिल्में दर्ज हैं, लेकिन अय्यारी में नीरज चूक गए हैं। सेना में व्याप्त भ्रष्टाचार को फिल्म का विषय बनाकर एक थ्रिलर उन्होंने बनाई है, लेकिन यह एक कन्फ्यूज और बेहद लंबी फिल्म बन कर रह गई है।


बेबी की तरह अय्यारी में भी एक टीम (यहां सेना की है) है, जो अपनी पहचान छुपा कर कर्नल अभय सिंह (मनोज बाजपेयी) के नेतृत्व में काम करती है। मेजर जय बक्शी (सिद्धार्थ मल्होत्रा) इस टीम के होनहार सदस्य हैं। इस टीम को सेना के चीफ (विक्रम गोखले) अनाधिकृत तरीके से फंडिंग करते हैं।

रिटायर्ड लेफ्टिनेंट जनरल गुरिंदर सिंह (कुमुद मिश्रा) अब हथियारों के सौदागर से मिल चुका है। वह सेना के चीफ को हथियार महंगे दाम में खरीदने का दबाव डालता है और बदले में रिश्वत देने की पेशकश करता है। जय बक्शी को जब सेना के अंदर मौजूद भ्रष्टाचार का पता चलता है तो वह सबको बेनकाब करने की सोचता है और लापता हो जाता है।

अभय को समझ नहीं आता है कि जय ऐसा क्यों कर रहा है। वह जय के पीछे लग जाता है। इसके बाद परत दर परत कई रहस्य उजागर होते हैं और कहानी को आदर्श हाउसिंग सोसायटी घोटाले से भी जोड़ा गया है।

नीरज पांडे ने निर्देशन के साथ स्टोरी और स्क्रिप्ट भी लिखी है। उनकी स्क्रिप्ट में कई खामियां हैं। कई सवाल उठते हैं जिनके जवाब नहीं मिलते हैं।

जय को अभय पर बहुत विश्वास है। जब उसे भ्रष्टाचार की बातें पता चलती है तो वह अभय को क्यों नही बताता? सेना के प्रमुख (विक्रम गोखले) को भला आदमी बताया गया है, फिर जय उन्हें भी मुसीबत में क्यों डालना चाहता है? सिर्फ गुरिंदर सिंह को ही पकड़वा कर बात खत्म की जा सकती थी। ये बातें लगातार फिल्म देखते समय दिमाग में लेखन की कमजोरी के कारण कौंधती रहती हैं।

आश्रय हाउसिंग सोसायटी घोटाले की पोल को जिस तरह से उजागर किया गया है वो हास्यास्पद है। एक चौकीदार सड़कों पर जोर-जोर से चिल्लाकर इस बारे में बताता है और उसकी बात पर यकीन कर लिया जाता है। यह प्रसंग सिर्फ इसलिए जोड़ा गया है ताकि कहानी की विश्वसनीयता बढ़ जाए, लेकिन इसको ठीक से लिखा नहीं गया है।

सोनिया (रकुल प्रीत सिंह) और जय की प्रेम कहानी ठूंसी गई है। अपनी पहचान छिपाने वाला जय अपना मिलिट्री का कार्ड उसके सामने रख कर भूल जाता है और यह गलती तो माफी के योग्य नहीं है। इससे जय की लापरवाही खुल के सामने आती है।


निर्देशक के रूप में भी नीरज पांडे प्रभावित नहीं करते। उनका कहानी कहने का तरीका दर्शकों को कन्फ्यूज करता है। फिल्म की शुरुआत में उन्होंने कई सूत्रों को अधूरा छोड़ा है दर्शक इस उम्मीद के साथ फिल्म देखता है कि बाद में इन सूत्रों को जोड़ा जाएगा और कई उतार-चढ़ाव देखने को मिलेंगे, लेकिन ऐसा हो नहीं पाता।


नीरज ने होटल या एअरपोर्ट में आने-जाने के दृश्य इतने लंबे पता नहीं क्यों रखे हैं? नीरज की फिल्मों में महिला किरदारों की जगह नहीं बनती तो फिर रखा ही क्यों जाता है? रकुल प्रीत सिंह और पूजा चोपड़ा सिर्फ शो-पीस हैं। फिल्म की सिनेमाटोग्राफी ठीक है। संपादन इतना ढीला है कि आसानी से फिल्म को चालीस‍ मिनट छोटा किया जा सकता था।

मनोज बाजपेयी फिल्म के हीरो हैं और वे ही अपने दमदार अभिनय के बल पर दर्शकों को बांध कर रखते हैं। दिमाग से तेज और किसी भी परिस्थिति से जूझने वाले काबिल ऑफिसर की भूमिका उन्होंने बेहतरीन तरीके से निभाई है। सिद्धार्थ मल्होत्रा का किरदार अच्छा नहीं लिखा गया है और इसका असर सिद्धार्थ के अभिनय पर भी पड़ा है। विक्रम गोखले, आदिल हुसैन, कुमुद मिश्रा काबिल अभिनेता हैं और उन्होंने अपना काम ठीक से किया है। नसीरुद्दीन शाह और अनुपम खेर जैसे कलाकारों को बुरी तरह बरबाद किया गया है।

कुल मिलाकर 'अय्यारी' शुरुआती 45 मिनट तक इस उम्मीद से बांध कर रखती है कि आगे कुछ अच्छा देखने को मिलेगा, लेकिन यहां से फिल्म जिस तरह से आगे बढ़ती है, सिवाय निराशा के कुछ और हाथ नहीं लगता।

बैनर : रिलायंस एंटरटेनमेंट, प्लान सी स्टुडियो, फ्राइडे फिल्मवर्क्स, जयंतीलाल गाडा
निर्माता : शीतल भाटिया, धवल जयंतीलाल गाडा, अक्षय जयंतीलाल गाडा, मोशन पिक्चर्स केपिटल
निर्देशक : नीरज पांडे
संगीत : रोचक कोहली, अंकित तिवारी
कलाकार : सिद्धार्थ मल्होत्रा, मनोज बाजपेयी, पूजा चोपड़ा, रकुल प्रीत, नसीरुद्दीन शाह, आदिल हुसैन, विक्रम गोखले, कुमुद मिश्रा
सेंसर सर्टिफिकेट : यूए * 2 घंटे 40 मिनट 10 सेकंड

__________________________

तीन कहानियों को साथ में चलाना तभी आसान होता है जब तीनों दमदार हो। एक भी कमजोर हुई तो दर्शक बोर होने लगते हैं। यहां पर सैफ वाली कहानी अच्छी है, दीपक-विजय राज वाली औसत और शोभिता धुलीपाला वाली कमजोर। इससे देखने वालों का ध्यान भटकता रहता है।

हालांकि निर्देशक के रूप में अक्षय वर्मा माहौल के जरिये स्थिति को संभालने की कोशिश करते नजर आते हैं, लेकिन स्क्रिप्ट का उन्हें साथ नहीं मिलता।

तीनों कहानियों की शुरुआत अच्छी होती है, लेकिन धीरे-धीरे आइडिए खत्म होने लगते हैं और लेखक-निर्देशक को समझ नहीं आता कि बात को कैसे आगे बढ़ाया जाए।

सैफ अली वाली कहानी में उन्हें पता चलता है कि सिगरेट और शराब से दूर रहने के बावजूद उन्हें पेट का कैंसर हो गया है और ज्यादा से ज्यादा 6 महीने उनके पास है। गुस्सा होकर वह ड्रग्स ले लेता है और महसूस करता है कि अभी तक की जिंदगी उसने बरबाद कर दी है।

इस कहानी में अच्छा ह्यूमर है और कुछ ऐसे सीन देखने को मिलते हैं जिन पर आप ठहाके लगा सकते हैं। सैफ अली खान अपने अभिनय से इस कहानी को निखार देते हैं। इस तरह के रोल में वे जंचते हैं और 'कालाकांडी' में उनका अभिनय शानदार है।

दीपक डोब्रियाल और विजय राज एक अंडरवर्ल्ड डॉन के लिए वसूली करते हैं। उनकी नीयत खराब हो जाती है। दोनों डॉन का पैसा एक झूठी घटना बना कर उड़ा लेना चाहते हैं। इस कहानी में आगे क्या होने वाला है यह आसानी से पता लगाया जा सकता है। इससे यह कहानी असर खो देती है।

शोभिता धूलीपाला वाली कहानी कमजोर है। उसे कुछ घंटों में अमेरिका की फ्लाइट पकड़ना है। उसके पहले वह अपने बॉयफ्रेंड और दोस्तों के साथ पब में जाती है। पब में पुलिस छापा मारती है और वह फंस जाती है।

जरूरी नहीं है कि तीनों कहानियों को आपस में जोड़ा जाए। यहां पर तीनों कहानी को जोड़ने का कोई खास सूत्र लेखकों के हाथ नहीं लगा। अंत में यही बात सामने आती है कि बुरे काम का नतीजा बुरा ही होता है। अच्छी शुरुआत के बाद अंत तक पहुंचते-पहुंचते फिल्म लड़खड़ा जाती है क्योंकि कहानियों में गहराई नहीं है।

तीनों कहानियाँ बहुत महीन हैं, इसलिए निर्देशक ने अपनी तरफ से फिल्म में 'फील' डालने की कोशिश की है। रात का मुंबई देखने का रोमांच है। लगातार बारिश हो रही है। कुछ सीन उन्होंने मजेदार बनाए हैं, लेकिन इनकी संख्या कम है।

सैफ अली खान के अलावा दीपक डोब्रियाल, विजय राज, सोभिता धूलीपाला, अक्षय ओबेरॉय और शहनाज़ ट्रेज़रीवाला का अभिनय अच्छा है। कुणाल रॉय कपूर कमजोर कड़ी साबित हुए।

कालाकांडी में देखने को ज्यादा कुछ नहीं है। इसकी खासियत सिर्फ 'ऑफ बीट' फिल्म होना है।

निर्माता : रोहित खट्टर, आशी दुआ सारा
निर्देशक : अक्षत वर्मा
संगीत : समीर उद्दीन, शाश्वत सचदेव
कलाकार : सैफ अली खान, शोभिता धुलीपाला, विजय राज, दीपक डोब्रियाल, कुणाल रॉय कपूर, अक्षय ओबेरॉय
सेंसर सर्टिफिकेट : ए * 1 घंटा 51 मिनट 51 सेकंड

__________________________
फुकरे गैंग की वापसी हुई है। चार वर्ष पहले गुड फॉर ‍नथिंग किस्म के इन युवाओं की कहानी पसंद की गई थी, जिन्हें भोली पंजाबन ने खूब सताया था। चूंचा, हनी, लाली, जफर, पंडितजी, भोली पंजाबन के किरदार फिल्म से ज्यादा लोकप्रिय हो गए थे, शायद इसी बात ने निर्माताओं को 'फुकरे रिटर्न्स' नाम से दूसरा भाग बनाने के लिए प्रेरित किया।

फुकरे रिटर्न्स की कहानी वहीं से शुरू होती है जहां फुकरे खत्म हुई थी। एक वर्ष में हनी ने थोड़ी कमाई कर ली है। गाड़ी में घूमने लगा है। चूंचा सपने तो देख रहा है, लेकिन अब एक और शक्ति उसे मिल गई है। वह जागते हुए भविष्य देख लेता है। लाली अभी भी बाप की डांट खा रहा है। जफर अपनी गर्लफ्रेंड के साथ सेट होने के मूड में हैं। भोली पंजाबन एक वर्ष से जेल के अंदर है। एक मंत्री से उसकी डील होती है जिसमें एक शर्त यह भी है कि दस दिन में उसे दस करोड़ रुपये देना होंगे। इसके आधार पर वह मंत्री, भोली पंजाबन को जेल से बाहर करवा देता है।

दस करोड़ की रकम जुटाने के लिए भोली पंजाबन को चारों फुकरों की याद आती है जो जेब से कड़के हैं, लेकिन ऊंचे सपने देखते रहते हैं। भोली को उम्मीद है कि कुछ न कुछ जुगाड़ ये लगा ही लेंगे। फुकरे गैंग क्या जुगाड़ लगाती है? क्या भोली दस करोड़ रुपये दे पाती है? इन बातों को फिल्म में दर्शाया गया है।

फिल्म की स्क्रिप्ट विपुल विग ने लिखी है जिसमें सहयोग मृगदीप सिंह लांबा का भी है। फिल्म की कहानी दमदार नहीं है और फनी डायलॉग्स और चुटकुलानुमा दृश्यों से काम चलाया गया है। फिल्म की शुरुआत में ही एक गाना है जो फुकरे की याद ताजा करता है। इसके बाद के कुछ दृश्यों का कहानी से ज्यादा लेना-देना नहीं है, लेकिन ये सीन हैं मजेदार जो मनोरंजन करते हैं।

दिक्कत तब आती है जब फिल्म आगे बढ़ती है। कहानी के अभाव में जोक्स भी हांफने लगते हैं और फिल्म में मनोरंजन का ग्राफ ऊंचा-नीचा होने लगता है। बेहतरीन संवाद और वरुण शर्मा की कॉमेडी के डोज़ लगातार मिलते रहते हैं इससे कहानी की कमजोरी पर से ध्यान हटता रहता है, लेकिन अंत में मजबूत कहानी की कमी अखरती है।


फिल्म का सबसे मजबूत पक्ष इसके किरदार हैं। वे लगातार अपनी हरकतों से हंसाते रहते हैं। इतने मजबूत किरदारों को लेकर एक अच्छी स्क्रिप्ट लिखने का मौका गंवा दिया गया है। विपुल विग ने किरदारों की स्ट्रीट स्मार्टनेस तो खूब दिखाई लेकिन इन किरदारों को पिरोने के लिए वे ढंग की कहानी नहीं लिख पाए।

हालांकि फिल्म में ऐसे कई सीन हैं, जैसे- चूंचा का सपना देखना, चूंचा का शेर को कहानी सुनाना, एक गंदे से आदमी का चूंचा की जान बचाने के लिए उसे मुंह से मुंह लगाकर सांस देना, चूंचा का जब सांप कांटने पर बहकी-बहकी बातें करना, चूंचा का लड़की से पहली मुलाकात के दौरान अपनी पीठ खुजवाना, जो हंसाते हैं।

'राजनीति में गुंडों के लिए स्कोप होता है मूर्खों के लिए नहीं' और 'आजकल जात नहीं औकात देखी जाती है' जैसे कुछ बेहतरीन संवाद भी सुनने को मिलते हैं।

निर्देशक के रूप में मृगदीप सिंह लांबा का काम अच्‍छा है। उन्होंने अपने कलाकारों से बेहतरीन अभिनय करवाया है। उन्होंने दृश्यों को अच्छी तरह फिल्माया है और उनका योगदान नजर भी आता है। स्क्रिप्ट के दोष को कुछ हद तक वे छिपाने में भी सफल रहे हैं। क्लाइमैक्स में जरूर उनका नियंत्रण फिल्म से छूट जाता है। फिल्म की सिनेमाटोग्राफी बढ़िया है। गाने कहानी के अनुरूप हैं जो देखते समय ही अच्‍छे लगते हैं। बैकग्राउंड म्युजिक का इस्तेमाल सूझबूझ के साथ किया गया है।


अभिनय के मामले में वरुण शर्मा सब पर भारी पड़े हैं। उनकी टाइमिंग और चेहरे के भाव जोरदार हैं। चूंचा पात्र बेहद लोकप्रिय हुआ है इसलिए उन्हें अच्छा खासा फुटेज भी दिया गया है जिसका इस्मेमाल वरुण ने बखूबी किया है। पुलकित सम्राट, मंजोत सिंह और अली फज़ल ने अपना-अपना काम बखूबी किया है, हालांकि इन्हें वरुण की तुलना में कम अवसर मिले हैं। ऋचा चड्ढा और पंकज त्रिपाठी बेहतरीन कलाकार हैं और इनके लिए पहले से निभाए गए कैरेक्टर्स को आगे ले जाने में कोई परेशानी नहीं हुई।

बहुत ज्यादा उम्मीद लेकर न जाया जाए तो समय काटने के लिए 'फुकरे रिटर्न्स' एक ठीक-ठाक फिल्म है।

निर्माता : फरहान अख्तर, रि‍तेश सिधवानी
निर्देशक : मृगदीप सिंह लाम्बा
कलाकार : रिचा चड्ढा, पुलकित सम्राट, वरुण शर्मा, मंजोत सिंह, अली फज़ल, पंकज त्रिपाठी
सेंसर सर्टिफिकेट : यूए * 2 घंटे 21 मिनट

__________________________
इम्तियाज अली की फिल्मों में यात्रा पर निकले लड़के-लड़कियों की कहानी दिखाई जाती है जो साथ में बिताए गए खट्टे-मीठे पलों के जरिये एक-दूजे को समझते और खोजते हैं। जब वी मेट से लेकरतो जब हैरी मेट सेजल में यही ‍बात दिखाई देती है। इसी तरह की फिल्म है 'करीब करीब सिंगल'। इस कहानी के मुख्य पात्र युवा नहीं है। 35 से 40 वर्ष के हैं। मैच्योर हैं। अनुभवी हैं। रिलेशनशिप को लेकर उनकी समझ और सोच अलग है।


एक डेटिंग वेबसाइट के जरिये जया (पार्वती थिरूवोथु) और योगी (इरफान) की मुलाकात होती है। योगी का रिश्ता तीन लड़कियों से टूट चुका है। कुछ ऐसे ही हालात जया के भी हैं। दोनों के मिजाज थोड़े विपरीत हैं। योगी जो मन में आया बोल दिया। जो दिल ने कहा कर दिया। कोई चिंता नहीं कि फ्लाइट मिस हो जाएगी या ट्रेन छूट जाएगी।


करीब करीब सिंगल बहुत ज्यादा घटना प्रधान नहीं है। इसमें दो मुख्य पात्रों के बीच बातचीत है। इस बातचीत के जरिये ही मनोरंजन करने का प्रयास किया गया है। यह बातचीत चलती रहती है, ट्रेन में, टैक्सी में, एअरपोर्ट पर, होटल में, आश्रम में, रोप वे पर। इस बातचीत के जरिये ही जया और योगी एक-दूसरे के विचार और मिजाज को समझते हैं।

दिक्कत इस लंबी बातचीत को लेकर ही है। यह इतनी उम्दा नहीं है कि आप बैठकर बस सुनते रहे। यह बातचीत कई बार बोर भी करती है। इसको लेकर माहौल तो खूब बनाया गया है, लेकिन जया और योगी के बीच होने वाले संवाद आपको देर तक बांधते नहीं है।

जया का योगी के साथ अचानक घूमने के लिए राजी होना भी आश्चर्य पैदा करता है क्योंकि पहली नजर में योगी एक चलता-पुर्जा आदमी लगता है। उसकी कोई बात प्रभावित नहीं करती। ऐसे में जया का उस पर विश्वास कर लेना कहानी पर यकीन नहीं दिला पाता। जया के किरदार के बारे में तो काफी जानकारी दी गई है, लेकिन योगी के बारे बहुत कम दर्शाया गया है। वह कौन है, क्या करता है, बताया नहीं गया, जबकि दर्शक यह जानने के लिए उत्सुक रहते हैं।


तनूजा चन्द्रा ने फिल्म का निर्देशन किया है। वे फिल्म को मनोरंजक नहीं बना पाई हैं। फिल्म लगभग दो घंटे की है, इसके बावजूद सुस्त रफ्तार के कारण बहुत लंबी लगती है।

अभिनय के मामले में फिल्म बढ़िया है। इरफान नि:संदेह बेहतरीन अभिनेता हैं, लेकिन ‍दमदार स्क्रिप्ट के अभाव में वे अपने अभिनय से फिल्म को ऊंचाई पर नहीं ले जा पाए हैं। पार्वती थिरूवोथु ने इरफान को अभिनय के मामले में जोरदार टक्कर दी है और कई दृश्यों में भारी भी पड़ी हैं। इस फिल्म के बाद उन्हें कोई लोग पहचानने लगेंगे। नेहा धूपिया, ब्रजेन्द्र काला, ईशा श्रावणी, ल्यूक केनी छोटी-छोटी भूमिकाओं में हैं। 
		कुल मिलाकर करीब करीब सिंगल औसत फिल्मों के ही करीब है।
कुल मिलाकर करीब करीब सिंगल औसत फिल्मों के ही करीब है।

बैनर : ज़ी स्टुडियोज़
निर्माता : सुतापा सिकदर, शैलजा केजरीवाल, अजय जी. राय
निर्देशक : तनूजा चंद्रा
संगीत : अनु मलिक, रोचक कोहली, विशाल मिश्रा
कलाकार : इरफान खान, पार्वती थिरूवोथु, ब्रजेन्द्र काला, नेहा धूपिया, ईशा श्रावणी

__________________________

विक्रम सेठी ‍(सिद्धार्थ मल्होत्रा) और माया (सोनाक्षी सिन्हा) शक के दायरे में हैं। विक्रम पर अपनी पत्नी और माया के पति के खून का आरोप है और विक्रम का कहना है कि ये दोनों हत्याएं उसने नहीं की है। पुलिस ऑफिसर देव (अक्षय खन्ना) को इस पहेली सुलझाने के लिए केवल तीन दिन का समय मिलता है।

देव थोड़ी बात विक्रम की सुनता है और थोड़ी माया की। दोनों की कहानी को उनके वर्जन के अनुसार दिखाया गया है। जो दिक्कत देव के सामने आती हैं उसका सामना दर्शक भी करता है। देव अपने दिमाग के घोड़े दौड़ाता है और दर्शक अपने। शक की सुई कभी विक्रम की तरफ झुकती है और कभी माया की तरफ। कभी-कभी ये भी लगता है कि कातिल कोई तीसरा तो नहीं है।

इत्तेफाक में लेखन की कमी समय-समय पर उभरती रहती है। एक थ्रिलर फिल्म में जो कसावट होना चाहिए कि दर्शक सीट पर चिपक कर बैठे वो बात पूरी फिल्म में नजर नहीं आती। कभी यह फिल्म सरपट दौड़ती है, थ्रिल पैदा करती है तो कभी आर्ट मूवी की तरह स्लो हो जाती है। खासतौर पर पहला हाफ बहुत धीमा है।

पुलिस ऑफिसर देव को बेहद स्मार्ट बताया गया है, लेकिन माया और विक्रम से पूछताछ के दौरान उसके प्रश्नों में किसी तरह की स्मार्टनेस नहीं झलकती। उसे केस सुलझाने के लिए सिर्फ तीन दिन मिलते हैं, लेकिन वह इस तरह से काम करता है मानो उसके पास खूब समय हो।

हत्याओं को लेकर विक्रम और माया के अपने-अपने किस्से हैं। हत्या होने के बाद जिस तरह की हड़बड़ी मचना चाहिए वो नदारद है। सभी किरदार बेहद शांत नजर आते हैं मानो हत्या करना उनका बाएं हाथ का खेल हो।

बीच-बीच में हवलदार को रख कर जो सीन बनाए गए हैं वो फिल्म की गंभीरता को भंग करते हैं क्योंकि इनमें कोई नई बात नहीं है और ऐसा हम कई फिल्मों में देख चुके हैं।

फिल्म इंटरवल के बाद थोड़ स्पीड पकड़ती है और क्लाइमैकस चौंकाता है। यह अंत कुछ लोगों को यह अच्छा लगेगा वहीं कुछ का मानना होगा कि ऐसे नहीं, ऐसे अंत किया जाना था। बावजूद इसके अंत में दर्शकों को चौंकाने वाला स्ट्रोक अच्छा है और कुछ हद तक फिल्म की कमजोरी को ढंक लेता है।

निर्देशक के रूप में अभय चोपड़ा का काम अच्छा है। वे शॉट तो अच्छे ले लेते हैं, लेकिन स्क्रिप्ट पर थोड़ा ध्यान देते तो फिल्म जबरदस्त होती। उन्होंने फिल्म की अवधि कम रखी है, गाने नहीं रखे हैं और यह प्लस पाइंट्स माने जाएंगे। कहानी कहने के लिए ऐसी मुंबई को चुना है जब गहरे बादल छाए हैं, बारिश भी हो रही है, रोशनी कम है और यही मनोदशा देव की भी है।

अभिनय के मामले में फिल्म के दो प्रमुख कलाकार कमजोर पड़े हैं। सिद्धार्थ मल्होत्रा अपने अभिनय से प्रभावित नहीं कर पाए। सोनाक्षी सिन्हा एक ही एक्सप्रेशन लिए पूरी फिल्म में नजर आईं। अक्षय खन्ना ही पूरा जोर लगाते नजर आए और उन्हें अच्छा फुटेज भी मिला है।


सिनेमाटोग्राफी बढ़िया है और फिल्म का तकनीक पक्ष मजबूत है। ज्यादा उम्मीद लेकर सिनेमाघर में नहीं जाए तो ही 'इत्तेफाक' पसंद आ सकती है।

बैनर : रेड चिलीज़ एंटरटेनमेंट, बीआर फिल्म्स, धर्मा प्रोडक्शन्स
निर्माता : रेणु रवि चोपड़ा, गौरी खान, करण जौहर
निर्देशक : अभय चोपड़ा
संगीत : अमाल मलिक
कलाकार : सिद्धार्थ मल्होत्रा, सोनाक्षी सिन्हा, अक्षय खन्ना
सेंसर सर्टिफिकेट : यूए * 1 घंटा 47 मिनट 48 सेकंड

__________________________
हिंदी फिल्म 'शेफ' 2014 में इसी नाम से बनी अमेरिकन मूवी का ऑफिशियल रीमेक है। इस अमेरिकन फिल्म का पूरी तरह से भारतीयकरण कर दिया गया है। यह एक ऐसे शख्स की कहानी है जिसे जिंदगी दूसरा मौका देती है ताकि अतीत में हुई गलतियों को वह सुधार सके और इस यात्रा में वह अपने आपको को खोज भी सके।


रोशन कालरा (सैफ अली खान) न्यूयॉर्क में शेफ है। वह तलाकशुदा है। पूर्व पत्नी राधा (पद्मप्रिया जानकीरमन) और बेटा अरमान (स्वर काम्बले) भारत में कोचीन में रहते हैं। नौकरी से हाथ धोने के बाद रोशन कुछ दिन गुजारने के लिए अपनी पूर्व पत्नी और बेटे के पास लौटता है। वह हताश है। संपूर्णता की खोज में है।

राधा से तलाक होने के बावजूद दोनों के संबंध दोस्ताना है। अपनी भारत यात्रा के दौरान रोशन अपने बेटे अरमान के नजदीक आता है और पिता-पुत्र के इस रिश्ते की अहमियत उसे पता चलती है। पत्नी की मदद से वह एक बस में 'रास्ता कैफे' खोलता है। भारत की इस यात्रा के दौरान उसे महसूस होता है कि वह 'काम से प्यार' या 'प्यार से काम' में 'प्यार' को खो बैठा था।

रितेश शाह, राजा कृष्ण मेनन और सुरेश नायर ने फिल्म की स्क्रिप्ट लिखी है और लेखकों ने भारत के रंग-ढंग में कहानी को अच्छे से ढाला है। रोशन की महत्वकांक्षा, असफल पति और पिता, अपने अधूरेपन को खोजना वाली बातें उन्होंने अच्छे से दर्शाई है। फिल्म को मूड हल्का-फुल्का और आशावादी रखा है।

फिल्म का पहला हाफ बेहतरीन है। खासतौर पर रोशन और उसके बेटे अरमान की जुगलबंदी बहुत अच्छी लगती है। फिल्म में पिता-पुत्र के बीच के कई अच्छे दृश्य देखने को मिलते हैं। रोशन और राधा के तलाक के बाद के रिश्ते को भी अच्छी तरह उभारा है। इन रिश्तों को बढ़िया संवादों का सहारा मिला है।

फिल्म में तब मजा बढ़ता है जब राधा यूरोप के लिए जाती है और रोशन-अरमान अमृतसर और दिल्ली घूमने जाते हैं। यहां पर रोशन अपने अतीत से अरमान का परिचय कराता है, जब वे एक पुरानी बस को एक चलते-फिरते रेस्तरां का लुक देते हैं। इस दौरान रोशन को समझ में आता है कि एक पिता के रूप में उसने क्या खोया है और अरमान को महसूस होता है कि एक पिता का जिंदगी में क्या महत्व है। यह फिल्म का सबसे उम्दा हिस्सा है।

दिक्कत दूसरे हाफ में और फिल्म की गति से है। रोशन का कोचिन से दिल्ली का सफर अत्यंत धीमा और उबाऊ बन जाता है। यहां पर फिल्म अपनी धार खो देती है और दर्शक महसूस करने लगते हैं कि फिल्म को लंबा खींचा जा रहा है। इस दौरान चंदन राय सान्याल (रोशन का सहायक) और दिनेश पी नायर (बस ड्राइवर) के किरदार को जोड़ा गया है, लेकिन इससे भी फिल्म रफ्तार नहीं पकड़ पाती।


निर्देशक के रूप में राजा कृष्ण मेनन का काम ठीक-ठाक कहा जा सकता है। वे फिल्म की 'स्मूथनेस' को कायम नहीं रख पाए। फिल्म का नायक शेफ है इसलिए उन्होंने कई व्यंजनों को दिखाकर दर्शकों की भूख को तो बढ़ाया है, लेकिन इन्हें बनाने में जो कलाकारी लगती है वो परदे पर नहीं झलकती। पिता-पुत्र के रिश्ते को उन्होंने अच्छे से दर्शाया है, लेकिन राधा और रोशन के बीच अलगाव की वजह को वे ठीक से नहीं दर्शा पाए। राधा और रोशन दोनों बेहद समझदार इंसान दिखाए गए हैं और एक छोटी‍-सी वजह से उन्होंने तलाक ले लिया, यकीन करना मुश्किल है।

अभिनय की दृष्टि से 'शेफ' सैफ के करियर की बेहतरीन फिल्मों में से एक मानी जाएगी। उन्होंने अपने किरदार को मजबूती सेपकड़ कर रखा और कहीं भी छूटने नहीं दिया। अभिनेता के रूप में वे परिपक्व लगे। अपने बेटे के प्रति लगाव को उन्होंने अच्छे से दर्शाया।

पद्मप्रिया जानकीरमन जब-जब स्क्रीन पर आती हैं अपनी दमदार उपस्थिति दर्ज कराती हैं। उन्हें कम फुटेज दिए गए हैं और यह कमी खलती है। अरमान के रूप में स्वर काम्बले ने बड़े कलाकारों को अच्छी टक्कर दी है। चंदन राय सान्याल, दिनेश पी. नायर और मिलिंद सोमण का अभिनय स्तरीय है।

फिल्म का संगीत अच्‍छा है। दरमियां और बंजारा सुनने लायक हैं। सिनेमाटोग्राफी उल्लेखनीय नहीं है। कई जगह लगता है कि दर्शक कुछ और देखना चाहते हैं और दिखाया कुछ और जा रहा है।

कुल मिलाकर 'शेफ' की इस 'डिश' में थोड़ीकसर बाकी रह गई।

निर्माता : विक्रम मल्होत्रा, भूषण कुमार, कृष्ण कुमार, राजा कृष्ण मेनन
निर्देशक : राजा कृष्ण मेनन
संगीत : रघु दीक्षित, अमाल मलिक
कलाकार : सैफ अली खान, पद्मप्रिया जानकीरमन, स्वर काम्बले, चंदन राय सान्याल, दिनेश पी. नायर, मिलिंद सोमण
सेंसर सर्टिफिकेट : यूए * 2 घंटे 13 मिनट 32 सेकंड

__________________________
अपने गुरु मनमोहन देसाई की तर्ज पर ही डेविड धवन अपनी फिल्म शुरू करते हैं जब दो जुड़वा भाई पैदा होते ही बिछड़ जाते हैं। जुड़वा भाई या बहन पर भी बॉलीवुड में एक फॉर्मूला है कि एक तेज-तर्रार होगा तो दूसरा सीधा और सादा। 'राम और श्याम' से ये फॉर्मूला चला आ रहा है और फॉर्मूला प्रेमी डेविड धवन इसी फॉर्मूले को यहां भी दिखाते हैं। लंदन का प्रेम सीधा-सादा है। सीधा दिखाना है तो उसकी आंखों पर चश्मा चढ़ा दो। लंदन में पला-बढ़ा राजा 'चालू' है। गणपति बप्पा मोरिया, परेशान करे मुझे छोरियां गाकर वह भगवान की प्रार्थना करता है।


फिल्म के शुरू में ही स्पष्ट कर दिया गया है कि यदि दोनों भाई पास-पास हुए तो एक रोएगा तो दूसरा भी रोएगा। दूसरा हंसेगा तो पहला भी हंसेगा। लंदन और मुंबई में हजारों किलोमीटर का फासला है इसलिए ये कनेक्शन काम नहीं करता, लेकिन जब राजा लंदन जा पहुंचता है तो यह कनेक्शन काम करने लगता है। एक अपनी गर्लफ्रेंड को चूमता है तो दूसरा भी चूम लेता है। एक की पिटाई होती है तो दूसरे को भी दर्द होने लगता है।

ये कनेक्शन कब काम करेगा और कब नहीं, ये निर्देशक और लेखक की मर्जी पर निर्भर है। राजा और प्रेम एक जैसे दिखते भी हैं इसलिए थोड़ा कन्फ्यूजन भी रखा गया है। रोमांस के लिए दो लड़कियां भी हैं समायरा (तापसी पन्नू) और अलिष्का (जैकलीन फर्नांडीस)। अलिष्का तो राजा पर इसीलिए फिदा हो जाती है कि उसने एक मिनट के लिए उसे किस किया। इन दोनों हीरोइनों का काम यही है। 'ब्यूटी विद ब्रेन' वाली बात उन पर लागू नहीं होती।

इन फॉर्मूलों के अलावा विलेन वाला ट्रेक भी डाला गया है। जो शुरुआती मिनटों में नजर आता है और फिर क्लाइमैक्स में क्योंकि फिल्म के अंत में मारा-मारी जरूरी है।

इस देखी-दिखाई कहानी के बीच वरुण धवन का शो डाला गया है। वे कॉमेडी करते हैं, डांस करते हैं, मारामारी करते हैं, इमोशनल भी हो जाते हैं, गुंडों को जोरदार किक्स लगाते हैं, हीरोइनों को किस करते हैं। उनके ये सारे कारनामे अच्छे लगते हैं क्योंकि वे भरपूर एनर्जी इन दृश्यों में डालते हैं, लेकिन जब-जब कहानी को आगे बढ़ाने की कोशिश की जाती है फिल्म कमजोर पड़ जाती है। वरुण धवन को छोड़ कर दूसरे किरदारों पर कोई मेहनत नहीं की गई है, उन्हें उभरने का अवसर नहीं दिया गया है, जबकि डेविड धवन की फिल्मों में साइड कैरेक्टर को दमदार रोल दिए जाते रहे हैं।

यहां पर अनुपम खेर, पवन मल्होत्रा, तापसी पन्नू, सचिन खेडेकर, जाकिर हुसैन जैसे दमदार कलाकार फिल्म में हैं, लेकिन सबके रोल दबे हुए हैं। उनके पास करने को ज्यादा कुछ नहीं है।

डेविड धवन की फिल्मों में लॉजिक की बात व्यर्थ है। लॉजिक को साइड में भी रखा जाए तो फिल्म पूरी तरह मनोरंजन नहीं करती। कुछ सीन जरूर ऐसे हैं जहां पर हंसी आती है, लेकिन इनकी संख्या कम है। 'तोतले' और 'काले' लोगों की हंसी उड़ाने को कॉमेडी तो नहीं कहा जा सकता।

फिल्म की लंबाई भी अखरती है। पहले हाफ में यह जितना मनोरंजन करती है दूसरे हाफ में यह मनोरंजन का यह झरना सूख जाता है क्योंकि बार-बार वही बातें दोहराई जाती हैं, जैसे राजा का हर किसी को अपनी दु:ख भरी कहानी सुनाना और सभी का उस पर विश्वास कर लेना। फिल्म में कहीं-कहीं छिछोरी हरकतें भी हैं।

निर्देशक डेविड धवन ने फिल्म की गति को तेज रखा है। दृश्यों में खूब कट लगाए हैं, लाउड बैकग्राउंड म्युजिक रखा है, गाने, फाइट और कॉमेडी को थोड़े-थोड़े अंतराल में पेश किया है, ताकि दर्शक ज्यादा सोच नहीं पाए और इसमें वे कामयाब भी रहे हैं, लेकिन कहानी में दम न होने के कारण फिल्म एक जगह जाकर हांफने लगती है और ऐसा महसूस होने लगता है कि बात को खींचा जा रहा है।डेविड ने कुछ नया करने की बजाय चिर-परिचित फॉर्मूलों पर ही चलना पसंद किया है।

कहानी में दम नहीं हो तो संवाद पर खासी मेहनत की जाती है, लेकिन 'जुड़वा 2' के संवाद बेदम है। 'दूर से देखा तो आलिया भट्ट थी, पास जाकर देखा तो महेश भट्ट था', 'जो समझ में आता है वो बोल देता हूं और जो समझ में नहीं आता वो व्हाट्स एप कर देता हूं' जैसे संवाद लगातार फिल्म में सुनने को मिलते हैं। अब इस पर ठहाके तो नहीं लगाए जा सकते।

वरुण धवन ने पूरी फिल्म को कंधे पर बखूबी उठाया है। राजा के किरदार में वे ज्यादा जमे। कॉमेडी, एक्शन, इमोशन, रोमांस, डांस में उन्होंने अपना सौ प्रतिशत दिया। फिल्म की कमियों को अपने अभिनय से कई बार वे ढंक लेते हैं। फिल्म में हीरोइनों के लिए कुछ नहीं था। जैकलीन फर्नांडीस ग्लैमरस लगी, जबकि तापसी पन्नू के अभिनय में असहजता नजर आई। वरुण धवन के दोस्त के किरदार में राजपाल यादव उम्रदराज लगे। बाकी कलाकारों के लिए करने को ज्यादा कुछ नहीं था। फिल्म के आखिर में सलमान खान भी आ जाते हैं। एक नहीं दो-दो, और वे अपने आपको ओरिजन जुड़वा बताते हैं।

संगीत के मामले में पुराने गीत 'चलती है क्या 9 से 12' और 'ऊंची है बिल्डिंग' ही बेहतर रहे हैं। फिल्म की सिनेमाटोग्राफी शानदार है।


बैनर : नाडियाडवाला ग्रैंडसन एंटरटेनमेंट, फॉक्स स्टार स्टूडियोज़
निर्माता : साजिद नाडियाडवाला
निर्देशक : डेविड धवन
संगीत: साजिद-वाजिद, मीत ब्रदर्स, संदीप शिरोडकर, अनु मलिक
कलाकार : वरुण धवन, जैकलीन फर्नांडीस, तापसी पन्नू, अनुपम खेर, पवन मल्होत्रा, विवान भटेना, राजपाल यादव, सलमान खान
सेंसर सर्टिफिकेट : यूए * 2 घंटे 29 मिनट 46 सेकंड

__________________________
शाहिद और अलीगढ़ जैसी गंभीर फिल्म बनाने वाले हंसल मेहता ने इस बार हल्की-फुल्की फिल्म 'सिमरन' में हाथ आजमाया है। इस फिल्म में कहानी नहीं बल्कि किरदार महत्वपूर्ण है। हंसल को जब कंगना रनौट जैसी एक्ट्रेस मिल गई तो वे निश्चिंत हो गए। ऐसा लगा कि कैमरे को उन्होंने कंगना के पीछे लगा दिया और 'सिमरन' के रूप में उसकी सारी गतिविधियों को कैंद कर लिया। इस फिल्म ने कंगना को अभिनय करने का भरपूर अवसर दिया है और कंगना ने इसका पूरा फायदा भी उठाया है। यदि कहानी का साथ उन्हें मिल जाता तो यह फिल्म यादगार बन सकती थी।

कंगना का किरदार प्रफुल पटेल उर्फ सिमरन एक पहाड़ी नदी की तरह है जो जहां राह मिलती है वहां बहती चली जाती है। वह कब क्या और क्यों कर बैठे उसे भी नहीं पता। उसका अप्रत्याशित स्वभाव ही फिल्म में रूचि बनाए रखता है। वह किसी बंधन को नहीं मानती और हवा की तरह बहती है। फिल्म में एक संवाद भी है जिसमें सिमरनएक प्राकृतिक स्थान पर जाकर हवा को महसूस करती है और कहती है कि यहां आना उसे इसलिए अच्छा लगता है क्योंकि यहां कोई इमारत हवा को रोक नहीं पाती और कोई रास्ता हवा को बांध नहीं पाता। इन शब्दों से ही उसका किरदार बयां हो जाता है।

सिमरन 30 की हो गई है, तलाकशुदा है, यूएस में रहती है और मां-बाप उसकी दूसरी शादी करना चाहते हैं। होटल में हाउसकीपिंग का काम करने वाली अपने मां-बाप से तंग आकर एक अलग घर खरीदने के लिए पैसे जमा कर रही है। एक बार वह लास वेगास स्थित केसिनो पहुंच जाती है और जुए में सारी रकम हार जाती है। एक गुंडे से पैसे लेकर फिर दांव लगाती है, लेकिन किस्मत साथ नहीं देती। गुंडा अपने पैसों के लिए उसके पीछे पड़ जाता है। हार कर सिमरन बैंक लूट कर पैसे जमा करती है।

फिल्म की कहानी संदीप कौर नामक लड़की से प्रेरित है जिसे 'बॉम्बशेल बैंडिट' के नाम से जाना जाता है। संदीप कौर ने अकेले ही यूएस में कुछ बैंक लूट लिए थे क्योंकि वह भी लास वेगास के केसिनो में भारी रकम हार गई थी और उसे कर्ज चुकाना था।


फिल्म में बैंक लूटने वाले दृश्यों को बहुत ही हल्के से लिया गया है। बड़ी आसानी से सिमरन बैंक लूटती है। हालांकि इन दृश्यों के जरिये अमेरिकन्स के मजे लिए गए हैं कि वे कितने डरपोक और बेवकूफ होते हैं और बातों को बढ़ा-चढ़ा कर पेश करते हैं, लेकिन कहीं न कहीं ये दृश्य अखरते हैं।

सिमरन फिल्म के साथ दिक्कत यह है कि यदि आपको यह किरदार पसंद नहीं आता तो आप इस फिल्म से जुड़ाव महसूस नहीं कर पाते। वैसे भी इंटरवल तक फिल्म में ज्यादा कुछ घटता नहीं है और रफ्तार भी सुस्त है। इंटरवल के बाद ही फिल्म में थोड़ा मजा आता है।

फिल्म में कुछ सीन मजेदार हैं तो कुछ बेमतलब से लगते हैं। कंगना और उसके पिता के नोकझोक वाले सीन कुछ ज्यादा ही लंबे हो गए हैं। फिल्म की शुरुआत में दिखाया गया है कि कंगना की ड्राइविंग कमजोर है और वह कार से अपने घर की क्यारी में लगे फूल कुचल देती है, लेकिन फिल्म के अंत में वह पुलिस को की ड्राइविंग स्किल से जिस तरह छकाती है वो आश्चर्यजनक है। फिल्म के कुछ वन लाइनर बेहतरीन हैं।

कंगना रनौट हर फ्रेम में नजर आई हैं और निर्देशक ने उन्हें खुला मैदान दिया है। 'एडिशनल स्टोरी और डायलॉग्स' भी उन्होंने लिखे हैं और जिस तरह से उन्होंने अभिनय किया है ऐसा लगता है मानो सिमरन के किरदार की कल्पना उन्होंने ही की हो। वे इतनी जल्दी अपने चेहरे के भाव बदल लेती हैं कि हैरत होती है। बीमार बनने का नाटक करने वाला सीन, पेट्रोल पंप पर पैसे खत्म होने पर ड्रामा करने वाला सीन जैसे कई दृश्यों में उनका अभिनय देखने लायक है। एक बार फिर उन्होंने दर्शाया है कि वे बेहद उम्दा एक्ट्रेस हैं। अन्य कलाकारों में सिर्फ सोहम शाह ही ठीक-ठाक रहे हैं, अन्य कलाकारों का अभिनय औसत से भी कम है।

कुल मिलाकर सिमरन में सिर्फ कंगना का ही कमाल है।

निर्माता : भूषण कुमार, शैलेष आर. सिंह, कृष्ण कुमार, अमित अग्रवाल
निर्देशक : हंसल मेहता
कलाकार : कंगना रनौट, सोहम शाह
सेंसर सर्टिफिकेट : यूए * 2 घंटे 5 मिनट

__________________________


वास्तविक घटना से प्रेरित 'पोस्टर बॉयज़' इसी नाम की मराठी फिल्म का हिंदी रिमेक है। इस कहानी पर हास्य फिल्म बनाने की भरपूर गुंजाइश थी, लेकिन इस संभावना को पूरी तरह दोहन नहीं किया गया। फिल्म का लेखन और निर्देशक का प्रस्तुतिकरण 'सब टीवी' पर प्रसारित होने वाले हास्य धारावाहिकों की तरह है। अजीब-सी हरकतें, उस पर 'फनी' सा बैकग्राउंड म्युजिक पर ठहाके लगाना सबके बस की बात नहीं है। हालांकि ये धारावाहिक बेहद लोकप्रिय हैं क्योंकि 'लो आईक्यू ह्यूमर' को भी पसंद किया जाता है और कई लोग 'रिलैक्स' होने के नाम पर इस तरह की कॉमेडी देखना पसंद भी करते हैं।

तो जगावर, विनय और अर्जुन की जब जगहंसाई होती है तो वे उस आदमी की खोज करते हैं जिन्होंने पोस्टर पर उनके फोटो छाप दिए। जितनी छोटी लड़ाई वे सोच रहे थे उससे कहीं अधिक बड़ी लड़ाई उनको लड़नी पड़ती है। वे सरकार पर मुकदमा ठोंक देते हैं और स्वास्थ्य विभाग के मंत्री तथा कर्मचारी उन्हें गलत साबित करने की पूरी कोशिश करते हैं।

फिल्म जैसे-जैसे अंत की ओर बढ़ती है, रूटीन हो जाती है। आंदोलन करना, सोशल मीडिया का सहारा लेकर आम आदमी को अपनी लड़ाई में शामिल करना, वीडियो और फोटो शेयर कर सरकार को नींद से जगाने वाला रास्ता कई फिल्मों में दोहराया जा चुका है और 'पोस्टर बॉयज़' के लेखकों ने बजाय कुछ नया सोचने के यही चिर-परिचित अंदाज अपनी बात को खत्म करने के लिए चुना है, लिहाजा फिल्म के अंत में कोई उतार-चढ़ाव देखने को नहीं मिलते।

फिल्म का निर्देशन श्रेयस तलपदे ने किया है। उनकी सोच स्पष्ट नजर आती है कि वे सरल और सीधी फिल्म बनाना चाहते थे और वैसा ही उन्होंने प्रस्तुतिकरण रखा है। जितनी‍ निर्देशन की समझ थी, वैसा ही काम किया। कुछ अतिरिक्त करने का जोखिम नहीं उठाया। फिल्म की शुरुआत में तीनों लीड कैरेक्टर्स का एक-एक कर परिचय कराया। उनकी कुछ खासियत दिखाई।
सनी और बॉबी की इमेज का ध्यान रखते हुए उनके सीन रचे गए। जैसे बॉबी देओल के मोबाइल की रिंग टोन उनकी ही हिट फिल्म 'सोल्जर' के गीत 'सोल्जर सोल्जर' पर आधारित थी। एक-दो बार तो ठीक लगती है, लेकिन जब बार-बार दोहराया जाता है तो यह बात अपनी खासियत खो देती है। सनी देओल की गुस्सैल छवि को ध्यान में रखते हुए कुछ हास्य सीन रचे गए हैं। उनके 'सेल्फी' के प्रति जुनून वाले सीन जरूर हंसाते हैं। अच्छा होता कि एक बढ़िया सा फाइट सीन भी रखा जाता ताकि सनी के फैंस की खुशी और बढ़ जाती। नसबंदी का महत्व और बेटा-बेटी एक समान वाले संदेशों के साथ फिल्म को खत्म किया गया है।

फिल्म में कुछ ऐसे सीन हैं जो हंसाते हैं, खासतौर पर पहले हाफ में, लेकिन कुछ ऐसे दृश्य भी हैं जो खीज पैदा करते हैं, जैसे जब सनी देओल की बहन की सगाई टूट जाती है तो वह दूल्हे के पिता के पैरों में पगड़ी रखते हैं। अब तो कुछ नया करो यार, 50 और 60 के दशक की फिल्मों वाले सीन 2017 की फिल्म में देखना कैसे बर्दाश्त किया जा सकता है। कुछ दशकों पुराने चुटकुले भी सुनने को मिलते हैं।

59 वर्ष के सनी देओल ने अपने को फिट रखा है। उनका अभिनय अच्छा है, लेकिन निर्देशक अभी भी उनकी पुरानी छवि को दोहरा रहे हैं जिससे सनी को बचना चाहिए। इस फिल्म में भी 'बलवंत राय के कुत्ते', 'तारीख पे तारीख' और 'ढाई किलो का हाथ' सुनने को मिलता है।

बॉबी देओल का हाथ कॉमेडी में तंग है, लेकिन उनके लिए 'सीधा-सादा' किरदार रखा गया है जिसमें वो जम गए। श्रेयस तलपदे का अभिनय ठीक-ठाक है और सनी-बॉबी के बराबर फुटेज उन्होंने अपने आपको भी दिए हैं। हीरोइनों में समीक्षा भटनागर का काम बेहतर है। सोनाली कुलकर्णी का ठीक से उपयोग नहीं किया गया। एली अवराम पर फिल्माया गीत 'कुडि़या शहर दी' बेहतर है।

फिल्म को कम बजट में बनाया गया है और यह बात सिनेमाटोग्राफी, सेट, मेकअप के जरिये नजर आती है।

कुल मिलाकर 'पोस्टर बॉयज़' एक औसत फिल्म है।

बैनर : सोनी पिक्चर्स नेटवर्क्स प्रोडक्शन्स, सनी साउंड प्रा.लि.
निर्माता : सनी देओल, धर्मेन्द्र, श्रेयस तलपदे, दीप्ति तलपदे
निर्देशक : श्रेयस तलपदे
संगीत : तनिष्क बागची
कलाकार : सनी देओल, बॉबी देओल, श्रेयस तलपदे, सोनाली कुलकर्णी, समीक्षा भटनागर
सेंसर सर्टिफिकेट : यूए * 131 मिनट

__________________________


बादशाहो की कहानी उस समय की है जब आपातकाल लगा था। रानी गीतां‍जलि (इलियाना डीक्रूज) का एक शक्तिशाली नेता से विवाद हो जाता है। अपने पॉवर का उपयोग करते हुए वह गीतांजली का करोड़ों रुपये का सोना जब्त कर लेता है। गीतांजलि को जेल में डाल कर सोने को ट्रक के जरिये दिल्ली ले जाने का फैसला लिया जाता है। यह जिम्मेदारी मेजर सेहर सिंह (विद्युत जामवाल) को सौंपी जाती है जो बेहद काबिल अफसर है। भवानी सिंह (अजय देवगन) गीतांजलि का वफादार है। गीतांजली को यकीन है कि वह उसका सोना बचा लेगा। भवानी सिंह एक टीम बनाता है। दलिया (इमरान हाशमी) उसके लिए कुछ भी कर सकता है। टिकला उर्फ गुरुजी (संजय मिश्रा) की उम्र हो गई है, वह शराबी है, लेकिन ताला खोलने में माहिर है, उसकी उंगलियां चाकू से भी तेज है। संजना (ईशा गुप्ता) की इस टीम में शामिल हो जाती है जो गीतांजलि की वफादार है। ये सब मिल कर उस ट्रक को लूटने के मिशन पर हैं।

फिल्म को रजत अरोरा ने लिखा है जो मिलन के लिए कुछ फिल्में लिख चुके हैं। रजत मसाला फिल्म लिखने के लिए जाने जाते हैं। 'बादशाहो' की कहानी पढ़ने में उम्दा लगती है, लेकिन जिस तरह से ये सारा घटनाक्रम होता है वो बेहद निराशाजनक है। स्क्रीनप्ले इस तरह लिखा गया है कि लूट का यह खेल विश्वसनीय नहीं बन पाया है।

फिल्म के शुरुआती 40 मिनट उबाऊ हैं। लेखक और निर्देशक को समझ ही नहीं आया कि ट्रक लूटने वाला प्रसंग शुरू होने के पहले दर्शकों को कैसे बांधा जाए। फटाफट दो गाने दिखा कर खानापूर्ति की गई। भवानी सिंह और गीतांजलि के बीच मोहब्बत होने वाली बात अत्यंत ही सतही है। इस मोहब्बत की सिचुएशन ही ठीक से नहीं बनाई गई। हालांकि बाद में गीतांजलि ने मोहब्बत क्यों की, इस बारे में बताया जाता है, लेकिन भवानी क्यों इश्क में दीवाना हो गया यह बात ठीक से स्थापित नहीं की गई।

भवानी और दलिया को जब पता चलता है कि ट्रक से सोना ले जाने की जिम्मेदारी सेहर को सौंपी गई है। उसके बारे में जानकारी लेने के लिए दलिया उसका बटुआ चुरा लेता है। सेहर उसके पीछे भागता है, लेकिन पकड़ नहीं पाता। इस चक्कर में सेहर की मुलाकात भवानी से हो जाती है। यह प्रसंग बेहद कमजोर और तर्कहीन है। जिसकी नाक के नीचे से सोना चुराना है उसके सामने जाना ही क्यों? दलिया और भवानी को तो अपनी पहचान छिपा कर रखना चाहिए थी।

फिल्म में दिखाया गया है कि जिस ट्रक में सोना ले जाया जा रहा है वो बहुत मजबूत है। बताया गया है कि ट्रक में एक लाल बटन है। इमरजेंसी होने पर यदि वो दबा दिया जाए तो ट्रक चारों ओर से ऐसा सील हो जाएगा कि उसे तोड़ने में घंटों लगेंगे। समझ नहीं आता कि परेशानी होने पर ही इस बटन को क्यों दबाया जाए। पहले से ही सील कर इसे ले जाया जाना चाहिए। केवल दर्शकों को बरगलाने के लिए इस तरह की बातें की गई हैं।

इन मोटी बातों के अलावा और भी ऐसी कई बातें हैं जो तर्क से परे है। जैसे, पुलिस थाने से इन चारों का बहुत आसानी से भाग निकलना। थाने के सारे सिपाही सो रहे हैं और ये ताला तोड़ लेते हैं। इसी तरह से बहुत आसानी से ये चारों ट्रक पर कब्जा कर लेते हैं। कोई अड़चन या परेशानी नहीं। इसमें बिलकुल भी रोमांच नहीं है जबकि यह फिल्म का सबसे थ्रिलिंग हिस्सा होना था।
ट्रक पर कब्जा करने के बाद भवानी और दलिया क्यों सेहर को जिंदा छोड़ देते हैं, ये जानते हुए भी कि वह बहुत खतरनाक है। इसके बाद चोर-पुलिस का खेल शुरू होता है जो बिलकुल भी प्रभावित नहीं करता। सार यह है कि रजत अरोरा के लिखे स्क्रीनप्ले में बिलकुल भी लॉजिक नहीं है। रजत के लिखे संवाद तालियां बटोरने वाले होते हैं, लेकिन बादशाहो में शायद ही ऐसा कोई संवाद सुनने को मिला हो।

फिल्म में भवानी-गीतांजलि तथा दलिया-संजना के रोमांस को जोर-जबरदस्ती के साथ फिट करने की कोशिश की गई है। कॉमेडी के नाम पर संजय मिश्रा जरूर कुछ जगह हंसाते हैं। एक्शन दृश्यों में थ्रिल नदारद है। फिल्म का अंत खुला रखा है, शायद दूसरे भाग की गुंजाइश रखी गई है। लेकिन जिस दर्शक वर्ग के लिए यह फिल्म बनाई गई है उसे अंत दमदार चाहिए और यहां पर भी फिल्म कमजोर पड़ती है।

निर्देशक मिलन लथुरिया की सबसे बड़ी गलती तो यह है कि उन्होंने अधपकी स्क्रिप्ट पर फिल्म बना दी। फिल्म में वे थ्रिल पैदा नहीं कर पाए। बजाय एक्शन के उन्होंने रोमांस, ड्रामा और कॉमेडी पर ज्यादा ध्यान देने की कोशिश की है। इंटरवल पाइंट पर उन्होंने दर्शकों को चौंकाया है, लेकिन सिर्फ यही काफी नहीं है। गीतांजलि के किरदार को लेकर जो ट्विस्ट पेश किया है वो भी प्रभावित नहीं करता। मिलन का प्रस्तुतिकरण औसत दर्जे का है। कुछ जगह उन्होंने कहानी को आगे-पीछे घुमाया है जो सिर्फ कन्फ्यूजन पैदा करता है।अच्छी बात यह है कि उन्होंने फिल्म की गति को तेज रखा है, इस कारण दर्शक फिल्म से जुड़े रहते हैं।

फिल्म का संगीत ठीक है। 'मेरे रश्के क़मर' हिट हो चुका है। एक-दो गीत और सुनने लायक है। फिल्म की सिनेमाटोग्राफी ऐसी नहीं है कि मुंह से 'वाह' निकले। एडिटिंग भी ठीक-ठाक है।

अजय देवगन और इमरान हाशमी ने अपने अभिनय के बूते पर फिल्म को उठाए रखा है और इन दोनों की एक्टिंग के कारण ही फिल्म देखने में थोड़ा मन लगा रहता है। अजय को उनकी छवि के अनुरूप रोल दिया गया है। हालांकि अजय को हीरोगिरी दिखाने का और मौका दिया जाना था। दिलफेंक दलिया के रूप में इमरान ने अजय का अच्छा साथ निभाया है। रानी का किरदार इलियाना ने ऐसे निभाया मानो उन पर भारी-भरकम वजन रख दिया हो। ईशा गुप्ता के चेहरे पर कोई भाव नजर नहीं आते। हर दृश्य में वे ऐसे लगी मानो उन्हें कुछ समझ ही नहीं आ रहा है कि करना क्या है। संजय मिश्रा मंझे हुए खिलाड़ी हैं और उन्होंने थोड़ी राहत दी है। विद्युत जामवाल की खासियत उनके स्टंट्स हैं, लेकिन उनके इस गुण का ज्यादा उपयोग नहीं किया गया है।

कुल मिलाकर 'बादशाहो' में वो बात नजर नहीं आती जिसका ट्रेलर में वादा किया गया था।

बैनर : टी सीरिज़ कैसेट्स इंडस्ट्री लि., मंगलमूर्ति फिल्म्स, वर्टेक्स मोशन पिक्चर्स प्रा.लि.
निर्माता : भूषण कुमार, मिलन लथुरिया, कृष्ण कुमार
निर्देशक : मिलन लथुरिया
संगीत : अंकित तिवारी, तनिष्क बागची, कबीर कैफे, नुसरत फतेह अली खान
कलाकार : अजय देवगन, इमरान हाशमी, इलियाना डीक्रूज, ईशा गुप्ता, विद्युत जामवाल, संजय मिश्रा, शरद केलकर, सनी लियोन (आइटम नंबर)
सेंसर सर्टिफिकेट : यूए * 2 घंटे 16 मिनट 38 सेकंड


__________________________
पिछले साल रिलीज हुई फिल्म 'रमन राघव 2.0' में नवाजुद्दीन सिद्दीकी ने एक हत्यारे की भूमिका निभाई थी जो अपनी सनक के चलते लोगों को मार डालता है। नवाज अपनी ताजा फिल्म 'बाबूमोशाय बंदूकबाज' में भी हत्यारे के रोल में हैं, फर्क यह है कि यहां वह पैसे लेकर लोगों को ठिकाने लगाते हैं।

बाबूमोशाय बंदूकबाज देखते समय आपको कई फिल्में याद आएंगी क्योंकि चिर-परिचित सेटअप है। उत्तर प्रदेश का ग्रामीण इलाका, भ्रष्ट पुलिस और राजनेता जो अपने हित साधने के लिए लोगों को मरवाते हैं। साथ में बाबू की भी कहानी है जो या तो बंदूक चलाता है या सेक्स करता है। वासना प्रेम में बदल जाती है और बाबू धोखा खा बैठता है। उसे अपने धंधे में युवा बांके बिहारी (जतिन गोस्वामी) से भी मुकाबला करना पड़ता है जो बाबू को अपना गुरू मानता है।

इस फिल्म का निर्देशन कुशाण नंदी ने किया है और उन्होंने बाबू को एक जानवर जैसा दिखाया। उसका रहन-सहन और सोच इंसानों जैसी नहीं लगती। माहौल बनाने के लिए कुशाण ने फिल्म को वैसा ही फिल्माया है। थूकते, हगते, बिना नहाए लोग, गटर, धूल, भिननिभाती मक्खियों के बीच उन्होंने क्रूरता पूर्वक खून-खराबा दिखाया है। फिल्म में कई बोल्ड सीन भी हैं जिनमें प्रेम कम झलकता है। गालियों से भी परहेज नहीं है।

फिल्म की कहानी पूरी तरह से बाबू पर फोकस है। शुरुआत अच्छी है, लेकिन जैसे-जैसे फिल्म आगे बढ़ती है अपनी धार खोती जाती है। सवाल उठने लगता है कि यह फिल्म क्यों बनाई गई है? न इसमें मनोरंजन है, न कोई संदेश और न कोई अनोखी बात। सारे किरदार स्वार्थी हैं, लालची हैं, उनमें किसी किस्म की वफादारी नहीं है।


छोटी सी कहानी को इतना लंबा खींचा गया है कि फिल्म खत्म होने का लंबा इंतजार करना पड़ता है। गुरु-चेले के किस्से को भी कुछ ज्यादा ही लंबा खींच लिया गया है। फिल्म में पॉवरफुल नेता और पुलिस एक टुच्चे से हत्यारे को देख इतना क्यों घबराते हैं, समझ से परे है।

निर्देशक के रूप में कुशाण पर अनुराग कश्यप का हैंगओवर रहा। बाबूमोशाय के किरदार को उन्होंने अच्छी तरह से पेश किया। उनका प्रस्तुतिकरण भी अच्छा है, लेकिन कमजोर कहानी के आगे वे भी असहाय नजर आए।

नवाजुद्दीन सिद्दीकी अपने अभिनय के दम पर फिल्म को कंधे पर उठाए रखते हैं। बाबू का किरदार शायद ही उनसे बेहतर तरीके से कोई निभा सकता है। हवस, क्रूरता, हिंसा को उन्होंने अपने अभिनय के जरिये जोरदार तरीके से परदे पर पेश किया है। फिल्म में उनके अभिनय के बूते पर कई सीन मजेदार बने हैं। खासतौर पर उनकी संवाद अदायगी शानदार है।

नवाज के अभिनय की आंधी का सामने बिदिता बाग और जतिन गोस्वामी मजबूती से डटे रहे। फिल्म के अन्य कलाकारों का काम भी शानदार है।

कुल मिलाकर बाबूमोशाय बंदूकबाज ऐसी फिल्म है, जिसे न देखा तो भी कोई फर्क नहीं पड़ता।

निर्माता : किरण श्याम श्रॉफ, अश्मित कुंदर, कुशाण नंदी
निर्देशक : कुशाण नंदी
कलाकार : नवाजुद्दीन सिद्दीकी, बिदिता बेग, जतिन गोस्वामी, श्रद्धा दास, दिव्या दत्ता
सेंसर सर्टिफिकेट : ए

__________________________

फिल्म में जो छोटी-सी कहानी है वो इस प्रकार है: हैरी (शाहरुख खान) यूरोप में गाइड है। सेजल (अनुष्का शर्मा) यूरोप घूमने आती है। वापसी में उसे पता चल ता है कि उसकी सगाई वाली अंगूठी खो गई है, जिसके कारण उसका मंगेतर रुपेन बहुत नाराज होता है। आखिरकार सेजल यूरोप में रूक कर अंगूठी ढूंढने का फैसला करती है। इस काम में उसकी मदद करता है हैरी। वे उन सभी जगह जाते हैं जहां पहले जा चुके हैं। अब इस यात्रा में आगे क्या होगा, यह पता लगाना अत्यंत सरल है क्योंकि इस तरह की कई फिल्में आ चुकी हैं।

इस फिल्म की कहानी में ज्यादा ड्रामा नहीं है। सारा दारोमदार उस यात्रा पर है जिसे मनोरंजक और दिलचस्प होना था, लेकिन यह बेहद बोरिंग है। फिल्म को इम्तियाज अली ने लिखा भी है, लेकिन बिना कहानी के अभाव में वे फिल्म को खींच नहीं पाए। रोमांस, ड्रामा और कॉमेडी बिलकुल भी अपील नहीं करते। जो कुछ भी उन्होंने स्क्रीन पर दिखाया उससे दर्शक कटा-सा रहता है।

जिस नींव पर इम्तियाज ने इमारत खड़ी है वो अत्यंत कमजोर है। एक अंगूठी ढूंढने के लिए जो सारा घटनाक्रम दिखाया गया है वो कभी भी विश्वसनीय नहीं बन पाया। दर्शकों को समझ में ही नहीं आता कि एक अंगूठी क्यों इतनी महत्वपूर्ण है कि उसके लिए यूरोप में लाखों रुपये खर्च कर एक लड़की रूकी हुई है। अंत में इस बात से परदा भी उठता है, लेकिन तब तक फिल्म खत्म हो चुकी होती है और यह बात अपील नहीं कर पाती।


कहने को तो फिल्म रोमांटिक है, लेकिन रोमांस दिल को छू नहीं पाता। हैरी और सेजल के करीब आने की गरमाहट को दर्शक महसूस नहीं कर पाते। यह रोमांस बहुत ही सतही और बनावटी लगता है।

अंगूठी की तलाश में हीरो-हीरोइन यूरोप की खाक छानते हैं। इस बहाने बढ़िया लोकशन्स देखने को मिलते हैं, लेकिन लोकेशन्स के लिए फिल्म देखने कोई जाता है क्या?

निर्देशक के रूप में इम्तियाज अली कुछ नया नहीं दे पाए और यह उनकी अब तक की सबसे कमजोर फिल्म है। उनका प्रस्तुतिकरण भी ठीक नहीं है। हैरी और सेजल के किरदार को वे दिलचस्प नहीं बना पाए। पहले हाफ तक तो किसी तरह फिल्म को देखा जा सकता है, लेकिन दूसरे हाफ में फिल्म को झेलना पड़ता है। फिल्म में कुछ ऐसे सीन हैं जो थोड़ा मनोरंजन करते हैं, लेकिन इनकी संख्या बहुत कम है।

फिल्म का प्लस अनुष्का शर्मा और गाने हैं। 'बीच बीच में', 'राधा', 'हवाएं' सुनने लायक हैं। हालांकि इन गीतों के लिए ठीक से सिचुएशन नहीं बनाई गई है।

गुजराती लड़की के रोल में अनुष्का शर्मा ने कमाल का अभिनय किया है। जिस तरह से गुजराती, हिंदी बोलते हैं उस टोन को उन्होंने बारीकी से पकड़ा है। उन्होंने अपने अभिनय के बूते पर कुछ दृश्यों में जान डाली है।

रोमांस के बादशाह शाहरुख खान ने लंबे समय बाद रोमांटिक फिल्म की है, लेकिन इस बार भी उनकी फिल्म चुनने की काबिलियत पर सवाल उठाए जा सकते हैं कि आखिर इस फिल्म में उन्होंने ऐसा क्या देखा? वे पूरी तरह रंग में नहीं दिखे। कुछ सीन में उन्होंने चमक दिखाई, लेकिन कुछ दृश्यों में उन्होंने बेवजह गंभीरता ओढ़ कर रखी।

जब हैरी मेट सेजल के हीरो-हीरोइन पूरी फिल्म में अंगूठी ढूंढते रहते हैं और दर्शक कहानी।

बैनर : रेड चिल्लिस एंटरटेनमेंट
निर्माता : गौरी खान
निर्देशक : इम्तियाज अली
संगीत : प्रीतम चक्रवर्ती
कलाकार : अनुष्का शर्मा, शाहरुख खान
सेंसर सर्टिफिकेट : यूए * 2 घंटे 23 मिनट 45 सेकंड

__________________________


चांदनी बार, सत्ता, पेज 3, कारपोरेट जैसी फिल्मों में मधुर विषय की गहराई में जाते थे, लेकिन 'इंदु सरकार' में वे सतह पर ही नजर आए। आपातकाल के बारे में उन्होंने अपनी फिल्म वे वही दिखाया जितना कि एक सामान्य आदमी ने सुना या देखा है। सरकारी अत्याचारों को उन्होंने दिखाया, लेकिन इससे ज्यादा वे कोई नई या अनोखी बात नहीं बता सके।

आपातकाल लागू करने के पीछे सरकार की क्या मंशा थी? क्यों इसे जरूरी समझा गया? कैसे स्वार्थ साधे गए? इन प्रश्नों के जवाब इस फिल्म में नहीं मिलते हैं। आपातकाल से जो अनभिज्ञ हैं उन्हें यह फिल्म कोई खास जानकारी नहीं दे पाती और जो जानते हैं उनके ज्ञान में कोई इजाफा नहीं करती। ऐसा लगता है कि उस दौर को फिल्म का विषय बनाकर मधुर ने केवल सुर्खियां बटोरने के लिए यह फिल्म बनाई है।

फिल्म का शीर्षक चुनने में मधुर ने चतुराई दिखाई है। उन्होंने फिल्म की नायिका का नाम इंदु रखा है जो नवीन सरकार से शादी करने के बाद इंदु सरकार बन जाती है। उस समय इंदिरा सरकार थी और मधुर ने बचने के लिए पतली गली चुन ली।

इंदु अनाथ थी जिससे नवीन ने शादी की। नवीन सरकारी नौकरी में है और सत्तारूढ़ दल के मंत्री का खास है। तुर्कमान गेट पर लोगों के घर उजाड़ दिए जाते हैं और अनाथ हुए दो बच्चों को इंदु अपने घर ले आती है। महत्वाकांक्षा के रथ पर सवार नवीन को यह बात जमती नहीं है कि इन बच्चों के कारण उसकी नौकरी पर कोई आंच आए। वह बच्चों को घर से निकालने के लिए कहता है, लेकिन इंदु बच्चों के साथ घर छोड़ देती है।

सरकार के अत्याचारों से इंदु तंग है और वह उन लोगों के साथ मिल जाती है जो सरकार के विरोधी हैं। इससे नवीन खफा हो जाता है और इंदु को तलाक का नोटिस पहुंचा देता है। आपातकाल के कारण पति-पत्नी के संबंध बिगड़ते हैं और वे आमने-सामने होते हैं।

फिल्म में किसी का नाम नहीं लिया गया है, लेकिन लुक से इंदिरा गांधी, संजय गांधी और अन्य मंत्रियों को पहचानने में दिक्कत नहीं होती। फिल्म इशारा करती है कि किस तरह उस दौर में चाटुकारिता हावी थी और एक परिवार के सदस्यों की तूती बोलती थी। सरकार को चाबुक के जरिये चलाया गया।

निर्देशक के रूप में मधुर भंडारकर फिल्म को विश्वसनीय नहीं बना पाए। उन्होंने कुछ वास्तविक घटनाएं दिखाई, लेकिन फिल्म के शुरुआत में बड़ा सा 'डिसक्लेमर' दिखा दिया कि यह सब काल्पनिक है। इंदिरा गांधी को 'मम्मी' और संजय गांधी को 'चीफ' कह कर संबोधित किया गया। शायद यह फिल्म को विवाद से बचाने के लिए किया गया। कुछ दृश्य में ड्रामा ज्यादा हो गया। सेकंड हाफ में आपातकाल वाली बात पीछे रह जाती है और पति-पत्नी का विवाद ड्राइविंग सीट पर आ जाता है। मधुर को इससे फिल्म को बचाना था।

1975 का समय दिखाने के लिए मधुर ने कुछ ज्यादा ही प्रयास कर दिए। उस दौर की फिल्मों के पोस्टर, विज्ञापन, गाने और अजीब सी विग पहने लोग आंखों को चुभते हैं। गाड़ियों की नंबर प्लेट में उस दौर का ध्यान नहीं रखा गया। तब काली प्लेट पर सफेद रंग से नंबर लिखे जाते थे, लेकिन फिल्म में सफेद प्लेट पर काले रंग से लिखे नंबर दिखाए गए हैं।

अभिनय के मामले में फिल्म दमदार है। कीर्ति कुल्हरी ने इंदु का किरदार निभाया है जो हकला कर बोलती है। उनका अभिनय विविध रंग लिए हुए है और उन्होंने शानदार तरीके से निभाया है। एक घबराने वाली महिला से आत्मविश्वास वाली महिला बनने की बात उन्होंने अपने अभिनय से व्यक्त की है।

नवीन के रूप में तोता रॉय चौधरी का अभिनय बेहतरीन है। अनुपम खेर खास प्रभावित नहीं करते। संजय गांधी जैसे दिखने वाले शख्स के रूप में नील नितिन मुकेश हैं और उन्होंने अपना काम अच्छे से किया है। शायद निर्देशक के कहने पर उन्होंने अपने अभिनय में खलनायकी वाला तत्व ज्यादा डाला है। ज़ाकिर हुसैन, सत्यजीत शर्मा, मानव विज का अभिनय उल्लेखनीय है।

कुल मिलाकर 'इंदु सरकार' विषय के साथ पूरी तरह न्याय नहीं कर पाती।

बैनर : भंडारकर एंटरटेनमेंट, मेगा बॉलीवुड प्रा.लि.
निर्देशक : मधुर भंडारकर
संगीत : अनु मलिक
कलाकार : कीर्ति कुल्हरी, तोता रॉय चौधरी, नील नितिन मुकेश, अनुपम खेर, ज़ाकिर हुसैन, सत्यजीत शर्मा, मानव विज

__________________________

अनीस बज्मी को मसाला फिल्ममेकर माना जाता है जिसमें हर वर्ग और उम्र के दर्शकों को खुश करने की कोशिश की जाती है। नो एंट्री, वेलकम, सिंह इज़ किंग जैसी सफल फिल्म उन्होंने दी है, लेकिन अब वे इसी जाल में उलझ गए हैं और बजाय कुछ नया करने के दोहराव का शिकार हो रहे हैं।

जुड़वां भाई, एक जैसी शक्ल, इसको लेकर होने वाला कन्फ्यूजन बहुत पुराना हिंदी फिल्मों का फॉर्मूला है। 'मुबारकां' में भी यही सब होता है। सारे रटे-रटाये फॉर्मूले डाले गए हैं, लेकिन फिर भी फिल्म मनोरंजन नहीं कर पाती तो दोष लेखक और निर्देशक को जाता है।

करण और चरण (दोनों अर्जुन कपूर) जुड़वां भाई हैं। एक चंडीगढ़ में पलता-बढ़ता है और दूसरा लंदन में। स्वीटी (इलियाना डीक्रूज) को करण चाहता है और नफीसा (नेहा शर्मा) से चरण को प्यार हो जाता है। दोनों अपने माता-पिता से डरते हैं और यह बात बता नहीं पाते। हालात कुछ ऐसे बनते हैं कि चरण की शादी स्वीटी से और करण की शादी बिंदल (अथिया शेट्टी) से तय हो जाती है। इधर चरण अब बिंदल को चाहने लगता है। दोनों उलझ जाते हैं और अपने चाचू करतार (अनिल कपूर) की मदद लेते हैं। करतार नए-नए आइडिया पेश करता है, लेकिन सारे बेअसर। आखिरकार वह किस तरह से दोनों को इस उलझन से बाहर निकलता है यह फिल्म में कॉमेडी के जरिये पेश किया गया है।

कहानी बहुत आम है और सैकड़ों बार हिंदी फिल्मों में दिखाई गई है, लेकिन इस बात से इनकार नहीं है कि इस कहानी पर कॉमेडी फिल्म बनाने की पूरी गुंजाइश है। लेकिन स्क्रीनप्ले इतना मजेदार नहीं है कि फिल्म में मनोरंजन की धारा बहती रहे। परदे पर जो घटनाक्रम चलते रहते हैं वे हंसी तो दूर मुस्कान भी नहीं ला पाते।

फिल्म थोड़ी देर चलने के बाद ठहर जाती है। करतार नए-नए आइडिया बताता है, लेकिन ये ऐसे नहीं है कि दर्शक रूटीन कहानी को भूल जाएं और ठहाके लगाए। आइडियों को बहुत ज्यादा खींचा गया है और फिल्म देखते समय लगता है कि फिल्मकार अपनी फिल्म को खत्म करने के मूड में नहीं है।

करण को तो लंदन का आधुनिक लड़का बताया गया है, लेकिन वह अपनी मां को यह बात बताने की हिम्मत क्यों नहीं जुटा पाता कि वह स्वीटी से प्यार करता है यह समझ के परे है। इसी तरह नफीसा को चरण चाहता है, लेकिन बाद में वह बिंदल की तरफ क्यों आकर्षित हो जाता है, यह बात ठीक से दर्शाई नहीं गई है, जबकि चरण को बेहत शरीफ और संस्कारी बताया गया है। यह बात पूरी फिल्म देखते समय अखरती रहती है।

निर्देशक के रूप में अनीस बज्मी ने अपने प्रस्तुतिकरण के जरिये दर्शकों को कन्फ्यूज करने की, चौंकाने की और हंसाने की कोशिश की है, लेकिन स्क्रिप्ट दमदार न होने के कारण उनके सारे प्रयास निरर्थक साबित होते हैं। उन्होंने फिल्म को भव्यता दी है और साफ-सुथरा रखा है, लेकिन यह काफी नहीं है।

अर्जुन कपूर फिल्म की कमजोर कड़ी साबित हुए हैं। वे गोविंदा या अक्षय कुमार तो हैं नहीं कि स्क्रिप्ट के कमजोर होने की दशा में अपने अभिनय के बल पर दर्शकों को हंसा दे। कॉमेडी करना उनके बस की बात नहीं लगी। उनके अतिरिक्त प्रयास साफ नजर आते हैं। वे कई बार करण को चरण के जैसे निभाते लगे और डबल रोल में भिन्नता नहीं ला पाए। उन्हें अपने डांस पर मेहनत की जरूरत है।

अनिल कपूर ने जरूर दर्शकों को करतार के रूप में हंसाया है और अर्जुन कपूर को अपने चाचा से सीखना चाहिए कि किस तरह कॉमेडी सीन करना चाहिए। अनिल ने अपना काम पूरी ईमानदारी के साथ किया है।

हीरोइन के रूप में इलियाना डीक्रूज का अभिनय अच्‍छा रहा। अथिया शेट्टी को ज्यादा सीन नहीं दिए गए, लेकिन जितने भी सीन उन्हें मिले वे प्रभावित नहीं कर पाईं। पवन मल्होत्रा, रत्ना पाठक शाह, नेहा शर्मा का अभिनय बेहतर रहा।

फिल्म में एक भी ऐसा गाना नहीं है जो याद रहे। गाने फिल्म की लंबाई बढ़ाते हैं और फिजूल लगते हैं। संवाद कुछ जगह गुदगुदाते हैं।

कुल मिलाकर 'मुबारकां' मुबारक के लायक नहीं है।

निर्माता : सोनी पिक्चर्स नेटवर्क्स प्रोडक्शन्स, मुराद खेतानी, अश्विनी वर्दे
निर्देशक : अनीस बज़्मी
संगीत : अमाल मलिक, ऋषि रिच, यश आनंद
कलाकार : अर्जुन कपूर, इलियाना डीक्रूज, अथिया शेट्टी, अनिल कपूर, नेहा शर्मा, रत्ना पाठक, पवन मल्होत्रा, राहुल देव
सेंसर सर्टिफिकेट : यूए * 2 घंटे 36 मिनट 19 सेकंड

__________________________
अनुराग बसु ने 'बर्फी' जैसी उम्दा फिल्म बनाई है लिहाजा 'जग्गा जासूस' से उम्मीद होना स्वाभाविक है। रणबीर कपूर और अनुराग बसु की जोड़ी ने वर्षों इंतजार कराया और अब जाकर 'जग्गा जासूस' रिलीज हुई है। अनुराग बसु के बारे में कहा जाता है कि वे कभी भी पहले से तैयार की गई स्क्रिप्ट पर काम नहीं करते। मोटी-मोटी बातें उनके दिमाग में रहती है और सेट पर पहुंच कर वे अपने हिसाब से फिल्म की शूटिंग करते हैं। ऐसे में हड़बड़ी में गड़बड़ी होने की संभावना भी रहती है और 'जग्गा जासूस' में यह गड़बड़ी हो गई। इस फिल्म में सब कुछ बढ़िया है सिवाय लेखन के और यह इस महंगी और मेहनत से भरी फिल्म को भारी नुकसान पहुंचाती है।
जग्गा (रणबीर कपूर) के जासूसी के किस्से श्रुति सेनगुप्ता (कैटरीना कैफ) बच्चों को सुनाती है। जग्गा हकलाता है इसलिए बोलता नहीं है। उसे पालने वाला शख्स बादल बागची (शाश्वत चटर्जी) कहता है कि यदि वह गाएगा तो अटकेगा नहीं। जग्गा ऐसा ही करता है। अचानक बादल गायब हो जाता है। जग्गा को उसके जन्मदिन पर हर साल बादल एक वीडियो कैसेट भेजता है। जग्गा बढ़ा होता है और अपने पिता को ढूंढने निकल पड़ता है। इस काम में उसकी मदद करती है श्रुति। वर्षों पहले पुरुलिया में एक हवाई जहाज ने हथियार गिराए थे। इस घटना से भी कहानी को जोड़ा गया है और दिखाया गया है कि हथियार के सौदागर किस तरह दुनिया को तबाह करने में लगे हुए हैं।

इस फिल्म को लिखा और निर्देशित अनुराग बसु ने किया है। फिल्म का शुरुआती हिस्सा जग्गा के बचपन पर खर्च किया गया है और फिल्म का यह पार्ट अच्छा लगता है। जग्गा और उसके पिता के बीच की बांडिंग को बहुत अच्छे से दिखाया गया है।

जग्गा अब बड़ी क्लास में है और जासूसी में उसकी दिलचस्पी है। जग्गा को जासूस के रूप में स्थापित करने के लिए दो किस्से फिल्म में रखे गए हैं। एक में जग्गा अपनी टीचर की हत्या की गुत्थी को सुलझाता है और दूसरे में वह श्रुति को हत्या के आरोप से बचाता है।

ये दोनों केस बहुत ही सतही लगते हैं और जग्गा को जासूस के रूप में उभार नहीं पाते। जग्गा की छानबीन और मामले के तह में जाना दर्शकों को लुभा नहीं पाता। इन दोनों किस्सों को लंबा खींचा गया है और तब तक इंटरवल हो जाता है।

इंटरवल के बाद उम्मीद जागती है कि पिता को खोजने वाला केस दिलचस्प होगा, लेकिन लेखक के रूप में अनुराग बसु के हाथ से फिल्म छूट जाती है। फिल्म बिना ड्राइवर के गाड़ी की तरह चलती है। जहां मर्जी होती है वहां घुस जाती है। फिल्म का क्लाइमैक्स अत्यंत निराशाजनक है और आधा-अधूरा लिखा गया है। दुश्मनों के अड्डे पर पहुंच कर जग्गा और श्रुति अविश्वसनीय कारनामे करते हैं।


फिल्म का निराशाजनक पहलू यह है कि जग्गा कभी भी जासूस नहीं लगता। उसे बेहद स्मार्ट बताया गया है, लेकिन उसके काम में स्मार्टनेस नजर नहीं आती। ऐसा लगता है कि सब कुछ अपने आप हो रहा है। हथियार के सौदागरों वाली बातें फाल्तू की लगती है।

फिल्म में एक प्रयोग यह किया गया है कि जग्गा अपने 90 प्रतिशत संवाद गाता है। यह प्रयोग जरूरी नहीं है कि सभी को पसंद आए या हर बार पसंद आए। इससे फिल्म को समझने में भी परेशानी होती है। लेखक के रूप में अनुराग बसु कन्फ्यूज नजर आए और उनके काम में कच्चापन झलकता है। उन्हें ऐसा लगा कि निर्देशक के रूप में वे अपने लेखन की कमजोरियों को ढंक लेंगे, लेकिन ऐसा हो नहीं पाया।

निर्देशक के रूप में बसु का काम अच्छा है। उन्होंने फिल्म को एक अलग लुक दिया है और आप जग्गा की दुनिया में खो जाते हैं। कई छोटे-छोटे सीन गढ़े हैं जो दर्शकों को छूते हैं। जग्गा का भोलापन फिल्म में निखर कर आता है और जग्गा जैसे दिलचस्प किरदार के कारण ही फिल्म में रूचि बनी रहती है।

उन्होंने अपने कलाकारों और तकनीशियनों से अच्‍छा काम लिया है। हालांकि कई दृश्यों को उन्होंने दोबारा दिखाया है जो फिल्म की लंबाई को बढ़ाता है, लेकिन ये उनके प्रस्तुतिकरण का तरीका है। निर्देशक के रूप में उनकी मेहनत परदे पर नजर आती है, लेकिन कमजोर लेखन के कारण यह सब व्यर्थ लगती है। अपने निर्देशकीय कौशल के दम पर वे कुछ देर तक जरूर दर्शकों को बांध कर रखते हैं, लेकिन बाद में सब कुछ खोखला लगता है।

तकनीकी रूप से फिल्म अद्‍भुत है। डिज़्नी का प्रोडक्शन डिपार्टमेंट में दखल दिखाई देता है। कॉस्ट्यूम डिजाइन, प्रोडक्शन डिजाइन और खूबसूरत लोकेशन फिल्म को इंटरनेशनल लुक देते हैं। सिनेमाटोग्राफर रवि वर्मन फिल्म के हीरो हैं। उनका काम अंतराष्ट्रीय स्तर का है। हर फ्रेम एक पेंटिंग की तरह नजर आती है। लाइट, शेड और रंगों का संयोजन गजब का है और आंखों को ठंडक देता है।

संगीतकार प्रीतम को इस फिल्म के लिए खासी मेहनत करना पड़ी क्योंकि जो भी जग्गा गाता है उसे धुन में पिरोना पड़ा। गानों में 'गलती से मिस्टेक' और 'उल्लू का पठ्ठा' ही ठीक है। 'गलती से मिस्टेक' की कोरियोग्राफी इस गाने को देखने लायक बनाती है।

रणबीर कपूर ने एक और शानदार परफॉर्मेंस दिया है। उन्होंने फिर दिखाया है कि वे काबिल एक्टर हैं। जग्गा के किरदार को उन्होंने बेहतरीन तरीके से अदा किया। उनके अभिनय में ताजगी नजर आती है। कैटरीना कैफ ने रणबीर का साथ अच्छे से निभाया है। दोनों की जोड़ी अच्‍छी भी लगी है। शाश्वत चटर्जी और सौरभ शुक्ला मंजे हुए कलाकार हैं।

जग्गा जासूस को यह पता लगाना चाहिए कि इस फिल्म की स्क्रिप्ट इतनी कमजोर क्यों रह गई?

बैनर : वाल्ट डिज़्नी पिक्चर्स, पिक्चर शुरू प्रोडक्शन्स
निर्माता : सिद्धार्थ रॉय कपूर, रणबीर कपूर, अनुराग बसु
निर्देशक : अनुराग बसु
संगीत : प्रीतम
कलाकार : रणबीर कपूर, कैटरीना कैफ, अदा शर्मा, सयानी गुप्ता, सौरभ शुक्ला, साश्वत चटर्जी
सेंसर सर्टिफिकेट : यूए * 2 घंटे 41 मिनट 56 सेकंड्स

__________________________
ट्यूबलाइट अमेरिकी फिल्म 'लिटिल बॉय से प्रेरित है। ट्यूबलाइट नाम इसलिए रखा गया है क्योंकि फिल्म के प्रमुख पात्र लक्ष्मण सिंह बिष्ट (सलमान खान) को सभी ट्यूबलाइट कहकर चिढ़ाते हैं। ट्यूबलाइट उस इंसान को कहा जाता है जिसे बात देर से समझ आती है क्योंकि ट्यूबलाइट स्विच ऑन करने के बाद थोड़ी देर से चालू होती है। फिल्म का निर्देशन कबीर खान ने किया है। पिछली बार 'बजरंगी भाईजान' में वे फिल्म को सरहद पार पाकिस्तान ले गए थे तो इस बार उन्होंने चीन चुना है।


फिल्म की कहानी 1962 में सेट है जब भारत और चीन के बीच युद्ध हुआ था। जगतपुर में लक्ष्मण अपने छोटे भाई भरत सिंह बिष्ट (सोहेल खान) के साथ रहता है। दोनों भाइयों में बहुत भाईचारा है। अचानक भारत-चीन सीमा पर तनाव बढ़ जाता है और सेना के आव्हान पर भरत इंडियन आर्मी में शामिल हो जाता है। युद्ध होने पर उसे लड़ने जाना पड़ता है और लक्ष्मण अकेला रह जाता है।

उदास और परेशान लक्ष्मण को बन्ने चाचा (ओम पुरी) सहारा देते हैं जो गांधी के सिद्धांतों पर चलते हैं। लक्ष्मण को बन्ने चाचा समझाते हैं कि दुश्मनों को दोस्त बनाओ। जगतपुर में ली लिंग (झूझू) अपने बेटे गुवो (मातिन रे टांगू) के साथ रहती है जो चीन मूल की है, लेकिन अब हिंदुस्तानी है। दोनों से लक्ष्मण दोस्ती कर गांव वालों की नाराजगी मोल ले लेता है।

लक्ष्मण को अपने 'यकीन' पर बहुत ज्यादा यकीन है। बन्ने चाचा बताते हैं कि यदि यकीन हो तो पहाड़ भी हिलाए जा सकते हैं और वह इस कहावत का और ही मतलब निकालता है।युद्ध बंद होने पर भी भरत की कोई खबर नहीं आती, लेकिन लक्ष्मण को यकीन है कि भरत जरूर लौटेगा। क्या भरत युद्ध में मारा गया? जिंदा है तो युद्ध खत्म होने पर भी वह क्यों वापस नहीं लौटा? क्या लक्ष्मण का यकीन सच साबित होगा? इन प्रश्नों के जवाब 'ट्यूबलाइट' की कहानी में छिपे हुए हैं।

फिल्म की शुरुआत में भरत और लक्ष्मण के बचपन को खूबसूरती से दिखाया गया है। दोनों भाइयों की बांडिंग अच्छी लगती है। सेना में भर्ती के लिए जो टेस्ट लिए जाते हैं वे दृश्य अच्छे लगते हैं। इसके बाद जैसे-जैसे फिल्म आगे बढ़ती है अपनी धार खोती जाती है। एक समय ऐसा आता है जब फिल्म में लगातार सीन दोहराए जाने लगते हैं। लेखकों को सूझता ही नहीं कि कहानी को आगे कैसे बढ़ाया जाए। फिल्म का क्लाइमैक्स बहुत कमजोर है। कुछ भी रोमांच नहीं है इसमें। बस फिल्म को खत्म करना था सो कर दिया।

'यकीन' पर यकीन रखने वाली बात शुरू-शुरू में अच्छी लगती है, लेकिन बाद में इसे इतनी बार दिखाया जाता है कि यह बात अपना अनूठापन खो देती है। सलमान की ही 'जय हो' याद आती है जिसमें 'भलाई करने वाली बात' को इतना दोहराया गया कि सिरदर्द होने लगता है।

ट्यूबलाइट की कहानी पर लक्ष्मण का किरदार हावी है, इसलिए जरूरी था कि किरदार को इस तरह पेश किया जाए कि वह सीधे दर्शकों के दिल को छू ले, लेकिन ऐसा नहीं हो पाया। लक्ष्मण के किरदार को मासूम या भोला जरूर दिखाया गया है, लेकिन कही से भी वह 'ट्यूबलाइट' नजर नहीं आता। भोलापन और ट्यूबलाइट में अंतर होता है और इस अंतर को फिल्म में ठीक से पेश नहीं किया गया है।

इस बात पर यकीन करना कि वो बात सच होकर रहेगी अलग बात है और चमत्कार होना अलग। लक्ष्मण जिस बात पर यकीन करता है वो होती जरूर है, लेकिन 'चमत्कार' लगती है। मसलन वह अजीब से 'पोज़' बनाकर पहाड़ धकेलने की कोशिश करता है और भूकंप आ जाता है। वह युद्ध बंद करने पर यकीन करता है और युद्ध बंद हो जाता है। ये संयोग हैं और इससे 'यकीन वाली बात' की महत्ता साबित नहीं होती। इसलिए फिल्म अपनी ही बात को झूठलाती है।

फिल्म में 55 वर्ष पुराना समय दिखाया गया है, लेकिन वो दौर महसूस नहीं होता। केवल ढीले कपड़े और स्वेटर पहनने से ही वो दौर नहीं दिखाया जा सकता। जगतपुर एक सेट लगता है। नकलीपन हावी है। गांव की बजाय वो नुक्कड़ लगता है, जहां वही चेहरे बार-बार दिखाई देते हैं। जो कुछ भी घटना होती है वो सब उसी जगह होती है और सब जान जाते हैं। कहानी में इमोशन डालने की खूब कोशिश की गई है। कुछ सीन भावुक भी करते हैं, लेकिन समग्र रूप से बात नहीं बन पाती।

निर्देशक कबीर खान से पहला सवाल यही पूछा जाना चाहिए कि उन्होंने इस तरह की अधपकी स्क्रिप्ट पर फिल्म बनाना क्यों मंजूर किया? क्या ईद पर सलमान की फिल्म रिलीज करने की जल्दबाजी थी? कुछ दृश्यों को मनोरंजक बनाकर उन्होंने स्क्रिप्ट की कमियों को छिपाने की कोशिश की है, लेकिन ये प्रयास पूरे नहीं पड़ते। खोखली कहानी होने के कारण इमोशन भी ऐसे उभर कर नहीं आते कि दर्शकों को रूमाल की जरूरत पड़े। गुवो को बार-बार 'गू' कह कर कॉमेडी करना भी अच्छी बात नहीं कही जा सकती। 'हिंदुस्तान सबका है' वाली बात के लिए उन्होंने कुछ सीन गढ़े हैं, लेकिन कहानी में उनकी जगह नहीं बन पाई इसलिए वे असरदायक नहीं लगते।युद्ध की बजाय प्रेम, शांति और मासूमियत वाली बात को वे ठीक से पेश नहीं कर सके।

सलमान खान इस फिल्म में मिसफिट नजर आते हैं। यह कहानी युवा हीरो की मांग करती है। अपने स्टारडम के सहारे जरूर वे बांध कर रखते हैं। उनका अभिनय एक जैसा नहीं है। कहीं-कहीं अतिरिक्त प्रयास नजर आते हैं। सोहेल खान के चेहरे पर भाव नहीं आते और कबीर खान भी उनसे काम नहीं करवा पाए। चीनी एक्ट्रेस झू झू का अभिनय उम्दा है।

ओम पुरी जब-जब स्क्रीन पर आते हैं तो यही दु:ख बार-बार होता है कि हमने भारत का एक बेहतरीन अभिनेता जल्दी खो दिया। मातिन रे टांगू का अभिनय अच्छा है और उनका स्क्रीन टाइम बढ़ाया जा सकता था। ब्रजेंद्र काला, मोहम्मद ज़ीशान अय्यूब सहित सपोर्टिंग कास्ट ने अपना काम अच्छे से किया है। शाहरुख खान का कैमियो गहरा असर नहीं छोड़ता।

संगीत फिल्म की कमजोर कड़ी है। प्रीतम एक भी गाना ऐसा नहीं दे पाए जो हिट हो।

कुल मिलाकर यह 'ट्यूबलाइट' ज्यादा उजाला नहीं करती।


बैनर : सलमान खान फिल्म्स
निर्माता : सलमा खान, सलमान खान
निर्देशक : कबीर खान
संगीत : प्रीतम चक्रवर्ती
कलाकार : सलमान खान, सोहेल खान, जू जू, ओम पुरी, मोहम्मद ज़ीशान अय्यूब, शाहरुख खान (कैमियो)
सेंसर सर्टिफिकेट : यू * 2 घंटे 16 मिनट 1 सेकंड

__________________________
पिछले कुछ वर्षों के दौरान चेतन भगत युवाओं के बीच लोकप्रिय लेखक के रूप में उभरे हैं। थ्री इडियट्स, काई पो छे और टू स्टेट्स जैसी फिल्में उनके उपन्यास पर आधारित थीं और बॉक्स ऑफिस पर सफल भी रहीं। फिल्म 'हाफ गर्लफ्रेंड' भी चेतन भगत द्वारा लिखे इसी नाम की किताब पर आधारित है।

यह बिहार के छोटे से गांव सिमराव और अंग्रेजी से डरने वाले माधव झा तथा फर्राटेदार अंग्रेजी बोलने वाली लड़की रिया सोमानी की कहानी है। अंग्रेजी जानने वाला हिंदुस्तानी अक्सर फिल्मों में अमीर होता है, उसका एक क्लास होता है और यह बात 'हाफ गर्लफ्रेंड' में भी नजर आती है, जबकि हिंदी में बात करने वाला उतना स्मार्ट नहीं माना जाता और ऐसा ही फिल्म का हीरो माधव है।

बास्केटबॉल के जरिये दोनों निकट आते हैं। रिया को माधव खेल की बारीकियां सिखाता है और बात कॉफी शॉप तक पहुंच जाती है। माधव के दोस्त कहते हैं कि रिया सिर्फ उसका इस्तेमाल कर रही है। मजा तो तब आए जब रिया उसके कमरे तक पहुंच जाए।

रिया से माधव पूछता है कि वह उसकी क्या है? तो वह जवाब देती है हाफ गर्लफ्रेंड। हाफ गर्लफ्रेंड क्या होता है? यह बात समझाने की भरसक कोशिश फिल्म में की गई है, लेकिन फिल्म खत्म होने के बाद भी आपको शायद ही इसका जवाब मिले।

फिल्म कहती है कि हाफ गर्लफ्रेंड मतलब दोस्ती से थोड़ा ज्यादा और गर्लफ्रेंड से थोड़ा कम, लेकिन रिया का किरदार कुछ इस तरह लिखा गया है कि मामला कन्फ्यूज नजर आता है।

माधव को रिया किस करती है। उसके साथ अकेले कमरे में जाती है तो माधव यही समझता है कि रिया उसे चाहती है, लेकिन रिया अपने आपको हाफ गर्लफ्रेंड बताती है। माधव को भी यह बात समझ नहीं आती। यह बात कहानी को कमजोर बनाती है।
माधव बेचारा दिल हथेली पर लेकर रिया के पीछे-पीछे सिमराव, पटना, दिल्ली और न्यू यॉर्क तक घूमता रहता है, लेकिन रिया जब चाहे गर्ल फ्रेंड वाला व्यवहार करती है और जब मन किया तो हाफ गर्ल फ्रेंड बन जाती है।

कहानी में लड़कियों के लिए गांव में स्कूल, शौचालय वाला मुद्दा, रिया के माता-पिता की अनबन, माधव की मां का जबरन विलेन बनना, बिल गेट्स द्वारा आर्थिक मदद, रिया का सिंगिंग का सपना, रिया की बीमारी जैसी कई बातों का समावेश किया गया है, लेकिन ये सब बातें मूल प्लॉट की कमियों को ढंक नहीं पातीं।

निर्देशक मोहित सूरी का प्रस्तुतिकरण कन्फ्यूजन को और बढ़ा देता है। मोहित बार-बार कहानी को दो महीने पीछे ले जाते हैं, फिर वर्तमान में लाते हैं, फिर दो साल पीछे ले जाते हैं, कई शहरों में घूमाते हैं, लेकिन इस सब का कोई मतलब नहीं निकलता। पहले हाफ में तो वे किसी तरह कहानी को संभाल लेते हैं, लेकिन दूसरे हाफ में उनके हाथ से फिल्म छूट जाती है और दर्शक 'द एंड' का इंतजार करता है।

आशिकी 2 और एक विलेन जैसी सुपरहिट फिल्म बनाने वाले मोहित यह बात जानते हैं कि दर्शकों को क्या अच्छा लगता है। यहां पर वे अपने चिर-परिचित फॉर्मूलों (बैक ग्राउंड म्युजिक का अच्छा उपयोग, हिट गाने, गानों के जरिये कहानी को आगे बढ़ाना, कुछ इमोशनल सीन) से बांधने की कोशिश भी करते हैं, लेकिन कहानी का साथ नहीं मिलता और बार-बार फिल्म का ग्राफी नीचे आता रहता है।

श्रद्धा कपूर के साथ मोहित की यह तीसरी फिल्म है और श्रद्धा की अभिनय क्षमता का अच्छा उपयोग उन्होंने किया है। श्रद्धा इस तरह के किरदार पहले भी निभा चुकी हैं और दर्शकों ने उन्हें 'बबली गर्ल' के रूप में पसंद भी किया है, लिहाजा कुछ इसी अंदाज में श्रद्धा को इस फिल्म में भी पेश किया गया है।

श्रद्धा चेहरे पर अच्छे भाव लाती हैं, इसलिए कुछ दृश्यों में अन्य कलाकार संवाद बोलते हैं और स्क्रीन पर चेहरा श्रद्धा का दिखाया गया है। श्रद्धा का अभिनय उम्दा है और उन्होंने इमोशनल सीन भी अच्छे से निभाए हैं।

अर्जुन कपूर की दाढ़ी फिल्म में घटती-बढ़ती रहती है और यही हाल उनके अभिनय का है। कुछ सीन वे अच्छे कर जाते हैं तो कुछ में उनका अभिनय कमजोर नजर आता है। उन्हें वजन और कम करने की जरूरत है।

फिल्म के दो गाने 'बारिश' और 'फिर भी तुमको चाहूंगा' अच्छे हैं। वीएफएक्स कमजोर हैं, खासतौर पर इंडिया गेट वाले सीन अवास्तविक लगते हैं। सिनेमाटोग्राफी ठीक है।

कुल मिलाकर 'हाफ गर्लफ्रेंड' का पहला हाफ ही अच्छा है।

निर्माता : शोभा कपूर, एकता कपूर, मोहित सूरी, चेतन भगत
निर्देशक : मोहित सूरी
संगीत : मिथुन, तनिष्क बागची, ऋषि रिच, फरहान सईद, अमि मिश्रा, राहुल मिश्रा
कलाकार : अर्जुन कपूर, श्रद्धा कपूर, विक्रांत मैसी, सीमा विस्वास, रिया चक्रवर्ती
सेंसर सर्टिफिकेट : यूए * 2 घंटे 15 मिनट 23 सेकंड


__________________________
श्रीजीत मुखर्जी ने अपनी बंगाली फिल्म 'राजकहिनी' को हिंदी में 'बेगम जान' नाम से बनाया है। कहानी उस दौर की है जब भारत आजाद हुआ था और विभाजन की रेखा खींची जा रही थी। यह रेखा बेगम जान (विद्या बालन) के कोठे के बीच से जाती है, यानी आधा कोठा भारत में और आधा पाकिस्तान में। बेगम जान कोठा छोड़ना नहीं चाहती। दो पार्टियों के नेता हरिप्रसाद (आशीष विद्यार्थी) और इलियास (रजित कपूर) बेगम जान पर पुलिस के जरिये दबाव बनाते हैं, लेकिन वह नहीं मानती। आखिरकार कोठा खाली करने के लिए हिंसा का सहारा लिया जाता है।


बेगम जान देखते समय आपको श्याम बेनेगल की 'मंडी' और केतन मेहता की 'मिर्च मसाला' जैसी फिल्में याद आती हैं। सेक्स वर्कर्स की दशा को 'मंडी' में बेहतरीन तरीके से दर्शाया गया है। 'मिर्च मसाला' में मजदूर महिलाएं ताकवतर से लड़ाई लड़ने का फैसला करती हैं। ये दोनों फिल्में मास्टरपीस हैं और 'बेगम जान' इनके पास भी नहीं पहुंच पाती क्योंकि कहानी, स्क्रिप्ट और निर्देशन की कमियां समय-समय पर उभरती रहती हैं। श्रीजीत मुखर्जी ने ही इन सारे विभागों की जिम्मेदारी संभाली है।

कहानी की सबसे बड़ी कमजोरी यह है कि बेगम जान आखिर क्यों अपना कोठा खाली नहीं करना चाहती? माना कि बेगम जान और उसके लिए काम करने वाली स्त्रियों को डर रहता है कि समाज उन्हें अपनाएगा नहीं और उनका कोई दूसरा ठिकाना भी नहीं है, लेकिन विभाजन के लिए कई लोगों को अपने मकान और जमीन का बलिदान करना पड़ा।

सरकारी अधिकारी और पुलिस बेगम जान से उसका कोठा आसानी से खाली करवा सकते थे, इस काम के लिए एक गुंडे की मदद लेना और हिंसा का रास्ता अपनाने वाली बात हजम नहीं होती। केवल बेगम जान को 'हीरो' की तरह पेश करने के लिए यह सब तामझाम किया गया है।

फिल्म की स्क्रिप्ट मेलोड्रामा से भरी हुई है। ड्रामा अति का शिकार और लाउड है। ऐसा लगा कि सिर्फ ऐसे सीन और संवाद लिखे गए है जो दर्शकों पर असर छोड़े, लेकिन इन्हें कहानी में ठीक से पिरोया नहीं गया है, इस कारण से ये सीन बचकाने लगते हैं। बिना किसी आधार के हर किरदार बड़ी-बड़ी बातें बोलता है और व्यवहार करता है। साथ ही बहुत सारी बातें इस फिल्म में समेटने की कोशिश की गई है जो गैर जरूरी भी लगती है। हरिप्रसाद और इलियास की बातें बहुत ज्यादा है, जिन्हें कम किया जा सकता था।

निर्देशक के रूप में श्रीजीत मुखर्जी फैसला नही कर पाए कि वे अपना प्रस्तुति करण वास्तविकता के निकट रखे या कमर्शियल फिल्म बनाए और यह दुविधा पूरी फिल्म में नजर आती हैं। वे अपनी ही लिखी कहानी को ठीक से प्रस्तुत नहीं कर पाए। कहानी को उन्होंने रजिया सुल्तान, मीरा, झांसी की रानी के कारनामों से जोड़ने की फिजूल कोशिश की है।

फिल्म की सिनेमाटोग्राफी भी कई बार अजीब लगती है, खासतौर पर हरिप्रसाद और इलियास के चेहरे कई बार आधे दिखाए गए हैं। यह जताने की कोशिश की गई है कि बंटवारे के कारण चेहरे भी आधा हो गया है, लेकिन बार-बार इस तरह के आधे चेहरे स्क्रीन पर देखना दर्शक के लिए अच्छा अनुभव नहीं कहा जा सकता।

फिल्म का संपादन भी ढंग का नहीं है और देखते समय दर्शक लगातार झटके महसूस करता है। एक सीक्वेंस के बीच दूसरे सीक्वेंस को डालने की कोशिश फिल्म देखने का मजा खराब करती है।

विद्या बालन अपने अभिनय से फिल्म का स्तर उठाने की कोशिश पुरजोर तरीके से करती है, लेकिन कमजोर स्क्रिप्ट और निर्देशन उनका कब तक साथ देता। उनके सारे प्रयास बेकार साबित होते हैं। उनके किरदार का ठीक से विस्तार भी नहीं किया गया है।

फिल्म में कई प्रतिभाशाली कलाकार हैं, लेकिन उनका ठीक से उपयोग ही निर्देशक नहीं कर पाए। नसीरुद्दीन शाह का रोल छोटा और महत्वहीन है। पल्लवी शारदा को कुछ सीन मिले हैं। विवेक मुश्रान निराश करते हैं। आशीष विद्यार्थी, रजित कपूर और राजेश शर्मा के रोल ठीक से नहीं लिखे गए हैं। कबीर नामक विलेन के रूप में चंकी पांडे अपना असर छोड़ते हैं। फिल्म के गाने अच्छे हैं।

कमजोर स्क्रिप्ट और निर्देशन 'बेगम जान' में जान नहीं डाल पाए।

बैनर : विशेष फिल्म्स, प्ले एंटरटेनमेंट
निर्माता : मुकेश भट्ट, विशेष भट्ट
निर्देशक : श्रीजीत मुखर्जी
संगीत : अनु मलिक
कलाकार : विद्या बालन, नसीरुद्दीन शाह, गौहर खान, पल्लवी शारदा, इला अरुण, आशीष विद्यार्थी, रजित कपूर, विवेक मुश्रान
सेंसर सर्टिफिकेट : ए * 2 घंटे 14 मिनट


__________________________
ए वेडनेस डे, बेबी, स्पेशल 26 जैसी फिल्म बनाने वाले फिल्मकार नीरज पांडे से शिकायत रहती है कि उनकी फिल्मों में महिला पात्र सशक्त नहीं रहते हैं, शायद इसी कारण उन्होंने नायिका प्रधान फिल्म 'नाम शबाना' बनाई है। यह फिल्म बेबी का एक किरदार है और बेबी के पहले की कहानी इसमें दिखाई गई है।

बेबी में कुछ बेहतरीन किरदार थे और यह एक अच्छा विचार है कि उसमें से एक किरदार को लेकर फिल्म बनाई जाए। 'बेबी' में शबाना का किरदार सभी को याद होगा जो मिशन में एक महत्वपूर्ण भूमिका निभाती है।

'नाम शबाना' में दिखाया गया है कि शबाना किस तरह एजेंट बनीं और देश की सेवा में जुटीं। इस फिल्म का निर्देशन शिवम नायर ने किया है जबकि कहानी, स्क्रीनप्ले और संवाद नीरज पांडे के हैं।

नीरज ने फिल्म की कहानी को दो भागों में बांटा है। पहली हिस्सा शबाना की एजेंट बनने के पहले की कहानी है और दूसरी एजेंट बनने के बाद की। कहानी का पहला भाग जोरदार है। इसमें दिखाया गया है कि शबाना अपने शराबी पिता से परेशान होकर एंग्री यंग वूमैन बनती है। उसका गुस्सा तब और बढ़ जाता है जब वह अपने प्रेमी को खो देती है और बदला लेना चाहती हैं।

शबाना पर एजेंसी द्वारा कड़ी नजर रखी जाती है और जब लगता है कि शबाना एजेंट बनने के लिए तैयार है तब उससे सम्पर्क किया जाता है। बदला लेने में उसकी मदद इस शर्त पर की जाती है कि वह एजेंट बन कर देश सेवा करेगी।

इंटरवल के पहले का यह हिस्सा बेहद रोचक है। शबाना और उसके प्रेमी की कहानी को अच्छे से पेश किया गया है। बदला लेने की ठोस वजह शबाना के पास नजर आती है। सीक्रेंट एजेंट्स की एजेंसी का उसके पास कॉल आना, उसकी मदद करना, देश सेवा के लिए उसको जोड़ना ड्रामे में ट्विस्ट लाता है और दर्शकों को फिल्म से जोड़े रखता है।

इंटरवल के बाद कहानी का दूसरा भाग शुरू होता है। शबाना को एक मिशन सौंपा जाता है जिसमें उसे मिखाइल नामक एक अपराधी को मलेशिया में मार गिराना है। इस काम में अजय (अक्षय कुमार) उसकी मदद करता है। इस मिशन को जिस तरह से लिखा और प्रस्तुत किया गया है वो कमजोर लेखन और निर्देशन का उदाहरण है।

नीरज पांडे ने शबाना को हीरो की तरह पेश करने के चक्कर में लॉजिक को साइड रखा है और सिनेमा के नाम पर छूट ली है जिसके कारण यह पूरा मिशन विश्वसनीय नहीं बन पाया है। विदेशी जमीं पर एक अंतरराष्ट्रीय अपराधी को शबाना इतनी आसानी से मार गिराती है कि यकीन नहीं होता।
इस पूरे मिशन में हड़बड़ी नजर आती है और निर्देशक भी इसे ठीक तरह से प्रस्तुत नहीं कर पाए। लिहाजा इंटरवल के पहले खूब उम्मीद जगानी वाली 'नाम शबाना' इंटरवल के बाद अपेक्षाओं से नीचे आ जाती है।

शिवम नायर का निर्देशन फिल्म के दूसरे हाफ में गड़बड़ा गया। वे जल्दबाजी में नजर आए और मिखाइल को पकड़ने वाली बात ठीक से फिल्मा नहीं पाए। इस मिशन में रोमांच नदारद है।

अलबत्ता कुछ शॉट्स उन्होंने अच्छे फिल्माए हैं, जैसे- जब शबाना को भीड़ में एक व्यक्ति की हत्या करने के लिए कहा जाता है। इस फिल्म में गाने भी बाधा बनते हैं। 'रोजाना' को छोड़ सारे गीत फिल्म में रूकावट डालते हैं। नीरज पांडे की स्क्रिप्ट कई सवाल खड़े करती है, खासतौर पर कहानी का दूसरा हिस्सा।

तापसी पन्नू का अभिनय फिल्म दर फिल्म निखरता जा रहा है। शबाना के रूप में वे प्रभावित करती हैं। किरदार के मुताबिक गुस्सा उनके चेहरे पर नजर आता है। एक्शन सीन उन्होंने अच्छे से निभाए हैं। इमोशनल सीन में भी उनका अभिनय देखने लायक है।

स्क्रिप्ट का पूरा साथ न मिलने के बावजूद वे अपने अभिनय से बांध कर रखती हैं। अक्षय कुमार को देखना अच्छा लगता है। उनकी एंट्री जोरदार है। हालांकि उनके कुछ सीन बेवजह रखे गए हैं। डैनी, अनुपम खेर के लिए ठीक से जगह नहीं बनाई और सिर्फ 'बेबी' की या‍द दिलाने के लिए इन्हें रखा गया है।

मनोज बाजपेयी के साथ स्क्रिप्ट न्याय नहीं करती। पृथ्वीराज सुकुमारन के पास करने के लिए ज्यादा कुछ नहीं था। ताहिर शब्बीर अभिनय में कच्चे नजर आए। फिल्म की सिनेमाटोग्राफी बढ़िया है। बैकग्राउंड म्युजिक फिल्म के मूड के अनुरूप है।

फिल्म का हासिल तापसी पन्नू का अभिनय और पहला हाफ है।

बैनर : फ्राइडे फिल्मवर्क्स, रिलायंस एंटरटेनमेंट, केप ऑफ गुड फिल्म्स
निर्माता : अरुणा भाटिया, शीतल भाटिया
निर्देशक : शिवम नायर
संगीत : मीत ब्रदर्स, रोचक कोहली
कलाकार : तापसी पन्नू, अक्षय कुमार, अनुपम खेर, मनोज बाजपेयी, डैनी, पृथ्वीराज सुकुमारन, मधुरिमा तुली, एली अबराम
सेंसर सर्टिफिकेट : यूए * 2 घंटे 28 मिनट 12 सेकंड

__________________________
अभिनय के साथ-साथ निर्माता के रूप में भी अनुष्का शर्मा सक्रिय हैं। अलग किस्म की कहानियों पर उनकी निगाह रहती है जिसे कम बजट के साथ वे बनाती हैं। 'एनएच 10' नामक उन्होंने पहली फिल्म बनाई थी, जिसे सराहना के साथ-साथ बॉक्स ऑफिस पर भी सफलता मिली थी। उत्साहित होकर अनुष्का ने 'फिल्लौरी' नामक फिल्म बनाई है।

कनाडा मे रहने वाला कनन (सूरज शर्मा) अपनी बचपन की दोस्त अनु (मेहरीन पीरज़ादा) के साथ शादी के लिए अमृतसर आता है। कुंडलियां मिलाई जाती हैं तो पता चलता है कि वह मां‍गलिक है। उपाय बताया जाता है कि पेड़ से इसकी शादी करा दी जाए। कनन को यह रस्म बड़ी अजीब लगती है, लेकिन बड़ों के आगे उसकी नहीं चलती।

पेड़ से शादी होती है और बाद में पेड़ को काट दिया जाता है। इस शादी के बाद कनन की जिंदगी में भूचाल आ जाता है। शशि (अनुष्का शर्मा) का भूत उसे नजर आने लगता है। जिस पेड़ से कनन की शादी हुई होती है उसी पर शशि रहती थी। शशि का मानना है कि अब उसकी शादी कनन से हो गई है इसलिए वह अब कनन से बंध गई है।

शशि की भी अपनी कहानी है। लगभग सौ वर्ष पूर्व पंजाब के एक गांव में वह एक गायक से प्यार करती थी। शशि की प्रेम कहानी का क्या हुआ? वह भूत कैसे बनी? कैसे कनन को भूत से छुटकारा मिला? इन प्रश्नों के जवाब फिल्म में मिलते हैं।

अंविता दत्त द्वारा लिखी गई इस फिल्म का निर्देशन अंशय लाल ने किया है। फिल्म की कहानी अच्छी है जो एक कुरीति का उपहास उड़ाती है। वर्तमान दौर और सौ साल पहले की दो प्रेम कहानियां दिखाती है, लेकिन स्क्रीनप्ले और प्रस्तुतिकरण में यह फिल्म कमजोर पड़ जाती है। कुछ सवालों के जवाब नहीं मिलते और कन्फ्यूजन भी पैदा होता है। शादी को लेकर कनन के असमंजस को कुछ ज्यादा ही खींचा गया है और इसके पीछे कोई ठोस तर्क नहीं दिए गए हैं।

इंटरवल तक फिल्म में कुछ भी नहीं बताया गया है कि यह सब क्यों हो रहा है? कुछ मनोरंजक दृश्यों के जरिये निर्देशक ने दर्शकों को फिल्म से जोड़े रखने की कोशिश की है, लेकिन ये इतने दिलचस्प भी नहीं हैं और कुछ सीन बोर करते हैं। पंजाबी शादी के दृश्य दर्शक कई बार देख चुके हैं। इंटरवल के बाद कहानी में थोड़े उतार-चढ़ाव आते हैं। शशि की प्रेम कहानी दिलचस्पी जगाती है, लेकिन फिल्म को इतना लंबा खींचा गया है कि बोरियत भी पैदा होने लगती है। आखिर के पन्द्रह मिनट में फिल्म फिर संभलती है। क्लाइमैक्स को इतिहास की एक घटना से जोड़ना कई लोगों को बेतुका भी लग सकता है। थोड़े शब्दों में कहा जाए तो फिल्म लगातार हिचकोले खाती रहती है।

निर्देशक के रूप में अंशय लाल फिल्म को संभालने के लिए पूरा जोर लगाते हैं। कभी वे उम्दा गाने का सहारा लेते हैं। कभी उन्हें अभिनेताओं और सिनेमाटोग्राफर का साथ मिलता है, लेकिन फिल्म में निरंतरता नहीं बनी रहती है। कहानी अतीत और वर्तमान में बार-बार शिफ्ट होती रहती है और यह झटकों की तरह महसूस होते हैं।

सकारात्मक पहलुओं की बात की जाए तो फिल्म में कुछ उम्दा सीन भी हैं। शशि की प्रेम कहानी अंत में अच्छी लगती है और उसके दर्द को महसूस किया जा सकता है। दम दम और साहिबा जैसे बेहतरीन गाने सुनने को मिलते हैं। शशि भूत के रूप में पहले सीन से ही पसंद आने लगती है। उसे भूत के रूप में जिस तरीके से पेश किया है वो सराहनीय है। वे क्यूट लगती हैं, डरावनी नहीं। बच्चे भी उसे देख सकते हैं।

अनुष्का शर्मा का अभिनय सराहनीय है। दिलजीत दोसांझ खास प्रभावित नहीं कर पाए। सूरज शर्मा ने तरह-तरह के चेहरे बना कर दर्शकों को हंसाया है। मेहरीन पीरज़ादा अपनी उपस्थिति दर्ज कराती है। फिल्म का संपादन ढीला है। सिनेमाटोग्राफी शानदार है। कलर स्कीम और कैमरा एंगल्स का अच्छा उपयोग किया गया है। हालांकि कुछ शॉट्स में अंधेरा ज्यादा हो गया है।

कुल मिलाकर 'फिल्लौरी' टुकड़ों में अच्छी लगती है।

बैनर: क्लीन स्लेट फिल्म्स, फॉक्स स्टार स्टुडियो
निर्माता : कर्नेश शर्मा, अनुष्का शर्मा
निर्देशक : अंशय लाल
संगीत : शाश्वत सचदेव, जसलीन रॉयल
कलाकार : अनुष्का शर्मा, दिलजीत दोसांझ, सूरज शर्मा, मेहरीन कौर पीरज़ादा
सेंसर सर्टिफिकेट : यूए * 2 घंटे 17 मिनट 58 सेकंड्स


__________________________
ट्रैप्ड से विक्रमादित्य मोटवाने, अनुराग कश्यप और राजकुमार राव जुड़े हुए हैं। अनुराग ने पैसा लगाया है। मोटवाने ने इसके पहले उड़ान और लुटेरा जैसी बेहतरीन फिल्में बनाई हैं। राजकुमार राव ने तो अभिनय में कई पुरस्कार जीते हैं, इसलिए फिल्म के प्रति उत्सुकता होना स्वाभाविक है। 
 
फिल्म के नाम से ही स्पष्ट है कि‍ कोई फंस गया है। ये और कोई नहीं फिल्म का हीरो शौर्य (राजकुमार राव) है। वह फंसा है एक बिल्डिंग की 35वीं मंजिल पर स्थित एक छोटे से फ्लैट में। न उसके पास खाने को है और न पीने को। बिजली भी नहीं है। बिल्डिंग में कोई भी नहीं रहता है। उसे नीचे लोग नजर आ रहे हैं पर उसकी आवाज उन तक नहीं पहुंचती। वह कई तरीके आजमाता है, लेकिन सभी बेअसर साबित होते हैं। वह वहां कैसे फंसा? बाहर निकल पाया या नहीं? इसके जवाब के लिए आपको फिल्म देखनी पड़ेगी। 


शौर्य फ्लैट से बाहर निकालने के लिए अपना दिमाग लगाता है और फिल्म देख रहे दर्शक अपना। आपके द्वारा सोची गई बात कभी वह पहले कर लेता है तो कभी बाद में। इस तरह से दर्शक के दिमाग में उत्पन्न कुछ बातों का समाधान मिल जाता है तो कुछ का नहीं।
 
शौर्य आग लगाता है। कार्डबोर्ड पर लिखकर मैसेज नीचे भेजता है। चीखता है। चीजें नीचे फेंकता है, पर सब बेअसर। वह थकता है। गिरता है। फिर उठता है और अपना संघर्ष जारी रखता है। इस दौरान वह अपने कुछ डर पर भी जीत हासिल करता है। चूहों से डरने वाला शौर्य कबूतर मार गिराता है। 
 
निर्देशक विक्रमादित्य मोटवाने के सामने बड़ा चैलेंज था। फिल्म का 90 प्रतिशत वक्त एक छोटे से फ्लैट में गुजरता है। ज्यादातर समय एक ही कलाकार दिखाई देता है। संवाद भी ज्यादा नहीं है। दर्शकों को बांध कर रखना आसान नहीं था। 102 मिनट का समय उन्होंने लिया और अच्छी बात यह कि इंटरवल नहीं किया ताकि दर्शक शौर्य के तनाव को लगातार महसूस कर सके। वे फिल्म पर पकड़ बनाए रखते हैं, लेकिन स्क्रिप्ट की कमियां बार-बार उभर आती हैं।
 
स्क्रिप्ट में कुछ गलतियां हैं। कोई घर में बंद हो जाए तो दरवाजे पर सबसे ज्यादा जोर लगाता है, लेकिन शौर्य इस दिशा में ज्यादा प्रयास नहीं करता। वह चाहता तो घर के दरवाजे में ही आग लगा सकता था। क्या दरवाजा फायर-प्रूफ था? यह बात कही बताई नहीं गई। शौर्य का जिंदगी और मौत का संघर्ष दर्शकों को अपील नहीं करता। उसकी झटपटाहट महसूस नहीं होती। 
 
यह जानने की सभी को इच्छा होती है कि वह कैसे निकलेगा? क्लाइमैक्स में यह देखने को मिलता भी है, लेकिन ऐसा नहीं है कि आप 'वाह' कह सके। 
 
राजकुमार राव का अभिनय शानदार है। डर, जीत, झुंझलाहट, हार, संघर्ष के सारे भाव उनके चेहरे पर देखने को मिलते हैं। गीतांजली थापा का रोल छोटा जरूर है, लेकिन वे उपस्थिति दर्ज कराती हैं। 
 
हॉलीवुड में इस तरह की कई फिल्में बनी हैं, बॉलीवुड में इस तरह का यह पहला प्रयास है। बात पूरी तरह बन नहीं पाई, लेकिन प्रयास की सराहना की जा सकती है। 
 
बैनर : फैंटम प्रोडक्शन्स, रिलायंस एंटरटेनमेंट
निर्माता : मधु मंटेना, विकास बहल, अनुराग कश्यप
निर्देशक : विक्रमादित्य मोटवाने
कलाकार: राजकुमार राव, गीतांजली थापा 
सेंसर सर्टिफिकेट : यूए * 1 घंटा 42 मिनट 56 सेकंड


__________________________
विद्युत जामवाल की पहचान एक्शन हीरो की है, क्योंकि उन्होंने ने बतौर एक्शन हीरो खुद को साबित किया है। तीन साल पहले रीलीज़ 'कमांडो' में विद्युत के एक्शन सीन काफी सराहे गए थे। अब विद्युत की इसी एक्शन खूबी को हाईलाइट करती फिल्म 'कमांडो-2 आई है। 
कमांडो-2 में विद्युत जामवाल की एक्शन सीन करने की छवि को ही ध्यान में रखा गया है, यहां तक कि स्टंट सीन गढ़ने के लिए कहानी को भी बिना बात के घुमाया गया है। अगर आप बिना कहानी की एक्शन फिल्म देख सकते हैं तो कमांडो 2 इसी तरह की फिल्म है। 


 
कैप्टन करणवीर सिंह (विद्युत जामवाल) का सेकंड मिशन विदेश से ब्लैकमनी को देश में वापसी लाना है। भारत सरकार, नोटबंदी के बाद रिजल्ट दिखाने को बेताब है, जल्दी से जल्दी कालेधन के रूप में छुपे अरबों रुपए बरामद करना चाहती है। यह धन विदेशी बैंकों से लाया जाना है और इसे देश के नागरिकों के अकांउट में पहुंचाने की चाहत सरकार की है। इस इच्छा के रोडे हैं यूनियन होम मिनिस्टर (शेफाली शाह) के बेटे जैसे लोग जिनकी बडी राशि विदेशों में पड़ी है। 
 
मलेशिया में मनी लॉन्डिरिंग का नंबर वन सरगना विक्की चड्डा (वंश भारद्वाज) अपनी खूबसूरत वाइफ मारिया (ईशा गुप्ता) के साथ अब पुलिस की गिरफ्त में आ चुका है। विक्की को विदेश से भारत लाने की जिम्मेदारी कैप्टन करणवीर सिंह और उनकी टीम को सौंपी जाती है। इस मिशन को एक के बाद एक फाइट सीन की मदद से पूरा किया जाता है, यही फिल्म की कहानी है। 
 
इस फिल्म को और भी बेहतर बनाया जा सकता था। सरकार द्वारा नियुक्त किया गया बंदा (हीरो विद्युत जामवाल) एक कातिल, कालेधन का कारोबार करने वाले विलेन के पीछे लगा रहा। जामवाल ने हर वो काम किया है जो दर्शकों को जमकर पसंद आए। उनके स्टंट खतरनाक हैं, वह लगातार कूद रहे हैं, घूम रहे हैं, पलट रहे हैं और हवा में जमकर उछालें मार रहे हैं, लेकिन जामवाल के फाइटिंग हुनर को स्क्रिप्ट का साथ नहीं मिला। 
 
फिल्‍म की स्क्रिप्ट उबाऊ है। छोटी बातें कहने में लंबे फुटेज खर्च किए गए हैं। कई सीन ठूंसे गए लगते हैं। आगे क्या होगा इसका अंदाज़ा आसानी से लगाया जा सकता है। डायलॉग में कुछ नयापन नहीं है। निर्देशन भी सपाट है। एक के बाद एक घटनाओं को दिखाया गया है। 
 
फिल्म की सबसे बड़ी ताकत है विद्युत जामवाल के एक्शन सीन। जामवाल पर्दे पर एक्शन करते हुए अच्छे दिखते हैं, लेकिन उनके एक्शन सीन को स्क्रिप्ट का साथ नहीं मिलता। फ्रेडी दारुवाला और ईशा गुप्ता का अभिनय ठीक ठाक है। जामवाल के एक्शन सीन इस फिल्म को दो स्टार दिलावाते हैं। 
 
 
बैनर : सनशाइन पिक्चर्स, पेन मूवीज़ 
निर्माता : विपुल अमृतलाल शाह 
निर्देशक : देवेन भोजानी 
 

__________________________
विशाल भारद्वाज की पिछली फिल्म 'हैदर' में उन्होंने कश्मीर मुद्दे की पृष्ठभूमि पर एक प्रेम कहानी को दिखाया था। अपनी ताजा फिल्म 'रंगून' में विशाल ने 1943 का समय चुना है जब ब्रिटिश, हिटलर से मुकाबला कर रहे थे। भारत में आजादी की लड़ाई जोरों पर थी। गांधी आजादी मांग रहे थे तो बोस आजादी छीनना चाहते थे। उस दौर की पृष्ठभूमि पर एक प्रेम त्रिकोण की बुनावट की गई है। 
 
सशक्त ड्रामा हमेशा से विशाल की फिल्मों की खासियत रहा है। कई उतार-चढ़ाव और उपकहानियों के रेशों को वे मूल कहानी के साथ मजबूती से जोड़ते हैं, लेकिन 'रंगून' में यह बुनावट रंग नहीं ला पाई। कई चीजों को उन्होंने समेटने की कोशिश की है, लेकिन इसका समग्र प्रभाव असरकारी नहीं है। 



मेरी एन इवांस, जिन्हें फीयरलेस नाडिया के नाम से जाना जाता है, ने भारतीय फिल्मों की शुरुआत में कई महिला प्रधान फिल्में की। उनके हैरत अंगेज स्टंट्स के दर्शक दीवाने थे। इस पर विशाल ने फिल्म बनाने की इच्छा जताई थी, लेकिन किसी कारण से वे इसे मूर्त रूप नहीं दे सके। 
 
नाडिया से प्रेरित किरदार उन्होंने 'रंगून' में रखा है, जिसे कंगना रनौट ने अभिनीत किया है। जूलिया फिल्म अभिनेत्री हैं जिनके दर्शक दीवाने हैं। फिल्म स्टुडियो के मालिक रूसी बिलीमोरिया के साथ ‍वे शादी करने वाली हैं। रूसी से जूलिया शायद इसलिएए प्यार करती है क्योंकि वह उसके एहसानों तले दबी है। रूसी ने जूलिया को एक हजार रुपये में खरीदा था और उसे बड़ा स्टार बना दिया।
 
भारत-बर्मा सीमा पर लड़ाई चल रही है और अंग्रेज ऑफिसर्स चाहते हैं कि जूलिया को सैनिकों के मनोरंजन के लिए वहां भेजा जाए। नवाब मलिक (शाहिद कपूर) अंग्रेजों की सेना में है और उसे जूलिया का अंगरक्षक बनाया जाता है। जूलिया जब सीमा पर पहुंचती है तो अचानक जापानी हमला कर देते हैं। जूलिया और नवाब अपने दल से बिछड़ जाते हैं और उसी दौरान दोनों में इश्क हो जाता है। जूलिया को ढूंढते हुए रूसी वहां आ जाता है। नवाब के बारे में जूलिया को एक ऐसी सच्चाई मालूम पड़ती है जिससे उसकी सोच बदल जाती है। 
 
रंगून की सबसे कमजोर कड़ी कहानी है। प्यार और युद्ध दोनों अलग-अलग चीजें हैं, लेकिन कई बार युद्ध में प्यार होता है और प्यार में युद्ध। दोनों में षड्यंत्र और धोखे का भी समावेश हो जाता है। दोनों बातों को जोड़ने की कोशिश 'रंगून' में की गई है, लेकिन लेखन की कमजोरी उभर कर सामने आती है। 
 
फिल्म के पहले हाफ में जूलिया और नवाब के इश्क पर खासे फुटेज खर्च किए गए हैं, लेकिन यह प्रेम कहानी अपील नहीं करती। दोनों के बीच इश्क की आग भड़काने के लिए कई सिचुएशन बनाई गई, लेकिन यह महज चिंगारियां बन पाई। अतिरिक्त प्रयास साफ नजर आते हैं। दूसरे हाफ में नवाब वाला ट्विस्ट ऐसा नहीं है कि दर्शक चौंक जाए। 
 
रंगून की मूल कहानी प्रेम त्रिकोण है जो फिल्म में कही भी उभर कर सामने नहीं आती। इसके इर्दगिर्द बुनी गई स्वतंत्रता की लड़ाई, गांधी और बोस की विचारधारा में अंतर और आजाद हिंद फौज वाला एंगल भी सतही है। क्लाइमैक्स में जो जूलिया से करवाया गया है वो बहुत ही फिल्मी हो गया है। 
 
स्क्रिप्ट की कमजोरी के बावजूद यदि फिल्म दर्शकों को थाम कर रखती है तो इसका श्रेय विशाल भारद्वाज के निर्देशन और मुख्य कलाकारों के अभिनय को जाता है। विशाल आक्रामकता के साथ कहानी को प्रस्तुत करते हैं और रंगून में भी उन्होंने ऐसा ही किया है। गीत और नृत्य के सहारे उन्होंने कहानी को आगे बढ़ाया है। 
 
दर्शकों की समझ पर विशाल बहुत कुछ छोड़ते हैं। जैसे एक सीन में रूसी और जूलिया, हिमांशु राय और देविका रानी के बारे में बात करते हैं। हिमांशु और देविका को बमुश्किल पांच प्रतिशत दर्शक जानते होंगे। चर्चिल और हिटलर वाला प्रसंग भी दर्शकों के समझदार होने की मांग करता है। पात्रों को त्रीवता के साथ उन्होंने पेश किया है जो उनकी खासियत भी है। 
 
तीनों मुख्य किरदारों में सैफ अली खान का किरदार सबसे कमजोर लिखा गया है। प्रेम त्रिकोण में उन्हें खलनायक बनाने की कोशिश की गई है, लेकिन पूरी फिल्म में कहीं भी दर्शकों को उनसे नफरत नहीं होती। उनका अभिनय भी औसत रहा है। शाहिद कपूर ने नवाब के किरदार में जान डाल दी है। वे एक सैनिक की तरह लगे हैं। कंगना रनौट सब पर भारी रही हैं। जूलिया के रूप में वे नकचढ़ी लगी हैं, जिसे प्यार धीरे-धीरे बदल देता है। उनकी अभिनय प्रतिभा को देखते हुए कई सीन उनके लिए फिल्म में रचे गए हैं। 
 
फिल्म की सिनेमाटोग्राफी तारीफ के काबिल है। पंकज कुमार के एरियल शॉट्स फिल्म को अलग लुक देते हैं। विशाल द्वारा संगीतबद्ध गाने भले ही हिट न हो, लेकिन कहानी को आगे बढ़ाने का काम करते हैं। फिल्म के वीएफएक्स कमजोर है, जिसके कारण कुछ दृश्य नकली लगते हैं। 
 
विशाल भारद्वाज के सिनेमा से जो उम्मीद रहती है 'रंगून' उस पर खरी नहीं उतरती। 
 
बैनर : वायकॉम 18 मोशन पिक्चर्स, विशाल भारद्वाज पिक्चर्स प्रा.लि., नाडियाडवाला ग्रैंडसन एंटरटेनमेंट 
निर्माता : विशाल भारद्वाज, साजिद नाडियाडवाला 
निर्देशक-संगीत: विशाल भारद्वाज
कलाकार : सैफ अली खान, कंगना रनौट, शाहिद कपूर
सेंसर सर्टिफिकेट : यूए * 2 घंटे 48 मिनट 


__________________________
बदला फिल्मों का बहुत पुराना विषय है और इस पर हजारों फिल्में बनी हैं। काबिल में बदला लेने की जो वजह दिखाई गई है वो हिंदी फिल्मों में लंबे समय बाद नजर आई है। अपनी पत्नी के बलात्कार का बदला हीरो लेना चाहता है। ट्वीस्ट यह है कि हीरो दृष्टिहीन है और वह बदला कैसे लेगा? 
 
काबिल की कहानी को दो भागों में बांटा गया है। इंटरवल के पहले और इंटरवल के बाद में। पहले हिस्से की बात पहले। यहां पर दिखाया गया है कि दृष्टिहीन रोहन भटनागर (रितिक रोशन) एक डबिंग आर्टिस्ट है। वह 'बेचारा' नहीं है। अपने सारे काम खुद करता है। सुप्रिया (यामी गौतम) से उसकी मुलाकात कराई जाती है। सुप्रिया भी दृष्टिहीन है। दोनों शादी कर लेते हैं। इस लव स्टोरी को काफी जल्दबाजी में निपटाया गया है। मुलाकात, शादी और सुहागरात। निर्देशक संजय गुप्ता को थ्रिलर बनाना पसंद है और रोमांस से वे दूर ही रहते हैं। इसलिए सुप्रिया और रोहन का रोमांस दर्शकों के दिल को नहीं छूता। 



अमित (रोहित रॉय) और वसीम (सहिदुर रहमान) सुप्रिया के साथ बलात्कार करते हैं। सुप्रिया और रोहन की शिकायत पर पुलिस वाले ध्यान नहीं देते क्योंकि अमित का भाई माधवराव (रोनित रॉय) ताकतवर नेता है। ये लोग सुप्रिया के साथ फिर बलात्कार करते हैं और सुप्रिया आत्महत्या कर लेती है। कहानी कितनी पिछड़ी हुई है कि बलात्कार का शिकार हुई महिला खुद को अपने पति के लायक नहीं समझती है। वह ग्लानि से पीड़ित दिखाई गई है। आज के दौर में ऐसी बातें? ऐसा अस्सी के दौर में होता था जब हीरोइन, हीरो से कहती थी कि मैं तुम्हारे लायक नहीं रही। 
र ईस की फिल्म समी क्षा पढ़ने के ‍लिए क्लिक करें 
	 
फिल्म का दूसरा हिस्सा थ्रिलर है। इसमें दर्शाया गया है कि किस तरह रोहन अपना बदला लेता है। यहां पर होना ये चाहिए था कि दर्शक दम साध कर देखे कि किस तरह रोहन अपना इंतकाम लेता है, लेकिन वह इतनी आसानी से सारे काम करता है कि यकीन नहीं होता। जहां यकीन नहीं होता वहां पर दर्शक कैसे किरदार और फिल्म से जुड़ाव महसूस कर सकता है। रोहन को कोई अड़चन या परेशानी नहीं होती। वह जहां जिसे बुलाता है वो सीधे वहीं पहुंच जाता है। रोहन भी कहीं भी आसानी से पहुंच जाता है। ये सारी बातें फिल्म देखते समय परेशान करती हैं। 
 
फिल्म में कई बातें अधूरी छोड़ दी गई है। सुप्रिया और रोहन के बारे में विस्तापूर्व कुछ भी नहीं बताया गया है‍ कि क्यों वे दुनिया में अकेले हैं? रोहन बदला लेने के लिए किस तरह की तैयारी करता है या योजना बनाता है। 
 
'काबिल' देखते समय कत्ल (1986), आखिरी रास्ता (1986) और गजनी (2008) जैसी फिल्मों की याद आती है। कत्ल में एक दृष्टिहीन अपनी बेवफा पत्नी और उसके प्रेमी से बदला लेता है। आखिरी रास्ता का हीरो अपनी पत्नी से बलात्कार करने वालों की हत्या अलग-अलग तरीकों से करता है। गजनी भी बदले पर आधारित फिल्म थी जिसमें ट्वीस्ट ये था कि हीरो आखिरी पन्द्रह मिनट की बातें ही याद रख पाता है, यहां हीरो दृष्टिहीन है। इन फिल्मों में मनोरंजन था, थ्रिल था, लेकिन 'काबिल' में मनोरंजन का बहुत ज्यादा अभाव है। पूरी फिल्म में एक उदासी छाई रहती है जो मनोरंजन की आस में आए दर्शकों को उदासी से भर देती है। 
 
निर्देशक संजय गुप्ता के पास अच्‍छी कहानी थी, लेकिन उन्हें कहने का तरीका नहीं आया। वे ड्रामे को विश्वसनीय नहीं बना पाए। सब कुछ नकली सा लगता है। इस बार उन्होंने अपनी तकनीकी बाजीगरी नहीं दिखाई। बजाय ग्रीन या ब्राउन टोन के उन्होंने ब्राइट कलर्स का उपयोग फिल्म में किया है। लेकिन जिस तरह से उन्होंने नकली आसमान और बादल दिखाए हैं वे आंखों को चुभते हैं। कुछ जगह वे कैरेक्टर को स्टाइलिश बनाने के चक्कर में भी फिल्म का कबाड़ा कर बैठे हैं। जैसे, माधवराव बेवजह सुप्रिया की मौत का शोक मनाने के लिए रोहन के घर जाता है। अमित की हत्या वाले प्रसंग को भी स्टाइलिश बनाने की कोई वजह नहीं थी। रोहन पुलिस को चैलेंज देकर क्यों मुसीबत मोल लेता है? ये सारी बातें फिल्म को कमजोर बनाती हैं। 
 
रितिक रोशन फिल्म को उठाने की भरसक कोशिश करते हैं, लेकिन स्क्रिप्ट और निर्देशक का साथ उन्हें नहीं मिला। हालांकि उनका अभिनय ठीक ही कहा जा सकता है। दृष्टिहीन का रोल निभाने के पहले सभी कलाकारों को फिल्म 'स्पर्श' में नसीरुद्दीन शाह का अभिनय देखना चाहिए। यामी गौतम को 'विकी डोनर' के बाद एक जैसी भूमिकाएं मिल रही हैं। रोनित रॉय पर नाना पाटेकर का प्रभाव था तो नरेन्द्र झा पर डैनी का। गिरीश कुलकर्णी और रोहित रॉय छोटी भूमिकाओं में असर छोड़ते हैं। 
 
फिल्म के गाने ठीक हैं। नया संगीतकारों को सूझ नहीं रहा है और यहां पर वर्षों पुराने हिट गीत 'सारा जमाना' से भी काम चलाया गया है, जिसका फिल्मांकन अच्छा है। 
 
कुल मिलाकर काबिल में मनोरंजन करने की काबिलियत नहीं है। 
 
बैनर : फिल्मक्राफ्ट प्रोडक्शन्स 
निर्माता : राकेश रोशन
निर्देशक : संजय गुप्ता
संगीत : राजेश रोशन  
कलाकार : रितिक रोशन, यामी गौतम, रोनित रॉय, रोहित रॉय, उर्वशी रौटेला (आइटम नंबर)  

__________________________
बेफिक्रे बनाने की जब आदित्य चोपड़ा ने घोषणा की थी तब उन्होंने कहा था कि वे सौ करोड़ क्लब या बॉक्स ऑफिस की चिंता किए बगैर फिल्म बनाएंगे। आदित्य ने यह भी कहा कि वे दिलवाले दुल्हनिया ले जाएंगे, मोहब्बतें और रब ने बना दी जोड़ी जैसी ब्लॉकबस्टर फिल्मों के बोझ से हल्का होना चाहते हैं। अपने आपको रिबूट करना चाहते हैं। उन्होंने नए क्रू मेंबर्स के साथ 'बेफिक्रे' बनाई जो आदित्य की सफलता की चकाचौंध के बारे में नहीं जानते थे। अपने प्रिय हीरो शाहरुख खान के बिना भी उन्होंने फिल्म बनाने का साहस किया है। 
 
1995 में आदित्य ने 'दिलवाले दुल्हनिया ले जाएंगे' बनाई थी जो मुंबई के एक सिनेमाघर सतत 21 वर्षों से चल रही है। दिलवाले दुल्हनिया ले जाएंगे की प्रेम कहानी में लड़की को घर से भगाने से लड़का इसलिए इंकार कर देता है क्योंकि वह लड़की के पिता की इजाजत के बिना शादी नहीं करना चाहता। 21 वर्षों में प्यार की परिभाषा बदल गई है। 'दिलवाले दुल्हनिया ले जाएंगे' का नायक सोचता था कि दूर जाती नायिका यदि पीछे मुड़ कर देखेगी तो इसका मतलब यह है कि वह उससे प्यार करती है। 'बेफिक्रे' में दूर जाते नायक को नायिका देखती है, उसका साथी बोलता है कि वह नहीं पलटेगा तो नायिका कहती है कि वह तो उसके नितंब देख रही है। 'बेफिक्रे' आज के युवाओं की कहानी है जिसमें लड़कियां, लड़कों की बराबरी पर आ खड़ी हुई है। वे अब सेक्स और लिव इन रिलेशनशिप जैसे मुद्दों पर खुल कर बातें और पहल भी करती हैं। शाइरा (वाणी कपूर) और धरम (रणवीर सिंह) के जरिये आदित्य चोपड़ा ने युवाओं की सोच में आए बदलाव को 'बेफिक्रे' में दर्शाया है।
 


'बेफिक्रे' में कहानी जैसा कुछ नहीं है। सिर्फ किरदारों की सोच के साथ प्यार और दोस्ती के कन्फ्यूजन को इसमें दिखाया गया है। फिल्म ढेर सारे किसिंग सीन से शुरू होती है जिसमें हर उम्र के जोड़े चुंबन लेते रहते हैं और टाइटल चलते रहते हैं। कुछ ऐसा ही प्रयोग आदित्य के पिता यश चोपड़ा ने भी अपनी एक फिल्म में किया था। शुरुआत में ही शाइरा और धरम का ब्रेकअप हो जाता है। सिर्फ अंडरवियर पहना धरम और शाइरा के बीच झगड़ा होता है और शाइरा लिव इन रिलेशनशिप से अलग हो जाती है। दोनों सिर्फ इसी शर्त पर साथ रहने के लिए राजी हुए थे कि 'प्यार' वाली फीलिंग कभी नहीं लाएंगे। धरम अपने आपको हवस का पुजारी कहता है और उसके लिए प्यार का मतलब सिर्फ सेक्स है, दूसरी ओर शाइरा व्यावहारिक लड़की है और वह भी प्यार में नहीं पड़ना चाहती। दोनों महसूस करते हैं कि साथ में उनका रहना मुश्किल है और ब्रेक अप हो जाता है। अलग होने के बाद वे फिर अच्छे दोस्त बन जाते हैं। दोनों की अलग-अलग शादियां तय हो जाती है। इससे वे मन ही मन दु:खी होते हैं और उन्हें महसूस होता है कि उनके बीच जो लगाव है वही प्यार है। 
>
	बे फिक्रे के टिकट बुक करने के लिए क्लिक करें >
	 
दोस्ती, ब्रेकअप और प्यार को लेकर बॉलीवुड में कई फिल्में बनी हैं और 'बेफिक्रे' भी इससे अलग नहीं है। बेडरूम तथा किसिंग सीन के जरिये आदित्य ने यह जताने की कोशिश की है वे कुछ अलग करने जा रहे हैं। 'दिलवाले दुल्हनिया ले जाएंगे' में एक भी किसिंग सीन नहीं था और यह पर उन्होंने चुम्बनों की बारिश कर दी है और इसे ही वे अपनी 'बेफिक्री' मान रहे हैं। आदित्य की नई सोच इंटरवल तक कायम रहती है, लेकिन फिल्म को समेटने में वे अपने यश राज फिल्म्स वाले चिर-परिचित अंदाज की ओर लौटते हैं। वे उस पंछी की तरह रहे जो जहाज से ये सोच कर उड़ता है कि नई जगह तलाशेगा, लेकिन थक-हार कर जहाज पर ही लौटता है। आदित्य सिर्फ यही बात दर्शा पाए कि आज का युवा सेक्स को लेकर 'दब्बू' नहीं है, बेटी अपने पैरेंट्स से अनुमति नहीं लेती बल्कि उनको यह बताती है कि वह लिव इन रिलेशनशिप के लिए अपने पार्टनर के साथ जा रही है, लेकिन इससे आगे आदित्य नहीं निकल पाए। इस कारण इंटरवल तक अच्छी लगने वाली फिल्म जैसे-जैसे समाप्ति की ओर बढ़ती है, निराशा हाथ लगती है।
 
विचार के मामले में यह फिल्म कोई खास हलचल नहीं मचाती, लेकिन मनोरंजन के मामले ये आगे है। स्क्रीनप्ले अच्छे से लिखा गया है, खास कर रणवीर सिंह के किरदार पर खासी मेहनत की गई है। धरम की मनमौजी शख्सियत आपको फिल्म से जोड़ कर रखती है। कई ऐसे दृश्य हैं जो हंसाते हैं, गुदगुदाते हैं। धरम की बेफ्रिकी और मस्ती सीधे दर्शकों को छूती है और आपको यह किरदार पहली फ्रेम से ही अच्छा लगने लगता है। धरम की बेफिक्री से महसूस होता है कि हर बात को जरूरत से ज्यादा 'गंभीरता' से लेना जरूरी नहीं है।  
 
प्रेम कहानी के लिए पेरिस से बेहतर जगह नहीं है। 'बेफिक्रे' के जरिये पूरे पेरिस को नाप दिया गया है। ओनोयामा ने फिल्म को इतना बेहतरीन शूट किया है कि रोमांटिक फिल्म शायद ही इससे बेहतर तरीके से शूट हो सकती है। हर फ्रेम खूबसूरत है। फिल्म का एक और प्लस पाइंट इसका संगीत है। विशाल शेखर द्वारा संगीतबद्ध किए 'नशे सी चढ़ गई', 'उड़े दिल बेफिक्रे' 'यू एंड मी', 'लबों का कारोबार' पहली बार में ही सुनने में अच्छे लगते हैं। फिल्म का बैकग्राउंड म्युजिक भी उल्लेखनीय है। फिल्म में बातचीत ज्यादा है और चुटीले संवाद फिल्म की चुस्ती बनाए रखते हैं। 
 
रणवीर सिंह फिल्म की लाइफलाइन है। उनके अंदर बहती ऊर्जा को आप महसूस कर सकते हैं। कहीं भी यह नहीं लगता कि वे अभिनय कर रहे हैं। धरम के मस्तमौला स्वभाव के जरिये उन्होंने खूब धमाल मचाया है। कई दृश्यों में अधनंगे और एक सीन में पूरे नंगे (पृष्ठ भाग) भी नजर आए। वाणी कपूर कैमरे के सामने बिंदास रही हैं। आत्मविश्वास उनके चेहरे से झलकता है। कुछ दृश्यों में जरूर लगता है कि वे अभिनय करने की कोशिश कर रही हैं। 
 
कुल मिलाकर 'बेफिक्रे' में ऐसा कुछ नहीं है जो नया या हटके हो, लेकिन रणवीर का अभिनय, मधुर गाने, बेहतरीन सिनेमाटोग्राफी और फिल्म का युथफुल लुक इसे 'वन टाइम वाच' बनाता है। 
 
बैनर : यश राज फिल्म्स 
निर्माता-निर्देशक : आदित्य चोपड़ा
संगीत : विशाल-शेखर
कलाकार : रणवीर सिंह, वाणी कपूर 
सेंसर सर्टिफिकेट : यूए * 2 घंटे 12 मिनट 47 सेकंड्स 
 

__________________________
रॉक ऑन का सीक्वल आने में आठ वर्ष लगे जबकि बॉलीवुड में फिल्म के हिट होते ही तुरंत सीक्वल प्लान कर लिया जाता है। आठ वर्ष का अंतराल यह उम्मीद जगाता है कि इस सीरिज के मेकर्स के हाथ सही कहानी लगी होगी तभी उन्होंने अपना कदम आगे बढ़ाया है। 
 
रॉक ऑन में जहां शानदार संगीत, ताजगी और युवाओं की मस्ती थी, वहीं 'रॉक ऑन 2' की कहानी में ठहराव है और इमोशन को ज्यादा महत्व दिया गया है। इसकी वजह यह है कि रॉक ऑन के किरदार आदि जो, केडी अब मैच्योर हो गए हैं। उनकी दाढ़ी सफेद होने लगी है। जिंदगी को देखने का उनका नजरिया बदला गया है। 
 
फिल्म की कहानी भी आठ वर्ष आगे बढ़ गई है। बैंड बिखर गया है। आदि मेघालय की वादियों में रहने लगा है। जो रियलिटी शो में जज बन गया है। केडी उन लोगों के लिए गीत बना रहा है जो संगीत की एबीसीडी भी नहीं जानते हैं। पिछले आठ वर्षों में एक घटना ऐसी घटी है जिसका असर आदि की जिंदगी पर पड़ा है। वह आत्मग्लानि से पीड़ित है। संगीत छोड़ कर वह अनजान लोगों को खुशियां देने का काम कर रहा है। कहानी में नया किरदार जिया (श्रद्धा कपूर) का आता है, जिसके जरिये बिखरे दोस्त फिर एक होते हैं और आदि आत्मग्लानि से मुक्त होता है। 



रॉक ऑन 2 की कहानी 'रॉक ऑन' का निर्देशन करने वाले अभिषेक कपूर ने पबली चौधरी के साथ मिल कर लिखी है। दोस्तों का मनमुटाव और फिर एक होना, पति-पत्नी के रिश्तों में टकराहट, आदि का मानवता के लिए काम करना, भारतीय और पाश्चात्य संगीत के लिए संतान और पिता के मतभेद जैसी कई बातों को फिल्म में समेटा गया है। इन बातों से फिल्म में इमोशन तो खूब पैदा किया गया है, लेकिन ज्यादातर जगह यह बनावटी लगता है। कुछ दृश्यों में ही इन रिश्तों के उतार-चढ़ाव तथा गरमाहट को आप महसूस करते हैं। फिल्म का क्लाइमैक्स निराशाजनक है और यहां पर लेखक की कल्पनाशीलता का अभाव नजर आता है। 
 
रॉक ऑन सीरिज की फिल्मों का संगीत इसकी रीढ़ है। रॉक ऑन में शंकर अहसान लॉय ने बेहतरीन संगीत दिया था, लेकिन सीक्वल में वे अपना जादू जगाने में बुरी तरह असफल रहे हैं। एक भी गाना ऐसा नहीं है जो सीधे जुबां पर आ जाए। कहानी भी इस तरह की चुनी गई है जिसमें गीतों के लिए जगह नहीं बनती इसलिए गीतों की जगह बनाने के लिए बार-बार कहानी को पीछे ले जाया गया है। 
 
रॉक ऑन2 की के टिकट बुक करने के लिए क्लिक करें 
 
शुजात सौदागर ने इस फिल्म के जरिये बतौर निर्देशक अपनी शुरुआत की है। उन्होंने रॉक ऑन सीरिज का फ्लेवर बनाए रखने की कोशिश की है, लेकिन स्क्रिप्ट से उन्हें पर्याप्त मदद नहीं मिली।
 
फिल्म में दिलचस्पी बनाए रखने में इसके कलाकारों का अहम योगदान है। फरहान अख्तर को आदि का कठिन किरदार निभाने को मिला है और उन्होंने अपना काम अच्छे से किया है। अभिनय की दृष्टि से यह श्रद्धा कपूर की बेहतरीन फिल्मों में से एक है। पिता से टकराव और कुछ करने की छटपटाहट को उन्होंने खूब व्यक्त किया है। अर्जुन रामपाल उन भूमिकाओं में जमते हैं जिनमें उन्हें अभिनय कम और स्टाइलिश लुक ज्यादा देना होता है। पूरब कोहली, शशांक अरोरा और कुमुद मिश्रा भी प्रभावित करते हैं। शहाना गोस्वामी और प्राची देसाई तो दर्शकों को सिर्फ 'हाय' कहने के लिए दिखाई दीं। 
 
कुल मिलाकर रॉक ऑन 2 में न तो पहले भाग जैसी ताजगी है और न ही वैसा संगीत। 
निर्माता : फरहान अख्तर, रितेश सिधवानी
निर्देशक : शुजात सौदागर 
संगीत : शंकर-अहसान-लॉय
कलाकार : फरहान अख्तर, श्रद्धा कपूर, अर्जुन रामपाल, पूरब कोहली, प्राची देसाई, शशांक अरोरा, कुमुद मिश्रा
2 घंटे 19 मिनट 7 सेकंड


__________________________
अच्छी कहानी पर खराब फिल्म कैसे बनाई जाती है, इसका उदाहरण है 'शिवाय'। ‍इस कहानी पर एक सफल और अच्छी फिल्म बनने के कई तत्व मौजूद थे, लेकिन स्क्रीनप्ले ने पानी फेर दिया। 'शिवाय' देखने के बाद हमें दो-तीन एक्शन सीक्वेंसेस और बेहतरीन सिनेमाटोग्राफी ही याद रहती है। 
	
	ऐ दि ल है मुश्किल की फिल्म समीक्षा पढ़ने के लिए क्लिक करें 
 
शिवाय (अजय देवगन) एक पर्वतारोही है। विदेशी पर्वतारोहियों का एक दल आता है‍ जिनकी मदद शिवाय करता है। इसी दल की ओल्गा (एरिका कार) से शिवाय की दोस्ती हो जाती है। दोनों आकर्षित होकर सारी सीमाएं लांघ जाते हैं। ओल्गा गर्भवती हो जाती है। वह बच्चे को गिराकर अपने देश बुल्गारिया लौट जाना चाहती है, लेकिन शिवाय चाहता है कि ओल्गा बच्चे को जन्म दे। ओल्गा इसी शर्त पर बच्चे को जन्म देने के लिए राजी होती है कि वह अपने बच्चे को कभी देखेगी भी नहीं और बच्चे की देखभाल की सारी जिम्मेदारी शिवाय की होगी। 


बच्चे को जन्म देने के बाद ओल्गा अपने देश चली जाती है। शिवाय अपनी बेटी का नाम गौरा रखता है और कहता है कि उसकी मां की मृत्यु हो गई है। गौरा गूंगी है। आठ वर्ष की होने पर गौरा को पता चल जाता है कि उसकी मां जीवित है। वह मां से मिलने की जिद करती है। आखिरकार शिवाय उसे लेकर बुल्गारिया जाता है। दोनों ओल्गा को ढूंढते हैं। इसी बीच गौरा का अपहरण हो जाता है। शिवाय को पता चलता है कि बुल्गारिया में 72 घंटे के अंदर या तो बच्चे को वेश्यावृत्ति में धकेल दिया जाता है या उसके अंग बेच दिए जाते हैं। वहाब (वीरदास) और अनुष्का (साएशा) की मदद से शिवाय किस तरह अपनी बेटी को बचाता है यह फिल्म का सार है। 
 
संदीप श्रीवास्तव ने फिल्म ने कहानी तो अच्छी लिखी, लेकिन स्क्रीनप्ले ने सारा मजा किरकिरा कर दिया। शिवाय की बेटी को गूंगी दिखाने का कोई औचित्य ही नजर नहीं आया। ओल्गा का किरदार भी ठीक से नहीं लिखा गया है। पहले तो वह अपने बच्चे का चेहरा भी नहीं देखती और बाद में बेटी के लिए उसका बेसब्र होना जंचता नहीं है। स्क्रीनप्ले में इमोशन पैदा करने की गुंजाइश थी, जिसका उपयोग ही नहीं किया गया। पिछले वर्ष प्रदर्शित हुई 'बजरंगी भाईजान' की भी कहानी भी कुछ इसी तरह की थी, लेकिन उसमें इमोशन और मनोरंजन का पूरा ध्यान रखा गया था। 'शिवाय' इस मामले ‍में बहुत पिछड़ गई। फिल्म का मूड उदासी वाला है। 
 
शिवाय और गौरा के बुल्गारिया पहुंचने तक भी फिल्म ठीक रहती है, लेकिन इसके बाद बिखर जाती है। जबकि गौरा को 72 घंटे में ढूंढने वाला मिशन रोमांच से भरपूर होना था। इस मिशन में गति महसूस नहीं होती क्योंकि फिल्म को बहुत लंबा खींचा गया है। अंत में तो 'शिवाय' बहुत ज्यादा फिल्मी हो गई जब शिवाय और गौरी पर सैकड़ों गोलियां चलाई जाती है, लेकिन एक भी उन्हें नहीं लगती। पीछा करने वाले और एक्शन सीक्वेंसेस इतने लंबे हो गए हैं कि बोरियत होने लगती है। 
 
अजय देवगन का निर्देशन औसत दर्जे का है। उन्होंने हर दृश्य में अपने आपको रखा है। हर कारनामा वे करते हैं। सपोर्टिंग कास्ट को उभरने का अवसर ही उन्होंने नहीं दिया है। इस वजह से सौरभ शुक्ला, गिरीश कर्नाड, वीर दास की भूमिकाएं आधी-अधूरी लगती हैं। अपने फिल्माए शॉट्स पर अजय इतने मोहित हो गए कि उन्हें हटाने की हिम्मत नहीं जुटा पाए, इससे फिल्म अनावश्यक रूप से लम्बी हो गई। कायदे से तो यह फिल्म दो घंटे की होनी थी। 
 
फिल्म के स्टंट और एक्शन सीक्वेंस तारीफ के योग्य हैं, हालांकि लंबे होने के कारण ये उतने असरदार नहीं बन पाए। असीम बजाज की सिनेमाटोग्राफी अंतरराष्ट्रीय स्तर की है। 
 
अभिनय की बात की जाए तो अजय देवगन ने अपने किरदार को कुछ ज्यादा ही गंभीरता दे दी है। हालांकि स्क्रिप्ट से उन्हें पर्याप्त सहयोग नहीं मिला, लेकिन जितना हो सका उन्होंने किया। एक्शन सीक्वेंस में वे बेहतर रहे। एरिका कार का अभिनय औसत दर्जे का रहा। गौरा बनी एबिगेल एम्स दर्शकों का दिल नहीं जीत पाई और इसमें दोष निर्देशक का है। साएशा सहगल ने इस फिल्म से अपनी शुरुआत की, लेकिन उन्हें ज्यादा अवसर नहीं मिल पाए। 
 
फिल्म का टाइटल ट्रेक छोड़ दिया जाए तो मिथुन का संगीत निराशाजनक है। उनका बैकग्राउंड म्युजिक तो 'बी' ग्रेड फिल्मों जैसा है। 
 
कुल मिलाकर 'शिवाय' एक लंबी और थका देने वाली फिल्म है, जिसमें मनोरंजन के तत्व भी कम हैं। 
 
बैनर : अजय देवगन फिल्म्स 
निर्देशक : अजय देवगन 
संगीत : मिथुन 
कलाकार : अजय देवगन, सायेशा, वीर दास, एरिका कार, एबिगेल एम्स, गिरीश कर्नाड, सौरभ शुक्ला
सेंसर सर्टिफिकेट : यूए * 2 घंटे 52 मिनट 38 सेकंड


__________________________
करण जौहर फिल्ममेकर यश चोपड़ा के रोमांटिक सिनेमा से बेहद प्रभावित हैं। अपने करियर के शुरुआत में उनके सिनेमा पर यह छाप महूसस की जाती रही है। पिछली दो फिल्मों 'माय नेम इज़ खान' और 'स्टुडेंट ऑफ द ईयर' में उन्होंने कुछ हटकर करने की कोशिश की थी, लेकिन 'ऐ दिल है मुश्किल' के जरिये वे फिर अपने चिर-परिचित रोमांटिक सिनेमा की ओर लौटे हैं। 
	
	शि वाय की फिल्म समीक्षा पढ़ने के लिए क्लिक करें 
 
ऐ दिल है मुश्किल में रिश्तों के समीकरण को मोहब्बत की चाशनी में लपेट कर उन्होंने पेश किया है। एकतरफा प्यार शायद भारत में सबसे ज्यादा होता है। इस एकतरफा प्यार को उन्होंने प्रमुखता के साथ फिल्म में दर्शाया है। साथ ही साथ लड़के-लड़की की दोस्ती और मोहब्बत के बीच की महीन रेखा पर भी उन्होंने अपनी फिल्म केन्द्रित की है। 


अयान (रणबीर कपूर) प्राइवेट जेट वाला अमीर है। गाना और इश्क के सिवाय उसकी जिंदगी में कुछ भी नहीं है। अयान उस युवा पीढ़ी का नुमाइंदा है जिसके लिए प्यार और ब्रेकअप एक फैशन की तरह है। गर्लफ्रेंड्स और ब्रेकअप्स को स्टेटस की तरह पेश किया जाता है। 
 
अयान को सच्ची वाली मोहब्बत होती है अलीज़ाह (अनुष्का शर्मा) से, जो कि अली (फवाद खान) के इश्क में गिरफ्त है। वह अयान को अपना सच्चा दोस्त मानती है। वह इश्क में जुनून और दोस्ती में सुकून महसूस करती है। अली के इश्क में उसे वह जुनून नहीं मिलता जो अयान की दोस्ती में मिलता है। 
 
अयान का प्यार एकतरफा है। वह अलीज़ाह से इसका इज़हार भी करता है, लेकिन अलीज़ाह उसे सिर्फ दोस्त मानती है और अली से निकाह कर लेती है। दिल टूटने के बाद अयान की जिंदगी में खूबसूरत शायरा सबा (ऐश्वर्या राय) आती हैं, लेकिन अयान के लिए वह 'जरूरत' है 'ख्वाहिश' नहीं। सबा यह बात समझ जाती है और अयान से अलग हो जाती है। उसका अयान के प्रति एकतरफा प्यार था। सबा तलाकशुदा है। पूर्व पति ताहिर (शाहरुख खान) और उसके बीच भी दोस्ती और एकतरफा प्यार वाला किस्सा है। 
 
करण जौहर ने फिल्म को लिखा और निर्देशित किया है। कुछ कुछ होता है, कभी अलविदा न कहना जैसी अपनी फिल्मों को मिलाजुला कर करण ने 'ऐ दिल है मुश्किल' में पेश किया है। फिल्म की शुरुआत बढ़िया है। अयान और अलीज़ाह के किरदार अच्छे लगते हैं जो पूरी आजादी के साथ अपने दिल की बात सुनते हैं। दोनों की नोक-झोक और बातें अच्छी लगती हैं। 
 
इन दोनों किरदारों को बहुत अच्छी तरह पेश किया है। महानगर में रहने वाले युवा सीधे इससे कनेक्ट होते हैं, उन्हें अयान और अलीज़ाह अपनी तरह लगते हैं। लंदन की लाइफ स्टाइल, कलाकारों का स्टाइलिश लुक, उनकी 'कूलनेस' आपको बांध कर रखती है। इंटरवल के बाद इन बातों का खुमार उतर कर दर्शकों का ध्यान जब कहानी की ओर जाता है तो निराशा हाथ लगने लगती है। 
 
लेखक के रूप में करण जौहर दुविधा में फंसे नजर आते हैं कि कहानी को किस तरह आगे बढ़ाया जाए। दर्शकों का ध्यान बंटाने के लिए ऐश्वर्या के किरदार को डाला जाता है ताकि ऐश्वर्या की खूबसूरती और नए किरदार में दर्शक उलझ जाए। फिल्म और कमजोर पड़ती है तो शाहरुख खान भी एक सीन में आकर अपना असर छोड़ जाते हैं, लेकिन कहानी घिसट कर आगे बढ़ती है। 
 
कहानी के अंत में दर्शकों को इमोशनल करने के लिए अंतिम दांव चला जाता है, लेकिन तब तक दर्शक प्यार और दोस्ती की बहस से उब चुके होते हैं। 
 
स्क्रिप्ट की सबसे बड़ी कमी यह है कि फिल्म के मुख्य किरदारों के प्यार और अलगाव के भावना की त्रीवता दर्शक महसूस नहीं कर पाते। उन्हें सब सतही लगता है। मुख्य किरदारों की बुद्धिमानी पर शक होने लगता है। मुख्य किरदारों के एकतरफा प्यार से लेखक का दिल नहीं भरा तो ढेर सारे किरदार ऐसे डाल दिए जो एकतरफा प्यार करते हैं। ऐसा लगता है कि करण को ही अपनी कहानी पर ही विश्वास नहीं था।>
	>
	अयान और सबा के रिश्ते को इतनी तेजी से दिखाया गया है कि हैरत होती है। दो मुलाकातों के बाद वे सीधे बिस्तर पर नजर आते हैं। सबा अपने पति से क्यों अलग हुई, यह बताया नहीं गया। अलीज़ाह और अली के ब्रेकअप की भी ठोस वजह सामने नहीं आती। ये सारे सवाल और स्क्रिप्ट की कमियां फिल्म देखते समय दर्शकों के दिमाग में निरंतर उठती हैं। 
 
ऐ दि ल है मुश्किल के टिकट बुक करने के लिए क्लिक करें 
 
ऐसा भी नहीं है कि फिल्म बहुत ज्यादा उबाती या पकाती है। निर्देशक के रूप में करण जौहर अपने लेखन की कमी को ढंकने में कुछ हद तक सफल भी रहे हैं। उनका प्रस्तुतिकरण ताजगी से भरा है। इस तरह की कहानी को परदे पर पेश करने का सलीका उन्हें आता है। कुछ दृश्य ऐसे भी हैं जो मनोरंजन करते हैं। पुराने हिट गानों का बेहतरीन उपयोग किया है, लेकिन इस तरह के दृश्य ज्यादा नहीं है। खासतौर पर सेकंड हाफ में करण के हाथों से फिल्म छूट जाती है और बहुत लंबी लगती है। 

संगीत के मामले में फिल्म अमीर है। गीतकार अमिताभ भट्टाचार्य और संगीतकार प्रीतम चक्रवर्ती ने वाकई में मेहनत की है। अमिताभ द्वारा लिखे शब्द किरदारों को ताकत देते हैं और प्रीतम की धुनें पहली बार में ही पसंद आ जाती है। 'ऐ दिल है मुश्किल', 'बुलेया', 'क्यूटीपाई' बेहतरीन बन पड़े हैं।
 
सभी कलाकारों के बीच अनुष्का शर्मा का अभिनय सबसे अच्छा रहा है। बिंदास, बेपरवाह, मजबूत अलीज़ाह का किरदार उन्होंने बेहतरीन तरीके से जिया है। दृश्य के अनुरूप उन्होंने चेहरे पर भाव लाए हैं। प्यार में जुनून और दोस्ती में सुकून वाली बात को उनके चेहरे से पढ़ा जा सकता है। कई दृश्यों में उन्होंने रणबीर कपूर को बैकफुट पर धकेल दिया है जो कि बेहतरीन अभिनेता माने जाते हैं। रणबीर की तारीफ इस बात के लिए करना होगी कि उन्होंने अपने कैरेक्टर की बारीकी को ठीक से समझा और पूरी फिल्म में सधा हुआ अभिनय किया। 
 
ऐश्वर्या राय बच्चन का किरदार पॉवरफुल नहीं है। यदि उनका कैरेक्टर फिल्म से निकाल भी दिया जाए तो फिल्म पर बहुत ज्यादा असर नहीं पड़ता। उनका अभिनय औसत से बेहतर माना जा सकता है। जिस पाकिस्तानी अभिनेता फवाद अली खान को लेकर इतना हल्ला मचाया गया है वे चंद मिनटों के लिए स्क्रीन पर नजर आते हैं। लगता है करण ने उनके रोल पर कैंची चला दी है। 
 
शाहरुख खान एक सीन में आकर साबित कर देते हैं कि क्यों उन्हें रोमांस का बादशाह कहा जाता है। लिसा हेडन का काम तारीफ के काबिल है।  
 
फिल्म को सिनेमाटोग्राफर अनिल मेहता ने अपने कैमरे की आंख से दिखाया है जो आंखों को सुकून और दिल को ठंडक देती है। उनकी हर फ्रेम खूबसूरत है। फिल्म को स्टाइलिश लुक देने के लिए काफी पैसा खर्च किया गया है। 
 
ऐ दिल है मुश्किल का पैकेजिंग बेहद आकर्षक है, लेकिन कंटेंट में कसर रह गई। 
 
बैनर : धर्मा प्रोडक्शन्स 
निर्माता : अपूर्वा मेहता, हीरू यश जौहर, करण जौहर 
निर्देशक : करण जौहर 
संगीत : प्रीतम चक्रवर्ती 
कलाकार : रणबीर कपूर, अनुष्का शर्मा, ऐश्वर्या राय बच्चन, फवाद खान, लिसा हेडन, शाहरुख खान (कैमियो) 
सेंसर सर्टिफिकेट : यूए * 2 घंटे 37 मिनट 59 सेकंड 
 

__________________________
31 अक्टूबर 1984 को काला दिवस कहा जाता है। इस दिन तत्कालीन प्रधानमंत्री इंदिरा गांधी की उनके ही अंगरक्षकों ने गोलियां मार कर हत्या कर दी थी। इसके बाद दिल्ली सहित देश के कुछ शहरों में हिंसा भड़क गई। चूंकि अंगरक्षक सिख थे इसलिए इस धर्म से जुड़े लोगों की हत्याएं शुरू हो गई और हिंसा का नंगा नाच सड़कों पर देखने को मिला। सिखों के लिए यह दिन कितना भयावह रहा इसको लेकर हैरी सचदेवा ने '31 अक्टूबर' को लिखा और निर्मित किया है। फिल्म का निर्देशन शिवाजी लोटन पाटिल का है। 
 
फिल्म 31 अक्टूबर 1984 की एक सामान्य सुबह से शुरू होती है। देवेन्दर (वीर दास) बच्चों को स्कूल बस में बैठा कर ऑफिस जाता है। उसकी पत्नी तेजिन्दर (सोहा अली खान) बाजार खरीददारी के लिए निकल पड़ती है। अचानक इंदिरा गांधी की हत्या हो जाती है और सामान्य गति से चल रही दिल्ली में भगदड़ मच जाती है। सरदारों के प्रति लोगों के नजरिये बदल जाते हैं। 



देवेन्दर और तेजिन्दर किसी तरह घर पहुंचते हैं, लेकिन वहां पर भी वे सुरक्षित महसूस नहीं करते। हिंसा पर उतारू लोग सरदारों के घर पहुंच कर उनकी हत्याएं करते हैं। तेजिन्दर और देवेन्दर को उनके घर से निकाल कर सुरक्षित जगह पहुंचाने का जिम्मा उनके कुछ हिंदू दोस्त उठाते हैं। 
 
इस विषय पर बहुत कम फिल्म देखने को मिली है जबकि यह मामला बहुत बड़ा है। यदि किसी ने गलत काम किया है तो उसके धर्म को मानने वाले अन्य बेगुनाह को सजा देना दिमाग के दिवालिएपन का सबूत है। इस बात पर कोई शक नहीं है कि फिल्म एक अच्छे उद्देश्य को लेकर बनाई गई है, लेकिन फिल्म की बुनावट कमजोर है, इस कारण फिल्म गहरा असर दर्शकों पर नहीं छोड़ पाती। 
 
फिल्म की कमजोरी इसकी स्क्रिप्ट है। बिना किसी उतार-चढ़ाव के एकदम सपाट तरीके से बात को कहा गया है। बेहतर होता कि डॉक्यूमेंट्री ही बना दी जाती जिससे विश्वसनीयता बढ़ जाती। दर्शक इस बात से अच्छी तरह परिचित है कि उस दिन क्या हुआ था। सरदारों को किस तरह के हालातों से गुजरना पड़ा था। कुछ ने तो जान बचाने के लिए न चाहते हुए भी केश काट लिए थे। कुछ हिंदुओं ने आगे बढ़ कर सरदारों की मदद भी की थी, लेकिन पूरी फिल्म इसी बात के इर्दगिर्द बनाने के कारण प्रभावी नहीं बन पाई। 
 
फिल्म के अंत में दिखाया गया है कि इस घटना को 32 वर्ष हो गए, लेकिन अभी तक इस मामले में न्याय नहीं हुआ है। देवेन्दर अभी भी इसलिए दु:खी है और तेजिन्दर ने हालात से समझौता कर लिया है। 
 
असल में फिल्म का फोकस इस बात पर होना चाहिए था कि पीड़ितों को न्याय क्यों नहीं मिला? कितनी सरकार आई और गई, उनके द्वारा दिए गए आश्वासनों का क्या हुआ? कहां पर देरी हो रही है? दंगे किन लोगों भड़काए थे? लेकिन इन बातों को तो फिल्म में उठाया ही नहीं गया। कांग्रेसी नेता एचकेएल भगत, सज्जन कुमार और जगदीश टाइटलर जैसे दिखने वाले कुछ किरदारों की छोटी-सी झलक के जरिये कुछ इशारा जरूर किया गया है। 
 
निर्देशक के रूप में शिवाजी लोटन पाटिल को एक राष्ट्रीय पुरस्कार भी मिल चुका है, लेकिन '31 अक्टूबर' में वे प्रभावित नहीं कर पाए। कमजोर स्क्रिप्ट के कारण वे भी भटक गए और टाइम पास करते रहे। 31 तारीख की सुबह दिखाने में उन्होंने काफी फुटेज खर्च किए। दहशत भरे माहौल को उन्होंने अच्छी तरह से पेश किया, लेकिन इस गंभीर मुद्दे को प्रभावी रूप से दर्शा नहीं पाए। उनका प्रस्तुतिकरण अत्यंत ही साधारण रहा। 
 
अभिनय में भी फिल्म औसत दर्जे की रही है। वीर दास द्वारा निभाए गए किरदार को बेहद सज्जन, दयालु और सभ्य दिखाया गया है और वीर इन खासियतों को दर्शाने के लिए अतिरिक्त प्रयास करते दिखाई दिए। सोहा अली खान को बहुत ज्यादा अवसर नहीं मिले। सहायक कलाकार भी बेअसर रहे। 
 
फिल्म '31 अक्टूबर' ने एक बड़ा मुद्दा जरूर उठाया है। न्याय न मिल पाने की टीस को दिखाने की कोशिश की है, लेकिन फिल्म दर्शकों को झकझोर नहीं पाई। 
 
निर्माता : हैरी सचदेवा
निर्देशक : शिवाजी लोटन पाटिल 
कलाकार : वीर दास, सोहा अली खान, लख्खा लखविंदर सिंह, दीपराज राणा, विनीत शर्मा 
सेंसर सर्टिफिकेट : ए * 1 घंटा 42 मिनट 18 सेकंड

__________________________
निर्देशक राकेश ओमप्रकाश मेहरा अपनी फिल्मों में कहानी को बेहतर तरीके से कहने के लिए जाने जाते हैं। 'अक्स', 'रंग दे बसंती' और 'भाग मिल्खा भाग' जैसी फिल्में इस बात का सबूत हैं। मेहरा की फिल्मों की खासियत मजबूत कहानी होती है। अपनी ताजा फिल्म 'मिर्जिया' में ओमप्रकाश मेहरा ने तकनीक पर खासा जोर दिया है। फिल्म को भव्य और दर्शनीय तो उन्होंने बना दिया है, लेकिन कहानी की कमजोरी फिल्म को ले डूबी है। मजबूत कंटेंट के अभाव में सिर्फ विजुअल ट्रीट के बूते पर कब तक दर्शकों को बांधा जा सकता था। 
 
मिर्जा-साहिबां की लोककथा से प्रेरित कहानी 'मिर्जिया' में दिखाई गई है। फिल्म में दो कहानी समानांतर चलती हैं। एक कहानी वर्षों पुरानी है जिसमें दो प्रेमियों के प्रेम के खिलाफ जमाना है। दूसरी आज के दौर में सेट है और यह आदिल-सूची की कहानी है। हालात आज भी वही है। एक बार फिर दुनिया प्रेमियों को मिलने नहीं देती। दो कहानियों को दिखाने का केवल यही तुक हो सकता है कि प्यार के खिलाफ दुनिया वर्षों पूर्व भी थी और अब भी है। 
 
राकेश ओमप्रकाश मेहरा 'रंग दे बसंती' में इस तरह का प्रयोग कर चुके हैं जब उन्होंने अतीत और वर्तमान की कहानियों के तार आपस में जोड़े थे, लेकिन 'मिर्जिया' में यह प्रयोग बुरी तरह असफल रहा है। इन दोनों कहानियों को दिखाने का कोई ठोस उद्देश्य नहीं है। पुरानी कहानी को बहुत ही अच्छी तरह शूट किया गया है। लद्दाख की वादियों में बिना किसी संवाद के इसे फिल्माया गया है। लेकिन इसका कोई ओर-छोर नहीं है। इसमें सिर्फ तकनीकी बाजीगरी है। 



दूसरी कहानी राजस्थान के रेगिस्तान में फिल्माई गई है। जिसमें दिखाया गया है कि आदिल और सूची बचपन से एक-दूसरे को चाहते हैं। उनका अलगाव होता है और वर्षों बाद वे मिलते हैं। सूची की शादी होने वाली है और अचानक आदिल सामने आ जाता है। इस कहानी में प्रेमियों के मिलन और बिछुड़ने को गीत-संगीत के जरिये कुछ उभारने की कोशिश की गई है, लेकिन ये बातें दर्शकों के दिल को जरा नहीं छूती। सब कुछ नकली सा लगता है। 
 
फिल्म की स्क्रिप्ट गुलजार ने लिखी है। गुलजार ने गीतों के जरिये कहानी को आगे बढ़ाया है। ना‍यक-नायिका के मनोदशा का वर्णन गीतों के जरिये पता चलता है। पूरी फिल्म काव्यात्मक तरीके से चलती है और पृष्ठभूमि में लगातार 'होता है, इश्क में अक्सर ऐसा होता है, चोट कहीं लगती है जाकर, जख्म कहीं पर होता है' जैसी बेहतरीन लाइनें सुनने को मिलती हैं। लेकिन फिल्म देखने के बाद महसूस होता है कि स्क्रिप्ट राइटर और निर्देशक के दृष्टिकोण का तालमेल नहीं हो पाया जिसका सीधा असर फिल्म पर पड़ा है।
 
निर्देशक राकेश ओमप्रकाश मेहरा ने फिल्म को भव्य बनाया है। कभी लोहार को तो कभी लोक कलाकारों को सूत्रधार बनाते हुए उन्होंने अपनी बात कही है। मुश्किल बात यह थी उनके लिए, कि कहने को बात छोटी सी थी उनके पास और वक्त बहुत ज्यादा। गीत-संगीत, आंखों को सुकून देने वाले लोकेशन, भव्यता से सजा कर उन्होंने कहानी पेश की है, लेकिन पूरे समय तक वे दर्शकों को बांध कर नहीं रख पाए। उनका दृश्यों को सुंदर बनाने पर ज्यादा जोर रहा है भले ही वे कहानी में फिट बैठते हों या नहीं। साथ ही दोनों कहानी के बीच वे कोई तालमेल नहीं बना पाए जिससे अतीत वाली कहानी निरर्थक लगती है। 
 
गुलजार के गीत और शंकर-एहसान-लॉय का संगीत फिल्म का प्लस पाइंट है। पॉवेल डिल्लस की सिनेमाटोग्राफी लाजवाब है। राजस्थान और लद्दाख को उन्होंने इतनी सुंदरता के साथ पेश किया है कि स्क्रीन से नजर हटाना मुश्किल है। 
 
'मिर्जिया' से अनिल कपूर के बेटे हर्षवर्धन कपूर ने अपने अभिनय के सफर की शुरुआत की है। उन्हें ज्यादा अवसर तो नहीं मिले हैं, लेकिन एक अच्छे अभिनेता बनने के गुण उनमें नजर आते हैं। सैयामी खेर का अभिनय सीन दर सीन अच्छा-बुरा होता रहा है। उन्हें अपने अभिनय पर काफी मेहनत की जरूरत है।
 
मिर्जिया से कई प्रतिभाशाली लोग जुड़े हुए हैं, लेकिन परिणाम अपेक्षा से नीचे रहा है।
 
बैनर : सिनेस्तान फिल्म कम्पनी प्रा.लि., राकेश ओमप्रकाश मेहरा पिक्चर्स
निर्माता : पीएस भारती मेहरा, रोहित खट्टर, राजीव टंडन, राकेश ओमप्रकाश मेहरा 
निर्देशक : राकेश ओमप्रकाश मेहरा 
संगीत : शंकर-एहसान-लॉय 
कलाकार : हर्षवर्धन कपूर, सैयामी खेर, ओम पुरी 
सेंसर सर्टिफिकेट : यूए * 2 घंटे 9 मिनट 45 सेकंड 


__________________________
1959 में घटित चर्चित नानावटी कांड में एक क्राइम थ्रिलर बनने के सारे गुण मौजूद हैं। एक ऑफिसर, उसकी अकेली पत्नी, पति के दोस्त के साथ अफेयर, एक मर्डर, अदालत में जोरदार बहस और देशभक्ति को लेकर बढ़िया फिल्म बनाई जा सकती है। ऐसा नहीं है कि पहले प्रयास नहीं हुए। ये रास्ते हैं प्यार के और अचानक इस घटना से ही प्रेरित होकर बनाई गई थी। 
 
57 वर्ष पूर्व घटे इस घटनाक्रम को लेकर निर्देशक टीनू सुरेश देसाई ने अक्षय कुमार को लेकर 'रुस्तम' बनाई है। इस फिल्म को भी प्रेरित ही कहा जाएगा क्योंकि इसमें कल्पना के कुछ रेशे भी डाल दिए गए हैं। फिल्म को मनोरंजक बनाने के चक्कर में निर्देशक और लेखक थोड़े बहक गए जिससे इस थ्रिलर की गंभीरता कम हुई है और फिल्म उतना मजा नहीं दे पाती हैं। 
 
रुस्तम पावरी (अक्षय कुमार) नेवी में ऑफिसर है। महीनों वह घर से दूर रहता है। इस दौरान उसकी पत्नी सिंथिया (इलियाना डीक्रूज) रुस्तम के दोस्त विक्रम (अर्जन बाजवा) की ओर आकर्षित हो जाती है और एक रात दोनों तमाम सीमाओं को तोड़ देते हैं। सिंथिया को गलती का अहसास होता है। वह अपने पति को इस बारे में बताए इसके पहले ही रुस्तम को यह बात पता चल जाती है। वह विक्रम की हत्या कर देता है। अदालत में उस पर मुकदमा चलता है जिसमें वह खुद की पैरवी करता है। किस तरह से रुस्तम अपने आपको निर्दोष साबित करता है यह फिल्म का सार है। 
 
इस कहानी में सस्पेंस जैसा ज्यादा कुछ नहीं है। सब कुछ साफ है कि किसने हत्या की है और क्यों की है। मामला कोर्ट रूम ड्रामे पर बहुत ज्यादा निर्भर है। निर्देशक टीनू देसाई और लेखक विपुल के. रावल ने अपने पत्ते (घटनाक्रम) शुरुआत के पन्द्रह मिनट में ही खोल दिए हैं। पत्नी की बेवफाई का राज और उसके प्रेमी की हत्या इस दौरान हो जाती है इससे उत्सुकता जागती है कि अब फिल्म को कैसे समेटा जाएगा, लेकिन धीरे-धीरे निर्देशक और लेखक के हाथ से फिल्म फिसलने लगती है। खूब फैलाव और दोहराव नजर आता है। फिल्म में मनोरंजन का स्तर ऊपर-नीचे होता रहता है और फिल्म अंत तक पहुंचने में लंबा समय लेती है। 


फिल्म का पहला हाफ ठीक है। इस दौरान कहानी को खूब घुमाया-फिराया गया है और दर्शकों की उत्सुकता को बनाए रखा है। दूसरे हाफ का 90 प्रतिशत समय अदालत में कटता है। यहां पर लेखक से चूक यह हो गई है कि उन्होंने अदालत वाले घटनाक्रम को गंभीर नहीं रखा है। शायद वे दर्शक को तनाव नहीं देना चाहते थे इसलिए हंसाने के लिए उन्होंने कुछ दृश्य रखे हैं जो बेतुके लगते हैं, कहानी की गंभीरता को कम करते हैं और फिल्म को उस वास्तविकता से दूर ले जाते हैं।
	
	रुस्त म केे टिकट बुक करने के लिए क्लिक करें 
 
दर्शकों को जो चीज फिल्म से बांध कर रखती है वो है कहानी। इस कहानी में वो पकड़ है जिसकी वजह से दर्शक अंत तक बैठा रहता है। साथ ही कहानी में जो देशप्रेम और राष्ट्र‍भक्ति वाला रेशा डाला गया है वह फिल्म को ताकत देता है। फिल्म दर्शाती है कि भ्रष्टाचार की जड़ बहुत पुरानी है। 
 
टीनू सुरेश देसाई का निर्देशक और प्रस्तुतिकरण वर्षों पुरानी फिल्मों जैसा है। वे उस फॉर्मूले पर काम करते नजर आए कि दो गंभीर दृश्य हो गए हैं अब दर्शकों को रिलैक्स करने के लिए एक हास्य दृश्य बीच में डाल दो। फिल्म पर से उनका नियंत्रण बार-बार छूटता रहा है। ड्रामे में वे थ्रिल भी पैदा नहीं कर पाए और नाटकीयता का पुट उन्होंने ज्यादा डाल दिया है। 
 
1959 का समय दिखाने में कुछ अतिरिक्त ही प्रयास किए गए हैं। इस वजह से कुछ किरदार कैरीकेचर बन गए हैं। न केवल वे अजीब दिखते हैं बल्कि अजीब व्यवहार भी करते हैं। तकनीकी टीम से भी निर्देशक को सहयोग नहीं मिला है। इफेक्ट्‍स कमजोर हैं। रंगों का संयोजन इतना खराब है कि रंग आंखों को चुभते हैं। 
 
फिल्म का बैकग्राउंड म्युजिक बेहद लाउड हैं। निर्देशक को पार्श्वसंगीत का सहारा लेकर यह बात बताना पड़ी है कि जो किरदार दिखाया जा रहा है उसके इरादे ठीक नहीं हैं। संपादन ढीला है। आसानी से फिल्म को बीस मिनट कम किया जा सकता था। 
 
अक्षय कुमार ने गंभीरता से अपना काम किया है। अपने स्टारडम से वे बांध कर रखते हैं। नौसेना अधिकारी के रूप में उनकी फिटनेस देखने लायक है। इलियाना डीक्रूज के किरदार को उभरने का अवसर नहीं दिया गया है, लेकिन जितना अवसर उन्हें मिला है उसे उन्होंने अच्छे से निभाया है। ईशा गुप्ता, कुमुद मिश्रा, उषा नाडकर्णी के किरदार शायद दर्शकों को हंसाने के लिए रखे गए हैं। नकारात्मक रोल में अर्जन बाजवा अपना असर छोड़ते हैं।
 
रुस्तम तभी पसंद आएगी जब बहुत आशा लेकर न जाए क्योंकि कहानी में दम तो है, लेकिन लेखक और निर्देशक इसका पूरा दोहन नहीं कर पाए। 
 
बैनर : ए फ्राइडे फिल्मवर्क्स, एस्सेल विज़न प्रोडक्शन्स लि., केप ऑफ गुड फिल्म्स 
निर्माता : नीरज पांडे, शीतल भाटिया, अरुणा भाटिया, नितिन केनी, आकाश चावला, वीरेन्दर अरोरा, ईश्वर कपूर
निर्देशक : टीनू सुरेश देसाई
संगीत : अंकित तिवारी, जीत गांगुली, राघव साचर, आर्को प्रावो मुखर्जी 
कलाकार : अक्षय कुमार, इलियाना डीक्रूज, ईशा गुप्ता, सचिन खेड़ेकर, पवन मल्होत्रा, परमीत सेठी, अर्जन बाजवा, उषा नाडकर्णी
सेंसर सर्टिफिकेट : यूए * 2 घंटे 30 मिनट 30 सेकंड्स 

__________________________
सत्तर के दशक में जब गुंडे के चेहरे पर हीरो मुक्का जड़ता था तब बैकग्राउंड से आवाज आती थी 'ढिशूम'। ऐसा लगता था कि कोई शख्स यह शब्द बोल रहा है। तब से ढिशूम शब्द दर्शकों को रोमांचित करता आया है और एक्शन का प्रतीक है। शायद इसीलिए निर्देशक रोहित धवन ने अपनी फिल्म का शीर्षक 'ढिशूम' चुना। उन्होंने अपनी फिल्म में रोमांच और एक्शन डालकर मुख्य किरदारों को खूब भगाया है और दर्शकों को रोमांचित करने में वे थोड़ा-बहुत सफल भी हुए हैं। यदि स्क्रिप्ट पर थोड़ी मेहनत और की जाती तो 'ढिशूम' में निखार आ जाता। 
 
फिल्म शुरू होती है एक वीडियो टेप से जिसे विदेश मंत्रालय को भेजा जाता है। इसमें एक आतंकी कहता है कि उसने भारत के मुख्य बल्लेबाज विराज शर्मा का अपहरण कर लिया है। मिडिल ईस्ट में भारत का फाइनल मैच में मुकाबला पाकिस्तान से है और विराज उसमें नहीं खेल पाए ताकि भारत मैच हार जाए। मैच शुरू होने में लगभग 36 घंटे का समय है। भारत से ऑफिसर कबीर (जॉन अब्राहम) को जिम्मेदारी सौंपी जाती है कि वह विराज को ढूंढ कर लाए। मिडिल ईस्ट में कबीर की इस मिशन में मदद करता है जुनैद (वरुण धवन)। 
 
कबीर और जुनैद मिलकर उस आतंकी को ढूंढ लेते हैं, लेकिन वह महज एक अभिनेता रहता है। पुलिस को गुमराह करने के लिए उसका चेहरा दिखाया गया था। कबीर और जुनैद के 12 घंटे इसमें खराब हो जाते है। एक बार फिर नए सिरे से उन्हें शुरुआत करना पड़ती है। कबीर और जुनैद के हाथ ईशिका (जैकलीन फर्नांडिस) लगती है जिसके पास विराज का मोबाइल फोन है। ईशिका एक पॉकेटमार है। उसी के सहारे कबीर और जुनैद आगे बढ़ते हैं और विराज तक जा पहुंचते हैं। 


रोहित धवन और तुषार हीरानंदानी ने मिलकर कहानी और स्क्रीनप्ले लिखा है। कहानी रोचक है और इस पर एक थ्रिलर बनने के सारे गुण मौजूद हैं। फिल्म की शुरुआत बहुत अच्छी है। कबीर का 'सड़ू' और वरुण के 'मजाकिया' होने वाली बात को अच्छी तरह से दिखाया गया है।
 
जॉन-वरुण की केमिस्ट्री जबरदस्त है। कुछ अच्छे दृश्य आते हैं जो मनोरंजन करते हैं। लेखकों ने अपहरण के गंभीर मुद्दे को हल्का-फुल्का रखा है, लेकिन धीरे-धीरे फिल्म अपना असर खोने लगती है। मनोरंजन का ग्राफ आधे घंटे के बाद तेजी से नीचे की ओर आने लगता है। एक खास मोड़ पर आकर कहानी गंभीरता की मांग करती है, जिसे पूरा नहीं किया गया। 
	 
कबीर और जुनैद अपने स्तर पर मामले की पड़ताल करते हैं, लेकिन इसमें वो रोमांच नहीं है कि दर्शक भी इस मामले से पूरी तरह जुड़ जाए। 36 घंटे का समय तेजी से बीत रहा है, लेकिन इसका तनाव दर्शक महसूस नहीं करते। दरअसल, 'फन एलिमेंट' के चक्कर में निर्देशक-लेखक 'थ्रिल' वाली बात भूल गए। 
 
विदेशी जमीन पर कबीर जिस तरह से कारनामे करता है उस पर हैरानी होती है। हेलिकॉप्टर, कार उसे यूं ही मिल जाती है। कबीर और जुनैद कहीं भी घुस जाते हैं। यहां फिल्म को थोड़ा तार्किक होना था। फिल्म के खलनायक असर नहीं छोड़ पाते। 
 
ढिशू म के टिकट बुक करने के लिए क्लिक करें 
 
फिल्म का बड़ा प्लस पाइंट है जॉन-वरुण की जोड़ी। दोनों के बीच कुछ बेहतरीन दृश्य हैं। दोनों किरदारों को बखूबी गढ़ा गया है। एक एंग्रीयंग मैन है तो दूसरा बड़बोला। अमिताभ और शशि कपूर की जोड़ी की जॉन-वरुण याद दिलाते हैं। जुनैद को सतीश कौशिक के जो फोन आते हैं वो खूब हंसाते हैं। 
 
निर्देशक के रूप में रोहित धवन प्रभावित करते हैं। अपने पिता डेविड धवन की तरह उन्होंने सारा फोकस दर्शकों के मनोरंजन पर रखा है। एक्शन और कॉमेडी का मिश्रण उन्होंने अच्छी तरह से करते हुए उन्होंने फिल्म को स्टाइलिश और यंग लुक दिया है। फिल्म की गति उन्होंने तेज रखी है और लंबाई कम। 
 
वरुण धवन फिल्म की जान है। अपनी ऊर्जा से वे फिल्म में ऊर्जा भर देते हैं। उनकी कॉमिक टाइमिंग जोरदार है और कुछ सीन उनके ही कारण देखने लायक हैं। जॉन अब्राहम जितना कम बोलते हैं उतना ही फिल्म के लिए फायदा होता है। यहां उन्हें संवाद कम और एक्शन ज्यादा करने के लिए दिया है और उनके एक्शन सीन शानदार हैं। 
 
जैकलीन फर्नांडीस को सिर्फ इसलिए रखा गया है क्योंकि फिल्म में एक हीरोइन होनी चाहिए। कबीर और जुनैद के मिशन में उन्हें जबरदस्ती ठूंसा गया है। अक्षय खन्ना लंबे समय बाद सिल्वर स्क्रीन पर नजर आए हैं। आश्चर्य है कि उन्होंने वापसी के लिए इस तरह का रोल चुना क्योंकि उनके रोल में कोई नई बात नहीं है। 
 
छोटे से रोल में अक्षय कुमार आकर फिल्म को ऊंचा उठा देते हैं। नरगिस फाखरी और परिणीति चोपड़ा ने फिल्म के ग्लैमर को बढ़ाया है। 
 
अयानंका बोस की सिनेमाटोग्राफी ऊंचे दर्जे की है। बैकग्राउंड म्युजिक बढ़िया है। 'सौ तरह के' गाना धूम मचा रहा है। 
 
'ढिशूम' के बारे में सबसे अच्छी बात यह है कि कमियों के बावजूद यह बोर नहीं करती और समय अच्छे से कट जाता है। 
 
बैनर : नाडियाडवाला ग्रैंडसन एंटरटेनमेंट, इरोज़ इंटरनेशनल
निर्माता : साजिद नाडियाडवाला, सुनील ए. लुल्ला
निर्देशक : रोहित धवन
संगीत : प्रीतम चक्रवर्ती
कलाकार : वरुण धवन, जैकलीन फर्नां‍डीस, जॉन अब्राहम, अक्षय खन्ना, विजय राज, नरगिस फाखरी और अक्षय कुमार (स्पेशल अपियरेंस), परिणीति चोपड़ा (आइटम नंबर)
सेंसर सर्टिफिकेट : यूए * 2 घंटे 4 मिनट

__________________________
टारजन का किरदार सदैव ही फिल्मकारों को लुभाता रहा है। एडवेंचर, रोमांस, जंगल, जानवर और एक ताकतवर हीरो इस कहानी की खासियत हैं। हॉलीवुड सहित बॉलीवुड में कई फिल्में इस किरदार को लेकर बनी है। हेमंत बिरजे तो मात्र एक फिल्म के जरिये ही टारजन के रूप में मशहूर हो गए। 
 
'द लेजेंड ऑफ टारजन' इस कड़ी में एक और फिल्म है जिसे बड़े बजट के साथ बनाया गया है। टारजन की कहानी जंगल बुक से मिलती-जुलती है। फर्क इतना है कि वो कहानी बच्चों के लिए है और टारजन को बच्चों के साथ युवा भी पसंद करते हैं। 
 
कहानी की शुरुआत 1884 से होती है। कांगो पर बेल्जियम के राजा का नियंत्रण हो जाता है। आर्थिक हालत गिरने के कारण लियान रोम को कांगो भेजा जाता है। कांगो के मुखिया से लियान एक सौदा तय करता है। कांगो का मुखिया उसे बेशकीमती हीरे देगा, लेकिन बदले में उसे टारजन चाहिए। वह टारजन से अपने बेटे की मौत का बदला लेना चाहता है। 
 
टाजरन इन दिनों इंग्लैंड में अपनी पत्नी जेन के साथ रहता है। उसे कांगो बुलाया जाता है जहां लियान उसे पकड़ने की कोशिश करता है। टारजन बच निकलता है, लेकिन उसकी पत्नी जेन पकड़ में आ जाती है। जेन को लेकर लियान भाग निकलता है और उसे पता है कि टारजन उसके पीछे-पीछे आएगा। किस तरह से जेन को टारजन बचाता है यह फिल्म का सार है। 
 

कहानी साधारण है और इसमें उतार-चढ़ाव बिलकुल नहीं है। आगे क्या होने वाला है इसका अंदाजा लगाना कठिन नहीं है। अक्सर सुपरहीरो की कहानियां ऐसी ही होती हैं, लेकिन एक्शन और रोमांच का कलेवर होने से दर्शकों को यह लुभाती है। टारजन इस मामले में पिछड़ जाती है। 
 
फिल्म की शुरुआत अच्छी है, जब कांगो के लिए लियान निकलता है और उसकी लड़ाई स्थानीय लोगों से होती है, लेकिन इसके बाद फिल्म धीमी पड़ जाती है। दर्शक टारजन में एक्शन और रोमांच का इंतजार करते हैं और यह इंतजार बहुत ही लम्बा हो जाता है। फिल्म में जब भी लियान स्क्रीन पर आता है, बोरियत हावी हो जाती है। 
 
टारजन के अतीत की बातें भी फिल्म में बीच-बीच में दिखाई गई हैं। कैसे टारजन जानवरों के बीच पहुंच गया? कैसे उसे पाला गया? जेन से उसकी मुलाकात कैसे हुई? लेकिन ये बातें इस तरह से दिखाई गई हैं कि दर्शकों को संतुष्टि नहीं मिलती। ऐसा लगता है कि केवल फिल्म की लम्बाई बढ़ाने के लिए ये दृश्य रखे गए हैं। 
 
फिल्म का क्लाइमैक्स जरूर शानदार है जब जंगल के सारे जानवर टारजन के एक इशारे पर दुश्मनों पर हमला करते हैं और इसे देख ही थोड़ा रोमांच महसूस होता है। 
 
कम्प्यूटर जनरेटेड इमेजरी (सीजीआई) के मामले में फिल्म कमजोर साबित हुई है। जिन्होंने 'द जंगल बुक' देखी है वे 'टारजन' देख निराश होते हैं। 'द जंगल बुक' में कितनी सफाई से ये दृश्य गढ़े गए थे, लेकिन 'टारजन' में वो सफाई नदारद है। फिल्म के एक शॉट में तितली को जेन देखती है। तितली कहीं और उड़ती है और जेन की निगाह कहीं और रहती है। 
 
फिल्म का निर्देशन डेविड येट्स ने किया है जिन्होंने हैरी पॉटर सीरिज की शानदार फिल्में बनाई हैं। 'द लेजेंड ऑफ टारजन' में वे आउट ऑफ फॉर्म दिखाई दिए। टारजन की खूबियों का उन्होंने पूरा उपयोग नहीं किया। फिल्म में वे जोश पैदा नहीं कर पाए लिहाजा ज्यादातर जगह फिल्म सुस्त लगती है। 
 
एलेक्झेंडर स्कार्सगार्ड ने टारजन की भूमिका निभाई है। टारजन के रूप में उनकी फिजिक जबरदस्त है जिसके कारण उनके फाइट सीन विश्वसनीय बन पड़े हैं। उनका अभिनय बेहतरीन है और पहली फ्रेम से ही वे टारजन के रूप में दर्शकों पर अपना विश्वास जमा लेते हैं। 
 
जेन के रूप में मार्गोट रॉबी प्रभावित करती हैं, हालांकि उनका इस्तेमाल फिल्म में ठीक से नहीं हुआ है। सैम्युअल एल. जैक्सन ने टारजन के साइड किक की भूमिका निभाई है और वे जबरदस्त रहे हैं। अपने मस्तमौला किरदार के जरिये उन्होंने दर्शकों का अच्छा मनोरंजन किया है। क्रिस्टोफ वाल्ट्ज़ बेहतरीन अभिनेता हैं, लेकिन उनके लिए अच्छे सीन नहीं लिखे गए हैं। वे खौफ पैदा नहीं कर पाए। 
 
कुल मिलाकर 'द लेजेंड ऑफ टारजन' अपेक्षाओं कर खरी नहीं उतर पाती। 
 
निर्देशक : डेविड येट्स
कलाकार : एलेकझेंडर स्कार्सगार्ड, मार्गोट रॉबी, सैम्युअल एल. जैक्सन, क्रिस्टोफ वाल्ट्ज़

__________________________
व्हाट्स एप पर चलने वाला एक जोक है कि 'पंजाब में 'ड्रग्स प्रॉब्लम' है ही नहीं क्योंकि वहां पर ड्रग्स आसानी से उपलब्ध है।' पिछले एक दशक से पंजाब नार्को टेरर से जूझ रहा है। इस समस्या पर 'उड़ता पंजाब' बनाई गई है जिसमें दिखाया गया है कि किस तरह खुशहाल प्रदेश के लोग ड्रग्स की चपेट में आकर अपना जीवन बरबाद कर रहे हैं। वैसे भारत के कई इलाकों में ड्रग्स सहज उपलब्ध है। 
 
फिल्म का पहला शॉट बहुत कुछ बोल देता है। डिस्क थ्रो करने वाले खिलाड़ी को आपने देखा ही होगा। उसी तर्ज पर पाकिस्तान से डिस्क की तरह ड्रग्स फेंकी जाती है जो भारत में आकर गिरती है। हो सकता है कि यह प्रतीकात्मक दृश्य हो, लेकिन इसके जरिये बताया गया है कि सब कुछ कितनी आसानी से हो रहा है। 
 
यह समस्या कितनी गंभीर है कि इसका अंदाजा फिल्म के एक संवाद से लगाया जा सकता है जिसमें एक बूढ़े दुकानदार से चाय मांगी जाती है तो वह कहता है कि अब चाय कौन पीता है। सब खंडहरों में नशा कर पड़े रहते हैं। 
 
'उड़ता पंजाब' में चार पात्रों के जरिये इस ज्वलंत समस्या को दर्शाया है। आपको याद होगा कि पंजाब का एक मशहूर गायक सफलता की चोटी से यकायक गायब हो गया था। ड्रग्स ने उसके संगीत और आत्मविश्वास को छीन लिया था। उससे प्रेरित होकर टोनी सिंह (शाहिद कपूर) का पात्र गढ़ा गया है। ड्रग्स लेकर वह अजीबो-गरीब हरकत करने लगता है।
 
टोनी सिंह की कहानी बताती है पैसे और नाम वाले भी ड्रग्स के नशे में अपना करियर चौपट कर लेते हैं। हालांकि यह ट्रेक एक सीमा के बाद अत्यंत लाउड हो गया है और इसका ठीक से विस्तार नहीं हुआ। यह विलेन जैसा लगता है, लेकिन अंत में हीरो वाली हरकत करता है। 


दूसरा पात्र बिहार से आई लड़की (आलिया भट्ट) का है, जो फिल्म के अंत में अपना नाम मेरी जेन बताती है। इस लड़की का सपना हॉकी खिलाड़ी बनने का था, लेकिन गरीबी के कारण काम की तलाश में पंजाब पहुंच जाती है। करोड़ों की ड्रग्स उसके हाथ लगती है। यह बात पता चलते ही वह गुंडों के हाथ लग जाती है और उस पर अत्याचार शुरू हो जाते हैं। यानी कुछ लोगों को उनके विरोध के बावजूद नशे के दलदल में धकेल दिया जाता है। 
 
तीसरे और चौथे कैरेक्टर की कहानी साथ चलती है। प्रीत साहनी (करीना कपूर खान) डॉक्टर है और सरताज सिंह (दलजीत दोसांझ) पंजाब पुलिस में है। सरताज का छोटा भाई ड्रग्स की चपेट में आता है और उसे इलाज के लिए वह प्रीत के पास जाता है। प्रीत उसे फटकार लगाती है कि पुलिस ने ड्रग्स को लेकर आंख मूंद ली है और इसी कारण उसका छोटा भाई भी इस लत का शिकार हो गया है। सरताज की आंखों से पट्टी हट जाती है। प्रीत के साथ मिलकर वह उस फैक्ट्री का पता लगाता है जहां ड्रग्स बनाई जाती है और उसके पीछे कौन लोग हैं। 
 
प्रीत और सरताज वाला ट्रेक सबसे उम्दा है। इसमें पड़ताल है, ड्रग्स के खिलाफ लड़ने की पहल है, ईमानदारी है और थोड़ा सा रोमांस भी है। इस कहानी का अंत भयानक है। ड्रग्स से दूर रहने वाले ये दो किरदार चूंकि ड्रग्स वाले क्षेत्र में रहते हैं इसलिए न चाहते हुए भी ड्रग्स के दुष्परिणाम इन पर भी असर दिखाते हैं। 
 
उड़ ता पंजाब के टिकट बुक कराने के लिए क्लिक करें 
 
चारों पात्रों की तीन कहानियां समानांतर चलती हैं और जब फिल्म आखिरी दौर में पहुंचती है तब बिहारी लड़की और टोनी सिंह की मुलाकात होती है क्योंकि दोनों ही अपने जिंदगी से दूर भागने की कोशिश करते हैं। टोनी निराश है क्योंकि उसका अच्छा समय बीत गया है और बिहारी लड़की का अच्छा समय अब तक आया ही नहीं है। इन दोनों पात्रों को इसलिए मिलाया गया है कि दो कहानी आपस में जुड़ जाएं, लेकिन इसके लिए ठीक सिचुएशन नहीं बनाई गई है। 
 
फिल्म की कहानी और स्क्रीनप्ले सुदीप शर्मा और अभिषेक चौबे ने मिलकर लिखा है। इनका मूल उद्देश्य था पंजाब में फैली ड्रग समस्या को सभी के सामने लाना। चार पात्रों के जरिये यह दिखाया गया है कि ड्रग्स कैसे दूसरे देश से आ रही है, कैसे भारत में इसे बनाया जा रहा है, कैसे नेता चुनाव के समय ड्रग्स बांटते हैं, किस तरह से पुलिस की नाक के नीचे यह सब हो रहा है? 
 
लेखन की कमजोरी यह है कि पृष्ठभूमि तो उन्होंने अच्छी चुनी, लेकिन ड्रामा उतना असरदार नहीं रहा। शाहिद और आलिया वाली कहानियां कुछ देर बाद बेअसर हो जाती हैं। तीनों कहानियों को यदि जोड़ा जाता तो फिल्म प्रभावी होती। प्रीत और सरताज की पड़ताल वाला हिस्सा भी थोड़ा कमजोर रह गया है। शक्तिशाली ड्रग माफियाओं की फैक्ट्री में जाकर सब कुछ पता लगाना बहुत ही आसानी के साथ दिखाया गया है। पहले घंटे के बाद दूसरे घंटे में दिखाने के लिए कुछ नहीं रह गया और फिल्म भटकने लगती है।  
 
लेखन के बजाय बतौर निर्देशक अभिषेक चौबे प्रभावित करते हैं। उनकी मेहनत झलकती है। उन्होंने बहुत ही उम्दा तरीके से शॉट लिए हैं और कई ऐसी बातें भी पेश की हैं जो शायद नहीं लिखी गई थी। लोकेशन्स पर खासी मेहनत की गई है। उन्होंने अपने कलाकारों से भी अच्छा अभिनय कराया है। टोनी सिंह के किरदार जरूरत से ज्यादा ही गालियां बकता है और यह गैर जरूरी था। फिल्म का टोन उन्होंने बिना जरूरत के कहीं-कहीं बहुत लाउड रखा है। फिल्म में पंजाबी भाषा का भी उपयोग बहुत ज्यादा है जिससे हिंदी समझने वाले दर्शकों को कठिनाई होती है। 
 
'उड़ता पंजाब' के कलाकारों का अभिनय फिल्म का बहुत बड़ा प्लस पाइंट है। शाहिद कपूर ने टोनी सिंह के किरदार को जरूरी एटीट्यूड और पागलपन दिया है। उनके एक्सप्रेशन शानदार रहे हैं। करीना कपूर के अभिनय में ठहराव और परिपक्तवता देखने लायक है। 
 
कम उम्र में आलिया भट्ट लगातार कमाल कर रही हैं। करियर के शुरुआती दौर में ही उन्होंने ग्लैमरविहीन भूमिका निभाकर अपने साहस का परिचय दिया है। कुछ दृश्य में वे इतनी बदसूरत दिखाई दी हैं कि यकीन करना मुश्किल हो जाता है कि यह आलिया है। दलजीत दोसांझ ने बारीकी से अपने कैरेक्टर को पकड़ा और पूरी फिल्म में उसे छूटने नहीं दिया। दमदार कलाकारों की भीड़ में वे भी फिल्म देखने के बाद याद रहते हैं। 
 
गीत-संगीत फिल्म के मूड के अनुरूप है। सिनेमाटोग्राफी जबरदस्त है। तकनीकी रूप से फिल्म बेहद सशक्त है। 
 
पंजाब की समस्या को 'उड़ता पंजाब' दुनिया के सामने लाती है और ड्रग्स से उत्पन्न खतरों से आगाह भी करती है, लेकिन बात को गैर जरूरी आक्रामकता के साथ दिखाया गया है जिससे फिल्म का प्रभाव थोड़ा कम हो गया है। 
 
बैनर : फैंटम प्रोडक्शन्स, बालाजी मोशन पिक्चर्स 
निर्माता : शोभा कपूर, एकता कपूर, समीर नायर, अमन गिल, विकास बहल, विक्रमादित्य मोटवाने, अनुराग कश्यप 
निर्देशक : अभिषेक चौबे 
संगीत : अमित त्रिवेदी 
कलाकार : शाहिद कपूर, आलिया भट्ट, करीना कपूर खान, दलजीत दोसांझ, सतीश कौशिक 
सेंसर सर्टिफिकेट : ए 

__________________________
एक समय प्रतिभाशाली निर्देशकों में गिने जाने वाले रामगोपाल वर्मा ने बॉलीवुड से लम्बा ब्रेक लिया। इस दौरान उन्होंने कई फिल्म देखी और आत्ममंथन किया। नतीजा ये निकाला कि वे दोहराव के शिकार हो गए हैं। नई ताजगी और ऊर्जा के साथ उन्होंने 'वीरप्पन' के जरिये वापसी की, लेकिन उनकी यह फिल्म हड़बड़ी में बनाई गई है। फिल्म देखते समय लगा कि निर्देशक को बहुत जल्दी थी और वीरप्पन पर फिल्म बनाते समय वे उतनी गहराई में नहीं उतरे जितनी कि इस विषय की मांग थी। 
 
चंदन की तस्करी करने वाला वीरप्पन एक समय पुलिस के लिए सिरदर्द था। कर्नाटक, तमिलनाडु और केरल के घने जंगलों में उसने उत्पात मचा कर पुलिस की नाक में दम कर दिया था। पुलिस को उस तक पहुंचने के लिए वर्षों लगे और इस दौरान उसने अपनी क्रूरता के जरिये सैकड़ों पुलिस वालों और आम इंसानों को मौत के घाट उतार दिया। 
 
रामगोपाल वर्मा को डार्क कैरेक्टर्स हमेशा आकर्षित करते आए हैं और कोई आश्चर्य की बात नहीं है कि उन्होंने वीरप्पन पर फिल्म बनाने का निश्चय किया, लेकिन इस विषय की जो मांग थी उस पर रामू खरे नहीं उतर पाए। निर्देशन और लेखन जो किसी भी फिल्म को ताकत देते हैं, 'वीरप्पन' की कमजोर कड़ी साबित हुए। 
 
फिल्म बजाय वीरप्पन की जिंदगी को दिखाने के उस पुलिस ऑफिसर को महत्व देती है जो वीरप्पन को पकड़ने के लिए जाल बुनता है। अपने मास्टरमांइड के जरिये वह वीरप्पन को घेरता है। यही पर फिल्म कमजोर हो जाती है। संभवत: यह काल्पनिक चरित्र है। सचिन जोशी ने इस किरदार को निभाया है जो अपने कमजोर अभिनय से इस मजबूत किरदार को बौना बना देते हैं। 
	 
रामगोपाल वर्मा इस किरदार से समझौता करते हुए लगे। उन्होंने सचिन को ज्यादा फुटेज इसलिए दिए क्योंकि सचिन की पत्नी फिल्म की निर्माता हैं। रामू के झुकने का सीधा असर फिल्म पर पड़ा है क्योंकि यह कहानी सचिन के नजरिये से दिखाई गई है और वीरप्पन को फुटेज कम मिले हैं जिसके बारे में दर्शक ज्यादा से ज्यादा जानना चाहते हैं। 


वीरप्पन के आरंभिक जीवन के बारे में एक लंबे वाइस ओवर के जरिये बताया गया है। ऐसा लगता है मानो डॉक्यूमेंट्री देख रहे हों। इसके बाद सारा फोकस इस बात पर है कि वीरप्पन को पुलिस कैसे पकड़ती है। चोर-पुलिस का यह खेल रोमांचविहीन है। पुलिस ऑफिसर सिर्फ बात करता रहता है और प्लान बनाता रहता है। उसके ये प्लान सफाई से नहीं बताए गए हैं और दर्शक इनके साथ जुड़ नहीं पाता।  
 
वीरप्पन के टिकट बुक करने के लिए क्लिक करें 
 
निर्देशक के रूप में रामगोपाल वर्मा खास प्रभावित नहीं करते। जंगल की बेहतरीन लोकेशन उन्होंने चुनी है, लेकिन वीरप्पन की कहानी को सही तरीके से पेश करने में वे चूक गए हैं। 
 
तकनीकी रूप से फिल्म औसत दर्जे की नजर आती है। फिल्म को ऐसा शूट किया गया है मानो कोई टीवी सीरियल हो। सिनेमेटोग्राफी कहीं अच्छी तो कहीं बुरी है। सम्पादन में भी त्रुटियां हैं। बैकग्राउंड म्युजिक आपके कान के पर्दे हिला देता है। 
 
संदीप भारद्वाज बिलकुल वीरप्पन की तरह नजर आए। उनका अभिनय दमदार है, लेकिन उन्हें कम फुटेज मिले हैं। सचिन जोशी निराश करते है। यही हाल लिसा रे का भी है जिन्हें फिल्म में बड़ा रोल मिला है। वीरप्पन की पत्नी के रूप में उषा जाधव का अभिनय उम्दा है। 
 
बैनर : वाइकिंग मीडिया एंड एंटरटेनमेंट 
निर्माता : बी.वी. मंजूनाथ, रैना सचिन जोशी 
निर्देशक : रामगोपाल वर्मा 
संगीत : जीत गांगुली, शरीब साबरी- तोषी साबरी 
कलाकार : संदीप भारद्वाज, लिसा रे, सचिन जोशी, उषा जाधव 
सेंसर सर्टिफिकेट : ए * 2 घंटे 5 मिनट 27 सेकंट 

__________________________
बॉलीवुड में इस समय बायोपिक का बोलबाला है। पिछले सप्ताह 'अज़हर' देखने को मिली तो अगले सप्ताह 'वीरप्पन' रिलीज हो रही है। इस सप्ताह 'सरबजीत' रिलीज हुई है जो कि भिखिविंद (पंजाब) में रहने वाले सरबजीत सिंह के जीवन पर आधारित है। 
	 
सरबजीत की कहानी बेहद दर्दनाक है। शराब के नशे में वह एक बार सीमा पार कर पाकिस्तान में घुस जाता है और पकड़ा जाता है। उसे भारतीय जासूस और लाहौर में हुए बम विस्फोट का अपराधी मंजीत सिंह मान कर जेल में बंद कर दिया जाता है। यातना दी जाती है और फिर फांसी की सजा सुनाई जाती है। 
 
दूसरी ओर उसका परिवार भी सजा भुगतता है। पिता, बहन दलबीर कौर, पत्नी और दो बेटियां राह देखते हैं कि उनका सरबजीत भारत लौट आए। बहन दलबीर लंबी लड़ाई लड़ती है। बेगुनाह सरबजीत 23 वर्ष तक जेल में बंद रहता है और पाकिस्तान में ही अंतिम सांस लेने के बाद बेजान भारत लौटता है। 
 
सरबजीत की कहानी आंखें खोल देती है कि दो देशों की दुश्मनी की सजा बेगुनाह भी भुगतते हैं और उनके परिवार वाले पत्थरों पर सर पीटते रहते हैं। सरबजीत की बहन दलबीर की जितनी तारीफ की जाए कम है क्योंकि उम्मीद और नाउम्मीद के बीच उन्होंने 23 वर्ष साधन हीन होने के बावजूद लम्बी और मुश्किल लड़ाई लड़ी। इतने वर्षों तक हिम्मत नहीं हारी और हौंसला नहीं खोया।


'मैरीकॉम'‍ फिल्म बनाने वाले निर्देशक उमंग कुमार ने अपनी दूसरी फिल्म भी बायोपिक बनाई है। उन्होंने जिस शख्स की कहानी को परदे पर उतारने का निर्णय लिया वो सही है, लेकिन वे इस उलझन में फंस रहे कि फिल्म को कितना रियल रखा जाए और कितना फिल्मी। 
 
चूंकि सरबजीत की बहन दलबीर कौर से बात कर उन्होंने फिल्म बनाई है इसलिए माना जा सकता है कि सरबजीत संबंधी अधिकांश प्रसंग सही होंगे, लेकिन गाने और फिल्मी संवाद से वे बच नहीं पाएं। ज्यादा दर्शकों को खुश करने के चक्कर में वे सरबजीत के साथ पूरी तरह न्याय नहीं कर पाए और फिल्म कहींं-कहींं जरूरत से ज्यादा ड्रामेटिक हो गई है। 
	>
	 सरबजीत के टिकट बुक करने के लिए क्लिक करें 
		 
सरबजीत के टिकट बुक करने के लिए क्लिक करें 
 
‍सरबजीत की बहन दलबीर का किरदार ऐश्वर्या राय ने निभाया है और ऐश्वर्या के स्टारडम के आगे निर्देशक दब गए। ऐश्वर्या राय बच्चन को उन्होंने थोड़ी छूट लेते हुए ज्यादा फुटेज दिए और सरबजीत को साइड लाइन कर दिया।>
	
	ऐश्वर्या की खूबसूरती से भी निर्देशक डर गए। ऐश्वर्या के किरदार को उम्रदराज दिखाने के लिए बालों को सफेद कर दिया और आंखों पर चश्मा चढ़ा दिया, इसके बावजूद ऐश्वर्या अपने किरदार की उम्र की नहीं लगती। 
 
दरअसल ऐश्वर्या राय का चयन ही गलत है। वे दलबीर के किरदार से न्याय नहीं कर पाईं। पूरी फिल्म में उन्हें पंजाबी लहजे में हिंदी बोलने में कठिनाई महसूस होती रही और इससे मजा किरकिरा होता रहा। उन्होंने वहां भी संवाद चीख-चीख कर बोले जहां जरूरत नहीं थी।
 
सरबजीत की कहानी में बहुत कुछ दिखाने को था, लेकिन निर्देशक और लेखक उतना परोस नहीं जाए और दर्शक भूखा ही रह जाता है। 
 
कुछ उम्दा सीन भी हैं, जैसे- सरबजीत का अपने परिवार से मिलना, सरबजीत का अपनी बहन को बताना कि वह कैसे छोटी सी जगह में 23 वर्षों से जी रहा है, दलबीर का आत्महत्या की कोशिश करने के बाद उसका सरबजीत की पत्नी से सामना होना। सरबजीत पर अत्याचार वाले दृश्य आपको असहज कर देते हैं। 23 सेकंड्स आपको परेशान कर देते हैं और आप कल्पना भी नहीं कर सकते कि उस आदमी ने 23 वर्ष तक सब कुछ झेला। 

कुछ बातें अच्छी तरह से उठाई गई हैं जैसे दो देशों के बीच राजनीतिक उठापटक किस तरह से सरबजीत की रिहाई को प्रभावित करती है और सरबजीत के परिवार की चार साहसी महिलाओं ने कभी उम्मीदों के दीये बुझने नहीं दिए तथा अपनी कोशिश आखिर तक जारी रखी। 
 
रणदीप हुड्डा तो जैसे सरबजीत के किरदार में घुस गए। शारीरिक रूप से भी उन्होंने इसके लिए कठोर प्रयास किए। 18 साल तक काल कोठरी में बेड़ियों से जकड़े इंसान की क्या मनोदशा हो जाती है उसे उन्होंने बेहतरीन तरीके से अभिव्यक्त किया है। 
 
सरबजीत की पत्नी और एक पथराई सी महिला जिसके जीवन में सिर्फ इंतजार लिखा है के किरदार में रिचा चड्ढा प्रभावित करती हैं। सरबजीत के वकील के रूप में दर्शन कुमार सामान्य रहे हैं। 
 
फिल्म का बैकग्राउंड म्युजिक बेहद लाउड है और तेज आवाज कानों में दर्द पैदा करता है। सिनेमाटोग्राफी औसत है। 
 
सरबजीत की कहानी बेहद मजबूत है, आपको हिला कर रख देती है, लेकिन फिल्म उतनी प्रभावशाली नहीं है। 
 
बैनर : पूजा एंटरटेनमेंट इंडिया लि., टी-सीरिज़ सुपर कैसेट्स इंडस्ट्री लि.
निर्माता : वासु भगनानी, भूषण कुमार, कृष्ण कुमार, संदीप सिंह, उमंग कुमार, जैकी भगनानी 
निर्देशक : उमंग कुमार 
संगीत : अमाल मलिक, जीत गांगुली, शैल-प्रीतेश, तनिष्क बागची, शशि-शिवम 
कलाकार : ऐश्वर्या राय बच्चन, रणदीप हुड्डा, रिचा चड्ढा, दर्शन कुमार
सेंसर सर्टिफिकेट : यूए * 2 घंटे 11 मिनट 38 सेकंड

__________________________
'अज़हर' के शुरुआत में ही स्पष्ट कर दिया है कि यह फिल्म पूर्व क्रिकेटर मोहम्मद अजहरुद्दीन की बायोपिक नहीं है, उनके जीवन की कुछ घटनाओं से प्रेरित होकर यह फिल्म बनाई गई है, जिसमें कल्पना भी जोड़ी गई है ताकि दर्शकों का मनोरंजन हो सके। दरअसल इस फिल्म के मेकर्स को अजहर के जीवन में बॉलीवुड की मसाला फिल्म के तत्व नजर आए और उन्होंने इस फिल्म को बनाया। 
 
हैदराबाद में एक मध्यमवर्गीय परिवार में जन्में सीधे-सादे अज़हर ने अपने कठोर परिश्रम के बल पर भारतीय क्रिकेट टीम में स्थान बनाया। अपनी कलात्मक बल्लेबाजी के कौशल पर पूरी दुनिया का दिल जीता। कप्तान के रूप में सफलताएं हासिल की। फिर ग्लैमर की चकाचौंध में खो गए। एक फिल्म अभिनेत्री से दूसरा विवाह रचाया और फिक्सिंग कांड में फंसे। 
 
अदालत में लंबी लड़ाई जीतकर खुद को बेगुनाह साबित किया। उनके जीवन पर बायोपिक न बनाते हुए कमर्शियल फिल्म भी सही तरीके से बनाई जाए तो सफलता अर्जित की जा सकती है, लेकिन अफसोस की बात है कि निर्देशक टोनी डिसूजा न ढंग की कमर्शियल और न ही अज़हर जैसे खिलाड़ी के साथ न्याय करने ‍वाली फिल्म बना पाए। >
	>
	 अज़हर फिल्म के टिकट बुक करने के लिए यहां क्लिक करें

अज़हर फिल्म के टिकट बुक करने के लिए यहां क्लिक करें
 
अज़हर की जिंदगी का सबसे चमकीला पहलू उनकी बल्लेबाजी रही है। उन्हें कलाइयों का जादूगर कहा जाता था क्योंकि अपनी कलाइयों के बल पर वे इतने उम्दा शॉट्स लगाते थे कि दर्शकों के साथ खेलने वाले भी दंग रह जाते थे। वे कलात्मक शैली के बल्लेबाज थे जिनके खेल में शास्त्रीयता थी। वे 'पॉवर' की बजाय 'टाइमिंग' में विश्वास रखते थे। अजहर में इन बातों का कोई उल्लेख नहीं मिलता। उनके 'खेल जीवन' को फिल्म में इग्नोर कर दिया गया है। 
 
अजहरुद्दीन के जीवन के काले अध्याय 'मैच फिक्सिंग' कांड को फोकस में रख कर यह फिल्म तैयार की गई है। तीन चौथाई फिल्म में बताया गया कि अज़हर पर तीन मैचों के फिक्सिंग के आरोप लगे जिसमें उनका प्रदर्शन भी कमजोर रहा था। इस कारण उनके खेलने पर प्रतिबंध लगा दिया गया। अज़हर इस ‍फैसले के खिलाफ अदालत में जाते हैं और जीतते हैं। फिल्म में लंबा कोर्टरूम ड्रामा है जो बेहद बचकाना है। 
 
फिल्म के लेखक रजत अरोरा और निर्देशक टोनी डिसूजा ने रियल लाइफ किरदारों को लेकर इसमें कल्पना के रेशे डालकर फिल्म तैयार की है। उनका यह प्रयास बहुत ही सतही है। अज़हर की पर्सनल लाइफ को भी इसमें खासा स्थान दिया गया है कि पहली पत्नी नौरीन से अज़हर ने किस तरह शादी की और उसके बाद फिल्म अभिनेत्री संगीता (बिजलानी) की तरफ कैसे आकर्षित हुए। 
 
हालांकि फिल्म के जरिये अज़हर के जीवन के कुछ अनछुए पहलू भी उजागर होते हैं कि किस तरह 'कपिल' ने अज़हर का ऐन मौके पर साथ नहीं दिया, अज़हर के साथी खिलाड़ी 'रवि' लड़कियों के पीछे भागते थे, अज़हर को खराब मैच खेलने के लिए पैसों का ऑफर भी मिला था और 'मनोज' नामक खिलाड़ी ने ड्रेसिंग रूम का माहौल खराब किया था। इस तरह की बातों का और समावेश किया जाता तो फिल्म का असर गहरा जाता। 
 
फिल्म की शुरुआत अच्‍छी है, लेकिन धीरे-धीरे यह अपनी पकड़ खोने लगती है। निर्देशक टोनी डिसूजा ने कहानी को इतनी बार अतीत और वर्तमान में घुमाया है कन्फ्यूजन पैदा होने लगता है। यह फिल्म उन लोगों को तो अपनी समझ से समझ में आती है जो अज़हरुद्दीन के फैन हैं या क्रिकेट की गहरी समझ रखते हैं, लेकिन आम दर्शक या जिन्हें अज़हर के बारे में ज्यादा जानकारी नहीं है, फिल्म उनके सिर के ऊपर से जाएगी। 
 
आखिर कितने लोग समझ पाएंगे कि यह किरदार राजसिंह डूंगरपुर का है जो मैदान में अज़हर से पूछते हैं कि 'मियां, कप्तानी करोगे?', कितने लोग ड्रेसिंग रूम के उन खिलाड़ियों को पहचान पाएंगे जो अज़हर के साथ खेले हैं? टोनी ने तो अज़हर और उनकी पहली पत्नी नौरीन से गाने भी गवा दिए हैं, पूछा जा सकता है कि क्या अजहरूद्दीन ने रियल लाइफ में ऐसा कभी किया है? 
 
अजहरुद्दीन का किरदार इमरान हाशमी ने निभाया है। कॉलर ऊंची कर और चलने-फिरने का अंदाज जरूर उन्होंने अज़हर जैसा अपनाया है, लेकिन अभिनय में उनकी सीमित प्रतिभा आड़े आ जाती है। हालांकि उनकी कोशिश पर संदेह नहीं किया जा सकता। प्राची देसाई को कम फुटेज मिले हैं, लेकिन वे अपने अभिनय से प्रभावित करती हैं। नरगिस फाखरी ने बहुत ही बुरी एक्टिंग की है। फिल्म के अन्य कलाकारों ने भी ओवर एक्टिंग की है। क्रिकेट वाले सीन प्रभावित नहीं करते हैं। फिल्म में संवाद अच्छे हैं, लेकिन कई सिचुएशन और किरदारों पर यह फिट नहीं बैठते। 
 
अज़हर के जीवन पर एक बेहतरीन फिल्म बनाने का पूरा मसाला मौजूद था, लेकिन 'हिट विकेट' होकर यह मौका जाया कर दिया गया है। अज़हर जैसे बड़े कद के खिलाड़ी के साथ यह‍ फिल्म न्याय नहीं करती। 
 
 
बैनर : बालाजी मोशन पिक्चर्स, एमएसएम मोशन पिक्चर्स
निर्माता : एकता कपूर, शोभा कपूर, एनपी सिंह, स्नेहा राजानी
निर्देशक : टोनी डिसूजा
संगीत : प्रीतम चक्रवर्ती, अमाल मलिक
कलाकार : इमरान हाशमी, नरगिस फाखरी, प्राची देसाई, लारा दत्ता, गौतम गुलाटी, करणवीर शर्मा, मंजोत सिंह 
सेंसर सर्टिफिकेट : यूए * 2 घंटे 11 मिनट 

__________________________
सुपरस्टार्स और फैंस के बीच का रिश्ता भी अजीब है। जिससे कभी आप मिले नहीं हो, जो आपको जानता भी नहीं है और आप उसके दीवाने हो जाते हैं। इस रिश्ते पर ऋषिकेश मुखर्जी ने 'गुड्डी' नामक बेहतरीन फिल्म बनाई थी, जिसमें सितारे धर्मेन्द्र की दीवानी का फिल्म के अंत में इस बात से परिचय होता है कि धर्मेन्द्र भी एक सामान्य व्यक्ति हैं। मनीष शर्मा की 'फैन' में प्रशंसक पर उन्माद छा जाता है जब उसका प्रिय सितारा उसे पांच मिनट भी नहीं देता। 
 
दिल्ली में सायबर कैफे चलाने वाला गौरव चान्दना सुपरस्टार आर्यन खन्ना का दीवाना है। गौरव की शक्ल भी अपने प्रिय सितारे से मिलती-जुलती है। स्टेज पर उसकी नकल कर वह इनाम जीतता है और आर्यन से मिलने मुंबई चला आता है। होटल के उसी कमरे में वह ठहरता है जहां पर संघर्ष के दिनों में आर्यन रूका था। 
 
गौरव एक युवा सितारे की इसलिए पिटाई कर देता है क्योंकि उसने आर्यन की बुराई की थी। पिटाई का वीडियो वह आर्यन को पहुंचाता है ताकि वह खुश हो सके, लेकिन इसके बदले में आर्यन उसे जेल की हवा खिला देता है। इससे गौरव बेहद आहत होता है। उस पर जिद सवार हो जाती है कि आर्यन इसके बदले में उसे 'सॉरी' कहे। 
 
हताश होकर वह दिल्ली पहुंचता है और अपनी दुकान बेच देता है। यह रकम हासिल कर वह आर्यन का पीछा कर लंदन जा पहुंचता है। उससे मिलती-जुलती शक्ल का फायदा उठाकर वह मैडम तुसाद में फूहड़ हरकत करता है। इसका जिम्मेदार आर्यन को समझा जाता है और पुलिस उसे गिरफ्तार कर लेती है। 
 
गौरव इसके बाद उस अरबपति के यहां शादी में घुस जाता है जहां आर्यन परफॉर्म करने वाला था। वहां पर एक लड़की से गौरव बदतमीजी करता है और इसका भी जिम्मेदार आर्यन को समझा जाता है। आर्यन समझ जाता है कि यह गौरव की हरकत है। 
 
गौरव इसके बाद मुंबई में आर्यन के घर तक पहंच जाता है आर्यन की जीती ट्राफियां तोड़ देता है। अब सुपरस्टार अपने फैन के पीछे पड़ जाता है। 


मनीष शर्मा ने फिल्म की कहानी लिखी है जिसके जरिये उन्होंने एक सुपरस्टार और उसके प्रशंसक की मनोदशा को समझाने की कोशिश की है। फिल्म का पहला हाफ अच्‍छा है। गौरव की अपने सुपरस्टार के प्रति दीवानगी, दिल्ली से मुंबई की यात्रा, सुपरस्टार से मिलने की कोशिश अच्छी लगती है। यहां तक मनीष ने फिल्म को वास्तविकता के निकट रखा है। 
 
दूसरे हाफ में फिल्म पटरी पर से उतर जाती है। लेखक ने सारे लॉजिक एक ओर रख कर अपनी सहूलियत के हिसाब से फिल्म को लिखा है। गौरव के पास सुपरस्टार का नंबर कहां से आया? मैडम तुसाद संग्रहालय में उसका घुसना, बदतमीजी करना और वहां से बच निकलना आसान बात नहीं है। इसी तरह वह अरबपति के घर में घुस जाता है, आर्यन बन कर महिलाओं के साथ डांस करना, सुपरस्टार आर्यन के घर में घुसना, ये सारे प्रकरण अत्यंत ही नकली लगते हैं। 
 
फैन के टिकट बुक करने के लिए क्लिक करें 
 
इंटरवल के पहले निर्देशक ने फिल्म को रि‍यलिटी की नींव पर बनाई है, लेकिन इंटरवल के बाद फिल्म फिल्म वास्तविकता से बेहद दूर हो जाती है। फिल्म देखते समय दिमाग में यह बात उठती है कि सुपरस्टार आर्यन पुलिस की मदद क्यों नहीं लेता? क्यों वह यह बात पुलिस को नहीं बताता कि ये सारी हरकत गौरव की है। माना कि वह विदेश में रहता है, लेकिन भारत के इतने बड़े स्टार की बात पुलिस मान सकती थी। 

दो-तीन घटनाओं के बाद वह प्रेस कांफ्रेंस कर बताता है कि ये हरकत करने वाला शख्स कोई और है, लेकिन गौरव का नाम वह नहीं बताता। क्यों आर्यन इस जिद पर अड़ा रहता है कि वह खुद गौरव को तलाशेगा? इस बात को राज रखने के पीछे उसके पास कोई ठोस कारण भी नहीं थे। ये प्रश्न फिल्म देखते समय परेशान करते रहते हैं और लगता है कि फिजूल ही कहानी को घुमाया जा रहा है जबकि बात करने से सारी स्थिति साफ हो सकती है।
 
गौरव अपने प्रिय सितारे का भक्त रहता है। उसे पांच मिनट का वक्त आर्यन खन्ना क्यों नहीं देता, ये भी समझ से परे है। इसके बाद गौरव की 'सॉरी' वाली जिद भी मायने नहीं रखती। 
 
गौरव और आर्यन की शक्ल मिलती-जुलती है, लेकिन दोनों में अंतर महसूस किया जा सकता है। गौरव युवा है, उसके दांत बाहर हैं, लेकिन लेखकों ने जब चाहा ये अंतर पैदा किया और जब चाहा ये फर्क मिटा दिया। मनीष शर्मा और उनके लेखकों की टीम ने कई त्रुटियां की हैं। स्क्रिप्ट की ये कमियां छोटी-मोटी नहीं है और ये फिल्म देखते समय ध्यान भंग करती है। 
 
निर्देशक के रूप में भी मनीष खास प्रभावित नहीं कर पाए। कई जगह फिल्म में कन्टीन्यूटी की कमी लगती है। 
 
शाहरुख खान की पिछली कुछ फिल्में भले ही बॉक्स ऑफिस के लिहाज से सफल रही हो, लेकिन दर्शकों को उन फिल्मों को देख संतोष नहीं मिला था। अपने चिर-परिचित अंदाज से बाहर निकल कर शाहरुख ने कुछ अलग करने की कोशिश की है। हालांकि प्रयास सफल नहीं रहा, लेकिन अपने कंफर्ट जोन से बाहर आने के लिए उनकी प्रशंसा की जा सकती है। 
 
शाहरुख ने अपने अभिनय के जरिये फिल्म से दर्शकों को जोड़े रखने की भरपूर कोशिश की है, लेकिन कमजोर स्क्रिप्ट को वे भी कब तक टेका लगाते। उन्होंने दोहरी भूमिका निभाई हैं और पूरी फिल्म में उनका दबदबा है। आर्यन खन्ना के रूप में उन्होंने खुद को ही अभिनीत किया है। बेहतर होता आर्यन की बजाय शाहरुख खान ही नाम ‍रख दिया होता। गौरव के रूप में मेकअप के कमाल से वे बेहद युवा और दुबले-पते नजर आएं। उन्होंने गौरव के लिए बोलने का लहजा और बॉडी लैंग्वेज बिलकुल अलग रखी। गौरव के रूप में वे दर्शकों का मनोरंजन करते हैं। शाहरुख के अलावा फिल्म में कोई भी ऐसा किरदार नहीं है जो याद रहे। 
 
कुल मिलाकर 'फैन' में ऐसी बात नहीं है कि इसका फैन बना जाए। 
 
बैनर : यश राज फिल्म्स 
निर्माता : आदित्य चोपड़ा
निर्देशक : मनीष शर्मा
संगीत : विशाल-शेखर
कलाकार : शाहरूख खान
सेंसर सर्टिफिकेट : यूए * 2 घंटे 22 मिनट 26 सेकंड्स 

__________________________
रॉकी उसका उपनाम है और पड़ोसी उसे हैंडसम कह कर पुकारते हैं इसलिए वह रॉकी हैंडसम कहलाने लगा। ये दो बातें फिल्म के नाम 'रॉकी हैंडसम' को जस्टिफाई करने के लिए बताई गई हैं। वैसे यह दक्षिण कोरियाई हिट फिल्म 'द मैन फ्रॉम नोव्हेअर' का ऑफिशियल ‍रीमेक है। 
 
कोरियन एक्शन मूवीज़ में हिंसा बहुत ही क्रूर तरीके से दिखाई जाती है और 'रॉकी हैंडसम' इस बात का पूरी तरह पालन करती है, लेकिन इस एक्शन को सही ठहराने के लिए कहानी सही नहीं चुनी गई है। कोरियाई फिल्म का भारतीय संस्करण बनाने में निर्देशक और लेखक ने मूल फिल्म की धार खो दी है। 
 
गोआ में रहने वाला कबीर अहलावत (जॉन अब्राहम) के बारे में लोग ज्यादा कुछ नहीं जानते। अतीत में हुई एक दुर्घटना के कारण वह खामोश रहता है। वह लोगों की चीजें गिरवी रख पैसा उधार देता है। पड़ोस में रहने वाली सात वर्ष की लड़की नाओमी (बेबी दीया चालवड) को वह बेहद चाहता है। एक दिन कुछ गुंडे नाओमी को उठाकर ले जाता है। कबीर का खून खौल उठता है। वह अकेला ही उसे ढूंढने के लिए निकल पड़ता है। उसकी टक्कर ड्रग्स, बच्चों को उठाने और मनुष्य के अंग बेचने वाले माफियाओं से होती है। वन मैन आर्मी कबीर उस माफिया की दुनिया उलट कर रख देता है। 


फिल्म की कहानी एकदम सीधी है और पूरी तरह से एक्शन पर निर्भर है। इसमें एक मजाकिया ऑफिसर, एक अजीबोगरीब हरकत करने वाला गैंगस्टर, एक खूबसूरत हीरोइन डालकर विविधता लाने का प्रयास किया गया है, लेकिन बात नहीं बनी। गैंगस्टर खिजाता है और हीरोइन का रोल देख कर ये लगता है कि क्या हर फिल्म में हीरोइन का किरदार डालना जरूरी है। इससे बचा जा सकता था।
 
स्क्रिप्ट में लॉजिक को साइड में रखते हुए सारा फोकस एक्शन पर दिया गया है। नाओमी तक पहुंचने में जो थ्रिल होना चाहिए वो नदारद है। कबीर बहुत ही आसानी से सब कुछ कर देता है जो पुलिस के लिए नामुमकिन था। स्क्रिप्ट में कई बातों को समावेश किया गया है जो अपील नहीं कर पाता। 
 
जहां तक एक्शन की बात है तो वो जबरदस्त है। कबीर इस तरह से चाकू-छुरे चलाता है मानो वह गाजर-मूली काट रहा हो। क्लाइमैक्स में तो जॉन अब्राहम का एक्शन गजब का है। लेकिन यही एक्शन तब फीका पड़ जाता है जब कहानी से या स्क्रिप्ट से उसे सपोर्ट नहीं मिलता। फिल्म में इमोशन बिलकुल भी नहीं है जबकि थोड़ी-बहुत जगह तो बनती थी। बिना इमोशन के यह एक्शन मशीनी और बेजान लगता है। 
 
रॉकी हैंड सम के टिकट बुक करने के लिए क्लिक करें 
 
निर्देशक के रूप में निशिकांत कामत ने कुछ बेहतरीन फिल्में दी हैं, लेकिन 'रॉकी हैंडसम' में वे आउट ऑफ फॉर्म नजर आएं। उनका प्रस्तुतिकरण कन्फ्यूजिंग है। वे फिल्म के मुख्य किरदारों को दर्शकों से कनेक्ट नहीं कर पाएं। नाओमी के लिए जो दर्द कबीर महसूस करता है वो दर्शक नहीं कर पाते हैं। 
 
बतौर अभिनेता जॉन अब्राहम के पास सीमित रेंज है और इसी रेंज में उन्हें निर्देशक ने रखा है। पूरी फिल्म में वे अपना स्टाइलिश लुक देते नजर आए और एक एक्सप्रेशन उन्होंने चेहरे पर रखा है। ‍बमुश्किल कुछ संवाद उन्होंने फिल्म में बोले हैं। एक्शन मे वे सहज नजर आएं और उनकी इसी खूबी का जमकर प्रयोग किया गया है। 
 
लगता है कि बॉलीवुड के प्रति श्रुति हासन गंभीर नहीं हैं और इसीलिए वे इतने महत्वहीन रोल कर रही हैं। निशिकांत कामत ने भी एक किरदार अदा किया है और उनका अभिनय ठीक है। नाओमी बनी लड़की दीया चालवड का अभिनय अच्छा है, लेकिन उन्हें भारी-भरकम संवादों से लाद दिया गया है। 
 
फिल्म में तीन-चार गाने भी हैं जो कि कहानी में फिट नहीं होते। शायद निर्देशक यह मानकर बैठे थे कि बिना गाने और हीरोइन के हिंदी फिल्म अधूरी रहती हैं। ‍शंकर रमन ने गोआ को अलग ही अंदाज में पेश किया है। गहरे काले बादलों से छाया गोआ, धुएं से भरे नाइट क्लब और गंदी तथा टूटी-फूटी बिल्डिंग्स के जरिये उन्होंने फिल्म की डार्क थीम को और गहरा किया है।
 
कुल मिलाकर रॉकी हैंडसम उन दर्शकों के लिए है जिन्हें फिल्म में सिर्फ और सिर्फ एक्शन देखना पसंद है। 
 
बैनर : जे.ए. एंटरटेनमेंट, अज़ूरे एंटरटेनमेंट
निर्माता : सुनील खेत्रपाल, जॉन अब्राहम 
निर्देशक : निशिकांत कामत
संगीत : सनी बावरा, इंदर बावरा, अंकित तिवारी
कलाकार : जॉन अब्राहम, श्रुति हासन, बेबी दीया चालवड, निशिकांत कामत, नतालिया कौर, नूरा फतेही (आइटम नंबर)
सेंसर सर्टिफिकेट : ए * 2 घंटे 6 मिनट 10 सेकंड


__________________________
इस देश में सभी को स्वतंत्रता प्राप्त है और हिमेश रेशमिया भी एक्टिंग करने के लिए आजाद हैं। हालांकि जनता की अदालत कई बार अपना फैसला सुना चुकी है, लेकिन अच्छा भला संगीतकार का करियर छोड़ हिमेश अभिनय की दुनिया में पैर जमाने के लिए डटे हुए हैं। अपने ही एक हिट गाने के मुखड़े को उन्होंने फिल्म का नाम 'तेरा सुरूर' बना दिया है। कहने को तो फिल्म एक थ्रिलर है, लेकिन फिल्म में रोमांच जैसी कोई बात नहीं है। 106 मिनट की फिल्म भी आपको लंबी लग सकती है।
 
रघु (हिमेश रेशमिया) से उसकी गर्लफ्रेंड तारा (फराह करीमी) रूठ कर डबलिन (आयरलैंड) चली जाती है। वहां तारा के साथ षड्यंत्र होता है। ड्रग्स रखने के आरोप में पुलिस उसे गिरफ्तार कर सात साल के लिए जेल में डाल देती है। रघु डबलिन पहुंचता है जहां उसका मिशन है तारा को जेल से भगा कर ले जाना और उस इंसान को खोजना जिसने तारा को फंसाया है। इस मिशन में उसकी मदद एए खान (कबीर बेदी), राजवीर कौल (शेखर कपूर) और रॉबिन सेंटिनो (नसीरुद्दीन शाह) करते हैं। 


फिल्म की कहानी ठीक-ठाक है, लेकिन कहानी का प्रस्तुतिकरण रोमांच नहीं पैदा कर पाता क्योंकि स्क्रीनप्ले दोषपूर्ण है। शुरुआती 15 मिनट में निर्देशक ने कैरेक्टर को स्थापित किए बगैर फिल्म को इतनी तेजी से भगाया है कि सब कुछ नकली प्रतीत होता है। तारा से जुदाई का दर्द रघु के लिए असहनीय है, लेकिन उसका एक प्रतिशत दर्द भी दर्शक महसूस नहीं करते। इस जुदाई को लेकर निर्देशक ने कई सीन और गाने रचे हैं जो बेकार से प्रतीत होते हैं। 
 
तारा को जेल से भगाने के लिए रघु, रॉबिन की मदद लेता है जो कई जेल तोड़ कर भाग चुका है। रॉबिन उसकी मदद के लिए क्यों तैयार हो जाता है, समझ से परे है। 
 
फिल्म के लेखक और निर्देशक ने डबलिन को न जाने क्या समझ लिया है। फिल्म का नायक खुलेआम हत्याएं करता है। सड़कों पर गोलियां दागता है, लेकिन उसका कुछ नहीं बिगड़ता। तारा को फंसाने वाला कौन है? जब इस रहस्य पर से पर्दा उठता है तो निराशा ही हाथ लगती है। देशभक्ति के नाम पर भी एक-दो सीन हैं जो कहानी में बिलकुल फिट नहीं होते। कुछ अंग्रेजी संवादों के हिंदी में सबटाइटल दिए गए हैं, जिसमें ढेर गलतियां हैं। 
 
तेरा सु रूर के टिकट बुक करने के लिए क्लिक करें 
 
निर्देशक शॉन अरान्हा ने फिल्म को कूल और स्लिक लुक दिया है। बतौर अभिनेता हिमेश कितने कमजोर है इस बात से वे अच्छी तरह परिचित हैं, लिहाजा उन्होंने हिमेश को बहुत कम संवाद दिए हैं। ज्यादातर दृश्यों में उन्होंने हिमेश को मॉडलनुमा पोज़ देते हुए दिखाया है। स्क्रिप्ट और लीड कलाकार का उन्हें साथ नहीं मिला वरना फिल्म में थोड़ी गहराई आ जाती। 
 
हिमेश रेशमिया फिल्म की सबसे कमजोर कड़ी साबित हुए हैं। लटका हुआ चेहरा लेकर वे पूरी फिल्म में घूमते रहे हैं। हर जगह उनके चेहरे पर एक ही भाव होने के कारण दर्शक बोर हो जाते हैं। संवाद अदायगी भी उनकी कमजोर है। फिल्म की हीरोइन फराह करीमी ने कमजोर अभिनय के मामले में हिमेश को कड़ी टक्कर दी है। 
 
नसीरुद्दीन शाह और शेखर कपूर ने इतने छोटे और महत्वहीन रोल क्यों किए हैं, समझ के परे हैं। कबीर बेदी के भी दो-तीन सीन हैं।
 
फिल्म का संगीत जरूर अच्छा है और कुछ गाने हिट भी हुए हैं। सिनेमाटोग्राफी, एडिटिंग, बैकग्राउंड म्युजिक बेहतरीन है। 
 
कुल मिलाकर 'तेरा सुरूर' का सुरूर नहीं चढ़ता।
 
बैनर : टी-सीरिज़ सुपर कैसेट्स इंडस्ट्री लि., एचआर म्युजिक
निर्माता : भूषण कुमार, विपिन रेशमिया, सोनिया कपूर 
निर्देशक : शॉन अरान्हा 
संगीत : हिमेश रेशमिया
कलाकार : हिमेश रेशमिया, फराह करीमी, कबीर बेदी, मोनिका डोगरा, नसीरुद्दीन शाह, शेखर कपूर 
सेंसर सर्टिफिकेट : यूए * 1 घंटा 46 मिनट

__________________________
प्रकाश झा उन फिल्म निर्देशकों में से हैं जिनका सिनेमा मुद्दा आधारित होता है। पुलिस बनाम भ्रष्ट सिस्टम को लेकर उन्होंने 'गंगाजल' फिल्म बनाई थी। एक बार फिर वे उसी ओर मुड़े हैं और नाम भी मिलता-जुलता 'जय गंगाजल' रखा है। 
 
इस बार महिला पुलिस ऑफिसर को केन्द्र में रखकर कहानी बुनी गई है। प्रियंका चोपड़ा को कुछ दिनों की शूटिंग के लिए राजी कर लिया और उनके नाम का फायदा लेने की कोशिश की गई है क्योंकि प्रियंका के रोल से बड़ा रोल तो खुद प्रकाश झा का है जिन्होंने इस फिल्म से अभिनय की दुनिया में भी कदम रखा है। प्रियंका का रोल फिल्म में फैलाकर लंबा दिखाने की कोशिश की गई है, लेकिन हकीकत तो यह है कि प्रियंका की बीच-बीच में कमी महसूस होती है। 
 
'जय गंगाजल' की कहानी में तीन धाराएं हैं। एक पुलिस को लेकर है जिसमें पुलिस के दोहरे चेहरे दिखाए गए हैं। एक ओर ईमानदार और कर्तव्यनिष्ठ पुलिस ऑफिसर आभा माथुर (प्रियंका चोपड़ा) है तो दूसरी ओर बीएन सिंह (प्रकाश झा) जैसा ऑफिसर भी है जो भ्रष्ट नेता के लिए पुलिस की नौकरी करता है। 
 
दूसरा ट्रेक पुलिस और राजनेताओं के रिश्ते पर आधारित है। कहानी मध्य भारत के एक छोटे जिले बांकीपुर की है। इस छोटे शहर में गुंडा ही विधायक बन गया है और अपना उल्लू सीधा करने के लिए उसने सरकारी कर्मचारियों को अपनी जेब में रखा हुआ है। इस तरह के नेताओं निपटना आसान बात नहीं है और लड़ने-भिड़ने के लिए कलेजा चाहिए जो आभा माथुर के पास है। 


तीसरी बात किसानों द्वारा की जा रही आत्महत्याओं को लेकर की गई है। प्लांट के नाम पर उनसे जमीन ली जा रही है या दूसरे शब्दों में कहे तो छिनी जा रही है, जिसकी वजह से वे जमीन को बचाने के लिए कर्ज में डूब रहे हैं। 
 
पहला ट्रेक अच्छा है जो दिखाता है कि पुलिस को कितनी कठिनाइयों से जूझना पड़ता है और यदि ईमानदार पुलिस ऑफिसर थोड़ा दबंग हो तो क्या नहीं कर सकता है। दूसरा ट्रेक चिर-परिचित है। इस ‍पर बॉलीवुड में ढेर सारी फिल्म बन चुकी हैं और यह इतना लुभा नहीं पाता। तीसरा ट्रेक अत्यंत ही कमजोर है जिसमें किसानों की आत्महत्या वाला मुद्दा बेहद सतही है। 
 
फिल्म को प्रकाश झा ने लिखा भी है। ड्रामे को मनोरंजक बनाने की उन्होंने भरसक कोशिश की है। पहले हाफ में चिर-परिचित कहानी होने के बावजूद फिल्म अच्‍छी लगती है, लेकिन दूसरे हाफ में स्क्रिप्ट की कमियां उभर कर सामने आती हैं और फिल्म बिखर जाती है। 
 
क्षेत्र की जनता बड़ा अजीब व्यवहार करती है। कभी तो वह बेहद डरपोक लगती है तो कभी इतनी विद्रोही कि अपराधियों को पेड़ से टांगकर फांसी लगाने की मांग करती है। कही-कही फिल्म बेहद रूटीन हो जाती है। कुछ संवाद जरूर अच्छे सुनने को मिलते हैं जैसे, कीचड़ को साफ पानी से ही धोया जा सकता है गंदे पानी से नहीं। 
 
जय गं गाजल के टिकट बुक करने के लिए क्लिक करें 
 
निर्देशक के रूप में प्रकाश झा ने फिल्म को कुछ ज्यादा ही लंबा बना दिया है। प्रसंगों को खींचा गया है। एडीटर को यदि वे छूट देते तो फिल्म आधे घंटे छोटी की जा सकती थी। झा के काम में जल्दबाजी नजर आती है और कई जगह उन्होंने छोटी-मोटी बातों पर ध्यान नहीं दिया। ‍उन्हें अपने प्रस्तुतिकरण पर भी थोड़ा ध्यान देना चाहिए। उनकी इस बात के लिए तारीफ की जा सकती है कि दर्शकों की रूचि जरूर वे फिल्म में बनाए रखते हैं। हकीकत में जो संभव नहीं है उसे परदे पर ही देख दर्शक खुश हो जाते हैं। 
 
एक ईमानदार पुलिस ऑफिसर की भूमिका में प्रियंका जमी हैं। उनका आत्मविश्वास और आक्रामकता नजर आती है। एक्शन सीन रूटीन है फिर भी वे एक्शन दृश्यों में अच्‍छी लगी हैं। प्रकाश झा का अभिनय देख लगता ही नहीं कि वे पहली बार कैमरे के सामने आए हैं। फिल्म में उनका रोल सबसे लंबा और उतार-चढ़ाव लिए हुए है। मानव कौल, मुरली शर्मा, राहुल भट सहित तमाम कलाकारों ने अपना-अपना काम अच्छे से निभाया है। तकनीकी रूप से फिल्म थोड़ी कमजोर है। 
 
'जय गंगाजल' जैसी फिल्म बनाना प्रकाश झा के लिए बेहद आसान है, जरूरत है कि वे कुछ नया और बेहतर करें क्योंकि तभी वे अपनी प्रतिभा के साथ न्याय कर पाएंगे। 
 
बैनर : प्रकाश झा प्रोडक्शन्स, प्ले एंटरटेनमेंट 
निर्माता-निर्देशक : प्रकाश झा 
संगीत: सलीम-सुलेमान 
कलाकार : प्रियंका चोपड़ा, प्रकाश झा, मानव कौल, राहुल भट, मुरली शर्मा
सेंसर सर्टिफिकेट : यूए * 2 घंटे 38 मिनट 40 सेकंड्स 

__________________________
अक्सर देखा गया है कि उपन्यास को फिल्म में परिवर्तित करने पर बात अपना असर खो देती है। अभिषेक कपूर की 'फितूर' के साथ यही हुआ। अभिषेक की पिछली फिल्म 'काई पो छे' उपन्यास पर आधारित थी और उनका काम बढ़िया था, लेकिन इस बार अभिषेक मात खा गए। चार्ल्स डिकेंस के क्लासिक उपन्यास 'ग्रेट एक्सपेक्टेशन्स' पर उन्होंने 'फितूर' बनाई है। 
 
उपन्यास का भारतीयकरण किया गया है और कहानी को कश्मीर में सेट किया गया है। कहानी है नूर (आदित्य रॉय कपूर) की, जिसने बचपन में फिरदौस (कैटरीना कैफ) को देखा तो बस देखता ही रह गया। फिरदौर की मां बेगम हज़रत (तब्बू) नूर की आंखों में इश्क को पढ़ लेती है। वह अपनी बेटी को लंदन पढ़ने भेज देती है। 
 
नूर एक कलाकार है। वह दिल्ली जाकर अपनी कला को निखारता है। वर्षों बात उसकी मुलाकात युवा फिरदौस से होती है। फिरदौस का अभी भी वह उतना ही दीवाना है जितना बचपन में था। फिरदौस की शादी बिलाल से होने वाली है। नूर के इश्क के बारे में फिरदौस जानती है, लेकिन वह उसे न हां कहती है और न ही ना। 
 
बेगम का भी अतीत है। जब वह युवा थी तब उसके प्रेमी ने धोखा ‍दे दिया था। वह फिरदौस का इस्तेमाल कर नूर को यह दर्द देना चाहती है। नूर की एक बात और, बचपन में वह एक शख्स (अजय देवगन) की मदद करता है। वर्षों बाद वह उस शख्स से मिलता है तो उसे महसूस होता है कि क्या वह सचमुच में बड़ा कलाकार है? 


फितूर के साथ दो बड़ी समस्याएं हैं। पहली स्क्रिप्ट और दूसरी फिल्म के लीड कलाकारों का अभिनय। स्क्रिप्ट इस तरह लिखी गई है कि इश्क का फितूर नजर नहीं आता है। इश्क की जो त्रीवता फिल्म में होनी थी वो नदारद है इसलिए तीन चौथाई फिल्म सपाट लगती है। 
 
फिरदौस का किरदार कन्फ्यूजन पैदा करता है। उसकी कभी भी नूर के प्रति चाहत नहीं दिखती और न ही यह बात स्पष्ट हो पाती है कि वह नूर के दिल से खेल रही है। बेगम का जब अतीत दिखाया जाता है तो कुछ बातें स्पष्ट होती हैं, लेकिन ये बताने में निर्देशक और लेखक ने बहुत देर कर दी।
 
अजय देवगन वाला ट्रेक बेहतरीन है जब एक कलाकार को पता चलता है कि बचपन से आज तक उसकी जिंदगी पर किसी और का नियंत्रण था जबकि वह अपने आपको आजाद मान रहा था। अफसोस इस बात का है कि इस पर ज्यादा फुटेज खर्च नहीं किए गए। 
 
फि तूर के टिकट बुक करने के लिए क्लिक करें 
 
निर्देशक के रूप में अभिषेक कपूर ड्रामे में उतार चढ़ाव लाने में असफल रहे हैं। उन्होंने कहानी को कश्मीर में अच्छी तरह सेट किया, माहौल तैयार किया, लेकिन कलाकारों से अभिनय नहीं निकलवा पाए। साथ ही उनके प्रस्तुतिकरण में स्पष्टता नहीं है। फिल्म की शुरुआत जरूर अच्छी है, लेकिन बाद में लंबे समय तक फिल्म ठहरी हुई और उदास लगती है। 
 
आदित्य रॉय कपूर और कैटरीना कैफ फिल्म की कमजोर कड़ी साबित हुए। फिरदौस के किरदार की डिमांड थी हीरोइन का खूबसूरत होना। कैटरीना इस पर भले ही खरी उतर गई हो, लेकिन अभिनय के मामले में वे कमजोर साबित हुईं। कई महत्वपूर्ण दृश्यों में उनका चेहरा भावहीन रहा। 
 
आदित्य रॉय कपूर कही से भी कश्मीरी लड़के नहीं लगे बल्कि वे मेट्रो सिटी के युवक नजर आते हैं। अपने अभिनय से भी वे इन कमियों को छिपा नहीं पाए। हालांकि उनकी कोशिश पर संदेह नहीं है, लेकिन बात नहीं बन पाई। 
 
'हैदर' में तब्बू ने कुछ इसी तरह की भूमिका निभाई थी और 'फितूर' में उसका यह विस्तार है। उन्होंने एक बार फिर बेहतरीन अभिनय किया है। 
 
आदिति राव हैदरी संक्षिप्त रोल में हैं और कई लोग तो जान भी नहीं पाएंगे कि वे युवा तब्बू के किरदार में हैं। अजय देवगन और लारा दत्ता की भी संक्षिप्त भूमिकाएं हैं। 
 
अनय गोस्वामी की सिनेमाटोग्राफी शानदार है। पूरी फिल्म को उन्होंने बेहतरीन तरीके से फिल्माया है और कश्मीर की खूबसूरती को परदे पर दिखाया है। अमित त्रिवेदी का संगीत फिल्म की थीम के अनुरूप है। 
 
ड्रामे में कन्फ्यूजन और मुख्य कलाकारों के कमजोर अभिनय के कारण 'फितूर' निराश करती है। 
 
बैनर : यूटीवी मोशन पिक्चर्स, गाय इन द स्काय पिक्चर्स 
निर्माता : सिद्धार्थ राय कपूर, अभिषेक कपूर 
निर्देशक : अभिषेक कपूर
संगीत : अमित त्रिवेदी
कलाकार : आदित्य रॉय कपूर, कैटरीना कैफ, तब्बू, अदिति राव हैदरी, अदिति राव हैदरी, लारा दत्ता, अजय देवगन
सेंसर सर्टिफिकेट : यू * 2 घंटे 11 मिनट 34 सेकंड 


__________________________
खेलों पर आधारित फिल्में बॉलीवुड में पिछले कुछ वर्षों से बनने लगी हैं और चक दे इंडिया, भाग मिल्खा भाग, मैरीकॉम और पान सिंह तोमर जैसी बेहतरीन फिल्में देखने को मिली। अजहर और धोनी पर भी फिल्म बन रही है। इसी बीच राजकुमार हिरानी और आर माधवन द्वारा निर्मित 'साला खड़ूस' रिलीज हुई है जिसकी पृष्ठभूमि में बॉक्सिंग का खेल है। 
 
खड़ूस का इस्तेमाल बॉक्सिंग के कोच आदि तोमर (आर माधवन) के लिए किया गया है जो मुंहफट है और किसी से डरता नहीं है। दुनिया ऐसे खड़ूस लोगों को कम बर्दाश्त कर पाती है क्योंकि सच सुनने की ताकत कम लोगों में रहती है। फेडरेशन के बड़े अधिकारी से भिड़ने के बदले में उसका ट्रांसफर हिसार से चेन्नई कर दिया जाता है जो कि बॉक्सिंग के मामले में बहुत कमजोर है। 
 
आदि जानता है कि कई प्रशिक्षक नौकरी बचाने और कई खिलाड़ी नौकरी पाने के लिए इस खेल से जुड़े हुए हैं। उसकी पारखी नजर तो ऐसे खिलाड़ी को ढूंढ रही है जिसमें आग हो। मच्छी बेचने वाली झोपड़पट्टी की लड़की मधि (ऋतिका सिंह) पर आदि की नजर पड़ती है। अपनी जेब से आदि पांच सौ रुपये रोजाना मधि को देता है और उसे बॉक्सिंग का प्रशिक्षण देता है। खड़ूस लोग ही ऐसा कर सकते हैं। 
 
आदि भी बॉक्सर था, जिसके साथ साजिश होती है और उसका विश्व चैम्पियन बनने का सपना अधूरा रह जाता है। मधि के सहारे वह सपना पूरा करना चाहता है, लेकिन मधि का गुस्सैल व्यवहार, बहनों की आपसी प्रतिद्वंद्विता, खेल में राजनीति, आदि का अक्खड़ व्यवहार जैसी कई रूकावटें आदि के रास्ते में हैं। 


सुधा कोंगरा द्वारा निर्देशित इस फिल्म की शुरुआत बढ़िया है। आदि का खड़ूसपन और आग उगलती मधि से फिल्म उम्मीद जगाती है, लेकिन धीरे-धीरे यह फिल्म 'चक दे इंडिया' की राह चलने लगती है। हॉकी की जगह बॉक्सिंग ने ले ली। फिल्म में कई बार खेल पीछे छूटता नजर आता है और यह गुरु-शिष्य की फिल्म बन जाती है। 
 
फिल्म यूं तो एक बार देखी जा सकती है, लेकिन स्क्रिप्ट की कुछ खामियां अखरती हैं। चूंकि इस तरह की फिल्मों में आगे क्या होने वाला है इसका अंदाजा लगाना मुश्किल नहीं है इसलिए उतार-चढ़ाव डालने के लिए कुछ बातें डाली गई हैं जो गैरजरूरी लगती हैं। जैसे मधि की बड़ी बहन भी बॉक्सर है और केवल पुलिस में नौकरी पाने के लिए बॉक्सिंग कर रही है। उसका अपनी छोटी बहन से ईर्ष्या करने वाली बात फिल्म में अधूरे तरीके से रखी गई है। इसी तरह मधि का आदि के प्रति आकर्षित होना कहानी में खास प्रभाव नहीं छोड़ता। 
	
	सा ला खड़ूस के टिकट बुक करने के लिए क्लिक करें 
 
खेलों में राजनीति और यौन शोषण अब स्पोर्ट्स फिल्मों के फॉर्मूले बन गए हैं। कई फिल्मों में देखी चुकी ये बातें अपना नयापन खो बैठी हैं।
 
क्लाइमैक्स में ड्रामा ज्यादा हो गया है। एक रशियन बॉक्सर का वजन कम कर हैवीवेट से लाइटवैट बॉक्सिंग करना हजम नहीं होता। मधि की अंतरराष्ट्रीय सफलता के बजाय उसे राज्य या राष्ट्रीय चैम्पियन बताया जाता तो बेहतर होता। 
 
सुधा कोंगरा ने अपने निर्देशन के जरिये फिल्म को वास्तविकता के निकट रखने की कोशिश की है। फिल्म के किरदार और परिवेश तो असल जिंदगी जैसे हैं, लेकिन परदे पर चल रहे घटनाक्रम नकली लगते हैं, खासतौर पर दूसरे हाफ में। यहां पर निर्देशक को स्क्रिप्ट से सहयोग नहीं मिलता। 
 
खामियों के बावजूद फिल्म में रूचि इसलिए बनी रहती है क्योंकि कुछ अच्छे दृश्य भी बीच-बीच में देखने को मिलते रहते हैं। मधि और आदि के बीच फिल्माए गए कुछ दृश्य आपको भावुक कर देते हैं। नासेर द्वारा निभाया गया जूनियर का किरदार भी अच्छे से लिखा गया है। खेलों में कुछ लोगों की दादागिरी किस तरह से चलती है इस बात को भी अच्छे से उभारा गया है। मधि की आक्रामकता फिल्म में ऊर्जा भरती है। आदि और मधि के किरदार इस तरह लिखे गए हैं कि वे आपको अच्छे लगने लगते हैं। 
 
आर माधवन ने फिल्म के लिए हुलिया बदला है और इस रोमांटिक हीरो को खड़ूस के रूप में देखना अच्छा लगता है। ऋतिका सिंह फिल्म की जान है। वे सचमुच में खिलाड़ी हैं इसलिए उनके बॉक्सिंग वाले सीन बढ़िया बन पड़े हैं। अभिनय करना भी वे अच्छे से जानती हैं। नाक पर गुस्सा रखने वाली एक बिंदास लड़की का किरदार उन्होंने अच्छे से निभाया है। नासेर और ज़ाकिर हुसैन मंझे हुए अभिनेता हैं और अपने किरदारों को उन्होंने बेहतरीन तरीके से जिया है।
 
फिल्म की सिनेमाटोग्राफी, एडिटिंग और संगीत अच्छा है। 
 
कमियों के बावजूद फिल्म के बारे में अच्छी बात यह है कि इसे देखने में समय अच्छे से कट जाता है। 
बैनर : राजकुमार हिरानी फिल्म्स, ट्राईकलर प्रोडक्शन्स प्रा.लि., यूटीवी मोशन पिक्चर्स 
निर्माता : आर माधवन, राजकुमार हिरानी
निर्देशक : सुधा कोंगरा
संगीत : संतोष नारायण
कलाकार : आर माधवन, रितिका सिंह, नासेर, ज़ाकिर हुसैन 
सेंसर सर्टिफिकेट : यूए * 1 घंटा 49 मिनट 

__________________________
गुरु की महिमा का शास्त्रों में खूब बखान है, लेकिन वर्तमान में यह हकीकत से दूर नजर आता है। शिक्षा के मंदिर अब व्यावसायिक दुकानों में परिवर्तित हो गए हैं, लेकिन टीचर की स्थिति में खास परिवर्तन नहीं आया है। सरकारी स्कूलों के अध्यापकों के हाल तो और भी बुरे हैं। पढ़ाई को छोड़ हर काम में उन्हें जोत दिया जाता है। टीचर्स डे पर उन्हें सम्मानित कर बचे हुए 364 दिनों में उनकी कोई सुध नहीं लेता।
	
	टीचर के इस दर्द को लेकर निर्देशक जयंत गिलटर ने 'चॉक एन डस्टर' नामक फिल्म बनाई है। विषय को लेकर दो राय नहीं है क्योंकि यह अच्छा विषय है, लेकिन इस पर ऐसी फिल्म बनाना जो दर्शकों के मनोरंजन के साथ-साथ उन्हें सोचने पर भी मजबूर करे आसान बात नहीं है। इसी कठिनाई से फिल्म के लेखक और निर्देशक जूझते नजर आए। 
 
दो मुख्य पात्रों विद्या सावंत (शबाना आजमी) और ज्योति ठाकुर (जूही चावला) के जरिये बात कही गई है। ये दोनों कांताबेन स्कूल में पढ़ाती हैं। ट्रस्टी (आर्य बब्बर) अपने स्कूल को बिजनेस के रूप में बढ़ाना चाहता है। वो अपने स्कूल का लुक बदलना चाहता है और उसे पुराने बुड्ढे टीचर्स पसंद नहीं है। वह कामिनी (दिव्या दत्ता) को नया प्रिंसीपल बनाता है। कामिनी टीचर्स को परेशान करती है। विद्या और ज्योति को स्कूल से बर्खास्त कर देती है जो कि अपने काम में माहिर हैं। किस तरह से विद्या और ज्योति अपने आपको सही साबित करते हैं ये फिल्म का सार है।


विषय के इर्दगिर्द अच्‍छी कहानी नहीं बुनी गई। साथ ही फिल्म की स्क्रिप्ट भी इस गंभीर विषय के साथ न्याय नहीं करती। शुरुआत ठीक-ठाक है, लेकिन फिर कहानी रास्ता भटक जाती है और किस तरह से बात को खत्म की जाए यह लेखकों को सूझा नहीं। फिल्म से जुड़े लोग ये बात भी जानते थे कि विषय बहुत रूखा है इसलिए मनोरंजन के नाम पर कुछ सीन परोसे गए हैं जो बिलकुल प्रभावित नहीं करते। 
 
क्लाइमेक्स में तो फिल्म पूरी तरह बिखर जाती है जब एक शो में कौन बनेगा करोड़पति की तर्ज पर विद्या और ज्योति सवालों के जवाब देते नजर आते हैं। इस प्रसंग का फिल्म की कहानी से कोई खास लेना-देना नहीं है। हां, थोड़ा सामान्य ज्ञान आप जरूर बढ़ा सकते हैं जैसे याहू और गूगल का फुल फॉर्म क्या है? >
	>
	चॉक ए न डस्टर के टिकट बुक करने के लिए क्लिक करें 
 
टीचरों के दर्द को दिखाते-दिखाते यह फिल्म लक्ष्य से भटकते हुए अच्छी टीचर बनाम बुरी टीचर की कहानी बन जाती है और दिखाती है कि मैनेजमेंट अपने टीचर्स को परेशान करने के लिए किस हद तक जा सकता है। एक अच्छी बात जरूर दर्शाई गई है कि हमें अपने गुरू की इज्जत करना चाहिए क्योंकि भारतीय संस्कृति में गुरु को ईश्वर से भी ऊंचा दर्जा दिया गया है।
 
निर्देशक जयंत ने प्रतिभाशाली कलाकारों की भीड़ तो जमा कर ली, लेकिन अच्छी स्क्रिप्ट के अभाव में वे असहाय नजर आएं। इमोशनल सीन उन्होंने जरूर अच्छे फिल्माए, लेकिन फिल्म कर उनकी पकड़ जब-तब छूटती रही। जरूरी है क्या कि हिंदी का टीचर है तो बहुत ही शुद्ध हिंदी में बात करेगा?
 
शबाना आजमी, जूही चावला, गिरीश कर्नाड का अभिनय उम्दा है। दिव्या दत्ता की विग और ड्रेसेस स्तरीय नहीं है और उन्हें अजीब सा लुक देती है, लेकिन अपनी अभिनय प्रतिभा से वे ये बातें छिपा लेती हैं। जैकी श्रॉफ छोटे और महत्वहीन रोल में नजर आएं। क्लाइमेक्स में ऋषि कपूर आकर फिल्म में ऊर्जा भर देते हैं। रिचा चड्ढा भी छोटे रोल में दिखाई दीं। 
 
चॉक एन डस्टर को बनाने के इरादे अच्छे थे, लेकिन ये इरादे फिल्म के रूप में ढंग से परिवर्तित नहीं हो पाए। फिल्म के प्रति दर्शकों की उत्सुकता का ये आलम है कि यह प्रतिनिधि पूरे सिनेमाघर में एकमात्र दर्शक था। 
 
निर्माता : अमीन सुरानी
निर्देशक : जयंत गिलटर
संगीत : संदेश शांडिल्य, सोनू निगम
कलाकार : शबाना आजमी, जूही चावला, ज़रीना वहाब, दिव्या दत्ता, ऋषि कपूर, रिचा चड्ढा, जैकी श्रॉफ, समीर सोनी 
सेंसर सर्टिफिकेट : यू * 2 घंटे 10 मिनट 37 सेकंड 

__________________________
लगभग 27 वर्ष पहले 'वज़ीर' फिल्म का आइडिया विधु विनोद चोपड़ा को आया था और अब जाकर यह आइडिया फिल्म का रूप ले पाया है। यह एक थ्रिलर मूवी है जिसे शतरंज के खेल से जोड़ा गया है। रियल लाइफ में शतरंज के खेल की तरह बिसात बिछाई जाती है और एक अदना-सा प्यादा, बादशाह को मात देता है। प्यादे की ताकत को नजरअंदाज नहीं किया जा सकता क्योंकि एक जगह पहुंचने के बाद वह वज़ीर जैसा ताकतवर हो जाता है। 
 
कहानी है एटीएस ऑफिसर दानिश (फरहान अख्तर) और पंडित ओंकारनाथ धर (अमिताभ बच्चन) की जो स्वभाव, उम्र और मिजाज में एक-दूसरे से बिलकुल जुदा हैं। दानिश के साथ एक भयावह दुर्घटना होती है और वह टूट जाता है। उसे सस्पेंड भी कर दिया जाता है। 
 
व्हील चेयर पर बैठे पंडित ओंकारनाथ भी कुछ इसी तरह के दर्द से गुजर रहे हैं और यही दर्द उनके बीच की कड़ी बनता है। ओंकारनाथ के दर्द की वजह है येज़ाद कुरैशी (मानव कौल) जिसके खिलाफ ओंकारनाथ के पास कोई सबूत नहीं है लेकिन वह जानता है कि येज़ाद अपराधी है। दूसरी ओर दानिश एक काबिल पति, एक काबिल पिता के रूप में अपने आपको असफल मानता है और एक काबिल दोस्त बनने के चक्कर में ओंकारनाथ की मदद करता है। 


फिल्म की शुरुआत एक बेहतरीन गाने से होती है जो सीधे किरदारों को आपसे जोड़ता है। शुरुआती पन्द्रह मिनट काफी हलचल भरे हैं और पहले हाफ में फिल्म आपको बांध कर रखती है। फिल्म बिखरती है दूसरे हाफ में क्योंकि आगे क्या होने वाला है इसका अनुमान आप पहले से ही लगा लेते हैं। साथ ही जिस तरह से रहस्य पर से परदे हटाए गए हैं वो गले नहीं उतरते।  
 
‍'वज़ीर' की कमजोरी ये है कि यह रियलिटी के करीब होने का दावा करती है, लेकिन ओंकारनाथ और दानिश की हरकतें वास्तविकता से दूर लगती हैं। इससे सामंजस्य बैठाने में परेशानी होती है। मसलन एक बड़े नेता का फोन टेप करना क्या एक सस्पेंड एटीएस ऑफिसर के लिए संभव है? कैसे एक विकलांग व्यक्ति विस्फोटक सामग्री जुटा लेता है? कैसे आप एक आदमी की आंखों में देख ये पता लगा लेते हैं कि वही अपराधी है? ओंकारनाथ पर दानिश आंख मूंद कर कैसे विश्वास कर लेता है? कहानी तब मजबूत होती जब येज़ाद के खिलाफ ओंकारनाथ के हाथ कुछ सबूत लगते और जिसके आधार पर दानिश उसकी मदद करता। 
 
लेखकों ने लॉजिक और कॉमन सेंस को दरकिनार रखते हुए अपनी सहूलियत के हिसाब से स्क्रिप्ट लिखी है। ये सब बातें तब और अखरती है जब फिल्म से विधु विनोद चोपड़ा, अभिजात जोशी, राजकुमार हिरानी, अमिताभ बच्चन और फरहान अख्तर जैसे लोग जुड़े हुए हैं। 
	
	 वज़ीर के टिकट बुक करने के लिए क्लिक करें
वज़ीर के टिकट बुक करने के लिए क्लिक करें
 
कुछ सीन अच्छे भी हैं जैसे आधी रात को दानिश और ओंकारनाथ का शतरंज खेलना। आखिर में शतरंज के जरिये बताना कि कैसे ओंकारनाथ ने जीवन की बाजी शतरंज की तरह जीती। दानिश का ओंकारनाथ का वीडियो देखना। 

लेखकों की कमी को बहुत हद तक निर्देशक बिजॉय नाम्बियार भी संभाल लेते हैं। उन्होंने यहां अपनी तकनीकी जादूगरी कम दिखाई है और उनका प्रस्तुतिकरण इस तरह का है कि आप फिल्म से बंधे रहते हैं। दो और बातें अच्छी हैं। एक तो फिल्म की अवधि बहुत ही कम है। लगभग सौ मिनट में फिल्म खत्म हो जाती है ‍जिससे फिल्म चुस्त लगती है। 
 
दूसरा, इसके मुख्य कलाकार अमिताभ बच्चन और फरहान अख्तर का बेहतरीन अभिनय। अमिताभ बच्चन जबरदस्त फॉर्म में हैं। कई बार वे खराब फिल्मों की नैया अपने उम्दा अभिनय से पार लगा चुके हैं। यहां उन्होंने अपना किरदार इतने मजे लेते हुए निभाया है कि आप फिल्मों की खामियां भूल जाते हैं। उनको बेहतरीन संवाद भी मिले हैं और उनकी संवाद अदायगी तारीफ के काबिल है। फरहान अख्तर ने भी साथ अच्छे से निभाया है। अदिति राव हैदरी के पास ज्यादा कुछ नहीं था जबकि मानव कौल प्रभावित करते हैं। 
 
यह फिल्म तभी अच्छी लगेगी जब बहुत ज्यादा उम्मीद लेकर न जाया जाएं। 
 
बैनर : विनोद चोपड़ा प्रोडक्शन्स 
निर्माता : विधु विनोच चोपड़ा
निर्देशक : बिजॉय नाम्बियार
संगीत : शांतनु मोइत्रा, अंकित तिवारी, प्रशांत पिल्लई, रोचक कोहली
कलाकार : अमिताभ बच्चन, फरहान अख्तर, अदिति राव हैदरी, जॉन अब्राहम (कैमियो), नील नितिन मुकेश (कैमियो)
सेंसर सर्टिफिकेट : यूए * 1 घंटा 43 मिनट 6 सेकंड 

__________________________
रोहित शेट्टी पुरानी हिट फिल्मों के डिटेल छोड़, मुद्दा पकड़ कर अपनी स्टाइल में फिल्म बनाते हैं। उनकी ताजा फिल्म 'दिलवाले' में 'हम' और 'चलती का नाम गाड़ी' वाले मुद्दे नजर आते हैं। कार गेरॉज़ और बड़े भाई का छोटे भाई को लड़कियों से दूर रहने वाली बात उन्होंने 'चलती का नाम गाड़ी' से उधार ली है तो अतीत में की गई गुंडागर्दी को छोड़ी शांति प्रिय जीवन जीने वाली बात 'हम' से ली गई है। कुछ दृश्य उन्होंने अंग्रेजी फिल्मों से उड़ाए हैं जैसे शाहरुख-काजोल की पांच मिनट की डेटिंग वाला दृश्य 'हाऊ आई मेट योअर मदर' से प्रेरित है। 
 
खैर, अहम सवाल ये है कि भले ही प्रेरणा ली गई हो, क्या 'दिलवाले' मनोरंजक फिल्म है? इसका जवाब ये है कि फिल्म में ऐसे कुछ दृश्य हैं जो आपको हंसाते हैं, भावनाओं में बहा ले जाते हैं, रोमांचित करते हैं, लेकिन समग्र रूप से फिल्म प्रभावित नहीं करती। फिल्म उम्मीदों के भार का वहन नहीं कर पाती।


कहानी है राज (शाहरुख खान) की जो गोआ में अपने भाई वीर (वरूण धवन) के साथ रहता है। वीर को ईशिता (कृति सेनन) से प्यार हो जाता है। ईशिता का हाथ मांगने राज उसके घर जाता है जहां उसकी मुलाकात ईशिता की बहन मीरा (काजोल) से होती है। मीरा इस रिश्ते से इंकार कर देती है। मीरा और राज की जान-पहचान पुरानी है। बल्गारिया में दोनों के परिवार अंडरवर्ल्ड से जुड़े थे और आपस में दुश्मन थे। दोनों में प्यार होता है, परंतु गलतफहमियां पैदा हो जाती है। वहां से वे भारत शिफ्ट हो जाते हैं और पन्द्रह वर्ष बात दोनों फिर आमने-सामने होते हैं।
 
फिल्म की स्क्रिप्ट युनुस सेजवाल ने लिखी है जो कई हिट फिल्मों की पटकथा लिख चुके हैं और रोहित शेट्टी से जुड़े हुए हैं। 'दिलवाले' की स्क्रिप्ट ही सबसे बड़ी खलनायक है। अस्सी और नब्बे के दशक के घिसे-पिटे फॉर्मूलों वाली फिल्मों की याद दिलाती है। भाई-भाई का प्यार, अंडरवर्ल्ड के दुश्मनों की संतानों में प्यार हो जाना, सौतेला भाई जैसी बातों के इर्दगिर्द कहानी बुनी गई है। 
 
स्क्रिप्ट में लॉजिक का कोई स्थान नहीं है और लेखक ने अपनी सहूलियत के मुताबिक दृश्य लिखे हैं। मसलन मीरा और राज का परिवार चर्च क्यों जाते रहते हैं, इसका कोई जवाब नहीं है। जब एक डॉन दूसरे डॉन से मिलने के लिए उसके घर जाता है तो जांच की जाती है कि वह हथियार लेकर तो नहीं जा रहा है, लेकिन यहां एक डॉन हथियारों के जखीरे के साथ दूसरे डॉन से मिलने जाता है। शाहरुख को यहां गोली मार दी जाती है उसके बाद वह कैसे बच जाता है यह आश्चर्य की बात है। 
 
करोड़ों रुपये की ड्रग्स को खुलेआम सड़क पर आग के हवाले कर दिया जाता है। बोमन ईरानी वाला ट्रेक भी बहुत कमजोर है और सिर्फ इसलिए रखा गया है कि क्लाइमैक्स में विलेन की पिटाई हो। इन बातों को इग्नोर किया जा सकता है, यदि फिल्म मनोरंजक से भरपूर हो, लेकिन फिल्म टुकड़ों में मनोरंजन करती है। 
 
दिल वाले के टिकट बुक करने के लिए क्लिक करें
 
रोहित शेट्टी ने इस बासी कढ़ी (कहानी) में कई तरह के ट्विस्ट-टर्न देकर उबाल लाने की कोशिश की है। उन्होंने ढेर सारे आइटम सीन रखे हैं जो दर्शकों को गुदगुदाए, भले ही कहानी से उनका कोई लेना-देना नहीं हो। इनमें से कुछ सीन उम्दा भी बन पड़े है, जैसे, राज-मीरा की पांच मिनट की डेट, राज के अतीत की कहानी उसके साथियों द्वारा टीवी देख कर उसके छोटे भाई वीर को बताना, राज-मीरा की पहली मुलाकात, वीर के दोस्त का ये बताना कि आजकल की लड़कियों पर कितना खर्च करना होता है, मीरा का राज को धोखा देना। 
 
कॉमेडी, इमोशन, रोमांस और गानों के गियर बदल-बदल कर रोहित ने किसी तरह कार (फिल्म) को दौड़ाया है, लेकिन यह पूरी तरह रफ्तार नहीं पकड़ पाती और हिचकोले खाती रहती है। 
 
'दिलवाले' का सबसे बड़ा आकर्षण शाहरुख-काजोल की जोड़ी है। दर्शक दोनों का रोमांस देखना चाहते थे, जिसे कम समय दिया गया। जिस सीन में भी दोनों के नैन टकराते हैं दर्शकों की धड़कन बढ़ जाती है और इच्छा होती है कि दोनों का रोमांस ज्यादा से ज्यादा दिखाया जाए क्योंकि पिछले 22 वर्षों से दोनों की केमिस्ट्री गजब ढा रही है। दूसरी कमी फिल्म में जो अखरती है वो ये कि शाहरुख खान के किरदार का ठीक से विस्तार नहीं किया गया है। वे रोमांस और एक्शन करते कम नजर आए। कुल मिलाकर उनके 'हीरोगिरी' वाले दृश्य कम हैं और यह बात शाहरुख के फैन महसूस करेंगे।
 
फिल्म में कॉमेडी, एक्शन और रोमांस की तुलना में इमोशन को ज्यादा महत्व दिया गया है, लेकिन भावुक दृश्य ऐसे भी नहीं हैं कि दिल को छू जाएं। ये बनावटी और थोपे हुए लगते हैं। 
 
'गेरुआ' गाना सुनने लायक है और इसका फिल्मांकन आंखों को सुकून देता है। 'मनमा इमोशन जागे' और 'जनम जनम' ठीक-ठाक हैं। सिनेमाटोग्राफी शानदार है। सेट में चटखदार रंगों का प्रयोग किया गया है जो रोहित की फिल्मों की खासियत होता है। 
 
शाहरुख खान सुपरस्टार हैं, उम्दा कलाकार हैं, वो इससे कही बेहतर स्क्रिप्ट के योग्य हैं। इस तरह के रोल तो वे आंख मूंद कर भी निभा सकते हैं। यह फिल्म उनकी छवि के साथ न्याय नहीं करती। काजोल खूबसूरत लगी हैं और उनकी ताजगी बरकरार है। कैमरे से दूर रहने के बावजूद वे अभिनय करना भूली नहीं हैं। वरुण धवन और कृति सेनन का अभिनय औसत दर्जे का है। वरुण शर्मा हर फिल्म में एक जैसे नजर आते हैं। ऑस्कर बने संजय मिश्रा के संवाद शुरुआत में अच्छे लगते हैं, लेकिन बाद में बोर करते हैं। बोमन ईरानी आउट ऑफ फॉर्म नजर आए। विनोद खन्ना, कबीर बेदी, मुकेश तिवारी, पंकज त्रिपाठी के लिए करने को कुछ ज्यादा नहीं था। 
 
दिलवाले के साथ दिक्कत ये है कि हिट पर हिट फिल्म देने वाले निर्देशक रोहित शेट्टी के पास सुपरस्टार, हिट जोड़ी, भव्य बजट और अच्छे तकनीशियन का साथ था, लेकिन वे इस भरपूर संभावना को मनोरंजक फिल्म में परिवर्तित नहीं कर पाए। देखने जाएं तो बहुत ज्यादा उम्मीदों के साथ न जाएं। 
 
बैनर : रेड चिलीज़ एंटरटेनमेंट, रोहित शेट्टी प्रोडक्शन्स 
निर्माता : गौरी खान 
निर्देशक : रोहित शेट्टी
संगीत : प्रीतम चक्रवर्ती
कलाकार : शाहरुख खान, काजोल, वरूण धवन, कृति सेनन, वरूण शर्मा, विनोद खन्ना, कबीर बेदी, जॉनी लीवर, बोमन ईरानी, संजय मिश्रा, मुकेश तिवारी 
सेंसर सर्टिफिकेट : यूए * 2 घंटे 35 मिनट


__________________________
हेट स्टोरी सीरिज की फिल्मों में बदले की कहानी, बोल्ड सीन और अपशब्दों वाले संवाद होते हैं। हेट स्टोरी 3 में संवादों का तीखापन हटा दिया गया है और इसकी जगह हिट संगीत ने ली है। बदले की कहानी को उतार-चढ़ाव और सस्पेंस के साथ पेश किया गया है जिसका आइडिया विदेशी फिल्मों से लिया गया है। इस सीरिज की खासियत ये भी होती है कि ट्रेलर में ही सब कुछ बता दिया जाता है कि किस तरह की फिल्म देखने को मिलेगी और दर्शन उसी मानसिकता के साथ फिल्म को देखने जाता है। 
 
पिछली दो फिल्मों में ज्यादा लोकप्रिय चेहरे नहीं थे। इस बार एक-एक फिल्म पुरानी ज़रीन खान और डेज़ी शाह हैं जो इसलिए जानी-पहचानी हैं क्योंकि सलमान खान के साथ असफल फिल्मों के जरिये वे लांच हुईं। लंबे समय बेरोजगार इन हीरोइनों ने बोल्ड किरदार निभाकर दर्शकों को चौंकाया है और अपने करियर में जान फूंकने की कोशिश की है। 


आदित्य दीवान (शरमन जोशी) एक सफल उद्योगपति है। मलेशिया से डेलिगेट्स मिलने आने वाले हैं, 500 करोड़ रुपये की डील होना है, जैसी बातें सुनने को मिलती है जिससे अंदाजा होता है कि अरबों-खरबों का उसका व्यवसाय है। उसकी खूबसूरत पत्नी सिया (ज़रीन खान) हमेशा उसकी बगल में नजर आती है। 
 
एक महंगी ऑडी कार गिफ्ट में देकर आदित्य को सौरव सिंघानिया (करण सिंह ग्रोवर) चौंकाता है। वह बिना ब्याज का करोड़ों रुपये आदित्य को ऑफर करता है। आदित्य मेहरबानी की वजह पूछता है तो वह बदले में आदित्य की पत्नी सिया के साथ एक रात बिताना चाहता है। आदित्य यह ऑफर ठुकरा देता है तो सौरव उसके बिज़नेस को अपने चालाक दिमाग से तहस-नहस कर देता है। 
 
सौरव कौन है? उसकी क्या असलियत है? यह आदित्य को पता नहीं चलता। अपनी सेक्रेटरी काव्या (डेज़ी शाह) को वह यह जिम्मा सौंपता है, लेकिन वह भी मारी जाती है। सौरव क्यों आदित्य का बुरा चाहता है? उसकी असलियत क्या है? इसका खुलासा फिल्म में अंतिम मिनटों में होता है। 
 
विक्रम भट्ट ने कहानी लिखी है जिसमें उतार-चढ़ाव है। फिल्म के किरदार इस तरह लिखे गए हैं कि कौन किसे बेवकूफ बना रहा है, कौन सही है कौन गलत, यह बात दर्शकों के दिमाग में लगातार चलती रहती है। हालांकि यदि फिल्म ध्यान से देखी जाए तो शुरुआत में ही संकेत मिल जाता है कि सौरव की असलियत क्या है।
 
कहानी के साथ दिक्कत यह है कि जब सस्पेंस खुलता है तो वो दर्शकों को पूरी तरह संतुष्ट नहीं करता, लेकिन अच्छी बात यह है कि तब तक आप 90 प्रतिशत फिल्म आप देख चुके होते हैं और इस दौरान फिल्म आपकी उत्सुकता बनाए रखती है। काव्या को मार डालने की खास वजह नहीं मिलती? एक शक्तिशाली और धनाढ्य उद्योगपति सौरव के बारे में क्यों कुछ पता नहीं लगा पाता? जैसे कुछ सवाल अनुत्तरित रह जाते हैं। 
 
सिया के साथ रात गुजारने वाली बात भी सिर्फ चौंकाने के लिए रखी गई है और कहानी से उसका कोई विशेष ताल्लुक नहीं है। फिल्म में बीच-बीच में हिट गाने लगातार आते रहते हैं। गानों का फिल्मांकन बोल्ड है और उस दर्शक वर्ग को लुभाता है जिनके लिए इस फिल्म का निर्माण किया गया है। 
 
हेट स्टोरी3 के टिकट बुक करने के लिए क्लिक करें
 
एक्टिंग डिपार्टमेंट में फिल्म बेहद लचर है। डेज़ी शाह और एक्टिंग में 36 का आंकड़ा है। ज़रीन खान संवादों के अनुरूप चेहरे पर भाव नहीं ला पाती। वे सिर्फ सजी-संवरी गुड़िया लगी। आदित्य की भूमिका में शरमन मिसफिट लगे। न उनसे ढंग की एक्टिंग हुई है और न ही वे अरबपति कारोबारी लगे। चीखने-चिल्लाने वाले सीन में तो वे एकदम बेदम लगे। करण सिंह ग्रोवर अपनी शख्सियत के बूते शरमन पर हावी रहे, हालांकि उनका अभिनय भी औसत ही रहा।
 
निर्देशक के बतौर विशाल पंड्या ने ड्रामे, बोल्ड सीन और गानों के बीच संतुलन बनाए रखा है, लेकिन वे कलाकारों से अभिनय नहीं करवा पाए। संगीत फिल्म का प्लस पाइंट है और सारे गाने पहले ही हिट हो चुके हैं। 
 
कुल मिलाकर 'हेट स्टोरी 3' उस दर्शक वर्ग को संतुष्ट करती है जो इस तरह की फिल्में पसंद करता है, लेकिन अन्य दर्शकों के लिए यह औसत दर्जे की है। 
 
 
बैनर : टी सीरिज
निर्माता : भूषण कुमार
निर्देशक : विशाल पंड्या
संगीत : अमाल मलिक, मीत ब्रदर्स, बैनमैन
कलाकार : ज़रीन खान, डेज़ी शाह, शरमन जोशी, करण सिंह ग्रोवर
सेंसर सर्टिफिकेट : ए * 2 घंटे 11 मिनट 35 सेकंड 


__________________________
जिस तरह से सुपरमैन या स्पाडरमैन का किरदार हर फिल्म में एक जैसा रहता है और कहानियां बदलती रहती है उसी तरह सूरज बड़जात्या की सलमान को लेकर बनाई गई हर फिल्म में सलमान एक जैसे नजर आते हैं। नाम होता है प्रेम और वह सहृदय, मासूम, संस्कारी और खुशियां बांटने वाला शख्स होता है। सलमान के किरदार की यही खासियत हमें सूरज की ताजा फिल्म 'प्रेम रतन धन पायो' में भी नजर आती है, बस स्थान, परिवेश और कहानी बदल गई है। शायद सूरज जानते हैं कि सलमान को इस रूप में दर्शक देखना बेहद पसंद करते हैं इसलिए वे 'प्रेम' के किरदार की सीरिज बनाते आ रहे हैं। 
 
कहानी है अयोध्या में रहने वाला प्रेम (सलमान खान) की, जो स्टेज पर की जाने वाली रामायण से जुड़ा है। वह राजकुमारी मैथिली (सोनम कपूर) का प्रशंसक है जो 'उपहार' के जरिये गरीबों की मदद करती है। मैथिली से मिलने के लिए प्रेम अपने दोस्त कन्हैया (दीपक डोब्रियाल) के साथ प्रीतमपुर जाने का फैसला करता है जहां राजकुमारी अपने मंगेतर विजय सिंह (सलमान खान, डबल रोल) के राजतिलक में हिस्सा लेने जाने वाली है। 
 
विजय सिंह के साथ षड्यंत्र होता है। एक जानलेवा हमले में वह खाई में गिर जाता है, लेकिन उसका विश्वासपात्र दीवान (अनुपम खेर) उसे बचा लेता है। घायल विजय की जगह दीवान केवल चार दिनों के लिए प्रेम को विजय सिंह बना कर पेश कर देता है क्योंकि ये दोनों हमशक्ल हैं। इसके ‍पीछे उसका उद्देश्य है विजयसिंह पर हमला करने वाले को ढूंढ निकालना और दुनिया के सामने इस मामले को छिपाए रखना। 
 
प्रेम को पता चलता है कि विजय सिंह और उसकी सौतेली बहनों के रिश्ते में खटास है। इसे वह अपने सुमधुर व्यवहार से मिठास में बदल देता है। 
	 
प्रेम रतन धन पायो के टिकट बुक करने के लिए यहां क्लिक करें। 
 
विजय सिंह और मैथिली एक-दूसरे को नापसंद करते हैं, लेकिन मैथिली के नजदीक रह कर प्रेम उसका दिल जीत लेता है। इस प्रेम कहानी में तब ट्विस्ट आता है जब विजय सिंह ठीक होकर वापस आता है। मैथिली-प्रेम की प्रेम कहानी का क्या होगा? क्या होगा जब मैथिली को असलियत पता चलेगी? विजय सिंह की जान लेने वाले लोग कौन हैं? इन प्रश्नों के जवाब थोड़े-बहुत उतार-चढ़ाव के साथ लगभग तीन घंटे की फिल्म में मिलते हैं। 


फिल्म की कहानी सूरज बड़जात्या ने लिखी है और कहानी फिल्म की सबसे कमजोर कड़ी है। राज परिवार की कहानी को उन्होंने वर्तमान में फिट किया है, जो कि ठीक नहीं लगता। यदि वे इस कहानी का समय पचास वर्ष पहले का रखते तो ज्यादा बेहतर होता क्योंकि आज के दौर में राज ‍परिवार की कहानी को दिखाना बेहद बनावटी लगता है। 
 
प्रीतमपुर को भारत में दिखाया गया है, लेकिन ऐसा लगता ही नहीं कि इस शहर में भारत सरकार के कायदे-कानून हैं। कार की नंबर प्लेट पर 'प्रीतमपुर 7' लिखा है जबकि भारत के ‍किसी भी शहर में इस तरह की नंबर प्लेट का चलन नहीं है। लोग शाही परिवार को इतना सम्मान देते हैं जैसा कि डेढ़ सौ बरस पहले दिया जाता था। इस तरह के नकलीपन फिल्म में इस कदर हावी है कहानी पर यकीन नहीं होता। 
 
सूरज बड़जात्या जैसे लेखक और निर्देशक ने स्क्रिप्ट की कुछ कमियों पर ध्यान नहीं दिया जो कि आश्चर्य की बात है। विजय खाई में गिरता है, लेकिन पीठ के सिवाय उसे शरीर में कही भी खरोंच तक नहीं आती। गंभीर हालत में उसे अस्पताल ले जाने के बजाय उसका इलाज एक तहखाने में किया जाता है, जो किसी आश्चर्य से कम नहीं है। खलनायक इतने मूर्ख हैं कि राज की बातें अजनबियों के सामने करते हैं। 
 
प्रेम का मैथिली का दिल जीतना, विजय के भाई-बहनों से संबंध सुधारना, विजय सिंह का ठीक हो जाना, ये तमाम घटनाएं मात्र चार दिन में घटित हो जाती हैं जो कि अविश्वसनीय है। 
 
फिल्म की शुरुआत में रामायण को लेकर नौटंकी, एक फुटबॉल मैच जैसे कुछ आइटम्स भी मनोरंजन के लिए डाले गए हैं, लेकिन ये अपने मकसद में नाकामयाब रहे हैं।
 
फिल्म की कहानी और स्क्रिप्ट की कमजोरी के बावजूद भी जो शख्स सबसे ज्यादा राहत देता है, वह सलमान खान हैं। प्रेम के रूप में आप उन्हें पहली फ्रेम से ही पसंद करने लगते हैं। पूरी फिल्म उनके इर्दगिर्द घूमती है और वे कमजोर कथा को अपने कंधे पर बखूबी ढोते हैं और अपने फैंस को खुश होने के मौके देते हैं। 
 
निर्देशक के रूप में सूरज ने स्क्रिप्ट पर कम तथा भव्यता पर ज्यादा ध्यान दिया है। सेट, लोकेशन, कास्ट्यूम जबरदस्त है। उन्होंने अपना सारा ध्यान सलमान द्वारा अभिनीत कैरेक्टर पर लगाया है और प्रेम के किरदार को दर्शकों के दिलों में उतारने में सफल रहे हैं। 
 
उन्होंने एक साफ-सुथरी और संस्कार की घुट्टी पिलाने वाली पारिवारिक फिल्म जरूर बनाई है, लेकिन उनका प्रस्तुतिकरण बीते दौर की फिल्मों जैसा है। आश्चर्य की बात तो यह है कि उन्होंने इतनी कमजोर कथा कैसे चुनी? 
	 
कुछ सीन उन्होंने अच्छे रचे हैं जो दर्शकों को भावुक कर देते हैं, जैसे प्रेम (विजय) द्वारा अपनी बहन चंद्रिका को जायदाद में हिस्सा देना और बहन का भाई को तिलक लगाना। सोनम कपूर और सलमान खान के बीच एक रोमांटिक सीन भी जबरदस्त है जिसमें विजय सिंह बना प्रेम हद लांघने में संकोच करता है। कहानी को ठीक से समेटने में सूरज लड़खड़ा गए हैं और शीश महल में फाइटिंग सीक्वेंस बोरियत पैदा करता है। वे फिल्म को बहुत ज्यादा मनोरंजक नहीं बना पाए। 
 
फिल्म का संगीत औसत है। इरशाद कामिल के बोल अच्‍छे हैं, लेकिन हिमेश रेशमिया की धुनें उस स्तर की नहीं है। गीतों के लिए सिचुएशन ठीक से नहीं बनाई गई है। अचानक राजकुमारी का सड़कों पर नाचना अजीब लगता है। 
 
वी. माणिकांदन की सिनेमाटोग्राफी शानदार है खासतौर पर शीशमहल में उनका यह काम देखने लायक है। सेट और कास्ट्यूम्स उल्लेखनीय हैं। 
 
सलमान खान फिल्म की लाइफलाइन हैं। वे इस बेजान कहानी में थोड़ी-बहुत जान फूंकते हैं। उन्होंने अपने किरदार को वो सरलता, सच्चाई और भोलापन दिया है जो डिमांड थी। अपने स्टारडम से वे स्क्रिप्ट की कमियों को ढंक लेते हैं। वे इतने हैंडसम लगे हैं कि लगता ही नहीं कि फिल्म की हीरोइन उनसे 19 वर्ष छोटी है। 
 
एक राजकुमारी के किरदार को सोनम ने अपने लुक्स और एटीट्यूड से गरिमा दी है। हालांकि उनके लिए करने को बहुत ज्यादा नहीं था। सूरज ने उन्हें बहुत खूबसूरती के साथ परदे पर पेश किया है। 
 
दी‍पक डोब्रियाल को बूढ़े के गेटअप में क्यों पेश किया गया है समझ के परे है जबकि इससे कहानी में कोई भी फर्क नहीं पड़ा। अनुपम खेर, स्वरा भास्कर, नील नीतिन मुकेश का अभिनय उल्लेखनीय रहा है। 
 
सलमान और सूरज की जोड़ी ऐसी है जिससे दर्शकों की उम्मीद आसमान छूती है, इस उम्मीद पर सिर्फ सलमान ही खरे उतरे हैं। 
 
बैनर : राजश्री प्रोडक्शन्स प्रा.लि., फॉक्स स्टार स्टुडियोज़
निर्माता-निर्देशक : सूरज बड़जात्या
संगीत : हिमेश रेशमिया
कलाकार : सलमान खान, सोनम कपूर, नील नितिन मुकेश, अरमान कोहली, अनुपम खेर, स्वरा भास्कर, दीपक डोब्रियाल 
सेंसर सर्टिफिकेट : यू * सेंसर सर्टिफिकेट नंबर : DIL/1/165/2015
अवधि : 2 घंटे 54 मिनट 9 सेकंड 

__________________________
चार्ली के चक्कर में एक क्राइम थ्रिलर है जो बिजॉय नाम्बियार की फिल्म 'शैतान' की याद दिलाती है। 'शैतान' के मेकर्स के पास बड़ा बजट था और तकनीक में भी वो फिल्म काफी मजबूत थी। दूसरी ओर 'चार्ली के चक्कर' कम बजट की फिल्म है और इसमें कहानी में उतार-चढ़ाव पैदा कर दर्शकों को बांधने की कोशिश की गई है। 
 
फिल्म ऐसे युवाओं की कहानी है जिनकी जिंदगी शराब, सिगरेट और ड्रग्स के नशे में गुजर रही है। न चाहते हुए भी वे अपराध के दलदल में फंस जाते हैं और मारे जाते हैं। पुलिस के हाथ उनका कैमरा लगता है जिसमें पिछले पन्द्रह दिनों की कुछ गतिविधियां शूट की गई है। इस आधार पर पुलिस ऑफिसर (नसीरुद्दीन शाह) को कातिल तक पहुंचना है। 


फिल्म के पहले हाफ में पुलिस फुटेज देखती है और दर्शक की हालत भी पुलिस जैसी ही रहती है जिसे कुछ समझ में नहीं आता। फिल्म का यह हिस्सा रोचक है और फिल्म के रोमांच को बनाए रखता है। साथ ही उत्सुकता पैदा होती है कि इन युवाओं का कत्ल किस वजह से किया गया है। फिल्म का पहला हिस्सा हैंड हेल्ड कैमरे से शूट किया गया है जिसमें काफी जर्क झेलने पड़ते हैं। 
 
दूसरे हाफ में कत्ल के पीछे छिपी गुत्थियां धीरे-धीरे खोली गई है और यही से फिल्म कमजोर होने लगती है। दर्शकों को चौंकाने के प्रयास में लेखक कुछ ज्यादा ही हद पार कर गए। परदे के पीछे कौन छिपा हुआ है इसका अंदाजा समझदार दर्शक लगा लेते हैं।
 
चार्ली के चक्कर में के टिकट बुक करने के लिए क्लिक करें 
 
फिल्म की कहानी निर्देशक मनीष श्रीवास्तव ने अमित सियाल के साथ मिलकर लिखी है। निर्देशक के रूप में मनीष का प्रस्तुतिकरण अच्छा है। उन्होंने दर्शकों को काफी चौंकाया है। कलाकारों से अच्छा काम लिया है। 
 
लेखक के बतौर बहुत अच्छा प्लाट सोचा गया है। कहानी को फैलाव उम्दा है, लेकिन समेटा कुछ इस तरह से है कि बातें सुलझने के बजाय उलझी हुई लगती हैं। इतने सारे किरदार हैं कि कनफ्यूजन पैदा हो जाता है। कई बातें और किरदारों का उद्देश्य अस्पष्ट ही रह गया है। आखिर में ऐसा लगता है कि यह सब करने की जरूरत ही क्या थी? 
 
फिल्म में कई प्रतिभाशाली कलाकार हैं जिनका अभिनय अच्छे से बुरे के बीच रहा। इनमें से आनंद तिवारी, अमित सियाल, मानसी और सुब्रत दत्त प्रभावित करते हैं। नसीरुद्दीन शाह के लिए ऐसी भूमिका निभाना कठिन बात नहीं है। 
 
कुल मिलाकर 'चार्ली के चक्कर' अच्छी उम्मीद के साथ शुरू होती है, लेकिन बाद में औसत फिल्म बन कर रह जाती है। 
 
निर्माता : करण अरोरा
निर्देशक : मनीष श्रीवास्तव 
संगीत : रोहित कुलकर्णी, हैरी आनंद, विशाल मिश्रा
कलाकार : नसीरुद्दीन शाह, अमित सियाल, आनंद तिवारी, सुब्रत दत्ता, मानसी रछ, दिशा अरोरा 
सेंसर सर्टिफिकेट : ए * 1 घंटा 50 मिनट 28 सेकंड

__________________________
'वो सम्मोहित करने वाला, 14 भाषा का जानकार और बुद्धिमान है।' मीटिंग में एक पुलिस वाला चार्ल्स की तारीफ में कुछ शब्द कहता है। दरअसल पुलिस वाले भी उससे खौफ खाते थे क्योंकि स्टाइलिश चार्ल्स ने रहस्य का ऐसा आवरण ओढ़ रखा था कि उसकी ताकत का सही अंदाजा लगाना मुश्किल था। 
 
सूट-बूट पहने, कानून का जानकार, किताब पढ़ने वाला, अंग्रेजी फिल्मों का शौकीन और फ्रेंच लहजे में अंग्रेजी बोलने वाले चार्ल्स की 30 से ज्यादा गर्लफ्रेंड थीं और उसकी ये बातें उसे अन्य चोर-उचक्कों से जुदा करती थी। अपने लुक के प्रति इतना सतर्क‍ कि अखबारों में अपनी पुरानी फोटो देख उसे चिढ़ होती थी और वह अपनी नई फोटो प्रेस के पास पहुंचाने के लिए कहता था। 
 
पुलिस ऑफिसर अमोद कांत उसे एक सामान्य चोर ही मानते थे और उनका कहना था कि मीडिया ने ही उसे हीरो की तरह बढ़ा-चढ़ा कर पेश कर दिया है जिसका वह लाभ उठाता है।
 
70 और 80 के दशक में चार्ल्स शोभराज एक शातिर अपराधी के रूप में उभरा और उसकी लाइफ से प्रेरित फिल्म 'मैं और चार्ल्स' निर्देशक प्रवाल रमण ने बनाई है। 


थाईलैंड में कई सुंदरियों की हत्या करने के बाद चार्ल्स को मौत की सजा होती है और वह भाग कर भारत आ पहुंचता है। विदेशी महिलाओं का वह शिकार करता है। अपने सम्मोहक व्यक्तित्व का उपयोग करते हुए वह पहले उनके साथ सोता है और फिर हत्या कर उनका पासपोर्ट अपने पास रख लेता है। पासपोर्ट के जरिये वह हर बार अपनी पहचान बदल लेता है। गोआ में उस समय हिप्पी कल्चर का बोलबाला था। ड्रग्स और सेक्स की धुंध में चार्ल्स को अपराध करने में आसानी होती थी। 
 
चार्ल्स के पीछे पुलिस ऑफिसर अमोद कांत लगा हुआ है। चूहे-बिल्ली का खेल उनके बीच चलता है, लेकिन पूरा खेल चार्ल्स की मर्जी से चलता है। 
 
सीरियल किलर, सेक्स, ड्रग्स, हत्याएं और चार्ल्स शोभराज का आकर्षक किरदार, एक थ्रिलर फिल्म बनाने के सारे सूत्र लेखक और निर्देशक प्रवाल रमण के हाथों में थे, लेकिन इसका पूरी तरह उपयोग वे नहीं कर पाए।
 
चार्ल्स के जीवन के बारे में जानने की ज्यादा से ज्यादा उत्सुकता रहती है, लेकिन फिल्म उतनी बातें दिखाती नहीं हैं। 1986 में चार्ल्स तिहाड़ जेल से भाग निकला था और इसी घटना पर फिल्म को फोकस किया गया है। जेल से निकलने की वह किस तरह योजना बनाता है, अपने इर्दगिर्द मौजूद लोगों का किस तरह यकीन जीतकर उनमें विश्वास जगाता है और किस तरह से वह घटना को अंजाम देता है यह फिल्म में दिखाया गया है, लेकिन चार्ल्स की लाइफ केवल इसी घटना के इर्दगिर्द ही नहीं घूमती थी। 
 
मैं औ र चार्ल्स के टिकट बुक करने के लिए क्लिक करें 
 
निर्देशक प्रवाल रमन का प्रस्तुतिकरण उलझा हुआ है। उन्होंने पहले सारी घटनाओं को दिखाया है, जो क्यों हो रही है इस बात को उन्होंने छिपाए रखा है और अंत में सारी घटनाओं को जोड़ बताया गया है कि ऐसा क्यों हो रहा था। दिक्कत की बात यह है कि इस वजह से फिल्म में कन्फ्यूजन पैदा हो गया है और वो थ्रिल नदारद है जिसकी तलाश में दर्शक इस तरह की फिल्में देखते हैं। 
 
रणदीप हुडा फिल्म की जान हैं। उन्होंने चार्ल्स के करिश्माई व्यक्तित्व को इस तरीके से पेश किया है कि दर्शक भी सम्मोहित हो जाते हैं। हालांकि उनके द्वारा बोले गए कुछ संवाद लहजे के कारण अस्पष्ट हैं। आदिल हुसैन की एक्टिंग भी दमदार है, लेकिन उनके और टिस्का चोपड़ा के बीच वाले दृश्य कमजोर हैं ‍जिसमें आदिल असहज भी नजर आते हैं। मुंबई पुलिस ऑफिसर सुधाकर के रूप में नंदू माधव अपनी उपस्थिति दर्ज कराते हैं। रिचा चड्ढा का रोल छोटा जरूर है, लेकिन उनकी अदाकारी देखने लायक है।
 
कमियों के बावजूद यदि फिल्म में रूचि बनी रहती है तो ये इसके स्टाइलिश लुक, चार्ल्स के किरदार और रणदीप के अभिनय के कारण। तकनीकी रूप से फिल्म बढ़िया है। प्रवाल रमन की शॉट टेकिंग बेहतरीन है। कैमरावर्क, लाइट एंड शैडो, कलर स्कीम, बैकग्राउंड म्य‍ुजिक और उम्दा माहौल के कारण 'मैं और चार्ल्स' अच्छी फिल्म होने का आभास कराती है। 
 
बैनर : वेव्ज़ सिनेमाज़, सिनेज़र नेटवर्क 
निर्माता: राजू चड्ढा, अमित कपूर, विक्रम खाखर 
निर्देशक : प्रवाल रमन 
संगीत : आदित्य त्रिवेदी, विपिन पटवा, सौगात उपाध्याय, शुभ्रदीप दास 
कलाकार : रणदीप हुडा, रिचा चड्ढा, टिस्का चोपड़ा, आदिल हुसैन, मंदाना करीमी
सेंसर सर्टिफिकेट : ए 

__________________________
प्यार का पंचनामा 2 उन लड़कों की कहानी है जो अपनी गर्लफ्रेंड्स द्वारा प्रता‍ड़ित हैं। गर्लफ्रेंड्स को वे प्यार करते हैं, शादी करना चाहते हैं, पैसा खर्च करते हैं, लेकिन गर्लफ्रेंड्स उन्हें 'यूज़' करती है। यह फिल्म लड़कों के दृष्टिकोण से बनाई गई है और लड़कियों के खिलाफ है। फिल्म के मुताबिक लड़कियां बेहद स्वार्थी होती हैं और प्यार के नाम पर लड़के को बॉडीगार्ड, ड्राइवर और एटीएम बना लेती हैं। लड़कियों से 'कुछ' पाने की आस में लड़के उनके सारे नखरे सहते हैं और 'कुत्ता' बन कर रह जाते हैं। 
 
निर्देशक लव रंजन ने फिल्म को दिल्ली में रहने वाले तीन लड़कों गोगो (कार्तिक आर्यन), ठाकुर (ओंकार कपूर) और चौका (सनी सिंह) के माध्यम से दिखाया गया है। ये लड़के उस वर्ग का प्रतिनिधिवत्व करते हैं जो अच्छा खासा कमाते हैं। ठाकुर तीन लाख रुपये महीना कमाता है और मौज-मस्ती से रहता है। इन तीनों की लाइफ में चीकू, सुप्रिया और कुसुम की एंट्री होती है। लड़की के चक्कर में पहले तो ये उनकी हर फरमाइश पूरी करते हैं, लेकिन धीरे-धीरे इन्हें समझ आता है कि लड़कियां इन्हें बेवकूफ बना रही हैं। 


सुप्रिया से चौका शादी करना चाहता है, लेकिन वह मां-बाप की आड़ लेकर चौका से अपने काम निकलवाती रहती है। बेचारा चौका उसकी मां के साथ शॉपिंग करता है और अंडे तक खरीदता है। उसका प्यार भी सच्चा है, लेकिन सुप्रिया उसे हाथ तक नहीं लगाने देती। 
 
ठाकुर की गर्लफ्रेंड कुसुम उससे खूब खर्चा कराती है और जताती ऐसे है जैसे वह बराबरी में खर्चा कर रही हो। ठाकुर को उससे पूछ कर हर बात करना होती है और बातों को ट्विस्ट कर वह ठाकुर को गलत साबित करना बखूबी जानती है। 
 
गोगो अपनी गर्लफ्रेंड चीकू से इसलिए परेशान है कि वह उसके बजाय अपने 'बेस्ट फ्रेंड' सनी को ज्यादा महत्व देती है।
 
फिल्म की कहानी साधारण है और सभी लड़कियों और लड़कों को एक निगाह से देखती है जबकि सभी एक से हो जरूरी नहीं है। तीनों लड़कों की प्रेम कहानियों में सुप्रिया और चौका वाला ट्रेक सबसे अच्छा है और भरपूर मनोरंजन करता है। दूसरी ओर गोगो-चीकू वाला ट्रेक ज्यादा अपील नहीं करता। उलटे ये गोगो की ईर्ष्या को दिखाता है। 
 
लव रंजन के निर्देशन में भले ही कल्पनाशीलता का अभाव हो, लेकिन उनके लेखकों ने कुछ हद तक फिल्म को संभाल लिया है। फिल्म लव रंजन के साथ मिलकर तरूण जैन और राहुल ने लिखा है। फिल्म में लगातार गुदगुदाने वाले सीन आते रहते हैं जो लड़कों की मनोदशा को अच्छे से दर्शाते हैं। एक खास उम्र में लड़कियों को पाने के लिए लड़के किस हद तक जाते हैं ये बात फिल्म में अच्छे से दिखाई गई है। लड़कियों के किरदार एक ही सांचे में ढले नजर आते हैं, जिसे उचित नहीं कहा जा सकता। 
 
प्यार का पंचानामा 2 के टिकट बुक करने के लिए क्लिक करें 
	 
फिल्म क्या कहना चाहती है इसे एक मोनोलॉग से समझा जा सकता है जिसका सार ये है कि 'रिश्वत की शुरुआत महिलाओं ने ही की है क्योंकि वे रिश्वत लेकर ही कुछ देती हैं और लड़के कब तक यह सहते रहेंगे। इससे अच्छा तो ये है कि अपने हाथ से शादी कर ले।' 
 
फिल्म में कई ऐसे दृश्य हैं जो हंसाते हैं। तीनों लड़कों की ट्यूनिंग जबरदस्त है और उनके साथ वाले दृश्य बेहतरीन बन पड़े हैं। फिल्म के संवाद चुटीले हैं और गुदगुदाते रहते हैं। अपशब्दों का फिल्म में जमकर प्रयोग हुआ है। बीप के जरिये इन्हें म्युट किया गया है लेकिन किरदार क्या बोल रहे हैं ये समझना अत्यंत ही आसान है। 
 
कार्तिक आर्यन, सनी सिंह और ओंकार कपूर की एक्टिंग शानदार है। उन्होंने अपने किरदारों को बारीकी से पकड़ा है। लड़कियों के किरदार नुसरत भरुचा, ईशिता शर्मा और सोनाली सहगल ने निभाए हैं और इनसे जमकर ओवर एक्टिंग कराई गई है। 
 
फिल्म के गाने अति साधारण हैं और ब्रेक के काम आते हैं। तकनीकी रूप से फिल्म ठीक है। 
 
प्यार का पंचनामा 2 के साथ सबसे बड़ी समस्या ये है कि ये अपने पहले भाग की तरह ही है, लगभग उसी तरह की कहानी और किरदार, जिससे ताजगी महसूस नहीं होती। हां, जिन्होंने पहला भाग नहीं देखा है उन्हें यह फिल्म ज्यादा मजा देगी। कुल मिलाकर टाइम पास मूवी है। 
 
बैनर : वायकॉम 18 मोशन पिक्चर्स, पैनोरमा स्टुडियोज़ प्रोडक्शन 
निर्माता : अभिषेक पाठक
निर्देशक : लव रंजन
संगीत : हितेश सोनिक, शरीब साबरी, तोषी साबरी
कलाकार : कार्तिक आर्यन, नुसरत भरूचा, सनी सिंह, ओंकार कपूर, सोनाली सहगल, इशिता शर्मा, शरत सक्सेना
सेंसर सर्टिफिकेट : केवल वयस्कों के लिए * 2 घंटे 16 मिनट 15 सेकंड

__________________________
विदेशी फिल्मों से प्रेरित फिल्मकार संजय गुप्ता की ताजा फिल्म 'जज़्बा' दक्षिण कोरियाई फिल्म 'सेवेन डेज़' का हिंदी रिमेक है। जैसा कि आमतौर पर संजय गुप्ता की फिल्मों में होता है, कंटेंट पर तकनीक हावी हो जाती है और यही कहानी 'जज़्बा' में भी दोहराई गई है। 
 
कहानी है एक वकील अनुराधा वर्मा (ऐश्वर्या राय) की जो एक बच्ची की मां भी है। तेज-तर्रार वकील अनुराधा की बेटी का अपहरण हो जाता है। बदले में उससे पैसे नहीं बल्कि एक अपराधी (चंदन रॉय सान्याल) को बचाने के लिए कहा जाता है जिसने एक लड़की का बलात्कार कर हत्या कर दी है। अनुराधा के पास बहुत कम समय है। उसके हर कदम पर पर अपहरणकर्ता की नजर है।
 
यहां से फिल्म दो ट्रेक पर चलती है। एक तो अनुराधा को केस में ट्विस्ट देकर ऐसे अपराधी को बचाना है जिसे फांसी होने वाली है और दूसरी ओर अपनी बेटी को भी तलाश करना है। सस्पेंड इंस्पेक्टर और अनुराधा का दोस्त योहान (इरफान खान) अनुराधा की मदद करता है। दोनों मोर्चे पर अनुराधा-योहान काम करते हैं और उनकी लड़ाई समय के खिलाफ भी है जो तेजी से बीत रहा है। 


कुछ फिल्म अपनी धीमी गति के कारण उबाऊ हो जाती है तो कुछ की गति इतनी तेज होती है कि दर्शकों को तालमेल बैठाने में दिक्कत होती है। 'जज़्बा' में निर्देशक संजय गुप्ता ने कहानी को इतना तेज भगाया है कि फिल्म का मजा लेने का आनंद जाता रहा है। फिल्म कभी भी दर्शकों को अपने से जोड़ नहीं पाती और यह फिल्म का सबसे बड़ा दोष है। इसका सीधा-सीधा जिम्मेदार संजय गुप्ता का निर्देशन है। 
 
वे फिल्म में इमोशन पैदा करने में नाकाम रहे। ऐश्वर्या के दर्द को दर्शक कभी महसूस नहीं करते। न ही संजय अपने प्रस्तुतिकरण में ऐसा थ्रिल पैदा कर सके कि दर्शक बैचेन हो जाए। उनका प्रस्तुतिकरण बनावटी और सतही लगता है। शॉट फिल्माने की कला वे बखूबी जानते हैं, लेकिन केवल स्टाइलिश लुक के कारण ही फिल्म बेहतर नहीं बन जाती। 
 
फिल्म के क्लाइमैक्स में दर्शकों को चौंकाने की कोशिश है, लेकिन तब तक बहुत देर हो गई है। अनुराधा का अपने परिवार के खिलाफ जाकर बेटी पैदा करने का फैसला और फिल्म के अंत में बलात्कार के आंकड़े दिखा कर फिल्म को महिला समर्थक दिखाने की कोशिश थोपी हुई लगती है। 
 
जज़्बा के टिकट बुक करने के लिए क्लिक करें 
 
ऐश्वर्या राय बच्चन ने पांच वर्ष बाद वापसी की है। वे सुंदर हैं, फिट हैं और अपने कैरेक्टर को जरूरी एटीट्यूड के साथ उन्होंने पेश किया है, लेकिन उनका अभिनय बनावटी लगा है। वे चीखती या रोती हैं तो बिलकुल भी प्रभावी नहीं लगती।
 
काला चश्मा चढ़ाए और स्टाइलिश ड्रेसेस पहने इरफान असहज लगे हैं। खासकर उस दृश्य में जब उन्हें पता चलता है कि ऐश्वर्या की बेटी का अपहरण हो गया है और वे अपना गुस्सा निर्जीव चीजों पर निकालते हैं। शबाना आजमी और अतुल कुलकर्णी प्रभावी रहे हैं जबकि जैकी श्रॉफ और चंदन रॉय सान्याल का अभिनय औसत दर्जे का है। 
 
समीर आर्या की फोटोग्राफी उल्लेखनीय है, हालांकि उन्होंने कई दृश्यों में कैमरे को ज्यादा ही घुमाया है। फिल्मों में जोरदार संवाद पसंद करने वालों को कमलेश पांडे के लिखे 'मोहब्बत है इसलिए जाने दिया, जिद होती तो बांहों में होती' जैसे कुछ संवाद पसंद आ सकते हैं। बैक ग्राउंड म्युजिक इतना लाउड है कि कानों में दर्द हो सकता है। 
 
गुप्ता अपनी फिल्मों को एक खास कलर में फिल्माते हैं। 'मुसाफिर' में ब्राउन रंग का जोर था तो जिंदा में ग्रे का। यहां हरे रंग का जमकर प्रयोग हुआ है, लेकिन फिल्म रंगहीन रही है। 
 
बैनर : ज़ी स्टुडियो, व्हाइट फीदर फिल्म्स, वाइकिंग मीडिया एंड एंटरटेनमेंट प्रा.लि.
निर्माता : संजय गुप्ता, आकाश चावला, नितिन केनी, सचिन जोशी, रैना सचिन जोशी, अनुराधा गुप्ता, ऐश्वर्या राय बच्चन 
निर्देशक : संजय गुप्ता
कलाकार : ऐश्वर्या राय बच्चन, इरफान खान, शबाना आजमी, चंदन रॉय सान्याल, जैकी श्रॉफ
सेंसर सर्टिफिकेट : यूए 

__________________________
अक्षय कुमार कॉमेडी करते हुए ज्यादा अच्छे लगते हैं, लेकिन उनकी कॉमेडी तब और निखर जाती है जब अच्छी स्क्रिप्ट का साथ उन्हें मिलता है। 'सिंह इज़ ब्लिंग' में अक्षय की स्क्रिप्ट ने कोई मदद नहीं की, लिहाजा थोड़ी देर में ही फिल्म में हंसी का स्रोत सूख जाता है और 'सिंह इज़ ब्लिंग' अपनी चमक खो बैठती है। 
 
प्रभुदेवा ने अक्षय को लेकर 'राउडी राठौर' नामक एक्शन फिल्म बनाई थी और इस बार यह जोड़ी हास्य फिल्म लेकर आई है जो एक तरह से 'सिंह इज़ किंग' (2008) को ही घुमा-फिरा कर ही पेश कर दी गई है। अक्षय दोनों में सरदार के रोल में हैं और हीरोइन भी गोरी मेम है। सिंह इज़ किंग में वह कुछ सीखने ऑस्ट्रेलिया जाता हैं तो यहां पर गोआ। 
 
'सिंह इज़ ब्लिंग' में कहानी के नाम पर कुछ घिसेपिटे जोक्स और वो दृश्य हैं जिनका कहानी से कोई लेना-देना नहीं है। कुछ बार आपको ये हंसाते हैं, लेकिन ज्यादातर बोर करते हैं। फिल्म को अपने कंधे पर ढोने की अक्षय भरसक कोशिश करते हैं, लेकिन बिना प्लॉट की कहानी को भी वे कहां तक खींचते। पहले हाफ में आप सब कुछ भूल कर थोड़ा-बहुत कॉमेडी का मजा ले सकते हैं, लेकिन दूसरे हाफ में जैसे ही ड्रामा हावी होता है तो इंतजार फिल्म के खत्म होने का रहता है। 


पंजाब के गांव बस्सी पठाना में रहने वाला रफ्तार सिंह (अक्षय कुमार) हर काम अधूरा छोड़ता है, इसके लिए वह पिता की गालियां तो मां के परांठे-जलेबी खाता है। पिता धमकी देते है कि या तो वह गोआ जाए नहीं तो फिर एक मोटी लड़की से शादी करने को तैयार हो जाए, जिसे रफ्तार कुश्ती खेलने लायक मानता है। 
 
गोआ में रफ्तार अपने पिता के दोस्त के लिए काम करता है जो रोमानिया से आई अपने दोस्त की बेटी सारा (एमी जैक्सन) की देखभाल का जिम्मा रफ्तार को देते हैं। सारा को हिंदी नहीं आती और रफ्तार को अंग्रेजी। रफ्तार खट्टे नाम वाली अनुवादक एमली (लारा दत्ता) को रख लेता है। रफ्तार को एमली गुंडा समझ लेती है और अनुवाद में गड़बड़ी करती है जिससे सारा और रफ्तार एक-दूसरे को गलत समझते हैं। 
 
सारा एक डॉन की बेटी है और उसके पीछे रोमानिया में रहने वाला मार्क (केके मेनन) पड़ा हुआ है। मार्क के दबाव के कारण सारा उससे शादी करने के लिए राजी हो जाती है। रफ्तार उसके पीछे रोमानिया पहुंच जाता है। उठापटक के साथ फिल्म खत्म होती है। 
 
इस बेसिर पैर कहानी और स्क्रिप्ट को ग्रेजिंग गोट पिक्चर्स में काम करने वालों ने लिखा है जिनका नाम नहीं दिया गया है। इस कहानी पर अक्षय काम करने को और प्रभुदेवा निर्देशन के‍ लिए तैयार हो गए। स्क्रीन पर चल रह उटपटांग हरकतों के बीच एमी की मां वाला बोरियत से भरा ट्रेक भी झेलना पड़ता है जिसका कोई मतलब नहीं है। यह भी समझ नहीं आता कि जब एमली के आगे सारी बातें स्पष्ट हो गई है तो भी वह गलत अनुवाद क्यों कर रही है? 
 
चलिए, स्क्रिप्ट की बात छोड़ते हैं और कॉमेडी की बात करते हैं। हंसाने के नाम पर फिल्म के निर्देशक प्रभुदेवा भी एक सीन में लोगों पर सूसू करते नजर आए। रफ्तार के दोस्तों को एमली समुंदर किनारे ले जाती है और उनके प्राइवेट पार्ट पर नारियल मारती है। फिल्म की हीरोइन कार चेजिंग सीन में हीरो की गोद में बैठ सीढ़ियों पर कार चलाती है। अब क्या इसे कॉमेडी कहा जाए? ऐसे कई बेमतलब के दृश्यों के सहारे फिल्म को इतना खींचा है कि आपका धैर्य आपकी परीक्षा लेने लगता है। 
	
	 सिंह इ ज़ ब्लिंग के टिकट बुक करने के लिए क्लिक करें
सिंह इ ज़ ब्लिंग के टिकट बुक करने के लिए क्लिक करें
 
फिल्म का संगीत भी दमदार नहीं है। 'माही आजा' को छोड़ सारे गाने घटिया हैं। बैकग्राउंड म्युजिक के नाम पर 'चु चे' जैसी आवाजें सुनाई देती हैं। 
 
निर्देशक के रूप में प्रभुदेवा फिल्म को मनोरंजक नहीं बना पाए और लगातार घटिया फिल्में बना रहे हैं। उन्होंने फिल्म बनाने के लिए बहुत ही गलत कहानी चुनी और अक्षय कुमार के सामने उन्होंने सारी बातों को नजरअंदाज कर दिया। 
 
अक्षय कुमार ने अपना काम दिल लगा कर किया और स्क्रिप्ट से ऊपर उठकर उन्होंने काम किया। उनकी वजह से ही फिल्म में रूचि बनी रहती है, लेकिन अक्षय इससे बेहतर स्क्रिप्ट के हकदार हैं। 
 
एमी जैक्सन को हीरो की तरह पेश किया गया है। कई दृश्यों में हीरो मार खाता है और फिर एमी गुंडों की ठुकाई करती हैं। स्टंट करते समय एमी बिलकुल विश्वसनीय लगती हैं। इमोशनल सीन में वे जरूर कमजोर रही हैं, लेकिन कुल मिलाकर उनका काम बेहतरीन है। लंबे बाल वाले केके मेनन 'आई एम टू गुड' बोलते रहे और लगातार वे एक जैसी भूमिकाएं कर रहे हैं। लारा दत्ता का रोल अजीब था और उतने ही अजीब तरीके से उन्होंने निभाया। 
 
कुल मिलाकर 'सिंह इज़ ब्लिंग' की चमक उम्मीद से कम है। 
 
बैनर : पेन इंडिया प्रा.लि., ग्रेजिंग गोट प्रोडक्शन्स
निर्माता : अश्विनी यार्डी 
निर्देशक : प्रभु देवा 
संगीत : साजिद-वाजिद, मीत ब्रदर्स अंजान, मंज मुसिक, स्नेहा खानवलकर, डीजे तेजस, डीजे नव एंड ढोली डीप 
कलाकार : अक्षय कुमार, एमी जैक्सन, लारा दत्ता, केके मेनन, योगराज सिंह, रति अग्निहोत्री, सनी लियोन (कैमियो) 
सेंसर सर्टिफिकेट : यूए * 2 घंटे 21 मिनट


__________________________
छोटे परदे के सुपरस्टार कपिल शर्मा को लेकर निर्देशक अब्बास-मस्तान ने रोमांटिक या एक्शन फिल्म न बनाते हुए कॉमेडी फिल्म बनाने का सही निर्णय लिया क्योंकि कपिल की छवि हास्य कलाकार की है और दर्शक उन्हें इसी रूप में देखना पसंद करते हैं। 
	 
'किस किसको प्यार करूं?' देख यह बात मालूम हो जाती है कि रोमांस या एक्शन करना कपिल के बस की बात नहीं है। वे सिर्फ कॉमेडी कर सकते हैं और उसी अंदाज में उन्होंने अभिनय किया है जैसे वे अपने टीवी शो के दौरान करते हैं। अपने कैरेक्टर को निभाने के लिए उन्होंने अपने कम्फर्ट झोन में रहना ही उचित समझा। 
 
शायद निर्देशक ने ही उन्हें ऐसा करने के लिए कहा हो क्योंकि दर्शक भी वैसा ही कपिल देखना चाहते हैं जैसा वे कॉमेडी नाइट्स विद कपिल में देखते हैं। कपिल पर तो उनके दोस्त करण की भूमिका निभाने वाले वरूण शर्मा भारी पड़े हैं। जब वे स्क्रीन पर आते हैं हंसी की लहर फैल जाती है। किसी भी समस्या का उनका वैज्ञानिक तरीके से समझाना आपके चेहरे पर मुस्कान ला देता है। 


बात की जाए कहानी की, तो कई फिल्मों की कहानी को जोड़-तोड़ कर अनुकल्प गोस्वामी ने कहानी लिखी है। फिल्म देखते समय आपको कई फिल्में याद आएंगी। 'सैंडविच' तो जरूर आएगी जो हजारों बार टीवी पर दिखाई जा चुकी है जिसमें गोविंदा दो पत्नियों के बीच सैंडविच बन जाते हैं। यहां तीन पत्नियां हैं, जिनके साथ शिव राम किशन उर्फ एसआरके (कपिल शर्मा) की दुर्घटनावश शादी हो जाती है। 
 
कॉकटेल टॉवर पर चौथे, छठे और आठवें फ्लोर पर वह अपनी पत्नियों, अंजली (साई लोकुर), जूही (मंजरी फडणीस) और सिमरन (सिमरन कौर मुंडी) को ठहराता है। एक के साथ वह शिव, दूसरी के साथ राम और तीसरे के साथ किशन नाम के साथ वह रहता है। तीनों पत्नियों को पता नहीं है कि उनका पति उन्हें धोखा दे रहा है। 
 
शिव राम किशन यही नहीं रूकता, उसकी एक गर्लफ्रेंड दीपिका (एली अवराम) भी है जिसके साथ कुमार बन कर वह सच्चा प्यार करता है। तीन पत्नी और एक गर्लफ्रेंड को संभालते-संभालते वह चकरघिन्नी बन जाता है। मुश्किल तब और बढ़ जाती है जब उसके मां-बाप (शरत सक्सेना और सुप्रिया पाठक) आ जाते हैं और अलग-अलग पत्नियों के साथ रहने लगते हैं। 
 
किस किसको प्यार करूं के टिकट बुक करने के लिए क्लिक करें 
 
फिल्म की कहानी में कोई नई बात नहीं है। लॉजिक और तर्क-वितर्क की बात करना फिजूल है, क्योंकि ज्यादातर पात्र बेवकूफ किस्म के हैं, खासतौर पर महिलाओं के किरदार। सारी पत्नियां पहनावे से आधुनिक नजर आती हैं, लेकिन दिमाग से खाली हैं। उनका पति बेवकूफ बनाता रहता है और वे करवा चौथ मना कर खुश होती रहती हैं। 
 
एसआरके की तीन शादी केवल इसीलिए हो जाती है क्योंकि वह किसी औरत का दिल नहीं तोड़ सकता, यह बात बेहद बचकानी लगती है। यह फिल्म पुरुष की लम्पटा को दिखाती है। क्या होता यदि फिल्म में यह बात उलटे तरीके से दिखाई जाती कि एक महिला तीन पुरुषों से शादी कर लेती और चौथे से रोमांस। तब क्या पुरुष दर्शक इस बात पर तालियां पीटते?
 
फिल्म तब मजा दे सकती है जब दिमाग को घर पर आराम करने दिया जाए। तब कुछ सीन आपको अच्छे लगेंगे, जैसे शॉपिंग मॉल में तीनों पत्नियों का और दीपिका के पिता का एक साथ पहुंचना और किसी तरह एसआरके बच निकलना, जब एक घर की काम वाली बाई दूसरे घर में भी एसआरके को देख लेती है, जब एसआरके का अंडरवियर आठवें फ्लोर के फ्लेट से छठवें फ्लोर के फ्लेट में गिर जाता है और पत्नी इस बात को लेकर शक करती है। 
 
कहानी की कमजोरी को 'कॉमेडी नाइट्स विद कपिल' जैसे आइटम्स कुछ हद तक ढंक लेते हैं। कही-कही ये काम संवाद कर लेते हैं। फिल्म का क्लाइमैक्स बहुत लंबा है जिमसें सभी पुरुष दूल्हे की तरह नजर आते हैं और इसके जरिये उम्दा कॉमेडी पैदा की गई है। 
 
निर्देशक अब्बास-मस्तान ने कपिल की खूबियों को उभारा है और अपनी टारगेट ऑडियंस को हंसाया है। आमतौर पर बड़े बजट में काम करने वाले इन निर्देशकों को बहुत कम बजट में काम करना पड़ा है, जिसका असर फिल्म में साफ-साफ दिखता है। गाने तो ऐसे शूट किए गए हैं कि इससे ज्यादा पैसा तो प्राइवेट अलबम के वीडियो बनाने में खर्च किया जाता है। सिनेमाटोग्राफी भी ढंग की नहीं है। 
 
फिल्म में हीरोइनों के लिए करने के लिए कुछ नहीं था। सुप्रिया पाठक, शरत सक्सेना, जैमी लीवर और मनोज जोशी ने अपना काम अच्छे से किया। अरबाज खान वाले सीन फीके रहे हैं। 
‍
भले ही 'किस किसको प्यार करूं' में प्यार करने लायक चीजें ज्यादा नहीं हैं, लेकिन खास बात यह है कि समय अच्छे से बीतता है।
 
बैनर : वीनस रेकॉर्ड्स एंड टेप्स
निर्माता : रतन जैन, गणेश जैन, अब्बास बर्मावाला, मस्तान बर्मावाला 
निर्देशक : अब्बास-मस्तान 
संगीत : जावेद मोहसिन, अमजद, नदीम
कलाकार : कपिल शर्मा, एली अवराम, मंजरी फडणीस, सिमरन कौर मुंडी, वरूण शर्मा, शरत सक्सेना, अरबाज खान, मनोज जोशी, जैमी लीवर, साई लोकुर 
सेंसर सर्टिफिकेट : यूए * 2 घंटे 16 मिनट 2 सेकंड 

__________________________
अनीस बज्मी उन फिल्मकारों में से है जो नया कुछ करने के बजाय चिर-परिचित सफल फॉर्मूलों को ऊपर-नीचे कर फिल्म बनाते हैं। 'वेलकम बैक' 2007 में रिलीज हुई 'वेलकम' का सीक्वल है जो दर्शकों के दिमाग में अभी भी ताजा है क्योंकि यह टीवी पर लगातार सफलता के साथ अब तक दिखाई जा रही है। लेकिन अनीस को लगा कि दर्शक 'वेलकम' को भूल चुके हैं इसलिए उन्होंने लगभग उसी तरह की कहानी को एक बार फिर थोड़े-फेरबदल के साथ पेश कर दिया। कई बार तो ऐसा लगता है कि हम 'वेलकम बैक' नहीं 'वेलकम' देख रहे हैं।


उदय शेट्टी (नाना पाटेकर) और मजनू (अनिल कपूर) अब शरीफ होकर बिजनेस मैन बन गए हैं। उनका चांदनी (अंकिता श्रीवास्तव) पर दिल आ जाता है जो महारानी (डिम्पल कपाड़िया) की बेटी है। अचानक उदय को पता चलता है कि उसके पिता की तीसरी पत्नी से एक बेटी रंजना (श्रुति हासन) है जो उदय की बहन है। उदय अपनी बहन के लिए एक शरीफ लड़का ढूंढता शुरू करता है, लेकिन रंजना को अजय (जॉन अब्राहम) से मोहब्बत हो जाती है जो कि एक गुंडा है। रंजना और अजय शादी करना चाहते हैं, लेकिन उदय-मजनू इसके खिलाफ हैं। वांटेड भाई (नसीरुद्दीन शाह) का बेटा हनी (शाइनी आहूजा) भी रंजना को बेहद चाहता है और उदय-मजनू के लिए एक और मुसीबत खड़ी हो जाती है। थोड़ी उटपटांग हरकतें होती हैं और फिल्म खत्म होती है। 
 
अनीस बज्मी जानते थे कि उनकी कहानी में दम नहीं है लिहाजा उन्होंने कुछ हास्य दृश्य रच दिए भले ही उनका कहानी से कोई लेना-देना न हो। उनका उद्देश्य था कि इन दृश्यों से दर्शकों का मनोरंजन होगा और कहानी पर वे ध्यान नहीं देंगे, लेकिन उनका यह प्रयास असफल नजर आता है। कोई भी कलाकार कभी भी कहीं भी कुछ भी हरकत करने लगता है। 
 
कब्रिस्तान जैसे एक-दो सीन छोड़ दिए जाए तो फिल्म में हंसने के अवसर कम ही मिलते हैं। हां, उन लोगों को जरूर मजा आ सकता है जो दिमाग घर पर रख कर 'डॉ. घुंघरू का खानदान इतना शरीफ है कि इनके घर की मक्खियां भी सिर पर दुपट्टा लेकर निकलती है' जैसे संवादों में मनोरंजन ढूंढते हैं। फिल्म का पहला हाफ तो किसी तरह झेला जा सकता है, लेकिन वांटेड भाई की एंट्री होने के बाद फिल्म में से मनोरंजन गायब हो जाता है। दूसरा हाफ तो इतना खींचा गया है कि बोरियत होने लगती है। 
 
फिल्म में अक्षय कुमार और मल्लिका शेरावत की कमी खलती है जो 'वेलकम' में नजर आए थे। इनकी जगह जॉन अब्राहम और अंकिता श्रीवास्तव को फिट किया गया है जो पूरी तरह से मिस फिट साबित हुए हैं। जॉन से न डांस हुआ है और कॉमेडी करना तो उनके बस की बात नहीं है। वे असहज नजर आएं और उनका अभिनय बेहद बुरा रहा। 
 
निर्देशक भी यह बात अच्छी तरह से जानते थे लिहाजा उन्होंने फिल्म का सारा भार अनिल कपूर और नाना पाटेकर जैसे मंजे हुए अभिनेताओं पर डाला। दोनों की जोड़ी बेहद अच्छी लगी है और कुछ बोरिंग दृश्यों को भी उन्होंने अपने अच्छे अभिनय से मनोरंजनक बना दिया, लेकिन वे आखिर एक सीमा तक ही ये कर सकते थे। 
 
फिरोज खान ने 'वेलकम' में आरडीएक्स नामक डॉन थे तो यहां पर उनकी जगह वांटेड भाई नसीरुद्दीन शाह ने ली है। डिम्पल कपाड़िया और नसीरुद्दीन शाह जैसे कलाकारों को तो निर्देशक ने बरबाद कर दिया। पता नहीं इन दोनों ने यह फिल्म क्यों की? श्रुति हासन भी ढंग का काम नहीं कर पाई। परेश रावल भी रंग में नहीं दिखे। अंकिता श्रीवास्तव की तो बात करना ही बेकार है। 
 
वेल कम बैक के टिकट बुक करने के लिए क्लिक करें
 
फिल्म का संगीत बहुत बड़ा माइनस पाइंट है। 'मैं बबली हुई, तू बंटी हुआ, बंद कमरे में 20-20 हुआ' जैसी लाइनों को गाना बना दिया गया है। एक भी ढंग का गाना नहीं है। परेश रावल को वर्षों बाद पता चलता है कि उनका एक जवान बेटा है तो वे कहते हैं 'मैंने तो वोट ही नहीं दिया तो किसी को सीएम कैसे मानूं'? इस तरह के डबल मीनिंग संवाद भी कई जगह हैं। 
 
निर्माता ए. फिरोज नाडियाडवाला ने जम कर पैसा बहाया है। छोटी-छोटी भूमिकाओं में नामी कलाकार लिए गए हैं। भव्य लोकेशन, विदेश में शूट और फिल्म को भव्य लुक देने में उन्होंने कोई कसर बाकी नहीं रखी है, लेकिन उनके पैसे का दुरुपयोग ज्यादा हुआ है। सिनेमाटोग्राफी जरूर उल्लेखनीय है। 
 
वेलकम बैक का निर्माण केवल वेलकम की सफलता को भुनाने के लिए किया गया है। 
 
बैनर : स्विस इंटरनेशनल प्रा.लि., इरोज़ इंटरनेशनल, बेस इंडस्ट्रीज़ ग्रुप
निर्माता : फिरोज ए. नाडियाडवाला, सुनील ए. लुल्ला
निर्देशक : अनीस बज़्मी
संगीत : अनु मलिक, मीत ब्रदर्स अंजान, यो यो हनी सिंह, सिद्धांत माधव, मीका सिंह, अभिषेक रे

__________________________
पाकिस्तान में घुसकर अमेरिका लादेन को मार सकता है तो भारत भी 26/11 मुंबई हमले के मास्टर माइंड्स को मार सकता है। आम लोगो की तरह यह विचार रॉ के एक ऑफिसर को आता है। सीनियर ऑफिसर पहले तो उसे पागल बोलता है, लेकिन यह आइडिया उसे भी जम जाता है। सरकार तो इस बात की इजाजत देगी नहीं इसलिए चार ऑफिसर अपने दम पर ही एक मिशन बनाते हैं और तलाश शुरू करते हैं एक फैंटम की। फैंटम कॉमिक्स की दुनिया का वो पात्र है जिसके बारे में दुनिया कुछ भी नहीं जानती। वह आता है और अपना काम कर चला जाता है। दानियल खान (सैफ अली खान) के रूप में उन्हें अपना फैंटम मिल जाता है जिसे आर्मी से निकाल दिया गया है। किस तरह से दानियल अपने मिशन को अंजाम देता है यह फिल्म में दिखाया गया है। 
 
एस जैदी की किताब 'मुंबई एवेंजर्स' पर फिल्म आधारित है। किताब के चार पात्र अंतराष्ट्रीय स्तर के आंतकवादियों हाफिज सईद, डेविड हेडली, साजिद मीर और लखवी पर आधारित हैं। थोड़े बहुत नाम बदल कर इन्हें फिल्म में पेश किया है। फिल्म की कहानी बेहतरीन है। विलेन वास्तविक जीवन से उठाए गए हैं और इनके तार कल्पना से जोड़े गए हैं। इतना सब कुछ होने के बावजूद यदि 'फैंटम' एक औसत फिल्म बन कर रह गई है तो दोष स्क्रीनप्ले, निर्देशन और एक्टर्स को दिया जा सकता है। 


कहने को ‍तो यह फिल्म थ्रिलर है, लेकिन थ्रिल ऐसा नहीं है कि दर्शक सीट से ही चिपका रहे। सारे खूंखार आतंकवादियों को बहुत ही आसानी से निपटा दिया गया मानो यह बाएं हाथ का खेल हो। साजिद और डेविड की हत्या बहुत ही आसानी से कर दी गई है जबकि हारिस (हाफिज़) का अंत बहुत ही फिल्मी है। पाकिस्तानी गलियों में उसका पीछा करते हुए हीरो रास्ते इतनी आसानी से ढूंढ लेता है मानो वह वही पैदा हुआ हो। 
 
लॉजिक को भी कई बार साइड में रख दिया गया है। जैसे रॉ के चार ऑफिसर्स बताते हैं कि इस मिशन के बारे में किसी को भी बताया नहीं जाए, लेकिन दानियल खान कुछ मुलाकातों के बाद ही नवाज़ मिस्त्री (कैटरीना कैफ) को मिशन के बारे में सारी जानकारी दे देता है। दूसरे हाफ में फिल्म जरूर मजबूत होती है जब ड्रामा पाकिस्तान में शिफ्ट होता है। फिल्म जैसे-जैसे अंत की ओर बढ़ती है रोमांच भी पैदा होता है, लेकिन तब तक काफी देर हो चुकी होती है। 
 
अंतरराष्ट्रीय आतंकवाद कबीर का खान का प्रिय विषय रहा है और 'फैंटम' में भी उन्होंने यही विषय उठाया है। 'फैंटम' से मिलती-जुलती 'बेबी' और 'डीडे' प्रदर्शित हो चुकी हैं। 'फैंटम' को देख ऐसा लगता है कि कबीर खान बहुत कुछ दिखाना चाहते थे, लेकिन समय कम पड़ गया। ताबड़तोड़ तरीके से उन्होंने अपनी बात कही है जिससे कई बातें स्पष्ट नहीं हो पाईं। कहानी तो उन्होंने ठीक चुनी लेकिन सिनेमा के रूप में वे उसे ठीक से पेश नहीं कर पाए। फिल्म का सम्पादन भी दोषपूर्ण है जिसके कारण उबड़-खाबड़ रास्तों पर चलती बस सा एहसास फिल्म कराती है। 
	
	फैं टम के टिकट बुक करने के लिए क्लिक करें
 
सैफ अली खान और कैटरीना कैफ मिसफिट नजर आए। पूरी फिल्म में सैफ की हेअर स्टाइल बदलती रही, लेकिन सैफ के चेहरे के भाव एक जैसे रहे। कहानी को जिस तरह से करिश्माई हीरो की जरूरत थी, उसे सैफ पूरी नहीं कर पाए। उनकी संवाद अदायगी भी सिचुएशन से मेल नहीं खाई। बुरी एक्टिंग में सैफ से कैटरीना कैफ ने भी जम कर टक्कर ली है। सीन कैसा भी हो कैटरीना के भी एक्सप्रेशन एक जैसे रहे। 
 
फिल्म का एक्शन बुरा नहीं है, लेकिन कोई नई बात भी नहीं है।
 
'फैंटम' की कहानी पर एक बेहतरीन फिल्म बनने की अपार संभावनाएं थीं, जिसका फायदा नहीं उठाया जा सका। ठीक वैसा ही हुआ मानो बैटिंग के लिए अनुकूल पिच पर टीम सस्ते में ऑलआउट हो गई। 
 
बैनर : नाडियाडवाला ग्रैंडसन एंटरटेनमेंट, यूटीवी मोशन पिक्चर्स
निर्माता : साजिद नाडियाडवाला, सिद्धार्थ रॉय कपूर 
निर्देशक : कबीर खान
संगीत : प्रीतम चक्रवर्ती
कलाकार : सैफ अली खान, कैटरीना कैफ, मोहम्मद जीशान अय्यूब, सब्यासाची चक्रवर्ती, राजेश तेलंग
सेंसर सर्टिफिकेट : यूए * 2 घंटे 27 मिनट 19 सेकंड


__________________________
भाई-भाई के बीच होने वाले प्यार और नफरत को भारतीयों ने काफी पसंद किया है। महाभारत से लेकर तो अमर अकबर एंथोनी, दीवार, करण-अर्जुन तक दर्शकों को यह भाइयों की कहानी बेहद पसंद आई है। इसी बात को ध्यान में रखते हुए दोनों करणों (निर्माता करण जौहर और निर्देशक करण मल्होत्रा) को हॉलीवुड फिल्म 'वॉरियर' में एक सफल रीमेक बनाने के गुण नजर आए। यह भी दो भाइयों की कहानी है जिसमें भरपूर इमोशन और एक्शन है, लेकिन इसका बॉलीवुड संस्करण करने में 'ब्रदर्स' के मेकर्स मात खा गए। बदले में हमें एक लंबी, घिसटती हुई और उबाऊ फिल्म देखने को मिलती है। 
 
फिल्म को दो भागों में बांटा गया है। इंटरवल से पहले यह एक फैमिली ड्रामा है जिसमें भरपूर इमोशन डाले गए हैं। कोशिश की गई है कि दर्शकों के आंखों से आंसू निकल जाए, लेकिन आपको रूमाल की जरूरत एक बार भी नहीं पड़ती क्योंकि ये भावुक दृश्य आपके दिल को छू नहीं पाते हैं।


गैरी फर्नांडिस (जैकी श्रॉफ) एक्स फाइटर है जो अपनी पत्नी की हत्या के जुर्म में जेल काट कर आया है। शराब के कारण वह तबाह हो गया है। पत्नी से उसे एक बेटा डेविड (अक्षय कुमार) है और दूसरी औरत (जो कि मर चुकी है) से भी उसे एक बेटा मोंटी (सिद्धार्थ मल्होत्रा) है। गैरी की पत्नी (शैफाली शाह) मोंटी को अपना लेती है, लेकिन जब गैरी अपनी पत्नी की हत्या कर देता है तो डेविड और मोंटी के रिश्तों में दरार आ जाती है। 
 
फिल्म का यह हिस्सा उदासी लिए हुआ है। बहुत कम लाइट में इसे शूट किया गया है ताकि माहौल उदासी भरा नजर आए। हर किरदार खिन्न और अवसाद से भरा है। गैरी अपनी पत्नी की हत्या को लेकर ग्लानि भरा जीवन जी रहा है। डेविड की बेटी किडनी की बीमारी से जूझ रही है। वह दिन में स्कूल में फिजिक्स पढ़ाता है और रात को स्ट्रीट फाइट में हिस्सा लेता है, फिर भी उसे पैसे कम पड़ते हैं। मोंटी भी स्ट्रीट फाइटर है और अपने भाई से खिन्न है।
 
इन सब बातों को इतना खींचा कि ये सारे इमोशन्स हवा हो जाते हैं। फिल्म बेहद सुस्त और उबाऊ लगती है। यहां पर निर्देशक करण मल्होत्रा का निर्देशन अस्सी के दशक में बनने वाली फिल्मों की याद दिलाता है। स्क्रीन पर इंटरवल लिखा आता है तो थोड़ी राहत मिलती है। 
 
ब्रेक के बाद दूसरा हिस्सा एक्शन के नाम कर दिया गया है। आरटूएफ यानी कि राइट टू फाइट को भारत में मान्यता मिल गई है। इसमें मिक्स्ड मार्शल आर्ट्स के फाइटर्स जो अंधेरी और तंग जगहों पर अपराधियों की तरह फाइट्स में हिस्सा लेते थे उन्हें एक मंच मिल जाता है। कुछ अंतराष्ट्रीय स्तर के फाइटर्स एक प्रतियोगिता में भाग लेने आते हैं। 
 
डेविड को अपनी बेटी के इलाज के लिए पैसों की जरूरत है और वह इस स्पर्धा में उतरता है। मोंटी भी भाग लेता है। यही से अंदाजा लगाना मुश्किल नहीं है कि अंतिम मुकाबला 'ब्लड वर्सेस ब्लड' यानी कि भाइयों में होगा। उत्सुकता सिर्फ इस बात की रहती है कि जीतेगा कौन। 
 
फिल्म का यह हिस्सा पहले हाफ से थोड़ा अच्छा इसलिए है क्योंकि यहां भरपूर एक्शन है। हालांकि निर्देशक करण मल्होत्रा ने यहां पर फिल्म की लगाम एडीटर और एक्शन डायरेक्टर के हाथों में सौंप दी है क्योंकि इस हिस्से में फाइट स्पर्धा के अलावा कुछ भी नहीं है। 
 
दो कमेंटेटर्स बक-बक करते रहते हैं और लड़ाई चलती रहती है। फाइट के कुछ सीन बहुत ही उम्दा है और दर्शकों को चीयर करने का थोड़ा अवसर भी मिलता है, लेकिन लगातार इन्हें देखना भी सब के बस की बात नहीं है। फिर ये सीन इसलिए भी असर नहीं डालते क्योंकि ये विश्वसनीय नहीं है। गलियों में लड़ने वाले फाइटर्स के विश्वस्तरीय फाइटर्स से मुकाबले वाली बात को जंचाने में निर्देशक असफल रहे हैं। 
 
ब्र दर्स के टिकट बुक करने के लिए क्लिक करें 
 
निर्देशक करण मल्होत्रा ने '‍अग्निपथ' के बाद फिर रिमेक में हाथ आजमाया है, यानी कुछ मौलिक करने की हिम्मत वे अब तक नहीं जुटा पाए हैं। शॉट वे जरूर अच्छे फिल्मा लेते हैं, लेकिन बात कहने में वे बहुत ज्यादा वक्त लेते हैं और संतुलित नहीं रह पाते। कब रूकना है और कितना बताना है, यह उन्हें सीखना होगा। वे पूरी फिल्म में किरदारों को ठीक से स्थापित ही नहीं कर पाए। खासतौर पर मोंटी हमेशा इतने गुस्से में क्यों रहता है यह पता नहीं चलता।
 
अकिव अली ने फिल्म को एडिट किया है और उनका संपादन बेहद ढीला है। फिल्म को आधे घंटे कम किया जा सकता था। सिनेमाटोग्राफी खासतौर पर फाइट सीन की उम्दा है। फिल्म का संगीत ऐसा नहीं है कि याद किया जा सके। बैकग्राउंड म्युजिक लाउड है। 
 
अक्षय कुमार एक फाइटर के रूप में बेहद फिट लगे हैं। खासतौर पर फाइटिंग की तैयारी वाले शॉट्स में उनकी फिटनेस नजर आती है। खिचड़ी दाढ़ी वाले लुक से उन्हें बचना चाहिए। उन्होंने अपना काम संजीदगी से किया है। सिद्धार्थ मल्होत्रा का अभिनय कमजोर है। फिल्म में मुश्किल से चंद संवाद उन्होंने बोले हैं। बॉडी तो उन्होंने अच्छी बनाई है, लेकिन किरदार में जो आग होनी थी वो बात उनकी एक्टिंग में नजर नहीं आई। 
 
जैकी श्रॉफ को खूब फुटेज मिले और फिल्म के पहले हाफ में उनका दबदबा रहा। अभिनय उनका ठीक ही कहा जा सकता है। यदि इस रोल में दमदार अभिनेता होता तो बात ही कुछ और होती। जैकलीन के हिस्से में चंद दृश्य आए। एक हॉट आइटम सांग में सेक्सी करीना कपूर पब्लिक की तकलीफ बढ़ाती हैं, लेकिन इस तरह के गाने करने की उन्हें क्या जरूरत है? 
 
एक हिट हॉलीवुड फिल्म का रीमेक, भव्य स्टार कास्ट, बड़ा बजट होने के बावजूद 'ब्रदर्स' औसत दर्जे की फिल्म के रूप में सामने आती है। 
 
 
बैनर : धर्मा प्रोडक्शन्स, लॉयंसगेट एंटरटेनमेंट, एंडेमॉल इंडिया, फॉक्स स्टार स्टुडियोज़
निर्माता : करण जौहर, हीरू यश जौहर
निर्देशक : करण मल्होत्रा
संगीत : अजय-अतुल
कलाकार : अक्षय कुमार, जैकलीन फर्नांडिस, सिद्धार्थ मल्होत्रा, जैकी श्रॉफ, आशुतोष राणा, शैफाली शाह, नायशा खन्ना, करीना कपूर खान (आइटम सांग) 
सेंसर सर्टिफिकेट : यूए * 2 घंटे 38 मिनट 4 सेकण्ड 

__________________________
भारत में ऐसी कई हैरतअंगेज घटनाएं घटती हैं जिन पर फिल्म बनाने की प्रेरणा फिल्मकारों को मिलती है। भैंस से दुष्कर्म वाले मामले को लेकर विनोद कापड़ी ने 'मिस टनकपुर हाजिर हो' नामक फिल्म बनाई है। टनकपुर हरियाणा का एक गांव है जहां पर एक प्रतियोगिता भैंस विजयी होकर मिस टनकपुर बनती है। इस भैंस से बलात्कार के मामले में एक युवक को गांव के प्रधान ने फंसाया है क्योंकि इस उम्रदराज प्रधान की युवा पत्नी से उस युवक के नाजायज संबंध थे। 
 
उम्रदराज प्रधान पति के रूप में अपने कुछ कर्तव्य निभाने में नाकाम रहता है और इसका सारा गुस्सा युवा पर निकालता है। इस कहानी की पृष्ठभूमि में भ्रष्ट पुलिस और नेता, गांव में होने वाली राजनीति, वकीलों का लालच, अंधविश्वास को दिखाया गया है।


फिल्म का विषय ऐसा है जिस पर हार्ड-हिटिंग या व्यंग्यात्मक फिल्म बनाने की भरपूर संभावना थी, लेकिन लेखक और निर्देशक विनोद कापड़ी ने बीच का रास्ता चुना। उनकी फिल्म न तो व्यंग्य की तरह गुदगुदा कर सोचने पर मजबूर करती है और न ही ऐसा प्रहार करती है कि दर्शक हिल जाए। 
 
फिल्म को उन्होंने हल्का-फुल्का रखा है और कभी-कभी अश्लीलता की लाइन भी पार कर गए। इंटरवल तक तो उन्होंने कहानी को आगे बढ़ाए बिना कुछ सुने-सुनाए चुटकलों के जरिये फिल्म को खींच लिया है, लेकिन इंटरवल के बाद फिल्म हांफने लगती है जिसे किसी तरह अंत तक खींचा गया है। 
 
फिल्म में कुछ बातें तारीफ के लायक भी हैं। कुछ प्रसंग ऐसे हैं जो हंसने को मजबूर करते हैं। जैसे तांत्रिक संजय मिश्रा द्वारा प्रधान को अजीब उपाय बताना, पुलिस थाने के कुछ सीन, भैंस की पहचान बताने के लिए ओम पुरी का अपने अफसर को तालाब में उतारना। ये सीन हंसाते जरूर हैं, लेकिन इनका समग्र प्रभाव फिल्म में नहीं आता है। कुछ संवाद अच्छे हैं। पृष्ठभूमि में कुछ लिखी लाइनें भी अच्छी हैं, जैसे प्रधान के घर के बाहर लिखा है 'घंटी एक ही बार बजाएं, खोलने वाला चल कर आता है, उड़ कर नहीं। ग्रामीण जीवन की झलक को भी बारीकी से पेश किया है। 
	
	मिस टनक पुर हाजिर हो के टिकट बुक करने के लिए क्लिक करें
 
अच्छे अभिनेता हो तो वे कमजोर स्क्रिप्ट के बावजूद फिल्म को थाम लेते हैं। 'मिस टनकपुर हाजिर हो' इसका उदाहरण है। अन्नू कपूर, ओम पुरी, रवि किशन, संजय मिश्रा बेहतरीन फॉर्म में नजर आएं। हृषिता भट्ट भी प्रभावित करती हैं। राहुल बग्गा के लिए ज्यादा स्कोप नहीं था। 
 
'मिस टनकपुर हाजिर हो' बुरी फिल्म नहीं है। इसे देखा जा सकता है। अफसोस इस बात का है कि कहानी में जो भरपूर संभावनाएं थीं उसे पूरी तरह भुनाया नहीं गया। 
 
बैनर : क्रॉसवर्ड फिल्म्स प्रोडक्शन, फॉक्स स्टार स्टुडियोज़
निर्माता : विनय तिवारी
निर्देशक : विनोद कापड़ी
संगीत : पलक मुछाल, सुष्मित सेन
कलाकार : अन्नू कपूर, हृषिता भट्ट, राहुल बग्गा, ओम पुरी, रवि किशन, संजय मिश्र 
सेंसर सर्टिफिकेट : यूए * 2 घंटे 14 मिनट 23 सेकंड्स

__________________________
दिल धड़कने दो उन लोगों की शिकायत दूर करती है जो कहते हैं पारिवारिक फिल्में बनना बंद हो गई हैं। यह 2015 की पारिवारिक फिल्म है जिसमें एक हाई सोसायटी फैमिली के जरिये रिश्ते-नाते और सामाजिक विसंगतियों की पड़ताल की गई है। फिल्म को मेहरा फैमिली के प्लूटो नामक कुत्ते की आंखों से दिखाया गया है जिसे आमिर खान ने अपनी आवाज दी है। कुत्ते की मन की बात का आमिर खान वाइस ओवर करते हैं। कई बार यह कुत्ता मनुष्य और इंसान के बीच के फर्क को भी बारीकी से समझाता है। 
 
कमल मेहरा (अनिल कपूर) की कंपनी आइका घाटे में है। अपनी कंपनी को उबारने के लिए वह एक क्रूज पर अपनी शादी की 30वीं सालगिरह मनाने की योजना बनाता है। इसमें वह अपने दोस्तों और रिश्तेदारों को बुलाता है। कमल चाहता है कि उसका बेटा कबीर (रणवीर सिंह) एक अमीर उद्योगपति ललित सूद की बेटी नूरी से शादी कर ले ताकि ललित उसकी कंपनी को आर्थिक सहायता देकर उबार ले। 
 
कमल की बेटी आयशा (प्रियंका चोपड़ा) भी इस सेलिब्रेशन में शामिल होती है जो अपने पति मानव (राहुल बोस) से अलग होना चाहती है। आयशा का अपना व्यवसाय है जिसमें वह सफल है, लेकिन उसके पिता चाहते हैं कि आयशा के बजाय उनका बेटा कबीर उनकी कंपनी को आगे बढ़ाए जबकि कबीर इसके लायक नहीं है। 
 
मेहरा परिवार के आपसी संबंध भी ठीक नहीं है। कमल और उसकी पत्नी नीलम (शैफाली शाह) सिर्फ रहने के लिए साथ हैं। क्रूज पर फराह अली (अनुष्का शर्मा) को कबीर दिल दे बैठता है और इस रिश्ते के बारे में सुन कर मेहरा परिवार में खलबली मच जाती है। क्रूज पर मेहरा के मैनेजर के बेटे सनी (फरहान अख्तर) की भी एंट्री होती है जिसे आयशा चाहती थी और इस वजह से कमल मेहरा ने सनी को पढ़ने के लिए अमेरिका भेज दिया था। सब इकट्ठा होते हैं और परिस्थितियां ऐसी निर्मित होती हैं कि सारे गिले-शिकवे दूर होते हैं। 


जोया अख्तर और रीमा कागती द्वारा लिखी गई कहानी में ऐसी कोई बात नहीं है जो पहले कभी परदे पर नहीं आई हो। उन्होंने हाई सोसायटी ड्रामा बना कर फिल्म का लुक रिच कर दिया है। क्रूज, समुंदर, महंगी शराब, डिजाइनर ड्रेसेस, अंग्रेजी बोलते लोग, और फाइव स्टार लाइफस्टाइल के जरिये दर्शकों को लुभाने का प्रयास किया गया है। वैसे इस कहानी पर टीवी सीरियल बनाना ज्यादा बेहतर होता। 
 
कहानी के जरिये महिला समानता, पैरेंट्स का बच्चों पर अपने निर्णय थोपना, 'क्या कहेंगे लोग' से ग्रसित समाज, शादी को बिजनेस डील मानना, तलाक को लेकर हौव्वा बनाना जैसी बातों को परिष्कृत (सोफिस्टिकेटेड) तरीके से दर्शाया गया है।
	
	फिल्म में बताया गया है कि कुछ लोग पहनावे, बोलचाल और रहन-सहन के जरिये अपने आपको हाई क्लास सोसायटी का नुमाइंदा भले ही मानते हों, लेकिन वैचारिक धरातल पर उनकी सोच दकियानुसी है।>
	>
	इन सब बातों को हल्के-फुल्के तरीके से पेश किया है और रिश्तों की जटिलता में ये बातें परत-दर-परत सामने आती हैं। मानव-आयशा के रिश्ते के जरिये दिखाया गया है कि तलाक लेने की एक वजह यह भी हो सकती है कि आप जिसके साथ रिश्ते में हैं उसके प्रति प्यार की कोई भावना न हो।
	 दिल धड़कने दो के टिकट बुक करने के लिए क्लिक करें
 
'दिल धड़कने दो' जोया अख्तर के स्तर से नीचे की फिल्म है। 'जिंदगी ना मिलेगी दोबारा' में एक ट्रिप के जरिये मन का मैल साफ किया गया था और यही बात इस फिल्म में भी नजर आती है। लगता है कि जोया कुछ नया नहीं सोच पा रही हैं। हाई सोसायटी फैमिली पर आधारित इसी तरह की फिल्म 'आयशा' भी थी जिसमें भी इन सब बातों का उल्लेख किया गया था। 
 
लंबाई और मनोरंजन के अभाव से भी फिल्म ग्रस्त है। बात कहने में लंबा समय लिया गया है, फिर भी कहने को बहुत कुछ बाकी रह गया। टी-20 के दौर में 170 मिनट बहुत होते हैं और फिल्म कई जगह खींची हुई महसूस होती है। फिल्म की सुस्त गति कई बार उबाती है, खासतौर पर फिल्म का पहला हाफ बहुत स्लो है। किरदारों के परिचय में ही 15 मिनट खर्च किए गए हैं। वाइस ओवर का जरूरत से ज्यादा इस्तेमाल भी फिल्म को कमजोर बनाता है।
 
निर्देशक के रूप में जोया का काम ठीक है। उन्होंने हर किरदार को जरूरत के मुताबिक महत्व दिया है। ढेर सारे किरदार और क्रूज ट्रिप को समेटना आसान नहीं होता, लेकिन स्क्रिप्ट से परे जाकर जोया ने कोशिश की है। उन्हें इस बार बेहतरीन संगीत का साथ नहीं मिला और गाने सिर्फ फिल्म की लंबाई बढ़ाने के ही काम आए। उम्दा अभिनय का साथ उन्हें जरूर मिला है। हर कलाकार ने अपनी भूमिका संजीदगी के साथ निभाई है।
 
स्वार्थी बिजनेसमैन और पति के रूप में अनिल कपूर प्रभावित करते हैं। रणवीर सिंह फिल्म के सरप्राइज हैं। उन्होंने दर्शकों को हंसने का मौका मुहैया कराया है और कुछ दृश्यों में उनकी टाइमिंग जोरदार है। खासतौर पर जब वे उनकी अपने मॉम-डैड के सामने क्लास लगती है। 
	प्रियंका चोपड़ा भी फॉर्म में नजर आईं। एक कुंठित, पति से छुटकारा पाने को झटपटाती लड़की के रूप में उनका अभिनय देखने लायक है। अनिल कपूर की पत्नी का रोल शैफाली शाह ने दमदार तरीके से निभाया है। अनुष्का शर्मा के लिए ज्यादा कुछ करने को नहीं था। यही हाल फरहान अख्तर का है। यदि जोया उनकी बहन नहीं होती तो वे शायद ही यह रोल करना पसंद करते। उनके फैंस उनके इतने छोटे रोल को देख निराश होंगे। 
 
दिल धड़कने दो को देखना उस फाइव स्टार होटल में खाना खाने के समान है जहां से निकलने के बाद महसूस होता है कि मधुर संगीत और खुशनुमा माहौल ने खाने से ज्यादा सुकून दिया।
 
 
 
बैनर : एक्सेल एंटरटेनमेंट, जंगली पिक्चर्स, मिर्ची मूवीज़ लिमिटेड
निर्माता : रितेश सिधवानी, फरहान अख्तर
निर्देशक : जोया अख्तर
संगीत : शंकर-एहसान-लॉय
कलाकार : प्रियंका चोपड़ा, रणवीर सिंह, अनुष्का शर्मा, फरहान अख्तर, अनिल कपूर, शैफाली शाह, राहुल बोस 
सेंसर सर्टिफिकेट : यूए * 2 घंटे 50 मिनट 8 सेकंड 

__________________________
देखने में आया है कि कम बजट में बढ़िया फिल्म बनाने वाले निर्देशक को जब बड़ा बजट मिल जाता है तो वह बहक जाता है। यही 'बॉम्बे वेलवेट' में हुआ। अनुराग कश्यप को जब 90 करोड़ रुपये की फिल्म बनाने का मौका मिला तो वे लड़खड़ा गए। बड़ा बजट और बेहतरीन कलाकारों का साथ मिलने के बावजूद वे बेहतर सिनेमा नहीं रच पाए। 
 
बॉम्बे वेलवेट ज्ञान प्रकाश की पुस्तक 'मुंबई फेबल्स' पर आधारित है। आजादी मिलने के दो साल बाद 1949 में पाकिस्तान से सात-आठ साल का लड़का बलराज (रणबीर कपूर) अपनी मां के साथ भागकर मुंबई आता है। चिमन (सत्यदीप मिश्रा) के साथ उसकी दोस्ती होती है जो जेबकतरा है। छोटी-मोटी स्मगलिंग करते हुए वे युवा होते हैं। 
 
धनवानों के वैभव को देख बलराज का मन ललचाता है। वह ऐसा बिग शॉट लगाना चाहता है कि पलक झपकते ही अमीर हो जाए। उसकी दबंगई और हिम्मत को देखते हुए एक अखबार का मालिक कैजाद खम्बाटा (करण जौहर) उसे अपने साथ मिला लेता है। बलराज को बॉम्बे वेलवेट नामक क्लब खोल कर देता है जहां सफेदपोश अपराधी अपने काले व्यवसाय को अंजाम देते हैं। 
 
इसी क्लब में रोजी (अनुष्का शर्मा) गाना गाती है, जिसे खम्बाटा के प्रतिद्वंद्वी अखबार के मालिक मिस्त्री (मनीष चौधरी‍) ने खम्बाटा की जासूसी के लिए भेजा है। बलराज और रोजी एक-दूसरे की मोहब्बत में गिरफ्त हो जाते हैं। धीरे-धीरे बलराज को समझ में आता है कि वह खम्बाटा और मिस्त्री जैसे लोगों का सिर्फ मोहरा बन कर रह गया है और ये बड़े लोग उसके कंधे पर बंदूक रख लड़ रहे हैं। महत्वाकांक्षा, मोहब्बत, लालच, स्वार्थ और षड्यंत्र के दलदल में रोजी और बलराज की मोहब्बत किस तरह से आगे बढ़ती है यह फिल्म का सार है।


कहानी में अच्छी फिल्म बनने की बहुत सारी संभावनाएं थीं, लेकिन स्क्रीनप्ले ने पानी फेर दिया। फिल्म की शुरुआत अच्छी है और खम्बाटा-मिस्त्री की दुश्मनी से एक अच्छी फिल्म की उम्मीद बंधती है, लेकिन शुरुआती घंटे के बाद ही फिल्म लड़खड़ाने लगती है और अंत तक हांफते-हांफते पहुंचती है। 
 
जैसे ही सारा फोकस बलराज-रोजी की लव स्टोरी पर शिफ्ट होता है फिल्म अपना असर खो देती है। मिस्त्री और खम्बाटा के इरादों पर क्या-क्यों जैसे कई सवाल खड़े होते हैं जिनके जवाब अस्पष्ट हैं। खम्बाटा को बेहद होशियार दिखाया गया है, लेकिन कई बार वह ऐसी बेवकूफी करता है कि हैरत होती है। अनुष्का की बहन वाला ट्रेक बेहूदा है। फिल्म के जरिये यह बताने की कोशिश की गई है कि पूंजीवादी हर दौर में सफल है और उसके लिए कानून-कायदों का कोई महत्व नहीं है, लेकिन यह बात सतही तौर पर दिखाई गई है। 
बॉम्बे वेलवेट के टिकट बुक करने के लिए क्लिक करें
	 
निर्देशक अनुराग कश्यप ने यह फिल्म लोगों को प्रभावित करने के लिए बनाई है और उनकी यह कोशिश साफ नजर आती है। शायद फिल्म बनाते समय उन्हें भ्रम हो गया कि वे महान फिल्म की रचना कर रहे हैं और वे जो दिखा रहे हैं वो अद्‍भुत है और यही बात फिल्म को ले डूबी। रंग-बिरंगी रोशनी के जरिये अनुराग ने दर्शकों को एक अलग संसार में ले जाने की कोशिश तो की है, लेकिन कमजोर स्क्रिप्ट इस राह में रूकावट साबित हुई। 
 
दूसरे हाफ में तो फिल्म पूरी तरह बिखर गई और बोर होते हुए दर्शक इस बात का इंतजार करते रहते हैं कि कब फिल्म खत्म हो। ढेर सारे गाने और स्लो मोशन एक्शन के जरिये बात को बहुत लंबा खींचा गया है। फिल्म की सबसे बड़ी कमी ये है कि यह दर्शकों को अपने से जोड़ नहीं पाती।
 
फिल्म का आर्ट डायरेक्शन शानदार है। बीते दौर के बॉम्बे को स्क्रीन पर खूबसूरत तरीके से दिखाया गया है। फिल्म का बैकग्राउंड म्युजिक और संपादन भी उम्दा है। 
 
रणबीर कपूर ने जुनूनी बलराज की भूमिका साकार करने के लिए पूरा जोर लगाया है। कुछ दृश्यों में उनका अभिनय बेहतरीन भी है, लेकिन किरदार को वे वैसी त्रीवता से पेश नहीं कर पाए जैसी कि डिमांड थी। अनुष्का शर्मा अपने अभिनय का स्तर एक जैसा नहीं रख पाईं। 

टाइटल में लिखा गया गया है 'इन्ट्रोड्यूसिंग करण जौहर' जबकि करण बीस साल पहले ही 'दिलवाले दुल्हनिया ले जाएंगे' कर चुके हैं। करण ने एक ठंडे दिमाग वाले क्रूर खलनायक का काम अच्छे से किया है। उनका एक दृश्य देखने लायक है जब रणबीर की अंग्रेजी सुन कर वे घर से बाहर निकल अकेले हंसते हैं। करण के किरदार को एक अलग रंग देने की कोशिश की गई है जब वे बलराज को कहते हैं कि रोजी में ऐसा क्या है जो मुझमें नहीं है। 
 
केके मेनन, सत्यदीप मिश्रा, मनीष चौधरी, विवान शाह का अभिनय उल्लेखनीय है। अमित त्रिवेदी ने उस दौर के मूड के अनुरूप संगीत रचा है और कुछ धुनें ऐसी बनाई हैं जो गुनगुनाई जा सके। राजीव रवि की सिनेमाटोग्राफी फिल्म को एक अलग ही स्तर पर ले जाती है।
 
बॉम्बे वेलवेट उस खूबसूरत शरीर की तरह है जो बेजान है। फिल्म से नामी लोग जुड़े हुए हैं, लेकिन परिणाम निराशाजनक है। 
 
बैनर : फॉक्स स्टार स्टुडियोज़, फैंटम प्रोडक्शन्स
निर्माता : विक्रमादित्य मोटवाने, विकास बहल, फॉक्स स्टार स्टुडियोज़
निर्देशक : अनुराग कश्यप
संगीत : अमित त्रिवेदी
कलाकार : रणबीर कपूर, अनुष्का शर्मा, करण जौहर, केके मेनन, मनीष चौधरी, सिद्धार्थ बसु, रेमो फर्नांडिस, विवान शाह, रवीना टंडन
सेंसर सर्टिफिकेट : यूए * 2 घंटे 31 मिनट 33 सेकंड

__________________________
धर्म के इर्दगिर्द बुनी गई दो फिल्में 'ओह माय गॉड' और 'पीके' हमें पिछले दिनों देखने को मिली और 'धर्मसंकट में' का भी विषय यही है। धर्मसंकट का कंसेप्ट बेहतरीन है। कंसेप्ट पर बढ़िया स्क्रीनप्ले तैयार करने के मामले में अक्सर बॉलीवुड वाले मार खा जाते हैं और धर्मसंकट में के साथ भी यही होता है। इस कंसेप्ट पर मनोरंजक फिल्म बनाई जा सकती थी, लेकिन यह फिल्म क्लाइमैक्स के पूर्व ही हांफ जाती है। 
 
धर्मपाल (परेश रावल) ब्राह्मण है, हालांकि वह ज्यादा धार्मिक नहीं है। दो वयस्क संतानों के पिता धर्मपाल को एक दिन पता चलता है कि वह मुस्लिम के रूप में पैदा हुआ था और उसे एक हिंदू परिवार ने गोद लेकर पाला-पोसा। यह बात उसे हिला कर रख देती है और वह अपने परिवार को यह बात बताने की हिम्मत नहीं जुटा पाता। 
 
धर्मपाल का बेटा अमित एक लड़की श्रद्धा से शादी करना चाहता है। श्रद्धा के पिता इस शादी के खिलाफ है क्योंकि धर्मपाल की धार्मिक नहीं है। अपने बेटे की खातिर धर्मपाल, नीलानंद बाबा (नसीरुद्दीन शाह) के आश्रम जाने लगता है। 
 
धर्मपाल अपने बॉयलॉजिकल फादर की तलाश करता है और उसे पता चलता है कि वे बहुत बीमार है। उसके पिता से मिलने की इजाजत इमाम (मुरली शर्मा) नहीं देता है। वह एक शर्त रख देता है कि पिता से मिलना है तो मुस्लिम धर्म और रीति-रिवाजों का पालन करना होगा। मेहमूद (अन्नू कपूर) नामक वकील इस काम में धर्मपाल की मदद करता है। एक ओर धर्मपाल हिंदू और दूसरी ओर मुस्लिम रीति-रिवाज सीखता है। धर्मसंकट में फंसा धर्मपाल किस तरह बाहर आता है यह फिल्म का सार है। 


यह फिल्म ब्रिटिश फिल्म 'द इनफिडेल' का हिंदी रिमेक है। धर्मसंकट के साथ दिक्कत यह है कि इसके कंसेप्ट में एक बेहतरीन फिल्म बनने की संभावना का भरपूर दोहन नहीं हुआ। एक अच्छी शुरुआत के बाद निर्देशक और लेखक इसे ठीक से आगे नहीं ले जा सके। उन्हें समझ नहीं आया कि किस तरह फिल्म को खत्म किया जाए। क्लाइमेक्स तो बेहद बुरा है और बोरियत से भरा है। 
 
फिल्म अहम मौकों पर लड़खड़ा जाती है। धर्मपाल अपने परिवार को यह बताने में क्यों डरता है कि वह मुस्लिम के रूप में पैदा हुआ है? इमाम के मना करने के बावजूद वह अपने पिता से मिलने की कोशिश क्यों नहीं करता? बाबा नीलानंद को बेवकूफ की तरह पेश किया गया है फिर भी लाखों लोग उसके अंधभक्त कैसे बन जाते हैं? इन सब बातों को फिल्म में ठीक से पेश नहीं किया गया है, लिहाजा ये मनोरंजन में बाधक बनती हैं। 
फिल्म धर्मसंकट में के टिकट बुक कराने के लिए क्लिक करें 
	>
	फिल्म में कुछ मनोरंजक सीन हैं, जिन्हें देख हंसा जा सकता है, लेकिन इनकी संख्या सीमित है। कुछ दमदार संवाद भी सुनने को मिलते हैं जब धर्मपाल और मेहमूद एक-दूसरे के धर्म पर कीचड़ उछालते हैं। धर्मपाल के धर्मसंकट को अच्छी तरह पेश किया है, लेकिन यह ट्रेक तब असर खो देता है जब जरूरत से ज्यादा लंबा इसे खींचा गया है।
 
निर्देशक फुवाद खान ने फिल्म को बेहतर बनाने की कोशिश की है, लेकिन स्क्रिप्ट का साथ उन्हें नहीं मिलने से वे असहाय नजर आएं। 
 
फिल्म को परेश रावल ने अपने कंधों पर ढोया है। अपने बेहतरीन अभिनय से वे दर्शकों की दिलचस्पी फिल्म में बनाए रखते हैं। अन्नू कपूर और मुरली शर्मा ने उनका बेहतरीन साथ दिया है और दोनों के बीच फिल्माए गए सारे दृश्य उम्दा बन पड़े हैं। नसीरुद्दीन शाह वाला ट्रेक निहायत ही घटिया है। याद नहीं आता कि नसीर ने इतनी घटिया एक्टिंग पिछली बार कब की थी। 
 
धर्मसंकट इतनी बुरी भी नहीं है कि देखी न जा सके, लेकिन ट्रेलर ने जो फिल्म के लिए उम्मीद जगाई थी फिल्म उस पर खरी नहीं उतर पाई। 
 
 
बैनर : वायकॉम 18 मोशन पिक्चर्स, ट्रिंगो मीडिया
निर्माता : सज्जाद चूनावाला, शरीक पटेल
निर्देशक : फुवाद खान
संगीत : मीत ब्रदर्स अंजान, सचिन गुप्ता, जतिंदर शाह
कलाकार : नसीरुद्दीन शाह, परेश रावल, अन्नू कपूर, अलका कौशल, मुरली शर्मा, गिप्पी ग्रेवाल, सोफी चौधरी, हेजल कीच
सेंसर सर्टिफिकेट : यूए * 2 घंटे 9 मिनट 14 सेकंड 

__________________________
डिटेक्टिव ब्योमकेश बक्षी हमें लगभग 75 वर्ष पुराने जमाने में ले जाता है जब संचार के साधन सीमित थे। लोग बेहद साधारण थे और भारत गुलाम था। 1942 का कलकत्ता तब गहमा-गहमी का केन्द्र हुआ करता था और उस समय वहां की हवा में अजीब सी हलचल थी। द्वितीय विश्वयुद्ध का दौर था और कलकत्ता के ऊपर उड़ते जापानी फाइटर्स प्लेन वहां का माहौल संदेहास्पद कर देते थे। 
 
कलकत्ता की ऐसी हालात की पृष्ठभूमि में फिल्म निर्देशक दिबाकर बैनर्जी ने 'डिटेक्टिव ब्योमकेश बक्षी' को बनाया है। शरदेन्दु बन्धोपाध्याय ने जासूस ब्योमकेश बक्षी का पात्र रचा था जो बेहद लोकप्रिय रहा। उनकी लिखी कहानी और किरदार पर यह फिल्म आधारित है। 


ब्योमकेश अभी-अभी ग्रेज्युएट हुआ है और थोड़ी अकड़ में है। उसके पास अजीत आता है जिसके पिता केमिकल साइंटिस्ट है और लापता है। ब्योमकेश यह केस अपने हाथ में लेता है और कोलकाता में उस बोर्डिंग हाउस में जाता है जहां अजीत के पिता रहा करते थे। 
 
ब्योमकेश की मुलाकात वहां अनुकुल गुहा से होती है जो बोर्डिंग हाउस चलाते हैं। केस को सुलझाने की दृष्टि से ब्योमकेश उसी बोर्डिंग हाउस में रूक जाता है। जैसे-जैसे ब्योमकेश केस की तह में जाता है उसे महसूस होता है कि यह केस इतना छोटा नहीं है जितना वह समझ रहा था। इसमें जापानी आर्मी, चीनी ड्रग डीलर्स, फिल्म इंडस्ट्री के लोग और नेता शामिल हैं। इन सबके पीछे एक मास्टरमाइंड है जिसकी ब्योमकेश को तलाश है। 
 
फिल्म की कहानी जटिल है क्योंकि उसमें कई घटनाएं और किरदार शामिल हैं। फिल्म जैसे-जैसे आगे बढ़ती है जटिलता बढ़ने लगती है क्योंकि इतनी सारी बातों को सिलसिलेवार याद रखना मुश्किल होने लगता है। लेकिन जो दर्शक सिरे को पकड़ कर चलते हैं उन्हें कहानी में मजा आता है और मास्टरमाइंड की तलाश वे भी ब्योमकेश के साथ शुरू कर देते हैं। 
 
निर्देशक ने कहानी को ब्योमकेश के नजरिये से दिखाया है। दर्शकों को ब्योमकेश की सोच के हिसाब से चलना होता है और वे भी उन परेशानियों से जूझते हैं जो ब्योमकेश के सामने आती हैं। अजीत के पिता का केस ब्योमकेश को हर बार लगता है कि उसने सुलझा दिया है, लेकिन जिसके खिलाफ सबूत जुटा कर वह उसे ढूंढ निकालता है, वहीं ऐसा क्लू मिलता है कि उसे महसूस होता है कि वह गलत है।  
 
चूंकि ब्योमकेश का पहला केस है इसलिए उसका कच्चापन भी उसके किरदार झलकता है। कई बार वह दर्शकों से दो कदम आगे खड़ा नजर आता है तो कई बार वह पीछे रह जाता है और अपनी बेवकूफी पर हंसता भी है।
 
फिल्म का पहला हाफ थोड़ा स्लो है और दूसरा हाफ जरूरत से ज्यादा तेज। इस गति के साथ तालमेल बिठाना आम दर्शक के लिए मुश्किल है। दूसरे हाफ में दिबाकर बैनर्जी ने ढेर सारी चीजों को शामिल कर लिया है और उन्हें भी समझ में आ गया कि ये सब बातें दर्शकों को समझने में मुश्किल होगी इसलिए क्लाइमेक्स में उन्होंने सारी बातों को दोहराया है ताकि दर्शक कुछ भूल गए हो तो उन्हें सब कुछ याद आ जाए। 
 
दिबाकर बैनर्जी ने एक जासूसी फिल्म बनाई है, लेकिन वे ऐसा रोमांच पैदा करने में सफल नहीं रहे कि दर्शक सीट से चिपके रहे। साथ ही फिल्म के विलेन तक पहुंचने की बैचेनी भी वे पैदा नहीं कर पाए। हालांकि फिल्म का हर संवाद और घटनाक्रम एक-दूसरे से जुड़ा हुआ है और आप एक सीन या संवाद मिस नहीं कर सकते हैं, लेकिन फिल्म में वो थ्रिल या तनाव नहीं है जो जासूसी फिल्मों के लिए जरूरी होता है। अच्छी बात यह है कि कमियों के बावजूद फिल्म में दिलचस्पी अंत तक कायम रहती है। 
 
सुशांत सिंह राजपूत ने लीड रोल निभाया है और वे पूरी फिल्म में अपने किरदार में रहे। उन्होंने बॉडी लैंग्वेज, अभिनय, संवाद अदायगी से अपने किरदार को पकड़ कर रखा। स्वास्तिका मुखर्जी पूरी तरह ‍से निराश करती हैं और वे फिल्म की कमजोर कड़ी सिद्ध हुईं। दिव्या मेनन को ज्यादा मौका नहीं मिला। नीरज कबी का काम जबरदस्त है। एक सीन में उन्हें सिर्फ हंसना था और उन्होंने बेहतरीन तरीके से यह सीन किया। 
 
फिल्म का संपादन कमजोर है और यह कहानी की पोल खोलता है। शायद फिल्म एडिटर भी कन्फ्यूज हो गए हों। 
 
डिटेक्टिव ब्योमकेश बक्षी में वो रोमांच नहीं है जिसकी आशा लिए दर्शक सिनेमाघर जाता है। 
 
बैनर : यशराज फिल्म्स, दिबाकर बैनर्जी प्रोडक्शन्स
निर्माता : आदित्य चोपड़ा
निर्देशक : दिबाकर बैनर्जी
संगीत : स्नेहा खानवलकर, दिबाकर बैनर्जी, मैड बॉय/मिंक
कलाकार : सुशांत सिंह राजपूत, स्वास्तिका मुखर्जी, आनंद तिवारी, दिव्या मेनन, मियांग चांग
सेंसर सर्टिफिकेट : यूए * 2 घंटे 30 मिनट 54 सेकंड

__________________________
हंटर फिल्म का हीरो मंदार सेक्स की तुलना पोटी करने से करता है। कहता है कि सेक्स करना पोटी करने की तरह शारीरिक जरूरत है। अपने को वह वासु मानता है। वासु यानी कि जो सेक्स करने की चाहत को काबू में नहीं रख पाता है। लव और सेक्स को लेकर वह कन्फ्यूज नहीं है, लेकिन ये 'हंटर' खुद प्यार का शिकार बन जाता है। 


निर्देशक हर्षवर्धन कुलकर्णी ने मंदार के बचपन से लेकर तो उसके 'अंकल' बनने की यात्रा को फिल्म में पेश किया है। इस यात्रा में बचपन वाला पक्ष मजेदार है। यौवन की दहलीज पर कदम रखते ही हार्मोंस में परिवर्तन होने लगता है और विपरीत लिंग के प्रति आकर्षण बढ़ने लगता है। 
 
मंदार का बचपन 1990 के दौर का है जब कोचिंग क्लास की बंक मार वह अमिताभ बच्चन की 'अग्निपथ' देखने जाता है, लेकिन टिकट न मिलने पर एक सेक्सी फिल्म देखता है। इस फिल्म देखने के बाद सेक्स करने की इच्छा उसमें जागृत हो जाती है और 13-14 साल का लड़का भीड़ वाले इलाके में महिलाओं से टकराने लगता है। यह वो दौर था जब सी-ग्रेड फिल्मों के निर्माता कांति शाह की फिल्में परदे जवानी की दहलीज पर खड़े टीनएजर्स के लिए आकर्षण हुआ करती थी। वर्तमान में तो यह सब फिंगर टिप्स पर उपलब्ध है।
	
	हंट र के टिकट बुक करने के लिए क्लिक करें >
	 
 
मंदार बड़ा हो गया, लेकिन सेक्स को लेकर उसका दिमाग टीनएजर की तरह रहा। डरपोक किस्म के मंदार ने किसी के साथ जबरदस्ती नहीं की, लेकिन लड़की देख सेटिंग करने की कोशिश हर बार की। कई बार कामयाबी भी मिली जब सविता भाभी नुमा औरतें उसकी जिंदगी में आईं। अपना स्कोर हंड्रेड नॉटआउट बताने में उसे गर्व होता है।
 
मंदार को झटका तब लगता है जब फ्लर्टिंग करने के चक्कर में उसे अंकल कहा जाता है और पिटाई कर दी जाती है। उसे अपने दोस्त नजर आते हैं जो शादी कर सैटल हो चुके हैं। वह वासु बन थक चुका है और सैटल होना चाहता है। मां-बाप के दबाव में कुछ लड़कियों से मिलता है और अपने बारे में सही-सही बात बता देता है। जाहिर है उसे रिजेक्ट होना ही था। 
 
आखिरकार तृप्ति नामक लड़की के सामने वह अपने आपको 'दूध की तरह धुला' के रूप में पेश करता है। उसे यह अरेंज मैरिज किसी भी हालत में करना ही है। यही से फिल्म बिखरने लगती है। तृप्ति और मंदार की प्रेम कहानी को बेहद लंबा खींचा गया है। हर्षवर्धन ने इस मामले पर इतने फुटेज खर्च किए हैं कि सिनेमाहॉल में दर्शकों को महसूस होने लगता है कि यह फिल्म खत्म भी होगी या नहीं। प्यार है या नहीं का कन्फ्यूजन हम पहले भी कई फिल्मों में देखते आए हैं और यह प्रसंग इस फिल्म में भी देखने को मिलता है।
 
शुरुआत में फिल्म अपेक्षाएं जगाती हैं, लेकिन फिर इन उम्मीदों पर पानी फिर जाता है। कुछ अनावश्यक बातें भी फिल्म में जोड़ी गई हैं, जैसे एअरपोर्ट पर मंदार अपनी रिश्तेदार को लेने आया है और वहां उसे एक लड़की मिलती है जो उसके साथ होटल जाने को तैयार हो जाती है। इसको लेकर एक गलतफहमी पैदा की गई है। आश्चर्य की बात तो ये है कि मंदार उस लड़की से उसका नाम भी नहीं पूछता है। 
 
निर्देशक हर्षवर्धन कुलकर्णी का कहानी को परदे पर पेश करने का तरीका भी कन्फ्यूजिंग है। बार-बार फिल्म अतीत और वर्तमान में झूलती रहती है जिसकी कोई जरूरत नहीं थी। मंदार के शादी करने के फैसले को भी ठीक से जस्टिफाई नहीं किया गया है। साथ ही मंदार को ऐसा शख्स दिखाया गया है जिसके दिमाग में सेक्स का कीड़ा हमेशा कुलबुलाता रहता है, लेकिन तृप्ति से कई मुलाकातों के बावजूद वह तृप्ति के सामने ऐसी कोई इच्छा नहीं रखता? जबकि मंदार अपनी छवि की कभी परवाह नहीं करता। 
 
राइटिंग डिपार्टमेंट में फिल्म कमजोर साबित हुई है। एक लव स्टोरी को 'वासु' वाला तड़का लगा कर पेश किया गया है। जब तक वासुगिरी फिल्म में दिखाई गई है फिल्म अच्छी लगती है, लेकिन उसके बाद फिल्म ट्रेक से उतर जाती है। हालांकि इस एडल्ट कॉमेडी में कई क्षण मनोरंजक भी हैं।
 
फिल्म की सबसे अच्छी बात इसकी कास्टिंग है। हर कलाकार अपनी भूमिका में परफेक्ट लगता है। गुलशन देवैया ने अमोल पालेकर से प्रेरित होकर अपना किरदार निभाया है और अपना काम बेहतरीन तरीके से किया है। 'बदलापुर' के बाद राधिका आप्टे का एक बार फिर जोरदार अभिनय तृप्ति के रूप में देखने को मिलता है। साई तम्हाणकर ने पड़ोस वाली सेक्सी भाभी का किरदार को सेक्स अपील के साथ पेश किया है। 
 
फिल्म का संगीत मधुर है। 'नैना' और 'बचपन' सुनने लायक हैं। अल्ताफ राजा द्वारा गाया 'दिल लगाना' का भी अच्छा उपयोग किया गया है। 
 
हंटर ने जाल तो अच्छा बिछाया, लेकिन इसमें शिकार नहीं फंसा। 
 
बैनर : शेमारू एंटरटेनमेंट, फालकन फिल्म्स, टेलरमेड फिल्म्स, फैंटम फिल्म्स
निर्माता : कृति नखवा, रोहित चुगानी, केतन मारू, विकास बहल, विक्रमादित्य मोटवाने, अनुराग कश्यप
निर्देशक : हर्षवर्धन कुलकर्णी
संगीत : खामोश शाह
कलाकार : गुलशन देवैया, राधिका आप्टे, साई तम्हाणकर, सागर देशमुख 
सेंसर सर्टिफिकेट : ए * 2 घंटे 21 मिनट 

__________________________
पेड़ के आगे शराबी और अभिनेता बनने का असफल प्रयास कर चुका वृद्ध अभिनेता कहता है कि यहां तो नाम भी कॉपी किया गया है। हॉलीवुड से बना दिया बॉलीवुड। जो नाम नहीं सोच पाए वे मौलिक कहानी क्या सोचेंगे। यहां तो सब 'इंस्पायर्ड' होते हैं। 'शमिताभ' का यह सीन हिंदी फिल्म इंडस्ट्री की हकीकत बयां करता है। 90 प्रतिशत से ज्यादा फिल्में प्रेरणा लेकर बनाई जाती हैं और नई सोच को पनपने नहीं दिया जाता, लेकिन 'शमिताभ' के निर्देशक आर बाल्की मौलिक फिल्मकार हैं। 'चीनी कम' और 'पा' इसके उदाहरण हैं। 'शमिताभ' में उनका कंसेप्ट आउट ऑफ बॉक्स है, लेकिन इसको परदे पर वे ठीक से नहीं उतार पाए। कंसेप्ट को स्क्रीनप्ले में ठीक से ढाल नहीं पाना फिल्म की सबसे बड़ी कमजोरी है। 


अमिताभ सिन्हा (अमिताभ बच्चन) चिड़चिड़ा और हमेशा नशे में धुत्त रहता है। 40 साल पहले अभिनेता बनने के लिए आया था। चेहरा तो छोड़िए, उसकी खनखनाती आवाज रेडियो वालों को भी पसंद नहीं आई (अमिताभ बच्चन की आवाज को सचमुच में ऑल इंडिया रेडियो वालों ने रिजेक्ट कर दिया था)। कब्रिस्तान उसका घर है क्योंकि वहां पर उसे किसी का डर नहीं लगता। वह प्रतिभाशाली है, लेकिन जरूरी नहीं है कि बॉलीवुड में वही आगे बढ़े जो प्रतिभाशाली हो। 
 
दूसरी ओर दाशिन (धनुष) उन करोड़ों लोगों का प्रतिनिधित्व करता है जो फिल्मों में अभिनय करना चाहते हैं। महाराष्ट्र के छोटे से गांव में रहने वाला दानिश सिनेमा को देख चमत्कृत है। उसका खाना-पीना, ओढ़ना-बिछाना सिनेमा है। उसकी हर अदा में 'हीरो' झलकता है। वह गूंगा है, फिर भी हीरो बनने का सपना लिए वह मुंबई आता है। 
 
दानिश की मुलाकात अक्षरा (अक्षरा हसन) से होती है जो फिल्मों में असिस्टेंट डायरेक्टर (एडी) रहती है। दानिश में उसे प्रतिभा नजर आती है। अक्षरा की मदद और तकनीक का मेल होता है। इसका मिक्सचर बनता है 'शमिताभ'। यानी दानिश का चेहरा और अमिताभ की आवाज। दानिश बन जाता है सुपरस्टार। फिर होता है अहं का टकराव कि इस सफलता में किसका योगदान ज्यादा है?
	
	 शमि ताभ का टिकट बुक करने के लिए क्लिक करें
शमि ताभ का टिकट बुक करने के लिए क्लिक करें
 
आर बाल्की ने फिल्म को लिखा भी है। उन्होंने दानिश का अभिनय और अमिताभ की आवाज का जो मेल दर्शाया है वो विश्वसनीय नहीं है। तकनीक का हवाला दिया गया है, लेकिन बात नहीं बनती। दानिश, शमिताभ बन फिल्मों में अभिनय करता है और कोई इस बात को पकड़ नहीं पाता कि वह गूंगा है, इस पर यकीन करना मुश्किल हो जाता है। आखिर हमेशा और भीड़ में मौजूद रहने वाला इंसान कब तक लोगों को बेवकूफ बना सकता है? 
 
फिल्म में दो कलाकारों के अहं के टकराव को भी दिखाया गया है। एक का मानना है कि बिना आवाज के अभिनय का कोई मतलब नहीं है तो दूसरे का कहना है कि अभिनेता के एक्सप्रेशन ज्यादा महत्व रखते हैं। इस टकराहट की वजह को ठीक से स्थापित नहीं किया गया है, इसलिए यह बात प्रभावी नहीं बन पाई है। स्क्रीनप्ले सहूलियत के मुताबिक लिखा गया है और इसमें मनोरंजन का अभाव भी है।
 
आर बाल्की निर्देशन अच्छा है, लेकिन लेखक के रूप में वे अपने विचार के इर्दगिर्द जो उन्होंने कहानी और स्क्रीनप्ले बुना है वो कमजोर है। पहले हाफ में कुछ हल्के-फुल्के सीन हैं जिनका आनंद उठाया जा सकता है। 
 
मुख्य कलाकारों का अभिनय फिल्म का सबसे बड़ा प्लस पाइंट है। उनके अभिनय के कारण फिल्म में रूचि बनी रहती है। अमिताभ बच्चन में बहुत कुछ अभी बाकी है ये बात 'शमिताभ' से फिर सिद्ध हो जाती है। अड़ियल, सनकी और शराबी की भूमिका उन्होंने पूरी विश्वसनीयता के साथ पेश की है। निर्जीव वस्तुओं से बात करते समय वे कमाल का अभिनय करते हैं। 
 
अमिताभ जैसी अभिनय की आंधी का सामना धनुष ने आत्मविश्वास के साथ किया है। वे ऊर्जा से भरे लगे और उनके अभिनय में त्रीवता नजर आई। कई दृश्यों में उन्हें एक्सप्रेशन से काम चलाना था और उन्होंने यह बखूबी किया। अक्षरा हासन ने दिखा दिया कि वे प्रतिभाशाली हैं। हालांकि उनका रोल ठीक से नहीं लिखा गया है। वे दानिश की इतनी मदद क्यों करती है, यह स्पष्ट नहीं किया गया है। 
 
शमिताभ का आइडिया लीक से हटकर है, लेकिन वो ठीक से कार्यान्वित नहीं हो पाया। 
 
बैनर : इरोज इंटरनेशनल 
निर्माता : राकेश झुनझुनवाला, आरके दमानी, सुनील ए लुल्ला, गौरी शिंदे, अभिषेक बच्चन
निर्देशक : आर बाल्की
संगीत : इलैयाराजा
कलाकार : अमिताभ बच्चन, धनुष, अक्षरा हसन
सेंसर सर्टिफिकेट : यूए * 2 घंटे 33 मिनट 29 सेकंड


__________________________
हवाई जहाज के अविष्कार का श्रेय राइट ब्रदर्स को दिया जाता है जिन्होंने 1903 में यह काम कर दिखाया था, हालांकि दुनिया के कई हिस्सों में इस तरह की कोशिश पहले की गई थी। 'हवाईजादा' में बताया गया है कि शिवकर बापूजी तलपदे ने राइट ब्रदर्स से आठ वर्ष पहले 1895 में पहला प्लेन बना दिया था। इस विमान का नाम मारुतसखा था। यह संस्कृत का शब्द है जिसका अर्थ होता है 'फ्लाइंग मशीन'। बताया जाता है कि यह विमान 1500 फीट की ऊंचाई तक उड़ा और उसके बाद जमीन पर आ गिरा। 
 
शिवकर उर्फ शिवी को हवाईजहाज बनाने के सपने को साकार करने में कितनी जद्दोजहद करना पड़ी इसको लेकर 'हवाईजादा' का निर्माण किया गया है। शिवी के बारे में या तो ज्यादा लिखा नहीं गया है या फिर रिसर्च नहीं किया गया है क्योंकि फिल्म में कल्पना के रेशे हकीकत के रेशे से बहुत ज्यादा हैं। शिवी ने पहला प्लेन बनाया था बसी इसी को आधार बनाकर कल्पना के तत्व जोड़ फिल्म बना दी गई है। विभु पुरी ने इसे निर्देशित किया है और सौरभ भावे के साथ मिलकर लिखा है। 


शिवकर बापूजी तलपदे (आयुष्मान खुराना) पढ़ने में कमजोर था और लगातार फेल होता रहता था। स्कूल के साथ-साथ घर से भी उसे बाहर कर दिया जाता है। वह जीनियस था और यह बात मानने वाला केवल एकमात्र इंसान शास्त्री (मिथुन चक्रवर्ती) है। शास्त्री एक वैज्ञानिक है और हवाईजहाज बनाने की बरसों से कोशिश कर रहा है। वह शिवी को अपने पास रख लेता है और दोनों हवाईजहाज बनाने की कोशिश में लग जाते हैं। यह काम इतना आसान नहीं है। लगातार प्रयोग करने के लिए पैसे चाहिए और दोनों की जेब खाली है। साथ ही अंग्रेजों के निशाने पर भी वे हैं जिनसे चोरी-छिपे काम चलता है। इस संघर्ष के साथ-साथ शिवी और सितारा के प्रेम को भी कहानी में गूंथा गया है। देशभक्ति का रंग भी चढ़ाया गया है। 
 
हवाईजादा का टिकट बुक करने के लिए क्लिक करें
 
शिवी के बारे में ज्यादा जानकारी उपलब्ध नहीं होगी इसलिए कहानी का प्रस्तुतिकरण फेरी टेल की तरह रखा गया। प्रस्तुतिकरण संजय लीला भंसाली की याद दिलाता है। विभु पुरी पर उनका असर इसलिए भी है क्योंकि वे भंसाली के निर्देशक रह चुके हैं। हर फ्रेम बहुत सुंदर है और सिनेमाटोग्राफी के तो कहने ही क्या। सविता सिंह ने कैमरा इस तरह घुमाया है कि आंखों को सुकुन मिलता है। लाइट्स और रंग संयोजन का बखूबी इस्तेमाल किया गया है। सेट बहुत अच्छे से डिजाइन किए गए हैं।  
 
तकनीकी रूप से फिल्म सशक्त है, लेकिन स्क्रिप्ट की वजह से फिल्म वैसी नहीं बन पाई जैसी बनना थी। लेखकों के पास कहने को ज्यादा नहीं था। ऐसे मौके पर बात को लंबा नहीं खींचना चाहिए, लेकिन ये गलती निर्देशक-लेखक कर गए। उन्होंने फिल्म को बहुत ज्यादा लंबा बनाया है और कई बार फिल्म आपके धैर्य की परीक्षा लेती है। साथ ही शिवकर के बारे में दर्शक ज्यादा जानना चाहता है कि हवाई जहाज बनाने के बाद उसका क्या हुआ? क्यों उसे श्रेय नहीं दिया गया? लेकिन इन बातों का जवाब फिल्म में मिलता नहीं है। कई जगह फिल्म तर्कहीन भी हो जाती है। फिल्म के संवाद बेहतरीन हैं। 
 
आयुष्मान ने अभिनय गंभीरता से किया है। लोकल फ्लेवर देने के लिए उनसे मराठी में भी कुछ संवाद बुलवाए गए हैं। हालांकि कई बार किरदार उनसे छूटता हुआ भी नजर आता है। पल्लवी शारदा प्रभावित करती हैं। उनका मेकअप उस दौर का नहीं लगता। वैज्ञानिक शास्त्री के रूप में मिथुन का काम अच्छा है। इन बड़े कलाकारों के बीच नमन जैन कई सीन चुरा ले जाता है। फिल्म के गाने और उनका पिक्चराइजेशन उम्दा है, लेकिन गानों की संख्या ज्यादा है। 
 
कुल मिलाकर 'हवाईजादा' तभी अच्छी लग सकती है जब धैर्य और कम उम्मीद के साथ देखी जाए। 
 
बैनर : ट्रायलॉजिक डिजिटल मीडिया लि., रिलायंस एंटरटेनमेंट, फिल्म फार्म्स प्रोडक्शन 
निर्माता : राजेश बंगा, विशाल गुरनानी, विभु वीरेन्द्र पुरी
निर्देशक : विभु वीरेन्द्र पुरी
संगीत : रोचक कोहली, मंगेश धाकड़े, विशाल भारदवाज, आयुष्मान खुराना
कलाकार : आयुष्मान खुराना, पल्लवी शारदा, मिथुन चक्रवर्ती, नमन जैन
सेंसर सर्टिफिकेट : यू * 2 घंटे 37 मिनट

__________________________
लुटेरी दुल्हन की यदि कहानी हो तो कॉमेडी और रोमांच की अपेक्षा बढ़ जाती है क्योंकि ऐसी फिल्मों में दर्शक विशुद्ध मनोरंजन की मांग करता है। 'डॉली की डोली' मनोरंजन करती है, लेकिन कुछ हिस्सों में। ज्यादातर हिस्सों में बोरियत झेलना पड़ती है और यही इस फिल्म की सबसे बड़ी कमी है। 
 
कुछ महीनों पहले 'दावत-ए-इश्क' आई थी, जिसमें दहेज के लोभियों को सबक सिखाने के लिए लड़की और उसका पिता लड़के वालों को शादी के नाम पर मूर्ख बना पैसे ऐंठ चलते बनते हैं। 'डॉली की डोली' की डॉली अपने गैंग के साथ लड़कों को फांस कर शादी रचाती है। सुहागरात के समय पूरे परिवार को नशीला दूध पिला बेहोश करती है और नकद, ज्वैलरी और कीमती सामान पर हाथ साफ कर लेती है। 
 
डॉली ऐसा क्यों करती है, इसके पीछे कोई ठोस कारण नहीं है। न तो वह आदतन बदमाश है और न ही उसे इस तरह की हरकत करने में मजा आता है। इसलिए फिल्म का ड्रामा कमजोर लगता है। फिल्म के अंत में एक ट्विस्ट देकर बताने की कोशिश की गई है कि डॉली ऐसा क्यों करती है, लेकिन ये अधपका कारण लगता है। 


सोनू सहलावत (राजकुमार राव) नामक हरियाणवी छोकरे को डॉली अपने जाल में फंसाती है और शादी कर उसके घर से माल लेकर भाग जाती है। फिर मनजोत सिंह चड्ढा (वरुण शर्मा) के साथ वह यही हरकत करती है। पुलिस में शिकायत भी जाती है, लेकिन डॉली या उसके परिवार के किसी सदस्य का फोटो किसी के पास नहीं होता। ये बात सोच में डालती है कि आजकल हर हाथ में कैमरा मौजूद है, जगह जगह कैमरे लगे हैं, लेकिन डॉली या उसके परिवार का कोई फोटो नहीं खींचता। 
 
इस कहानी में कुछ फिजूल की बातें भी घुसाई गई है। जैसे, डॉली के नकली भाई का रोल मोहम्मद जीशान अयूब ने निभाया है और वह डॉली को दिल दे बैठता है, यह ट्रेक बाद में दिशाहीन हो जाता है। फिल्म का क्लाइमैक्स सहूलियत के हिसाब से लिखा गया है। 
 
डॉली की डोली का टिकट बुक करने के लिए क्लिक करें 
 
उमाशंकर सिंह और अभिषेक डोगरा ने मिलकर कहानी लिखी है जो बेहद सरल है। बड़ी-बड़ी बातों को वे इग्नोर कर गए। स्क्रीनप्ले मनोरंजक होता तो ये बातें बर्दाश्त की जा सकती थी, परंतु फिल्म में मनोरंजन का अभाव है लिहाजा ये बातें खटकती हैं। दुल्हन बन कर ठगने वाले किस्से को लेकर अच्छा हास्य पैदा किया जा सकता था, जिसमें लेखक पूरी तरह सफल नहीं हो पाए। 
 
राजकुमार राव और सोनम कपूर वाला ट्रेक अच्छा है क्योंकि राजकुमार बेहतरीन अभिनेता हैं और अपने अभिनय से वे दर्शकों की रूचि बनाए रखते हैं। वरुण शर्मा 'फुकरे' से बाहर ही नहीं आ पा रहे हैं। उन्हें फिर उसी अंदाज में पेश किया गया। पुलकित सम्राट ने जमकर बोर किया। वे सलमान खान बनने की कोशिश करते रहे और उनका ट्रेक ठीक से लिखा भी नहीं गया है। 
 
सोनम कपूर ने सेंट्रल रोल निभाया है और उन्होंने अपना काम अच्छे से किया है। फिल्म की सपोर्टिंग कास्ट अच्छी है। अर्चना पूरनसिंह, ब्रजेंद्र काला, मनोज जोशी, राजेश शर्मा ने छोटे-छोटे किरदारों में उम्दा अभिनय किया है। मलाइका अरोरा खान ने एक गाने में हॉट अदाएं दिखाई हैं। सैफ अली खान गेस्ट अपियरेंस में चौंकाते हैं। 
 
अभिषेक डोगरा का निर्देशन अच्छा है, लेकिन स्क्रिप्ट का साथ न मिलने से वे फिल्म को चुस्त नहीं बना सके। कई जगह फिल्म बोझिल हो जाती है। फिल्म मात्र सौ मिनट की है, लेकिन यह समय भी लंबा लगने लगता है। 
 
साजिद-वाजिद का एक भी गाना हिट नहीं है और इस तरह की फिल्मों में हिट गाने की सख्त जरूरत होती है। 
 
कुल मिलाकर 'डॉली की डोली' में वो मसाला नहीं है जिसके लिए दर्शक इस तरह की फिल्मों के टिकट खरीदते हैं। 
 
बैनर : अरबाज खान प्रोडक्शन्स
निर्माता : अरबाज खान, मलाइका अरोरा खान
निर्देशक : अभिषेक डोगरा
संगीत : साजिद वाजिद 
कलाकार : सोनम कपूर, राजकुमार राव, पुलकित सम्राट, वरुण शर्मा, मलाइका अरोरा खान
सेंसर सर्टिफिकेट : यूए * 1 घंटा 40 मिनट

__________________________
विज्ञापन जगत से फीचर फिल्मों की दुनिया में आए निर्देशक अमित शर्मा की पहली फिल्म 'तेवर' तेलुगु फिल्म 'ओक्काडू' का हिंदी रिमेक है। इसके तमिल, कन्नड़ और बंगाली भाषाओं में भी रिमेक बन चुके हैं। आम दर्शक जिस तरह की कहानी को पसंद करता है उस तरह की यह कहानी है जिसे खूब उतार-चढ़ाव और मेलोड्रामा के साथ पेश किया गया है।
 
विज्ञापन में चंद सेकंड्स में अपनी बात कहना होती है और फीचर फिल्म में खूब वक्त मिलता है। अमित ने इतनी तसल्ली से काम किया है कि धैर्य आपकी परीक्षा लेने लगता है। उन्होंने फिल्म को बहुत ही ज्यादा लंबा रखा है जिससे दर्शक बोर होने लगते हैं। ऐसा लगता है कि फिल्म खत्म हो गई तभी विलेन फिर उठ खड़ा होता है और फिल्म अपने अंत तक पहुंचने में काफी वक्त लेती है। फिल्म को आधे घंटे कम आसानी से किया जा सकता था और यदि ऐसा होता तो यह मसाला फिल्म ज्यादा प्रभावी होती। 
 
तेवर फिल्म का हीरो घनश्याम शुक्ला उर्फ पिंटू (अर्जुन कपूर) कबड्डी प्लेयर है। फाइटिंग के दौरान भी वह कबड्डी खेलने लगता है और गुंडों से पूछता है 'कबड्डी कबड्डी कबड्डी, किसकी मोड़ू गर्दन, किसकी तोड़ू हड्डी।' वह सुपरमैन की तरह छलांग लगाता है और सलमान खान की तरह दर्जनों गुंडों को धूल चटा सकता है। 
 
फिल्म का विलेन गजेंदर (मनोज बाजपेयी) बाहुबलि है। हीरोइन राधा (सोनाक्षी सिन्हा) को देखता है तो उसका दिल आ जाता है। छैल-छबीला बन कॉलेज में जाकर राधा को अपने दिल की तरफ इशारा कर कहता है कि यहां पीतल नहीं है, रोज़ (गुलाब) का गार्डन भी है। शादी कर लो। राधा ठुकरा देती है और बाहुबलि से डर देश छोड़ने की तैयारी कर लेती है। राधा को घर से गायब देख बाहुबलि का खून खौल जाता है। वह पूरे शहर वालों को धमकी देता है कि यदि राधा नहीं मिली तो वह पूरे शहर का दामाद बन जाएगा और जहां इच्छा हुई वहीं खटिया बिछा लेगा। 
 
गजेंदर से भागती राधा अचानक पिंटू से टकरा जाती है और पिंटू उसकी मदद जान पर खेल कर करता है। पिंटू से राधा पूछती है कि वह उसकी मदद क्यों कर रहा है तो वह कहता है कि वह सुपरमैन है। मदद करना उसका काम है। हीरो-हीरोइन भागते फिरते हैं और गजेंदर उनका पीछा करता है। इस भागमभाग में गाने, फाइटिंग, डांस और रोमांस देखने को मिलता है।


फिल्म की कहानी बेहद रूटीन है और सारा मामला प्रस्तुतिकरण पर टिक जाता है। निर्देशक ने फिल्म को आम दर्शक की पसंद के अनुरूप बनाने के लिए तमाम वो बातें डाली हैं जो इस वर्ग को पसंद है, लेकिन मसाले होने के बावजूद फिल्म जायकेदार नहीं लगती। 
	 
हीरो-हीरोइन और उनके पीछे भागता विलेन को लेकर जो थ्रिल होना था, वो फिल्म में नदारद है। रोमांस की भी फिल्म में कमी महसूस होती है। हीरोइन का हीरो के प्रति आकर्षित होने वाला प्रसंग फिल्म में बहुत देर से आता है। फिल्म का शुरुआती हिस्सा बोरियत से भरा है। हीरो-हीरोइन की पहली मुलाकात के बाद फिल्म में गरमाहट आती है। 
तेवर फिल्म के टिकट बुक करने के लिए क्लिक करें
तेवर फिल्म के टिकट बुक करने के लिए क्लिक करें
फिल्म के पात्र उत्तर भारत से हैं लिहाजा वहां का माहौल उम्दा तरीके से दिखाया गया है। रियल लोकेशन होने के कारण फिल्म वास्तविकता के नजदीक लगती है। फिल्म के प्रमुख पात्रों ने भी अपने उम्दा अभिनय के कारण फिल्म में दर्शकों की रूचि बनाए रखी। 
 
उत्तर भारतीय लड़के की भूमिका अर्जुन कपूर को सूट करती है और उनका रफ-टफ व्यक्तित्व इस तरह की भूमिका के लिए सूट भी करता है। इस बहाने वे अपने अभिनय की कमजोरियां भी छिपा ले जाते हैं। उन्हें सलमान की तरह पेश करने की कोशिश की गई है, लेकिन वे इतने बड़े स्टार नहीं बने हैं कि इतना वजनी भार उठा सके। कुछ हरकतें करते सिर्फ सलमान ही अच्‍छे लगते हैं। 
 
सोनाक्षी सिन्हा के हिस्से कम काम था, लेकिन जितना था उन्होंने अच्छे से किया। मनोज बाजपेयी ने अपने किरदार को लाउड बनाने के लिए ओवर एक्टिंग की है। वे इतने अच्छे एक्टर हैं कि उनकी ओवर एक्टिंग भी अच्छी लगती है। कायदे से उनका जो पात्र है उसके लिए कम उम्र का कलाकार चाहिए था, लेकिन इस बात को मनोज अपने उम्दा अभिनय से दबा देते हैं। 
 
फिल्म का संगीत मधुर है। 'सुपरमैन' और 'राधा नाचेगी' हिट हो चुके हैं, लेकिन 'जोगनिया' और 'मैं नहीं जाना परदेस' ज्यादा अच्छे हैं। इन दोनों गीतों का फिल्मांकन बेहतरीन है क्योंकि ये कहानी में फिट है। 
 
कुल मिलाकर फिल्म की लंबाई ने तेवर के तीखेपन कम कर दिया है।
 
बैनर : संजय कपूर एंटरटेनमेंट
निर्माता : संजय कपूर, नरेश अग्रवाल
निर्देशक : अमित रवीन्द्रनाथ शर्मा
संगीत : साजिद-वाजिद, शफकत अमानत अली, इमरान खान
कलाकार : अर्जुन कपूर, सोनाक्षी सिन्हा, मनोज बाजपेयी, श्रुति हासन, राजेश शर्मा
सेंसर सर्टिफिकेट : यूए * 2 घंटे 39 मिनट

__________________________
छोटे बच्चे के नाजुक कंधों पर बस्ते का बोझ बढ़ता जा रहा है। इसके साथ ही उसे अपने मां-बाप की महत्वाकांक्षाओं का वजन भी उठाना है जो चाहते हैं कि खेल का मैदान हो या परीक्षा का क्षेत्र, उनके बच्चे को फर्स्ट ही आना है। अपने सपनों को पूरा करने में विफल रहे माता-पिता इसकी जिम्मेदारी भी अपने बच्चों पर इस उम्मीद के साथ डाल देते हैं कि वे उसे पूरा करे। 
 
प्रतिस्पर्धा का ऐसा माहौल तैयार किया जा रहा है कि इस कुरुक्षेत्र में पहले नंबर से कम किसी को स्वीकार्य नहीं है। डॉक्टर/इंजीनियर या वकील बनाने की होड़ मची हुई है और कोई यह नहीं सोच रहा है कि बच्चे को पहले अच्छा इंसान बनाया जाए। बच्चों के दिमाग को प्रेशर कुकर बना दिया गया है और यही कारण है कि कम उम्र के बच्चे 'आत्महत्या' जैसा भयानक कदम भी उठा लेते हैं। इसी बात को ध्यान में रख तैयार की गई फिल्म 'टेक इट ईज़ी'।
 
संदेश तो उम्दा है, लेकिन एक फिल्म में संदेश को मनोरंजन के साथ कहना बहुत मुश्किल काम है। बहुत कम निर्देशक ऐसा कर पाते हैं। सुनील प्रेम व्यास ने अपने लेखन और निर्देशन के जरिये अपनी बात को दर्शकों तक पहुंचाने की कोशिश की है, लेकिन उन्होंने जो तानाबाना बुना है वो प्रभावी नहीं है। 


सुनील ने प्रस्तुतिकरण में कल्पनाशीलता दिखा कर दर्शकों को प्रभावित करने की कोशिश की है, लेकिन उनकी लिखी स्क्रिप्ट साथ नहीं देती है। छोटी सी बात को उन्होंने बहुत लंबा खींचा है जिससे बोरियत पैदा होती है और संदेश अपना प्रभाव खो देता है। पैरेंट्स और टीचर की आंख खोलने वाली बात तो शुरू कर दी, लेकिन उसका समापन करते उनसे नहीं बना, लिहाजा एक अति नाटकीय क्लाइमैक्स फिल्म में देखने को मिलता है। 
	
	 टेक इट ईज़ी के टिकट बुक करने के लिए क्लिक करें
टेक इट ईज़ी के टिकट बुक करने के लिए क्लिक करें
 
फिल्म के मुख्य किरदार दो बच्चे हैं, जिनकी उम्र दस वर्ष के लगभग है। एक का पिता खिलाड़ी रह चुका है और वह अपने बेटे को खिलाड़ी बनाना चाहता है, लेकिन बेटे की दिलचस्पी पढ़ाई में है। दूसरे का पिता चाहता है कि उसका बेटा खूब पढ़े, लेकिन बेटे की रूचि कुछ और है। मां-बाप सपने लाद देते हैं। इस मूल कहानी के साथ कई बातों को समेटने की कोशिश निर्देशक और लेखक ने की है। जैसे- महंगे स्कूलों के प्रति लोगों का आकर्षण, स्कूल मैनेजमेंट की धांधलियां, अमीर-गरीब माता-पिता के बच्चों में फर्क इत्यादि। लेकिन ये बातें प्रभावित नहीं कर पाती है और फिल्म दिशा भटकती हुई लगती है। महसूस होता है कि फिल्म की लंबाई को बढ़ाने के लिए इन प्रकरणों को डाला गया है। एक बात तो ऐसी है कि फिल्म गलत दिशा में जाती है, जैसे आर्थिक रूप से कमजोर बच्चे को स्कॉलरशिप दिलाने के लिए होशियार बच्चे परीक्षा में सवालों के गलत जवाब लिखते हैं।
 
कुछ ऐसे दृश्य भी हैं जिन पर हैरत होती है कि क्यों इन्हें फिल्म में जगह दी गई है। बच्चों का नाटक में हिस्सा लेने वाला सीन ऐसा ही है। कुछ सीन आपको भावुक भी करते हैं। अभिनय के मामले में फिल्म के कुछ कलाकार अच्छे रहे हैं तो कुछ ने ओवर एक्टिंग की है। 
 
'टेक इट ईज़ी' के लिए संदेश तो अच्छा चुना गया, लेकिन फिल्म के रूप में उसे ठीक से पेश नहीं किया गया। >
	 
बैनर : प्रिंस प्रोडक्शन्स
निर्माता : धर्मेश पंडित
निर्देशक : सुनील प्रेम व्यास
कलाकार : विक्रम गोखले, दीपान्निता शर्मा, राज जुत्शी, अनंग देसाई, जॉन सेनगुप्ता
सेंसर सर्टिफिकेट : यू * 2 घंटे 3 मिनट

__________________________


__________________________
पिछले कुछ समय से यशराज फिल्म्स एक ही थीम को बार-बार दोहरा रहा है। रब ने बना दी जोड़ी और दिल बोले हडिप्पा एक जैसी थीम पर आधारित थीं। दावत-ए-इश्क और लेडिस वर्सेस रिकी बहल भी मिलती-जुलती थीं। इस वर्ष रिलीज हुई गुंडे और किल/दिल की थीम भी एक जैसी ही है। थोड़-बहुत ट्वीस्ट और टर्न के साथ इसे बदला गया है। शुरुआत के कुछ मिनटों में तो ऐसा लगता है कि बदले हुए कलाकारों के साथ गुंडे ही देख रहे हों। 
 
इस फिल्म से गोविंदा और निर्देशक शाद अली ने वापसी की है। झूम बराबर झूम की असफलता से शाद इतने निराश हुए कि मणिरत्नम के फिर सहायक बन गए। आत्मविश्वास लौटने के बाद उन्होंने वापसी की। शाद अच्छे निर्देशक हैं, लेकिन उन्होंने 'किल/दिल' के लिए जो कहानी चुनी है वो बरसों पुरानी है। अपने प्रस्तुतिकरण से उन्होंने फिल्म को अलग लुक दिया है, लेकिन लेखन ने मामले को उलझा दिया है। 
 
देव (रणवीर सिंह) और टुटु (अली जफर) को सुपारी लेकर हत्या करवाने वाले भैयाजी (गोविंदा) ने कचरे के डिब्बे से तब उठाया जब दोनों को कुत्ते चाट रहे थे। पाल-पोस कर बड़ा किया तो दोनों भैयाजी के लिए भौंकने लगे। भैयाजी फोटो देते और दोनों मिलकर फोटो वाले शख्स की हत्या कर उसे ‍'तारा' बना देते। 
 
देव और टुटु अपने आपको हरामी मानते हैं। सुअर गू खाता है तो ही अच्छा रहता है, गुलकंद पर मुंह मारता है तो उसे हजम नहीं होता। यह मानना है देव का जिसका दिल गुलकंद यानी की दिशा (परिणीति चोपड़ा) पर आ जाता है। अपराधियों को सुधार कर दिशा सही दिशा दिखाती है। ऊंचे घराने की अमीर लड़की है। दिशा फर्राटेदार अंग्रेजी बोलती है तो देव को अंग्रेजी में 'एम' और 'बी' के मतलब ही पता है। 
 
देव को टुटु समझाता है कि महंगी कार के पीछे कुत्ते कितना ही दौड़ ले, भौंक ले, उन्हें कार में नहीं बैठाया जाता है पर देव के भेजे में यह बात नहीं घुसती। प्यार में देव सुधर जाता है। हत्या करना बंद देता है। भैयाजी इसके लिए राजी नहीं है। वह धमकाते हैं। आखिरकार देव तरकीब ढूंढ निकालता है। वह भैयाजी के लिए बुरा और दिशा के लिए अच्छा आदमी बन जाता है। दो नाव की सवारी वह कितनी दूर कर पाता है, यह फिल्म का सार है।


फिल्म की शुरुआत बहुत अच्छी है। देव और टुटु की केमिस्ट्री रंग लाती है। खासतौर पर उन्होंने जो संवाद बोले हैं वो बहुत ही दमदार है। गोविंदा की एंट्री भी जबरदस्त है। वह एक खतरनाक आदमी है जो डांस करता है, गाने गाता है, लेकिन इससे उसका खूंखारपन कम नहीं होता। देव और टुटु के मर्डर वाले सीन, कॉमेडी सीन उम्दा बन पड़े हैं। दिशा से पहली मुलाकात और फिर मुलाकातों का सिलसिला भी मनोरंजन से भरपूर है। 
 
फिल्म में दिक्कत तब से शुरू होती है जब ड्रामा ड्राइविंग सीट पर आता है। दिशा के प्यार में देव का अपने आपको बदलने वाला प्रसंग ठीक से नहीं लिखा गया है इसलिए यह ट्रेक विश्वसनीय नहीं लगता। एक अपराधी अचानक नौकरी करने लगता है इस पर यकीन करना मुश्किल होता है। 
 
दिशा भी आंख मूंद कर देव पर इतना विश्वास क्यों करती है यह समझ से परे है। वह दिल देने के पहले या बाद में एक बार भी नहीं सोचती कि आखिर अपराधियों जैसी बातें करने वाला देव करता क्या है? इन सब बातों को भी छोड़ दें तो इंटरवल के बाद फिल्म में मनोरंजन का ग्राफ नीचे की ओर आ जाता है। क्लाइमेक्स भी रंगहीन है। 
 
शाद अली का निर्देशन अच्छा है। उन्होंने कहानी को अपने प्रस्तुतिकरण से अलग रंग दिया है। अपराधियों की कहानी में संगीत और हास्य की गुंजाइश निकाली है। लेकिन कहानी उन्होंने घिसी-पिटी चुनी है। साथ ही स्क्रीनप्ले की कमियों की भी उपेक्षा की है। उन्होंने अपने प्रस्तुतिकरण से कमियों को छिपाने की कोशिश की है, लेकिन बात नहीं बन पाई है। 
 
रणवीर सिंह फॉर्म में नजर आए हैं। देव के किरदार को उन्होंने बारीकी से पकड़ा और उसे बहुत ही अच्छे तरीके से व्यक्त किया। हास्य और रोमांटिक दृश्यों को भी उन्होंने सहजता से निभाया। परिणीति चोपड़ा का अभिनय अच्छा है, लेकिन उनका किरदार ठीक से नहीं लिखा गया है। टुटु के रोल में अली जफर का चुनाव सही नहीं कहा जा सकता। उनका अभिनय अच्छा है, लेकिन अपराधी का रोल निभाते समय वे अपनी शिष्टता को छोड़ नहीं पाए। हालांकि रणवीर और अली की जोड़ी अच्छी नजर आई। गोविंदा के अभिनय को देख लगता है कि काश उनका रोल और लंबा होता। कई दृश्यों में वे अपने साथी कलाकारों पर भारी पड़े हैं।
 
तकनीकी रूप फिल्म मजबूत है। फिल्म का बैकग्राउंड म्युजिक उम्दा है। शंकर-अहसान-लॉय की धुन पर गुलजार ने गीत लिखे हैं जो कहानी को आगे बढ़ाते हैं, हालांकि कुछ गाने फिल्म में बाधा उत्पन्न करते हैं।
 
किल/दिल में अभिनय, संवाद, संगीत पर मेहनत की गई है, लेकिन लेखन विभाग की कमजोरी फिल्म पर भारी पड़ी है।
 
बैनर : यशराज फिल्म्स
निर्माता : आदित्य चोपड़ा
निर्देशक : शाद अली
संगीत : शंकर-अहसान-लॉय
कलाकार : रणवीर सिंह, परिणीति चोपड़ा, गोविंदा, अली जफर, आलोकनाथ
सेंसर सर्टिफिकेट : यूए * 2 घंटे 7 मिनट 47 सेकंड

__________________________
हृषिकेश मुखर्जी और बासु चटर्जी की हास्य फिल्में बेहद सहज और सरल होती थीं और उस तरह की फिल्में बाद में कोई फिल्मकार नहीं बना पाया। इन महान निर्देशकों की फिल्मों के जितने भी रिमेक बनाए गए कोई भी उस स्तर को छू नहीं पाया। निर्देशक अभिषेक शर्मा ने बासु दा की 'शौकीन' का रिमेक 'द शौकीन्स' नाम से बनाया है। फिल्म की मूल बात को जस का तस रखते हुए उन्होंने फेसबुक जनरेशन के मुताबिक कुछ बदलाव किए हैं।
 
दिल्ली के रहने वाले लाली (अनुपम खेर), पिंकी (पियूष मिश्रा) और केडी (अन्नू कपूर) की उम्र 60 के आसपास है। किसी की सेक्स लाइफ इसलिए डिस्टर्ब हो गई है क्योंकि उसकी पत्नी धार्मिक हो गई है तो किसी की पत्नी का निधन हो गया है। शरीर बूढ़ा हो गया पर दिल नहीं भरा वाली उनकी हालत है। दिल्ली में लड़कियों के पीछे भागते हैं तो लोकलाज का भय लगता है। एक घटना में फंस जाते हैं तो इंस्पेक्टर सलाह देता है कि विदेश क्यों नहीं जाते, वहां सब कानूनन है। तीनों मलेशिया जाकर फैशन डिजाइनर आहना (लीसा हेडन) के घर रहते हैं। आहना फिल्म स्टार अक्षय कुमार (अक्षय कुमार) की फैन है जो उस समय मलेशिया में शूटिंग कर रहे हैं। आहना का कहना है कि जो उसे अक्षय कुमार से मिलवा देगा उसके लिए वह कुछ भी कर सकती है। यह बात लाली, पिंकी और केडी की आंखों में चकम पैदा कर देती है और वे आहना और अक्षय की मुलाकात करवाने में जी जान से जुट जाते हैं। इसके बाद हास्यास्पद परिस्थितियां पैदा होती हैं। 


फिल्म की कथा, पटकथा और संवाद तिग्मांशु धुलिया ने लिखा है। संवादों के जरिये कई बार तिग्मांशु हंसाने में तो कामयाब रहे हैं, लेकिन कहानी पर उन्होंने ठीक से मेहनत नहीं की है। फिल्म की शुरुआत में दिखाया गया है कि तीनों बूढ़े लम्पट और हवस के पुजारी हैं। वे मलेशिया अय्याशी करने जाते हैं, लेकिन वहां जाकर सिर्फ आहना के पीछे ही क्यों पड़ते हैं। आहना को अक्षय कुमार से मिलवाने के चक्कर में वे समय और धन बरबाद करते हैं जो कि उनकी यात्रा का उद्देश्य नहीं था। उनकी हरकतों से ऐसा लगता है कि वे आहना का दिल जीत कर उससे शादी करना चाहते हों। आहना का किरदार भी ठीक से नहीं लिखा गया है। इतने दिनों तक तीनों के साथ रहने के बावजूद वह यह पढ़ नहीं पाती कि इन बूढ़ों के उसके प्रति क्या विचार हैं। फिल्म का क्लाइमेक्स बहुत ही सतही है। किसी तरह से फिल्म को खत्म करना था इसलिए ज्यादा सोचे-विचारे बिना जो सूझा वो लिख दिया गया। 
 
कहानी की इन कमियों को कुछ हद तक संवादों, कुछ कॉमिक दृश्यों, उम्दा अभिनय और अक्षय कुमार वाले ट्रैक ने कम किया है। लगातार हंसी का डोज मिलता रहता है जिसके कारण आप इन कमियों पर ध्यान नहीं देते हैं। शुरुआत में कुछ दृश्य खींचे हुए लगते हैं, लेकिन बाद में फिल्म रफ्तार पकड़ लेती है। अक्षय कुमार वाला ट्रेक बहुत ही उम्दा है जिसमें अक्षय खुद अपना मजाक उड़ाते हैं। वे अपने निर्देशक से कहते हैं कि हर फिल्म में मैं हेलीकॉप्टर से लटकता, कार के पीछे या आइटम गर्ल के पीछे भागता रहता हूं। बोर हो गया हूं। कुछ नया करवाओ। एक बंगाली फिल्म निर्देशक अक्षय को अपनी आर्ट मूवी में लेना चाहता है और अक्षय उसकी फिल्म कर नेशनल अवॉर्ड जीतने का सपना देखते हैं।
 
फिल्म के मुख्य किरदारों का अभिनय बेहतरीन है और वे अभिनय के बूते पर फिल्म का स्तर बनाए रखते हैं। अनुपम खेर और अन्नू कपूर टॉप फॉर्म में नजर आए, लेकिन बाजी पियूष मिश्रा मार ले जाते हैं। उन्होंने अपने किरदार को थोड़ा कैरीकेचर बनाया है, लेकिन अच्छा लगता है। लिसा हेडन का किरदार ठीक से नहीं लिखा गया है और उनका अभिनय औसत दर्जे का है। अक्षय कुमार पर शायद फिल्म के चलने या न चलने की जिम्मेदारी नहीं है, लिहाजा उनका अभिनय और भी निखर कर सामने आया है। रति अग्निहोत्री को फिल्म इसलिए जोड़ा गया ताकि 'शौकीन' से तार जोड़े जा सके। करीना कपूर, अभिषेक बच्चन, डिम्पल कपाड़िया और सुनील शेट्टी भी चंद सेकंड के लिए नजर आते हैं और उनका उपयोग अच्छा किया गया है। फिल्म के एक-दो गाने अच्छे हैं, लेकिन उनकी सिचुएशन सही नहीं है। 
 
कुल मिलाकर 'द शौकीन्स' 1982 में बनी शौकीन के स्तर की तो नहीं है, लेकिन टाइम पास करने के लिए देखी जा सकती है। 
 
बैनर : केप ऑफ गुड फिल्म्स
निर्माता : मुराद खेतानी, अश्विन वर्दे
निर्देशक : अभिषेक शर्मा
संगीत : यो यो हनी सिंह, हर्द कौर, विक्रम नागी, आर्को मुखर्जी, डीजे नॉटोरियस
कलाकार : अक्षय कुमार, लिसा हेडन, अनुपम खेर, पियूष मिश्रा, अन्नू कपूर, मेहमान कलाकार- अभिषेक बच्चन, करीना कपूर खान, डिम्पल कपाड़िया, सुनील शेट्टी
सेंसर सर्टिफिकेट : यूए * 2 घंटे 5 मिनट 

__________________________
फराह खान के परिवार के सदस्यों (फराह/साजिद/शिरीष) का नाम पोस्टर पर देख डर लगता है क्योंकि इनके द्वारा 'जोकर', 'हमशकल्स', 'तीस मार खां', 'हिम्मतवाला' जैसी फिल्में बनाई गई हैं जो अधिकांश लोगों के लिए टॉर्चर से कम नहीं थी। ये इतनी लंबी-लंबी देते हैं कि लपेटना मुश्किल हो जाता है। इसके बावजूद फराह के पति पर हाथ उठाने वाले शाहरुख ने कड़वी बातों को भूला कर अतीत में बनाई गई हिट फिल्म 'मैं हूं ना' और 'ओम शांति ओम' को ध्यान में रखते हुए लगभग डेढ़ सौ करोड़ रुपये की फिल्म की बागडोर फराह के हाथों में सौंप दी।
 
फराह ने अपनी पिछली फिल्म 'तीस मार खां' में एक बहुत बड़ी चोरी को दिखाया था। दर्शकों को बात नहीं जमी, लेकिन फराह को लगा कि वे सही हैं, लिहाजा 'हैप्पी न्यू ईयर' में भी चोरी वाली कहानी फिर दर्शकों के सामने परोसी है। भेड़चाल के लिए प्रसिद्ध बॉलीवुड में भी इन दिनों तमाम अभिनेताओं को 'चोर' बनने का चस्का लगा हुआ है। अक्षय कुमार (तीस मार खां), आमिर खान (धूम 3), रितिक रोशन (बैंग बैंग), सलमान खान (किक) करोड़ों की चोरियां चुटकी में कर चुके हैं तो भला किंग खान कैसे पीछे रहे सकते थे। 


चंद्रमोहन शर्मा उर्फ चार्ली (शाहरुख खान) के पिता (अनुपम खेर) 'सेफ' बनाने में एक्सपर्ट थे। वे चरण ग्रोवर (जैकी श्रॉफ) के लिए एक बहुत बड़ा सेफ बनाते हैं जिसका नाम है 'शालीमार'। चार्ली के पिता के साथ चरण ग्रोवर षड्यंत्र करता है और उन्हें जेल हो जाती है। चार्ली अपने पिता का बदला लेना चाहता है। वह शालीमार में रखे 300 करोड़ रुपये के हीरे चुराना चाहता है। यह हीरे शालीमार में हैं जिसे ग्रोवर के दुबई स्थित होटल एटलांटिस में जमीन के 150 फीट नीचे रखा गया है। इन हीरों को चुराना आसान नहीं है क्योंकि शालीमार को खोलना टेढ़ी खीर है। नंबर मिलाने के 11 करोड़ ऑप्शंस हैं जिन्हें मिलाने में सैकड़ों वर्ष लग सकते हैं। शालीमार जहां रखी है उसका दरवाजा सिर्फ चरण के बेटे विकी (अभिषेक बच्चन) के थंब प्रिंट से खुल सकता है। 
 
चार्ली एक टीम बनाता है, जिसमें चाल में रहने वाला नंदू (एक और अभिषेक बच्चन), बार डांसर मोहिनी (दीपिका पादुकोण), तिजोरी तोड़ने में माहिर टैमी (बोमन ईरानी), हैकर रोहन(विवान शाह) और विस्फोट विशेषज्ञ जग (सोनू सूद) शामिल हैं। ये टीम डांस प्रतियोगिता में हिस्सा लेती है जिसकी आड़ में उनका मकसद हीरे चुराना है। 
 
फराह खान की कहानी बेहद साधारण और कमजोर है, जिसमें ढेर सारे 'अगर-मगर' हैं, लेकिन निर्देशक फराह को विश्वास है कि वे कहानी को बिग स्क्रीन पर इतने मनोरंजक तरीके से पेश करेंगी कि दर्शक इन सारे 'अगर-मगर' को भूल जाएंगे। होता भी ऐसा ही है, लेकिन कई बार फिल्म आपकी तर्क करने की शक्ति को इतनी जोरदार चोट पहुंचाती है कि आप हिल जाते हैं कि ये सब कैसे हो रहा है। तीन सौ करोड़ रुपये के हीरे चुराने को जिस तरह से चुटकियों में अंजाम दिया गया है वो अविश्वसनीय है।
 
चरण ग्रोवर हीरों को किस तरह से 'सुरक्षा' में रखा गया है यह बात प्रेस कांफ्रेंस में बताता है जिसका सीधा प्रसारण किया जाता है। यानी दुनिया भर के चोरों को वह एक तरह से आमंत्रित करता है कि आओ और चोरी करो।
 
क्लाइमेक्स में दिखाया गया है कि चार्ली की टीम को एक पासवर्ड की जरूरत पड़ती है जिसके लिए कोई भी प्लानिंग टीम ने बना नहीं रखी थी। इस सिस्टम को चार्ली के पिता ने आठ वर्ष पहले बनाया था। चार्ली को पता चलता है कि पासवर्ड सात वर्ड का है और वह एक मिनट में क्रेक कर लेता है (ये बात और है कि समझदार दर्शक चार्ली के पहले क्रेक कर लेते हैं)। आश्चर्य की बात तो यह है कि सिस्टम को बनाने वाला चोरी के कारण जेल में है, बावजूद इसके वर्षों से पासवर्ड को बदला नहीं गया है। 
 
केवल 'चोरी' वाला प्रकरण ही नहीं बल्कि डांसिंग प्रतियोगिता में हिस्सा लेने वाला ट्रेक भी तर्कहीन है। मोहिनी को छोड़ सभी नॉन डांसर्स है, लेकिन भारत के बेस्ट डांसर्स चुने जाते हैं। ये चुनाव किस तरह होता है, इसका जवाब फिल्म में दिया गया है, जो गले नहीं उतरता है। इसके बाद दुबई जाकर विश्वस्तरीय डांसर्स के साथ वर्ल्ड डांस चैम्पियनशिप में चार्ली की टीम का मुकाबला करने वाली बात भी हास्यास्पद लगता है। 
 
डबल रोल वाला ट्रेक भी है। विकी और नंदू की शक्ल मिलती-जुलती है, इसलिए नंदू को उसके साथी होटल में छिपाकर रखते हैं, लेकिन कई बार वह बड़े आराम से घूमता और नाचता है। जग को एक कान से बहरा दिखाया गया है, लेकिन काम के वक्त वह हर बार सही सुनता है। 
 
फिल्म में ऐसे कई अतार्किक बातें हैं जो उन दर्शकों को अखरती है जो सिनेमाघर में दिमाग साथ लाए हैं, लेकिन अच्छी बात यह है कि जो दर्शक दिमाग घर में रख कर आए हैं और सिर्फ खालिस मनोरंजन चाहते हैं उन्हें भरपूर मनोरंजन मिलता है। 
 
फराह खान के लेखन के बजाय उनका निर्देशन अच्छा है। ये बात सही है कि उन्होंने सिनेमा के नाम पर भरपूर छूट ली है, लेकिन ड्रामे को मनोरंजन से भरपूर रखा है, इसके कारण फिल्म में रूचि बनी रहती है। फिल्म की शुरुआत में उन्होंने हर कलाकार की एंट्री धांसू तरीके से रखी है। 
 
लगभग एक घंटे तक सारे कलाकारों से दर्शकों का परिचय चलता रहता है। हर किरदार अपनी अजीबो-गरीब कहानी और खासियत लिए हुए है। सभी का इंट्रो ऐसा है कि हंसी आए। जैसे, जग की मां को कोई बुरा कह दे तो उसकी कान से धुआं निकलने लगता है और वह बुरा बोलने वाले की जमकर धुनाई करता है। चलिए इस बात पर हंस लेते हैं, लेकिन नंदू के परिचय में हंसी के बजाय घिन आती है क्योंकि नंदू कभी भी उल्टियां करने लगता है और उसे उल्टियां करते हुए फिल्म में कई बार दिखाया गया है। 
 
फिल्म का पहला भाग मजेदार है और हास्य से भरपूर है। चार्ली और मोहिनी जब भी नजदीक आते हैं तो कहीं ना कहीं आग लगने वाले दृश्य मजेदार हैं। इसी तरह से नंदू और टैमी की नोक-झोक भी अच्छी लगती है। फिल्म में कई जगह शाहरुख के मशहूर संवादों के जरिये हास्य पैदा किया गया है। क्लाइमैक्स में दीपिका का शाहरुख स्टाइल ('चक दे इंडिया' से प्रेरित) में भाषण देना भी अच्छा लगता है।
 
जिस तरह से 'कॉमेडी नाइट्स विद कपिल' में कहानी कमजोर किंतु पंच जोरदार रहते हैं, वही बात 'हैप्पी न्यू ईयर' पर भी सटीक बैठती है। फिल्म में कई ऐसे मजेदार पंच हैं, कई ऐसे दृश्य हैं जो हंसाते हैं, लेकिन समग्र कहानी की बात की जाए तो वे उनमें फिट नहीं बैठते है। फराह जानती हैं कि आम दर्शकों को यदि मनोरंजन का डोज लगातार मिलता रहे तो वे कहानी की खामियों को स्वीकार लेते हैं और इसीलिए उन्होंने टिपिकल बॉलीवुड स्टाइल में अपना प्रस्तुतिकरण रखा है। आम दर्शक को भले ही ये बात समझ में नहीं आए कि चोरी कैसे हो रही है, बावजूद उसका मनोरंजन होता है। फिल्म के दूसरे हिस्से में कई दृश्य गैर-जरूरी और लंबे लगते हैं। कहीं-कहीं फिल्म फराह के हाथ से छूटती दिखाई देती है।
 
फिल्म में डांस रखने की गुंजाइश बहुत थी, लेकिन अच्छी बात यह रही कि इसे कम रखा गया वरना फिल्म की लंबाई और बढ़ जाती। साथ ही फिल्म में हिट गाने भी नहीं हैं और यह भी इसका एक कारण है। 
 
तकनीकी रूप से फिल्म सशक्त है। सेट भव्य है। लोकेशन्स बेहतरीन है। फोटोग्राफी आंखों को सुकून देती है। संपादन जरूर ढीला है और यह बात तय है कि निर्देशक फराह खान ने कुछ दृश्य काटने नहीं दिए होंगे।
 
शाहरुख खान ने अपनी मौजूदगी के बावजूद सभी कलाकारों को उनके रोल के मुताबिक फुटेज दिए हैं। इस फिल्म में वे अपनी सुपरस्टार की इमेज से मोहित नजर आए और उन्हें वैसे ही पेश किया गया। उन्होंने अपने कैरेक्टर को अंडरप्ले किया है और उनका अभिनय अच्छा है। खासतौर पर उनके फैंस उन्हें जरूर पसंद करेंगे। 
 
दीपिका पादुकोण को कम फुटेज मिले हैं और उनकी एंट्री लगभग एक घंटे बाद फिल्म में होती है। आमतौर पर फराह खान अपनी हीरोइन को खूबसूरत तरीके से पेश करने के लिए जानी जाती हैं, लेकिन दीपिका इस फिल्म में अपने खराब मेकअप के कारण सुंदर नहीं लगती हैं। 
 
सोनू सूद वाला रोल ऐसा लगता है कि सनी देओल की इमेज को ध्यान में रखकर लिखा गया है, लेकिन जैसे-जैसे फिल्म आगे बढ़ती है सोनू का रोल महत्वहीन हो जाता है। बोमन ईरानी फॉर्म में नजर आए। अभिषेक बच्चन ने टीम का साथ अच्छे से निभाया है। जैकी श्रॉफ का रोल ठीक से लिखा नहीं ‍गया है और विलेन वाली बात रोल में नजर नहीं आती है।
 
'हैप्पी न्यू ईयर' का मजा तभी लिया जा सकता है जब ज्यादा तर्क-वितर्क न किया जाए और सिर्फ मनोरंजन को ध्यान में रख फिल्म देखी जाए। यह कथा विहीन मनोरंजन है।
 
निर्माता : गौरी खान
निर्देशक : फराह खान 
संगीत : विशाल शेखर 
कलाकार : शाहरुख खान, दीपिका पादुकोण, अभिषेक बच्चन, सोनू सूद, बोमन ईरानी, विवान शाह, जैकी श्रॉफ

__________________________


जानवर को केंद्र में रख बॉलीवुड में कई फिल्में बनाई गई हैं जिनमें से ज्यादातर ने बॉक्स ऑफिस पर कामयाबी हासिल की है। हाथी मेरे साथी, गाय और गौरी, तेरी मेहरबानियां इनमें प्रमुख हैं। नाग-नागिन पर तो ढेर सारी फिल्में हैं। इनके अलावा हीरो के साथी के रूप में भी कुत्ता, बंदर, हाथी और घोड़े को कई फिल्मों में देखा गया है। जहां ज्यादातर फिल्मों में जानवर और इंसान के बीच के रिश्ते को भावनात्मक तरीके से दिखाया गया है वही 'एंटरटेनमेंट' में इमोशन कम और कॉमेडी का पुट ज्यादा है।

एंटरटेनमेंट' की कहानी का भी प्रमुख पात्र कुत्ता है। कुत्ते को इतना महत्व दिया गया है कि फिल्म में अक्षय कुमार के पहले कुत्ते का नाम स्क्रीन पर आता है। इस कुत्ते का नाम 'एंटरटेनमेंट' (जूनियर) है जिसके नाम पर उसका मालिक पन्नालाल जौहरी तीन हजार करोड़ रुपयों की जायदाद छोड़ गया है।

अखिल लोखंडे (अक्षय कुमार) को पन्नालाल की मौत के दिन ही पता चलता है कि वह उसकी नाजायज औलाद है। वह डीएनए का नया मलतब, डैडीज़ नाजायज औलाद, बताता है। बैंकॉक पहुंच जब उसे पता चलता है कि सारी प्रॉपर्टी एंटरटेनमेंट के नाम पर है तो वह उसे मौत के घाट उतारने की योजना बनाता है।

हत्या करने के 50 तरीके नामक किताब पढ़ वह अपने दोस्त (कृष्णा अभिषेक) के साथ योजनाएं बनाता है, लेकिन एंटरटेनमेंट भी वही किताब पढ़ (जी हां, ये कुत्ता पढ़ भी सकता है) उनकी सारी योजनाएं विफल कर देता है। एंटरटेनमेंट एक दिन अखिल की जान बचाता है तो दोनों में दोस्ती हो जाती है।

इस जायदाद के पीछे पन्नालाल के सेकंड कजिन करण (प्रकाश राज) और अर्जुन (सोनू सूद) भी पड़े हुए हैं और वे अदालत में झूठे कागजात पेश कर सारी जायदाद अपने नाम करवा लेते हैं। किस तरह से अखिल 'एंटरटेनमेंट' को उसका हक वापस दिलाता है यह फिल्म का सार है।

कहानी को लिखा है के. सुभाष ने जबकि पटकथा-संवाद और निर्देशन का भार संभाला है साजिद फरहाद ने। स्लैपस्टिक कॉमेडी लिखने में ये जोड़ी माहिर है। साजिद खान और रोहित शेट्टी के लिए इन्होंने कई हास्य फिल्में लिखी हैं जिनका 'लॉजिक' के बिना आनंद उठाया जा सकता है। कई सफल फिल्म लिखने के बाद लेखक को लगने लगता है कि वह निर्देशक बन सकता है और साजिद-फरहाद भी इसके अपवाद नहीं हैं।

लेखक के रूप में साजिद-फरहाद निर्देशक के ऊपर भारी पड़ते हैं। 'एंटरटेनमेंट' देखने के बाद लगता है कि साजिद-फरहाद को निर्देशन की बारीकियां सीखनी पड़ेगी। उन्होंने अपने लिखे को सीधे-सीधे फिल्मा दिया। कई बार लगता है कि यदि हम आंख बंद कर केवल संवादों को भी सुनते रहे तो भी कोई फर्क नहीं पड़ेगा। साजिद-फरहाद भूल गए कि सिनेमा को देखा भी जाता है।

लेखक के रूप में वे उन लोगों को खुश करने में जरूर सफल रहे हैं जो स्लैपस्टिक कॉमेडी के दीवाने हैं। इन दर्शकों को सिर्फ हंसने के लिए सीन चाहिए होते हैं जो इस फिल्म में भरपूर मात्रा में मिलते हैं।

फिल्म की शुरुआत ठीक है और उसके बाद कुछ गैर जरूरी, बोरियत से भरे लंबे सीन देखने को मिलते हैं। इंटरवल के बाद का हिस्सा मनोरंजक है। स्लैपस्टिक नाम पर साजिद-फरहाद ने छूट ली है जो कुछ जगह अखरती है तो कुछ जगह मनोरंजन करती है। कई सवाल आपके मन में उठ सकते हैं कि भला एक कुत्ता कैसे जायदाद पर अंगूठा लगा कर अपनी जायदाद किसी ओर के नाम कर सकता है, लेकिन ऐसे कुछ प्रश्न आप इग्नोर भी कर देंगे क्योंकि उन दृश्यों में हंसने का अवसर भी आपको मिल रहा है।

जहां एक ओर प्रकाश राज और सोनू सूद की एंट्री के बाद कुछ ऐसे दृश्य देखने मिलते हैं जिनका मजा लिया जा सकता है, जैसे, दोनों भाइयों का आपस में लड़ना और फिर बैकग्राउंड में गाना (करण अर्जुन का 'ये बंधन तो प्यार का बंधन है) बजते ही एक हो जाना, अक्षय कुमार का दोनों को डरावना किस्सा सुनाना।

दूसरी ओर अक्षय कुमार का कुत्तों से बातचीत करने वाले सीन जिसमें वे 'जर्मन शेफर्ड' से पूछते हैं कि तेरा बाप कभी जर्मनी गया है या 'बॉक्सर' से पूछते हैं कि क्या तेरे चाचा ने कभी बॉक्सिंग ग्लव्ज पहने हैं, जैसे बचकाने सीन भी झेलने पड़ते हैं। अच्छी बात यह है कि हंसाने के लिए अश्लीलता का सहारा नहीं लिया गया।

संवाद इस फिल्म की जान है। खासतौर पर कृष्णा ने फिल्मी कलाकारों को लेकर जो संवाद बोले हैं उनका मजा लिया जा सकता है, जैसे 'दीया मिर्जा भी लेके ढूंढोगे तो ऐसा अवतार गिल नहीं मिलेगा', 'आई रजनीकांत बिलिव दिज़', 'तू पंकज उदास होकर मत बैठ', तेरी अनुपम खेर नहीं। हालांकि इस तरह की संवादों की अधिकता होने के कारण कई बार ये अप्रभावी भी हो गए हैं और उन लोगों को बिलकुल अपील नहीं करते जो अवतार गिल नामक कलाकार को पहचानते ही नहीं। फिल्म का संगीत माइनस पाइंट है। 'जॉनी जॉनी' को छोड़ सारे गाने फास्ट फॉरवर्ड करने के लायक हैं।

हास्य भूमिकाओं को अक्षय कुमार ज्यादा बेहतर तरीके से निभाते हैं और 'एंटरटेनमेंट' में वे अपने काम में एकदम सहज लगे। ऊल-जलूल हरकतें भी उन्होंने कुछ सीन में की है जो उनके फैंस को अच्छी लगेगी। तमन्ना के लिए इस फिल्म में करने के लिए कुछ नहीं था। लाउड किरदार को कृष्णा अभिषेक बेहतर तरीके से निभाते हैं और उन्हें वैसा ही किरदार निभाने को मिला।

प्रकाश राज और सोनू सूद ने अपनी खलनायकी को हास्य की चाशनी में पेश किया और वे हंसाने में कामयाब रहे। मिथुन चक्रवर्ती और जानी लीवर फॉर्म में नजर नहीं आए। रितेश देशमुख, श्रेयस तलपदे ने मेहमान कलाकार बनना शायद अक्षय और साजिद-फरहाद से संबंध की खातिर की। 'एंटरटेनमेंट' का किरदार जूनियर (डॉग) ने निभाया, जो बहुत काबिल है और कई बार उसने फिल्म के अन्य कलाकारों से अच्छे एक्सप्रेशन दिए हैं, लेकिन निर्देशक उसका भरपूर फायदा नहीं उठा पाए।

एंटरटेनमेंट' मनोरंजन करती है, यदि इसे बहुत ज्यादा आशा भोंसले के साथ न देखा जाए।

बैनर :
टिप्स म्युजिक फिल्म्स, पेन इंडिया प्रा.लि.

निर्माता :
रमेश एस. तौरानी, जयंतीलाल गाडा

निर्देशक :
साजिद-फरहाद

संगीत :
सचिन-जिगर

कलाकार :
अक्षय कुमार, तमन्ना भाटिया, कृष्णा अभिषेक, जॉनी लीवर, प्रकाश राज, मिथुन चक्रवर्ती, जूनियर (डॉग)

सेंसर सर्टिफिकेट : यूए * 2 घंटे 20 मिनट 40 सेकंड्स


__________________________


ज्यादातर सीकवल्स अपनी पिछली की तुलना में कमजोर साबित होते हैं। इसकी एक वजह है। ब्रांड नेम को भुनाने के चक्कर में निर्माता-निर्देशक कुछ भी परोस देते हैं। यमला पगला दीवाना, मर्डर, राज सीरिज के कमजोर सीक्वल इसके उदाहरण हैं। सिंघम रिटर्न्स का नाम भी इस लिस्ट में शामिल किया जा सकता है।

वर्ष 2011 में अजय देवगन को लेकर बनाई गई 'सिंघम' कमर्शियल फॉर्मेट को ध्यान में रखकर बनाई गई शानदार फिल्म थी। पुलिस ऑफिसर बाजीराव सिंघम की फिल्म को रियल पुलिस ऑफिसर्स को दिखाया गया था ताकि वे उससे कुछ सीख सके। एक आदर्श पुलिस ऑफिसर कैसा होता है इसका उदाहरण है बाजीराव सिंघम।

सिंघम को देख सिंघम रिटर्न्स से उम्मीद कुछ ज्यादा की रहती हैं, लेकिन सिंघम रिटर्न्स को देख लगता है कि सिंघम की कामयाबी का लाभ लेने की कोशिश की गई है।

सिंघम दक्षिण भारतीय फिल्म का रिमेक थी जबकि सिंघम रिटर्न्स की कहानी रोहित शेट्टी ने लिखी है। रोहित ने एक अत्यंत साधारण कहानी लिखी है। बाजीराव सिंघम अब डीसीपी बन गया है। मुंबई आ गया है। सिंघम का एक साथी एक एंबुलेंस में मृत पाया जाता है। एंबुलेंस में दस करोड़ रुपये से ज्यादा की रकम मिलती है। आरोप लगता है कि सिंघम का साथी 'चोर' था।

सिंघम जानता है कि उसका कलिग ईमानदार है। वह इस मामले की तहकीकात करता है तो पता चलता है कि इसके पीछे धूर्त बाबा (अमोल गुप्ते) और एक भ्रष्ट नेता (जाकिर हुसैन) का हाथ है। वे इतने ताकतवर हैं कि सिंघम की पकड़ से हर बार छूट जाते हैं। किस तरह से सिंघम इन दोनों को सजा देता है, ये फिल्म का सार है।

रोहित शेट्टी की कहानी बिलकुल सीधी है। अच्छाई बनाम बुराई कि इस कहानी में कोई उतार-चढ़ाव नहीं देखने को मिलता, लेकिन रोहित ने खूबी के साथ ढेर सारे पंच इस कहानी में इस तरह गूंथे हैं जिन पर सिनेमाहॉल में बैठी जनता तालियां पीटती हैं। कुछ सीन अच्छे बन भी पड़े हैं जैसे हताश सिंघम जब गरीब बस्तियों में रहने वाले लड़कों को चुनाव लड़ रहे उम्मीदवार से पैसे लेने के बदले पीटता है तब उनकी मां आकर सिंघम को लताड़ लगाती है कि उसे अपनी मर्दानगी उन पर दिखानी चाहिए जिनकी राजनीतिक पार्टी ऐसा कर रही है।

अल्ताफ नामक गुंडे को उसकी मिल में पकड़ने का एक्शन दृश्य भी बेहद उम्दा है और अजय उसमें गुंडों की वैसी ही धुलाई करते हैं जैसा कि जनता देखना चाहती है।

क्लाइमेक्स में एक और सीन ऐसा है जिस पर खूब तालियां बजती हैं। सिंघम और अन्य ऑफिसर्स जब भ्रष्ट सिस्टम के कारण अपराधियों को सजा दिलाने में नाकामयाब रहते हैं तो वे सब अपनी वर्दी निकाल कर सड़क पर उतर आते हैं और कानून हाथ में लेकर अपराधियों को सबक सीखाते हैं। इस सीन पर कई प्रश्न भी उठते हैं कि क्या ये सही है?

आमतौर पर फिल्मों में पुलिस को भ्रष्ट दिखाया जाता है, लेकिन सिंघम रिटर्न्स इसकी छवि को उज्जवल बनाती है। किस मुश्किल हालातों में पुलिस वाले काम करते हैं। उन पर कितना दबाव रहता है। किस तरह से उनके घर वालों को मुसीबतों का सामना करना पड़ता है। '47 हजार पुलिस वाले दिन रात काम करते हैं तब दो करोड़ मुंबई वाले चैन की नींद सोते हैं' इस संवाद के जरिये सिंघम पुलिस की प्रशंसा करता है।

इन खूबियों साथ-साथ कुछ कमजोरियां भी हैं। निर्देशक के रूप में रोहित शेट्टी के काम में जल्दबाजी नजर आती है। उन्हें किसी भी तरह फिल्म को पूरा कर स्वतंत्रता दिवस पर रिलीज करना थी, लिहाजा उन्होंने हड़बड़ी में काम किया है। कुछ दृश्यों में नजर आता है कि कलाकार ने ठीक से काम नहीं किया है और इसका रिटेक जरूरी है, लेकिन समय बचाने के चक्कर में ऐसा नहीं किया गया है।

एक्शन सीन रोहित की फिल्मों की प्रमुख आकर्षण होते हैं, लेकिन अल्ताफ वाला फाइटिंग सीन छोड़ दिया जाए तो बाकी दोहराव का शिकार नजर आते हैं। कॉमेडी में रोहित की मास्टरी है, लेकिन इस फिल्म में कॉमेडी बेहूदा है। करीना की खाने की आदत को लेकर हास्य पैदा करने की फिजूल कोशिश की गई है। इसी तरह कॉमेडी के नाम पर एक और सीन ठूंसा गया है जिसमें करीना एक रिपोर्टर की पिटाई करती है।

युनूस सेजवाल की स्क्रिप्ट कुछ भी नया ऑफर नहीं करती। सिंघम का बहुत ज्यादा प्रभाव सिंघम रिटर्न्स पर नजर आता है। रोमांस और कॉमेडी के मामले में‍ स्क्रिप्ट बेहद ढीली है। कई जगह लॉजिक की अवेहलना की गई है। एक पुलिस ऑफिसर बड़ी आसानी से अपनी गर्लफ्रेंड को ऐसी बात बता देता है जो सीधी राज्य की सुरक्षा से जुड़ी रहती है।

युवाओं को सही राह पर लाने की कोशिश, राजनीतिक पार्टियों से युवा को जोड़ने की कोशिश, महिलाओं को सशक्त बनाने वाली बातें बेहद सतही प्रतीत होती हैं। फिल्म में करीना का एकमात्र प्रमुख महिला पात्र को बेहद ही बचकाना दिखाया गया है। 'ब्लैक मनी' वाला मुद्दा भी उभर कर नहीं आता।

फरहाद-साजिद के संवाद जरूर उम्दा है। 'शेर आतंक मचाता है और घायल शेर तबाही', 'पुलिस में सही गलत का कोई बैरोमीटर नहीं होता है', 'जब एक के बाद एक दरवाजे बंद होने लगे तो खिड़की खोल देना चाहिए', जैसे संवाद जरूर पसंद किए जाएंगे। इसके अलावा 'अता माज़ी सटकली' जैसा सदाबहर संवाद दर्शकों में जोश पैदा करने के लिए काफी है।

गाने फिल्म की गति में रूकावट पैदा करते हैं और म्युजिक फिल्म का माइनस पाइंट है।

अजय देवगन ने सिंघम के किरदार को पूरी ईमानदारी और गंभीरता से निभाया है। वे एक 'सिंह' की भांति दहाड़ते हैं और गुंडों पर झपट्टा मारते हैं। उनका दमदार अभिनय स्क्रिप्ट से उठकर है और वे अपने अभिनय से दर्शकों को बांध कर रखते हैं। करीना कपूर का किरदार बहुत ही लचर तरीके से लिखा गया है और बेबो को ऐसे रोल में देखना उनके फैंस भी नापसंद करेंगे।

अमोल गुप्ते ने ओवर एक्टिंग की है और ये उनके किरदार की डिमांड भी है। जाकिर हुसैन, अनुपम खेर और महेश मांजरेकर का अभिनय औसत दर्जे का रहा। फिल्म में एक दमदार विलेन की कमी भी खलती है।

सिंघम की तुलना में सिंघम रिटर्न्स उन्नीस है, लेकिन इसमें इतना मसाला तो है जो 'सिंघम' ब्रांड को पसंद करने वालों को अच्छा लगता है।


बैनर : रिलायंस एंटरटेनमेंट, अजय देवगन फिल्म्स, रोहित शेट्टी प्रोडक्शन्स
निर्माता :
अजय देवगन, रोहित शेट्टी

निर्देशक :
रोहित शेट्टी

संगीत :
अंकित तिवारी, जीत गांगुली, मीत ब्रदर्स

कलाकार :
अजय देवगन, करीना कपूर खान, अमोल गुप्ते, अनुपम खेर, जाकिर हुसैन

सेंसर सर्टिफिकेट : यूए * 2 घंटे 22 मिनट 1 सेकंड


__________________________


विद्या बालन और महिला किरदार का जासूस होना 'बॉबी जासूस' देखने का सबसे बड़ा आकर्षण है। यहां जासूस काला चश्मा लगाए, लांग कोट पहने और मैग्नीफाइंग ग्लास लिए घूमने वाला टिपिकल जासूस नहीं है बल्कि जासूस के रोल में एक तीस वर्ष की महिला है जो हैदराबाद के एक मध्यमर्गीय परिवार से है। किरदार तो उम्दा सोचा गया है, लेकिन इस किरदार से न्याय करने वाली कहानी नहीं मिल पाई और यही वजह है कि 'बॉबी जासूस' उम्मीदों पर खरी नहीं उतरती।

फिल्म में तीन ट्रेक हैं। पहला ट्रेक बॉबी जासूस बनाम उसके पिता का है। बॉबी के पिता एक आम शख्स हैं और बॉबी की जासूसनुमा हरकतें उन्हें परेशान करके रखती हैं। एक मध्यमगर्वीय लड़की को जासूस बनने के लिए घर वालों से जो जद्दोजहद करनी होती है उसे बखूबी निर्देशक ने दिखाया है।

बॉबी जानती है कि उसके पिता का दिल सख्त नहीं बल्कि मजबूर है। एक मां है जो बॉबी और उसके पिता के बीच संबंध सुधारने की कोशिशों में लगी होती है और बॉबी की छोटी-मोटी उपलब्धि को अपने पति के आगे बढ़ा-चढ़ा कर बताती रहती हैं।

जासूसी वाला ट्रेक सबसे मजबूत होना चाहिए था क्योंकि फिल्म की बुनियाद ही यही है। बॉबी के पास न डिग्री है और न अनुभव इसलिए उसे जासूस की नौकरी कोई नहीं देता। हारकर वही अपना ऑफिस शुरू करती है। उसे एक बड़ा आदमी एक लड़की ढूंढने का जिम्मा देता है। बॉबी यह काम कर देती है और उसे पचास हजार रुपये मिलते हैं।

वही आदमी दूसरी लड़की ढूंढने का जिम्मा देता है और बॉबी को इस काम के बदले में एक लाख रुपये मिलते हैं। अब की बार एक लड़के को ढूंढ निकालने के बदले में पांच लाख रुपये और एक ऑफिस की पेशकश की जाती है। बॉबी का दिमाग ठनकता है। वह उन लड़कियों के बारे में पता करती है तो मालूम होता है कि वे गायब हैं। अब बॉबी अपने उस ग्राहक की जासूसी शुरू करती है।

इस जासूसी में दम नहीं है। शुरुआत में बॉबी के विभिन्न गेटअप के वजह से हंसाया जाता है, लेकिन जैसे-जैसे कहानी आगे बढ़ती है और मामला गंभीर होता जाता है जासूसी वाला रोमांच कही नजर नहीं आता। कई बार फिल्म को फिजूल में ही खींचा गया है। आखिर में रहस्य से पर्दा उठाया जाता है और बात जब सामने आती है तो दर्शक को संतुष्टि नहीं मिलती। क्लाइमेक्स को और बेहतर सोचा जा सकता था। शायद कुछ खास सूझा नहीं और किसी तरह कहानी का अंत किया गया।

रोमांस इस कहानी का तीसरा ट्रेक है जो कहीं ठीक है तो कहीं कमजोर। बॉबी और तसव्वुर में कन्फ्यूज है। प्रस्तुतिकरण में भी कन्फ्यूजन नजर आता है। गाने इस रोमांस में बिलकुल फिट नहीं बैठते, पता नहीं किस मजबूरी के तहत गाने रखे गए हैं।

बॉबी जासूस का निर्देशन समर शेख ने किया है। शॉट लेने की कला में वे अच्छे हैं। हैदराबाद को उन्होंने बखूबी फिल्म में स्थान ‍दिया है। निर्देशक का काम यही खत्म नहीं होता। कहानी को ठीक से पेश करना भी उसकी जवाबदारी होती है। समर में संभावनाएं हैं, लेकिन 'बॉबी जासूस' में उनकी चूक नजर आती है। वे जासूसी फिल्मों वाला थ्रिल नहीं पेश कर पाए और कई जगह फिल्म बोर करती है।

फिल्म का प्लस पाइंट है इसके कलाकारों का अभिनय। विद्या बालन ने बॉबी के किरदार को ऊर्जावान बनाया है। हैदराबादी लहजे में उन्होंने ऐसी हिंदी बोली है कि बिलकुल हैदराबादी लड़की लगती हैं। अफसोस इस बात का है कि विद्या के इतने दमदार अभिनय का साथ स्क्रिप्ट ने नहीं दिया।

फिल्म की सपोर्टिंग कास्ट भी जबरदस्त है। अली फज़ल, सुप्रिया पाठक, राजेन्द्र गुप्ता, तनवी आजमी, ज़रीना वहाब जैसे कलाकारों का अभिनय फिल्म को थोड़ी मजबूती देता है।

बॉबी जासूस में एक अच्छी मूवी होने की संभावनाएं थी, लेकिन कमजोर लेखन और निर्देशन ने इन अपेक्षाओं को खत्म कर दिया।

बैनर :
बॉर्न फ्री एंटरटेनमेंट, रिलायंस एंटरटेनमेंट

निर्माता :
दीया मिर्जा, साहिल संघा, रिलायंस एंटरटेनमेंट

निर्देशक :
समर शेख

संगीत :
शांतनु मोइत्रा

कलाकार :
विद्या बालन, अली फज़ल, किरण कुमार, अर्जन बाजवा, सुप्रिया पाठक, राजेन्द्र गुप्ता, तनवी आजमी, ज़रीना वहाब

सेंसर सर्टिफिकेट : यू * 2 घंटे 1 मिनट 30 सेकंड


__________________________


ट्रांसफॉर्मर्स- एज ऑफ एक्सटिंक्शन, ट्रांसफॉर्मर्स फ्रेंचाइज की मूवी है और ट्रांसफॉर्मर्स : डार्क ऑफ द मून का सीक्वल है। शिकागो में हुए आक्रमण के बाद की कहानी यह फिल्म कहती है। अफसोस की बात यह है कि ट्रांसफॉर्मर्स सीरिज की यह सबसे कमजोर फिल्म है जिसमें बहुत ज्यादा शोर है। एक छोटी सी कहानी को 165 मिनट तक खींचा गया है जिसकी वजह से स्पेशल इफेक्ट्स भी अपनी धार खो देते हैं और दर्शकों का सब्र अंत में जवाब देने लगता है।

टेक्सास में रहने वाले मैकेनिक केड येगर (मार्क वाहलबर्ग) जो मूलत: एक अविष्कारक है और नई चीजें ईजाद करता रहता है। उसके पास ज्यादा पैसे नहीं है और उसे अपने कॉलेज में पढ़ने वाली बेटी टेसा (निकोल पेल्ट्ज) की फीस भरनी है। कबाड़खाने से वह एक ट्रक खरीद लाता है ताकि उसके पार्ट्स बेचकर वह पैसे जुटा सके। उसके आश्चर्य का ठिकाना नहीं रहता जब वह ट्रक ऑप्टिमस प्राइम में परिवर्तित हो जाता है।

ऑप्टिमस प्राइम की तलाश सीआईए को भी है और ट्रक की तस्वीर देख वे समझ जाते हैं कि यह केड के पास है। दूसरी ओर एक वैज्ञानिक ट्रांसफॉर्मर्स की अपने सेना में बनाने में जुटा है। केड, उसकी बेटी और बेटी का बॉयफ्रेंड अनचाहे रूप से ट्रांसफॉर्मर्स और उनको लेकर हो रहे विवादों में फंस जाते हैं। उन्हें एक लंबी लड़ाई लड़नी पड़ती है और वे किस तरह से परिस्थितियों से संघर्ष कर सफल होते हैं यह फिल्म का सार है।

माइकल बे द्वारा निर्देशित रोबोट बनाम रोबोट की इस फिल्म में वो सब है जो ट्रांसफॉर्मस के प्रशंसक चाहते हैं, लेकिन कमजोर कहानी की बुनियाद होने के कारण यह फिल्म ज्यादा देर तक टिक नहीं पाती। अच्छाई बनाम बुराई की कहानी बेहद छोटी और सपाट है जिसे बहुत ज्यादा फैलाव दिया गया है। इस फैलाव में ढेर सारे स्पेशल इफेक्ट्‍स डाले गए हैं, लेकिन एक सीमा के बाद ये इफेक्ट्स भी अपना असर खो देते हैं।

फिल्म की शुरुआत उम्दा है और आशा जगाती है कि एक बेहतरीन फिल्म देखने को मिलेगी। पहला हाफ जबरदस्त है, लेकिन सेकंड हाफ के बाद निर्देशक और लेखक को समझ नहीं आया कि किस तरह फैलाई गई बातों को समेटा जाए और इस कारण से फिल्म पूरी तरह बिखर जाती है। दूसरे हाफ में ढेर सारे सब-प्लाट्स डाले गए हैं जिनका कोई मतलब नहीं है और बोरियत हावी हो जाती है।

क्लाइमैक्स जबरदस्त है। 'ट्रांसफॉर्मर्स' सीरिज के दर्शक विनाश का जो तांडव देखना चाहते हैं उन्हें क्लाइमेक्स में जी भर के ऐसे दृश्य देखने को मिलते हैं और ये दृश्य अद्‍भुत तरीके से शूट किए गए हैं। स्पेशल इफेक्ट्स इतने दमदार है कि दर्शक दांतों तले उंगली दबा लेते हैं, ले‍किन क्लाइमेक्स को भी इतना लंबा खींचा गया है कि मुंह से ये भी निकल पड़ता है कि अब बस करो, बहुत हो गया है।

विशालकाय रोबोट्स की इस विनाशकारी की इस लड़ाई में एक हॉट गर्ल, उसके पिता और उस लड़की के बॉयफ्रेंड के बीच रोचक संवाद सुनने को मिलते हैं जो माहौल को हल्का करने में कामयाब होते हैं।

मार्क वाहलबर्ग ने अपने किरदार को बेहद मजबूती से निभाया है जो अपनी बेटी की रक्षा के लिए हमेशा चिंतित रहता है और इसके लिए वह किसी से भी टकरा सकता है। निकोला पेल्ट्ज़, जैक रेनॉर, स्टेनलले टकी, केलसे ग्रामर ने अपने-अपने रोल बखूबी निभाए। फिल्म के स्पेशल इफेक्ट्स लाजवाब है।

ट्रांसफॉर्मर्स- एज ऑफ एक्सटिंक्शन अपने लेखन की वजह से उम्मीदों पर खरी नहीं उतरती है, लेकिन इस सीरिज के फैंस के लिए इसमें पर्याप्त मसाले हैं।

निर्देशक :
माइकल बे

कलाकार :
मार्क वाहलबर्ग, निकोला पेल्ट्ज़, जैक रेनॉर, स्टेनलले टकी, केलसे ग्रामर

घंटे 45 मिनट * 3D


__________________________

सैनिक देश के बाहरी दुश्मनों से देशवासियों से रक्षा करता है, लेकिन देश के अंदर भी दुश्मन मौजूद हैं और इनसे निपटने में कई बार पुलिस असफल रहती है। सैनिक ही इनसे बेहतर तरीके से निपट सकते हैं। इस विषय पर नाना पाटेकर ने 'प्रहार' नामक उम्दा फिल्म बनाई थी। एआर मुरुगदास की 'हॉलिडे : ए सोल्जर इज नेवर ऑफ ड्यूटी' और 'प्रहार' में सिर्फ इतनी ही समानता है कि 'हॉलिडे' में एक सैनिक वही काम करता है जो पुलिस को करना चाहिए।

प्रहार में यह बात बेहद संजीदगी से कही गई थी तो 'हॉलिडे' में इसे टिपिकल बॉलीवुड मसालों के साथ परोसा गया है। दक्षिण भारत में मुरुगदास का बतौर निर्देशक बड़ा नाम है। कई हिट फिल्म वे दे चुके हैं। हिंदी में 'गजनी' जैसी बेहतरीन कमर्शियल फिल्म उन्होंने दी है। मुरुगदास की खास बात यह है कि वे लार्जर देन लाइफ फिल्मों में भी लॉजिक का ध्यान रखते हैं जिससे उनकी फिल्म उन दर्शकों को भी अपील करती है जो फिल्म देखते समय दिमाग को सिनेमाघर में लाते हैं, मगर 'हॉलिडे' में मुरुगदास का यह गुण कई जगह छूटता नजर आता है। बावजूद उन्होंने एक ऐसी फिल्म बनाई है जो दर्शकों का मनोरंजन करती है।

हॉलिडे तमिल फिल्म 'थुपक्की' का हिंदी रिमेक है। कैप्टन विराट बक्षी (अक्षय कुमार) ट्रेन भर के अपने साथियों के साथ मुंबई में अपने घर छुट्टी पर आता है। चालीस दिन की छुट्टी में वह देश पर आए एक खतरे को अपनी बुद्धि और ताकत के बल पर टाल देता है। इस दौरान वह रोमांस भी करता है। अपने सब इंस्पेक्टर दोस्त मुकुंद देशमुख (सुमित राघवन) के साथ हंसी-मजाक भी करता है और ताकतवर आतंकवादी के खतरनाक मंसूबों को असफल करते हुए उनका नामो-निशान भी मिटा देता है।

फिल्म की कहानी अविश्वसनीय है और कई जगह सिनेमा के नाम पर जमकर छूट ली गई है। फिल्म देखते समय कई सवाल आपको परेशान कर सकते हैं। आतंकवादी मुंबई में बारह अलग-अलग सार्वजनिक जगहों पर बम विस्फोट करने वाले हैं। उन आतंकियों को सरेआम विराट और उसके साथी गोली मार देते हैं, लेकिन उन्हें कैमरे की आंख क्यों नहीं पकड़ पाती, इसका जवाब नहीं मिलता।

विराट को हर चीज बेहद सहज और सुलभ है। बम, बंदूक वह बड़ी आसानी से प्राप्त कर लेता है। खतरनाक आतंकियों को वह अपने घर में छिपाकर कर रखता है और उन्हें टार्चर कर उनसे जानकारी लेता है, हालांकि ये सीन बड़े मनोरंजक हैं। पुलिस को बेहद भोंदू दिखाया गया है। बम विस्फोट और 12 आतंकियों के मारे जाने के बाद भी सारा मामला मुकुंद के जिम्मे ही रहता है। सीनियर पुलिस ऑफिसर तो फिल्म में दिखाए ही नहीं गए हैं। मुकुंद का भोंदूपन इसलिए रखा गया है ताकि फिल्म का हीरो स्मार्ट लगे और वह रूबिक क्यूब खेलते हुए दुश्मन को ढूंढ निकालने की तरकीब ढूंढ ले।

स्क्रिप्ट की इन खामियों को निर्देशक मुरुगदास ने अपने निर्देशन के बल पर बखूबी ढंका है। खास बात यह है कि नियमित अंतराल पर वे जानदार दृश्य परोसते रहे ताकि दर्शकों का ध्यान कमियों पर न जाए। बारह आतंकी को मारने वाला सीन अविश्वसनीय जरूर है, लेकिन फिल्म का प्लस पाइंट भी है।

हीरो के मुख्‍य विलेन तक पहुंचने वाले ट्रेक को भी मुरुगदास ने बखूबी फिल्माया है। हालांकि चूहा-बिल्ली का खेल शुरू होने में उन्होंने काफी देर कर दी क्योंकि अक्षय-सोनाक्षी की लव स्टोरी को फिट करने में बहुत सारा समय बरबाद हुआ है। ‍फिल्म का विलेन (फरहाद दारूवाला) कई जगह होशियार लगता है तो कई बार बेवकूफ। क्लाइमेक्स में हीरो और उसकी फाइटिंग निश्चित रूप से बेहतरीन और फिल्म का प्लस पाइंट है, लेकिन उसके लिए जो सिचुएशन बनाई गई है वह निहायत ही हास्यास्पद है। इस वजह से आप सीन का पूरा मजा नहीं ले पाते।
मुरुगदास अपनी एक्शन फिल्मों में लव स्टोरी को बखूबी पिरोते हैं, लेकिन 'हॉलिडे' में वो बात नहीं बन पाई। लव स्टोरी की अच्छी शुरुआत के बाद इसे बेहद खींचा गया है जिसकी वजह से इसका सारा असर जाता रहा। कॉमेडी के नाम पर गोविंदा के कैमियो रोल का बखूबी इस्तेमाल किया गया है। मुरुगदास के निर्देशन में खास बात यह है कि कहानियों की कमजोरी के बावजूद उन्होंने फिल्म को बोझिल नहीं होने दिया।

अक्षय कुमार लंबे समय बाद फॉर्म में नजर आए और उन्होंने अपना काम बखूबी निभाया है। ऑर्मी ऑफिसर के रोल को उन्होंने अच्छी तरह से जीवंत किया है। उन्हें सह कलाकारों से ज्यादा सहयोग नहीं मिला है और फिल्म का पूरा भार उन्होंने अपने कंधों पर ढोया है। उनके स्टंट्स लाजवाब हैं।

सोनाक्षी सिन्हा के लिए ज्यादा कुछ नहीं था। उनका रोल भी ठीक से लिखा नहीं गया है। मॉडर्न लड़की दिखाने के लिए उन पर एक शॉट बॉक्सिंग रिंग में और एक शॉट में शॉर्ट पहने उन्हें दिखाया गया है, लेकिन बाद में उनका किरदार कहीं से भी आधुनिक नहीं लगता। सोनाक्षी का अभिनय भी दमदार नहीं है।

विलेन के रूप में नया चेहरा फरहाद दारूवाला लिया गया है। फरहाद का काम अच्छा है, लेकिन अक्षय के सामने वे पिद्दी लगे। अक्षय कुमार जैसे सितारे के आगे लोकप्रिय चेहरा स्क्रिप्ट की डिमांड थी। सुमित राघवन को सोनाक्षी सिन्हा से ज्यादा फुटेज मिले हैं और उनका काम औसत रहा। जाकिर हुसैन के लिए खास स्कोप नहीं था। प्रीतम का संगीत अच्छा है और दो गीत सुनने लायक हैं।

भले ही 'हॉलिडे' में खामिया हैं, बावजूद इसके यह फिल्म मनोरंजन करती है।

बैनर :
रिलायंस एंटरटेनमेंट, सनशाइन पिक्चर्स प्रा.लि., हरी ओम एंटरटेनमेंट कं.

निर्माता :
विपुल शाह, अरुणा भाटिया

निर्देशक :
एआर मुरुगदास

संगीत :
प्रीतम चक्रवर्ती

कलाकार :
अक्षय कुमार, सोनाक्षी सिन्हा, फरहाद दारूवाला, सुमित राघवन, जाकिर हुसैन, गोविंदा (
मेहमान कलाकार)
सेंसर सर्टिफिकेट : यूए * 2 घंटे 50 मिनट 48 सेकंड्स


__________________________

ज्यादातर स्टारसन्स को लांच करने के लिए जो फिल्में बनाई जाती हैं उनकी कहानी रूटीन होती है। बिना मलतब के ऐसे दृश्य रखे जाते हैं जिनमें अपने जौहर दिखा सके कि वह फाइटिंग कर सकता है, डांस कर सकता है, इमोशनल दृश्यों में अपनी छाप छोड़ सकता है। कुल मिलाकर ये फिल्में उस स्टार पुत्र के शोकेस की तरह होती हैं। जैकी श्रॉफ के पुत्र टाइगर श्रॉफ को लांच करने के उद्देश्य से बनाई गई 'हीरोपंती' भी इन बातों से भिन्न नहीं है।

कहानी जाटलैंड में सेट है, जहां शादी के पहले प्यार हो जाए तो मौत के घाट उतार दिया जाता है। दो बच्चे होने के बाद बीवी से प्यार होता है। वहां के डॉन (प्रकाश राज) की बेटी रेणु (संदीपा धर) अपनी शादी वाली रात अपने प्रेमी राकेश के साथ भाग जाती है। चौधरी के गुंडे राकेश की तलाश में उसके तीन दोस्तों को उठा लाते हैं जिनमें से एक बबलू (टाइगर श्रॉफ) भी है। जब तक रेणु और राकेश का पता नहीं चल जाता इन तीनों को चौधरी कैद कर लेता है।

दोस्तों को बबलू बताता है कि उसे एक लड़की से प्यार हो गया है जिसकी एक झलक उसने चाट की दुकान पर देखी थी। संयोग से यह लड़की चौधरी की छोटी बेटी डिम्पी (कृति सेनन) निकलती है। बबलू जानता है कि राकेश और रेणु कहां है, लेकिन चौधरी को वह बेवकूफ बना कर खूब इधर-उधर घुमाता है और इस दौरान वह डिम्पी का दिल भी जीत लेता है। किस तरह से बबलू-डिम्पी का प्यार जीतता है यह फिल्म का सार है।

हीरोपंती' तेलुगु फिल्म 'परुगु' का हिंदी रिमेक है। कहानी दोयम दर्जे की और घिसी-पिटी है। फिल्म की शुरुआत में चौधरी परिवार का जो परिचय दिया गया है वो इतना लंबा है कि वही से फिल्म अपनी पकड़ खोने लगती है। स्क्रिप्ट में कई खामियां हैं। जैसे, बबलू और उसके दोस्त चौधरी के शिकंजे से निकल जाते हैं, लेकिन बबलू को डिम्पी दिखाई देती है और वह उसे निहारने में लग जाता है। दोस्त आसानी से भाग सकते थे, लेकिन बबलू का ही इंतजार करते रहते हैं।

रेणु और राकेश का पता जब चौधरी के गुंडों को लग जाता है तो वह बबलू और उसके दोस्तों को वहां क्यों ले जाते हैं, ये समझ से परे है। ये सीन सिर्फ इसलिए रखा गया है है ताकि बबलू का एक्शन सीन फिट किया जा सके। रेणु को भागे हुए कई दिन बीत जाते हैं, लेकिन जब चौधरी को बबलू बताता है कि वे मंदिर में या कोर्ट में शादी कर रहे होंगे तो चौधरी उसकी बात आसानी से मान कर वहां खोजबीन शुरू कर देता है। चौधरी यह बात नहीं सोचता कि अगर शादी करना हो तो रेणु ने अब तक कर ली होगी। होशियार चौधरी को अचानक बेवकूफ बताया जाता है ताकि हीरो 'स्मार्ट' लगे।

बबलू और डिम्पी की प्रेम कहानी में भी दम नहीं है। बबलू का प्यार एकतरफा है, लेकिन डिम्पी उससे क्यों प्यार करने लगती है, इसकी सिचुएशन ठीक से नहीं बनाई गई है। चौधरी के सख्त पहरे में डिम्पी और बबलू इतनी आसानी से मिलते हैं कि हैरत होती है। बबलू कौन है, क्या करता है, यह बताने की जहमत भी लेखक और निर्देशक ने नहीं उठाई।

आखिरी आधे घंटे में जरूर फिल्म में पकड़ आती है जब ड्रामा ड्राइविंग सीट पर आता है। डिम्पी की शादी कहीं और तय हो जाती है। उसे भगाने के उद्देश्य से चौधरी के घर बबलू घुसता है, लेकिन बाप-बेटी के प्यार को देख वह डिम्पी को भगाने का इरादा त्याग देता है। यहां फिल्म दिल वाले दुल्हनियां ले जाएंगे की याद दिलाती है।

फिल्म का निर्देशन शब्बीर खान ने किया है जो इसके पहले 'कमबख्‍त इश्क' जैसी घटिया फिल्म बना चुके हैं। चूंकि साजिद नाडियाडवाला से जुड़े हुए हैं इसलिए एक अवसर उन्हें और मिल गया है। शब्बीर ने फिल्म बनाते समय यह ध्यान रखा कि यह टाइगर श्रॉफ की पहली फिल्म है इसलिए उन्हें पूरा अवसर मिले। टाइगर की 'हीरोपंती' दिखाने के लिए उन्होंने लॉजिक को कई बार ताक पर रख दिया है। इंटरवल उन्होंने एक अहम मोड़ पर किया है और आखिरी के आधे घंटे फिल्म को संभाला है, लेकिन बाकी जगह उनका निर्देशन कमजोर नजर आया। टाइगर और उसके दोस्तों के बीच फिल्माए गए दृश्य बचकाने हैं।

फिल्म समीक्षा का शेष भाग... अगले पेज प
र
साजिद-वाजिद ‍का संगीत फिल्म का प्लस पाइंट है। 'रात भर', 'तेरे बिना' सहित एक-दो गीतों की धुनें अच्छी हैं, लेकिन इनकी सिचुएशन सही नहीं होने के कारण ये गाने देखते समय अखरते हैं। फिल्म के संवादों पर कोई मेहनत नहीं की गई है। 'हीरोपंती किसी को आती नहीं और मेरी जाती नहीं' जैसा संवाद ऊबा देने वाले स्तर तक सुनने को मिलता है। दूसरी ओर 'मैं तुम्हारा द एंड करूंगा और फिर डिम्पी की ओपनिंग सेरेमनी करूंगा' जैसे घटिया संवाद भी झेलने पड़ते हैं।

लुक के मामले में टाइगर श्रॉफ जरूरत से ज्यादा चिकने हैं। हर तरह के रोल में वे जमेंगे या नहीं, फिलहाल कहा नहीं जा सकता है। उनके चेहरे पर मासूमियत है जो 'हीरोपंती' जैसी फिल्म में उनकी खूबी बन गई है। एक्शन और स्टंट करने के मामले में वे बेजोड़ हैं, लेकिन अफसोस की बात यह है कि उनकी इस क्वालिटी का निर्देशक ने भरपूर उपयोग नहीं किया। अभिनय के मामले में टाइगर औसत हैं। उनकी 'कूल' होने की कोशिश साफ नजर आती है।

फिल्म की हीरोइन कृति सेनन खूबसूरत हैं और टाइगर के साथ उनकी जोड़ी अच्छी भी लगी है। कृति में संभावना नजर आती हैं, लेकिन इसके पहले उन्हें अपने आपको मांझना होगा। फिल्म में कई जगह उन्होंने सपाट चेहरे से संवाद बोले हैं। प्रकाश राज का रोल ग्रे शेड्स लिए हुए हैं और फिल्म के आखिरी आधे घंटे में उनका काम जबरदस्त है। टाइगर के दोस्त बने अभिनेताओं ने जमकर ओवर एक्टिंग की है। संदीपा धर भी खास असर नहीं छोड़ पाती हैं।

कुल मिलाकर 'हीरोपंती' ऐसी मसाला फिल्म है जिसका स्वाद फीका है।

बैनर :
नाडियाडवाला ग्रैंडसन एंटरटेनमेंट, यूटीवी मोशन पिक्चर्स

निर्माता :
साजिद नाडियाडवाला

निर्देशक :
शब्बीर खान

संगीत :
साजिद-वाजिद

कलाकार :
टाइगर श्रॉफ, कृति सेनन, प्रकाश राज, संदीपा धर, विक्रम सिंह

सेंसर सर्टिफिकेट : यूए * 2 घंटे 26 मिनट 26 सेकंड


__________________________

यदि आप सपने देखते हैं और उन्हें पूरे करने की जिद तथा लगन है तो आपको कोई रोक नहीं सकता। इस बात के इर्दगिर्द घूमती है अमोल गुप्ते की फिल्म 'हवा हवाई' की कहानी। अमोल बच्चों को केन्द्रित कर फिल्म बनाते हैं। आमिर खान द्वारा निर्देशित 'तारें जमीं पर' में उनका अहम योगदान था। उनकी पिछली फिल्म 'स्टेनले का डिब्बा' भी काफी सराही गई थी और 'हवा हवाई' भी एक बच्चे की कहानी है जो तमाम विपरीत परिस्थितियों से जूझते हुए अपना सपना पूरा करने में कामयाब होता है।

एक 'अंडरडॉग' की मंजिल तक पहुंचने की कहानी कई बार दिखाई जा चुकी है और इस तरह की फिल्मों की पहली फ्रेम से ही हमें पता चल जाता है कि आखिर में क्या होगा। सारा मामला इस बात पर टिक जाता है कि यह सब होगा कैसे? स्क्रिप्ट में जबरदस्त उतार-चढ़ाव और सही मात्रा में इमोशन्स का होना जरूरी है और यही पर 'हवा हवाई' कमजोर साबित होती है।

गांव में रहने वाले बालक अर्जुन (पार्थो गुप्ते) के पिता इस दुनिया में नहीं रहे और वह अपनी मां, बहन और दादी के साथ शहर चला आता है। एक चाय की दुकान में काम कर वह अपने घर वालों का हाथ बंटाता है। चाय की दुकान के सामने बच्चे अनिकेत भार्गव (साकिब सलीम) से स्केटिंग सीखते हैं। अर्जुन के मन में भी स्केटिंग सीखने की लालसा जागती है, लेकिन उसक पास इतने पैसे नहीं है। उसके चार दोस्त उसकी मदद करते हैं और किस तरह से उसका सपना पूरा करते हैं यह फिल्म का सार है।

अमोल गुप्ते ने फिल्म का लेखन और निर्देशन किया है। कहानी को उन्होंने बहुत ही सिम्पल रखा है और अभावग्रस्त बच्चों मनोदशा को उन्होंने दिखलाया है। लेकिन स्क्रिप्ट में कुछ खामियां हैं, इसलिए ये एक अच्छी फिल्म बनते-बनते रह गई। मसलन गांव से अर्जुन और उसके परिवार का अचानक शहर आ जाने को ठीक से जस्टिफाई नहीं किया गया है। एकलव्य की तरह अर्जुन देख-देख कर स्केटिंग सीखता है। एक जरूरत से ज्यादा ड्रामेटिक सीन में वह पहली बार अनिकेत के सामने स्केटिंग करता है। उसकी स्केटिंग में पता नहीं अनिकेत ऐसा क्या देख लेता है कि अर्जुन में उसे चैम्पियन नजर आता है। जबकि अर्जुन साधारण स्केटिंग करता है और अनिकेत की क्लास में अर्जुन से बेहतर स्केटिंग करने वाले मौजूद रहते हैं। यह फिल्म का टर्निंग पाइंट है, लेकिन स्पष्ट नहीं होने के कारण अर्जुन के प्रति वैसे इमोशन्स पैदा नहीं होते, जैसे होने थे।

फिल्म को कई जगह इमोशनल बनाने की कोशिशें साफ नजर आती हैं। चूंकि इमोशनल सीन बिना सिचुएशन के दिखाए गए हैं, इसलिए असरदायक नहीं हैं। फिल्म में एक और ट्रेक है जिसके तहत अनिकेत का भाई उसे अमरीका ले जाना चाहता है। यह फिल्म में बिलकुल फिट नहीं बैठता और सिर्फ फिल्म की लंबाई बढ़ाने के काम आता है। फिल्म में हास्य की कमी भी खलती है, जबकि बच्चों के इर्दगिर्द घूमने वाली कहानी में कॉमेडी की काफी गुंजाइश रहती है।

लेखन के बजाय अमोल गुप्ते का निर्देशन बेहतर है। स्कूल जाने वाले बच्चे और स्कूल जाने से वंचित बच्चों की मनोदशा की उन्होंने तुलना अच्छी की है। खास बात यह है कि बिना संवाद के सिर्फ दृश्यों के माध्यम से ही उन्होंने यह दिखाया है। उन्होंने कलाकारों से अच्छा काम लिया है, खासतौर से बच्चों से। पार्थो गुप्ते बिलकुल नैसर्गिक लगे तो 'गोची' बने अशफाक बिस्मिल्लाह खान, 'भूरा' बने सलमान खान, 'मुरुगन' बने थिरूपति कुश्नापेल्ली और 'अब्दुल' बने मामन मेनन भी कम नहीं रहे। साकिब सलीम, प्रज्ञा यादव और नेहा जोशी का अभिनय भी अच्‍छा है।

हवा हवाई में एक अच्छी फिल्म बनने की संभावनाएं थीं, लेकिन यह उड़ान नहीं भर सकी।

बैनर : फॉक्स स्टार स्टुडियोज, अमोल गुप्ते सिनेमा प्रा.लि.
निर्माता :
अमोल गुप्ते, दीपा भाटिया

निर्देशक :
अमोल गुप्ते

संगीत :
हितेश सोनिक

कलाकर :
साकिब सलीम, पार्थो गुप्ते, प्रज्ञा यादव, नेहा जोशी, मकरंद देशपांडे, रज्जाक खान

सेंसर सर्टिफिकेट : यू * 2 घंटे 25 सेकंड


__________________________

चम्बल के बीहड़ या उत्तर प्रदेश में रहने वाले बाहुबलियों की कहानी को सिल्वर स्क्रीन पर कई बार पेश किया गया है। कुछ महीने पहले ही तिग्मांशु धुलिया ने सैफ अली खान को लेकर 'बुलेट राजा' नामक फिल्म बनाई थी, जो कि टिकट खिड़की पर असफल रही थी। 'रिवॉल्वर रानी' 'बुलेट राजा' का फीमेल वर्जन है। जो गलतियां 'बुलेट राजा' में थी, वो 'रिवॉल्वर रानी' में भी बरकरार हैं। अलका सिंह (कंगना रनोट) उर्फ 'रिवॉल्वर रानी' ठांय-ठांय गोलियां चलाती हैं और ग्वालियर में आतंक मचाती हैं। वह राजनीति से जुड़ी हुई हैं और उनके विरोधी उनके दबदबे को कम करने में लगे हुए हैं। धोखा, षड्यंत्र, हत्या का चिर-परिचित खेल 'रिवॉल्वर रानी' में भी चलता है, लेकिन यह ड्रामा इतना दिलचस्प नहीं है कि दर्शकों को बांध कर रख सके।

अलका बंदूक की भाषा जानती है। तोमर ने उसे चुनाव में हराया है क्योंकि चुनाव जीतने पर अलका के पर निकल आए थे। अपने चालाक मामा (पीयूष मिश्रा) की मदद से तोमर को स्टिंग ऑपरेशन में फंसाकर उसका इस्तीफा करवा दिया जाता है। फिर चुनाव घोषित होते हैं, लेकिन अलका का गर्भवती होना इसमें रूकावट बन जाता है।

रोहन (वीर दास) अलका का खिलौना है, जिससे अलका अपना मन बहलाती है। उसी के बच्चे की वह मां बनने वाली है। अलका का मामा ड्रामा रचते हुए मीडिया को बताता है कि रोहन तो अलका का भाई है जबकि विरोधी लोग यह साबित करने में जुट जाते हैं कि अलका और रोहन के बीच भैया वाला नहीं बल्कि सैंया वाला रिश्ता है। यह खेल क्लाइमेक्स तक जाते-जाते किस तरह से खूनी रूप ले लेता है यह फिल्म का सार है।

फिल्म को लिखा और निर्देशित किया है साई कबीर ने। फिल्म दो ट्रेक पर चलती है। एक अलका का राजनीतिक संघर्ष और दूसरा उसकी प्रेम कहानी। अलका की राजनीति और दबंगई वाला ट्रेक‍ फिल्म की शुरुआत में अच्छा लगता है। किस तरह बाहुबलियों का राज चलता है, ये अच्छी तरह से पेश किया गया है। गोलियां तो वहां-वहां बात-बात पर चलाई जाती हैं। ताला खोलना हो तो चाबी ढूंढने की जहमत नहीं उठाई जाती बल्कि गो‍ली से ताला ही उड़ा दिया जाता है। अफसर और पुलिस तो इन बाहुबलियों की जेब में होती है। इन लोगों का कितना दबदबा होता है वो फिल्म के एक सीन ‍से पता चलता है जब एक गुंडा पुलिस वाले के पीछे बंदूक तानते हुए कहता है कि पुलिस को चारों ओर से घेर लिया गया है। पुलिस ऑफिसर इनके पैर छूते हैं।

इंटरवल तक चुटीले संवाद, बी-ग्रेड शायरी और क्षेत्रीय माहौल से दर्शकों को बांध कर रखा है। साथ ही अलका और रोहन की प्रेम कहानी को भी मूल कहानी के साथ गूंथा गया है। निर्देशक ने यहां तक व्यंग्यात्म शैली अपनाते हुए कहानी को बी-ग्रेड फिल्मों की तरह फिल्माया है, लेकिन इंटरवल के बाद जब माहौल सेट होने के बाद कहानी को आगे बढ़ाया जाता है तो मामला गड़बड़ हो जाता है। प्रस्तुतिकरण में इतनी ज्यादा छूट ले ली गई है कि परदे पर चल रहे घटनाक्रम अविश्वसनीय लगते हैं। स्क्रिप्ट की खामियां उजागर होने लगती हैं। रोहन और अलका के संबंधों को लेकर मीडिया तमाम तरह के सवाल पूछता है, लेकिन कोई यह बात नहीं पूछता है यदि अलका और रोहन के बीच कोई रिश्ता नहीं है तो उसके होने वाले बच्चे का पिता कौन है? साथ ही अलका और रोहन के रिश्ते को स्वीकारने में क्या नुकसान था, ये भी पूरी तरह से स्पष्ट नहीं है। जबकि लगभग आधी फिल्म इसी बात पर खर्च की गई है।

रोहन की शादी आनन-फानन में एक मुस्लिम लड़की से करवाई जाती है। उसका धर्म परिवर्तन कर दिया जाता है। यह सब बातें व्यवस्था का मखौल उड़ाने के लिए रखी गई है कि किस तरह जनता को मूर्ख बनाने के लिए नेता हथकंडे अपनाते हैं, लेकिन इन घटनाक्रमों को ठीक से न लिखा गया है और न ही पेश किया गया है। एक समाचार वाचिका सूत्रधार बन घटनाओं के तार आपस में जोड़ती हैं, लेकिन वह इतनी बार दिखाई देती है कि कि कोफ्त होने लगती है।

प्रेम कहानी वाला ट्रेक भी दमदार नहीं है और इसकी वजह ये है कि रोहन का किरदार ठीक से नहीं लिखा गया है। वह क्या चाहता है, ये पूरी तरह से स्पष्ट नहीं है। इसे वीर दास ने निभाया है और उनकी कमजोर एक्टिंग इस ट्रेक को ले डूबी है। उन्होंने कई दृश्यों में बेहद लचर एक्टिंग की है।

इस कहानी पर एक अच्छी फिल्म बनने की संभावनाएं थी, जिनका पूरी तरह से साई कबीर दोहन नहीं कर पाए। उन्होंने शॉट फिल्माते समय-समय छोटे डिटेल्स पर ध्यान दिया, लेकिन स्क्रिप्ट की बड़ी खामियों को नजरअंदाज कर बैठे। फिल्म के दूसरे हिस्से में फिल्म को खत्म करने की हड़बड़ी दिखाई देती है।

क्वीन' ने एक अभिनेत्री के रूप में कंगना का कद बहुत ऊंचा कर दिया है और 'रिवॉल्वर रानी' में भी उनका अभिनय अच्छा है। उनके दोषपूर्ण उच्चारण का निर्देशक ने अच्छा उपयोग किया है। अलका उर्फ रानी रिवॉल्वर के चरित्र की बारीकियों को उन्होंने उम्दा तरीके से पकड़ा है, लेकिन उनसे ये पकड़ कई दृश्यों में ढीली भी हुई है। पीयूष मिश्रा और जाकिर हुसैन मंझे हुए कलाकार हैं और उन्होंने अपनी-अपनी भूमिकाओं के साथ न्याय किया है।

कुल मिलाकर रिवॉल्वर रानी का निशाना लक्ष्य से चूक गया है।

बैनर :
क्राउचिंग टाइगर मोशन पिक्चर्स, वेव सिनेमाज़ पोंटी चड्ढा प्रजेंट्स, मूविंग पिक्चर्स

निर्माता :
राजू चड्ढा, राजीव मल्होत्रा, नितिन तेज आहूजा, तिग्मांशु धूलिया

निर्देशक :
साई कबीर

संगीत :
संजीव श्रीवास्तव

कलाकार :
कंगना रनोट, वीर दास, पियूष मिश्रा, जाकिर हुसैन

सेंसर सर्टिफिकेट : यूए * 2 घंटे 12 मिनट 12 सेकंड


__________________________


बेवकूफियां को हबीब फैज़ल ने लिखा है, जिनका नाम बैंड बाजा बारात और दो दूनी चार जैसी फिल्मों से जुड़ा है। 'बेवकूफियां' में हबीब की कहानी निराश करती है। हबीब ने बॉलीवुड की हजारों बार दोहराई गई कहानी को थोड़े परिवर्तन और आधुनिक किरदारों के साथ पेश किया है। लड़का-लड़की राजी हैं, लेकिन पिता बीच में दीवार है। पिता का मानना है कि प्यार ही सब कुछ नहीं होता, पैसा भी अहम होता है।

इस कहानी को आर्थिक मंदी, क्रेडिट कार्ड जंकीस कपल और पैसों को लेकर बदलते समीकरण के इर्दगिर्द बुना गया है। फिल्म जिस तरीके से शुरू होती है और एक अच्छी फिल्म की संभावना बनती हैं, वो फिल्म के खत्म होने के पहले ही दम तोड़ देती हैं। अच्छी बात यह है कि पूरा ड्रामा हल्का-फुल्का रखा गया है और कहानी में दम नहीं होने के बावजूद हास्य का स्तर फिल्म में रूचि बनाए रखता है।

मोहित (आयुष्मान खुराना) और मायरा (सोनम कपूर) एक यंग मिडिल क्लास कॉरपोरेट कपल है। मोहित 65 हजार रुपये महीना कमाता है, लेकिन मायरा के आईएएस अफसर पिता विनोद सहगल (ऋषि कपूर) को यह कम लगता है। उनका मानना है कि पैसों के अभाव में मायरा की वे कई इच्छाएं पूरी नहीं कर पाए हैं, इसलिए मायरा को शादी करोड़पति से करना चाहिए।

मायरा की जिद के आगे सहगल साहब थोड़ा झुकते हैं और मोहित को परखने का फैसला करते हैं। इसी बीच आर्थिक मंदी के कारण मोहित की नौकरी चली जाती है। मोहित और मायरा यह बात पिता सहगल से छिपाते हैं। मोहित तीन महीने बेकार बैठा रहता है और पैसों की कमी से जूझता है। इसका असर मायरा के साथ उसके रिश्तों पर भी होता है और दोनों में ब्रेक अप हो जाता है। दूसरी ओर मायरा के पिता शादी के लिए राजी हो जाते हैं। कैसे स्थिति सुलझती है, यह फिल्म में ड्रामेटिक तरीके से दिखाया गया है।

फिल्म की कहानी बेहद सरल है, लेकिन बजाय आर्थिक मंदी से दो प्रेमियों के बिगड़ते रिश्ते पर फोकस करने और दो जनरेशन के बीच के गैप को हाइलाइट करने के सारा ध्यान मोहित की परीक्षा लेने में लगाया गया है, जिससे कहानी बेहद रूटीन हो गई है। मोहित के जॉब छूटने के बाद उसका नौकरी खोजने में लंबा समय वक्त बरबाद करना और फिर कॉफी शॉप में अपनी योग्यता से छोटा काम करने वाला ट्रेक कहानी में फिट नहीं होता। मायरा और मोहित को प्रेम में डूबा बताया गया है, लेकिन छोटी-सी बात पर उनका ब्रेक-अप करना तर्कसंगत नहीं लगता। फिल्म का क्लाइमेक्स भी सुविधानुसार लिखा गया है।

कहानी में दम नहीं होने के बावजूद दिलचस्प किरदार, उनके बीच होने वाले संवाद तथा निर्देशक का हल्का-फुल्का ट्रीटमेंट फिल्म में दिलचस्पी बनाए रखता है। निर्देशक नुपूर अस्थाना का प्रस्तुतिकरण उम्दा है, हालांकि कहानी से उन्हें विशेष मदद नहीं मिली है। फिल्म का संगीत एक और नकारात्मक पाइंट है। गीतों को लिखा तो अच्छा गया है, लेकिन धुनों में दम नहीं होने से वे असर नहीं छोड़ते। कुछ गानों की फिल्म में सिचुएशन भी ठीक से नहीं बनाई गई है।

ऋषि कपूर फिल्म की जान हैं और उम्र के इस मोड़ पर उन्हें दिलचस्प भूमिकाएं निभाने को मिल रही हैं। ऊपर से कड़क और भीतर से नरम इंसान की भूमिका उन्होंने खूब निभाई है। आयुष्मान खुराना की एक्टिंग में वैरायटी नहीं दिखी। पूरी फिल्म में वे एक-सा चेहरा लिए घूमते रहे। सोमन कपूर और उनकी केमिस्ट्री फीकी रही। सोनम कपूर बेहद स्टाइलिश दिखी, लेकिन अभिनय के मामले में अभी भी वे कच्ची साबित होती हैं।

बेवकूफियां में एक अच्छी फिल्म की संभावनाएं थीं, लेकिन उनका दोहन नहीं हो सका।


बैनर :
यशराज फिल्म्स

निर्माता :
आदित्य चोपड़ा

निर्देशक :
नुपुर अष्ठाना

संगीत :
रघु दीक्षित

कलाकार :
आयुष्मान खुराना, सोनम कपूर, ऋषि कपूर

सेंसर सर्टिफिकेट : यूए * 1 घंटा 59 मिनट


__________________________


गुंडे को देख सत्तर और अस्सी के दशक का सिनेमा याद आता है, जब हीरो के बचपन पर खासा फुटेज खर्च किया जाता था। भागते-भागते बाल कलाकार अचानक युवा हो जाते थे। कहानी में दो हीरो हुआ करते थे जिनका रोल बराबरी का हुआ करता था। तब अमिताभ-धर्मेन्द्र या अमिताभ-विनोद खन्ना जैसे सुपरसितारे साथ काम करते थे, अब तो सोचा भी नहीं जा सकता कि शाहरुख-आमिर जैसे सितारें साथ में काम कर सकते हैं।

गुंडे की कहानी सत्तर और अस्सी के दशक में सेट है और इसलिए उस फिल्म का ट्रीटमेंट भी वैसा ही है। पुरानी शराब को नई बोतल में पेश किया गया है और कमर्शियल फिल्म के फॉर्मूलों का अच्छा उपयोग किया गया है। इन दिनों कमर्शियल सिनेमा यानी कि दक्षिण भारतीय सिनेमा का रिमेक होता है जिसमें कलाकारों की एक्टिंग से लेकर तो एक्शन सीन तक में लाउडनेस की अति देखने को मिलती है। शुक्र है कि 'गुंडे' दक्षिण भारतीय तड़के से दूर है और इस फिल्म के निर्देशक ने अपनी फिल्मों के लिए मनमोहन देसाई और प्रकाश मेहरा के दौर की फिल्मों को अपना संदर्भ बनाया है।

कहानी है बिक्रम और बाला की। बंगलादेश का उदय होता है और वहां की परिस्थितियों से परेशान होकर ये दोनों छोकरे भारत आ पहुंचते हैं। रिफ्यूजी मानकर इनके साथ दुर्व्यवहार होता है। नहीं मिले तो छीन लो की राह पर चलते हुए ये 'गुंडे' बन कलकत्ता में छा जाते हैं। निर्देशक ने बार-बार इन दोनों से ये बात कहलवाई है कि रिफ्यूजी होने के कारण इन्हें गुंडा बनना पड़ा, बावजूद इसके यह तर्क दमदार दृश्यों के अभाव में उतना प्रभावी नहीं बन पाया।

बिक्रम और बाला एक रोटी और एक लंगोटी वाले यार हैं, लेकिन नंदिता नामक एक लड़की दोनों के बीच आती है और दोनों एक-दूसरे की बोटी-बोटी करना देना चाहते हैं। बिक्रम और बाला नहीं जानते कि वे मोहरे बन गए हैं और खेल एसीपी सत्येंद्र खेल रहा है। इसके बाद दोस्ती, दुश्मनी, प्यार, बेवफाई, फर्ज और कानून के तमाम उतार-चढ़ाव देखने को मिलते हैं।

फिल्म को लिखा और निर्देशित किया है अली अब्बास जफर ने। बाला और बिक्रम की दोस्ती को उन्होंने फिल्म के पहले आधे घंटे में बेहद मजबूती के साथ दिखाया है। ये दोनों किरदार तुरंत ही दर्शकों को अपनी गिरफ्त में लेते हैं। पुलिस ऑफिसर सत्येंद्र की एंट्री होते ही चूहे-बिल्ली का खेल शुरू होता है और लगता है कि भरपूर मजा आएगा, लेकिन नंदिता का किरदार आते ही फिल्म फिल्म पटरी से उतरने लगती है। अचानक एक्शन में रोमांस आ जाता है और यह रोमांटिक ट्रेक उतना मजेदार नहीं है जितना की होना चाहिए था। इंटरवल के बाद फिल्म में तेजी से घटनाक्रम घटते हैं और दर्शकों की रूचि फिर फिल्म में जागती है, हालांकि कुछ गाने व्यवधान उत्पन्न करते हैं।

अली अब्बास की कहानी रूटीन है और उन्होंने खूब ट्विस्ट डाले हैं, लेकिन आगे क्या होने वाला है इसका अंदाजा आसानी से लगाया जा सकता है। यहां तक कि प्रियंका के किरदार के जरिये उन्होंने दर्शकों को चौंकाने की कोशिश की है, लेकिन होशियार दर्शक पहले ही पकड़ लेते हैं कि प्रियंका के किरदार की असलियत क्या है। प्रियंका के किरदार का सस्पेंस जल्दी खोलकर यदि रणवीर और प्रियंका के रोमांटिक ट्रेक को लंबा किया जाता तो बेहतर होता।

निर्देशक अली, लेखक अली से भारी पड़ते हैं। उन्होंने अपने लिखे को बेहतरीन तरीके से प्रस्तुत किया है और मनोरंजन का डोज लगातार दर्शकों को मिलता रहा है। उन्होंने बिक्रम-बाला की केमिस्ट्री को खूब पेश किया है। कलकत्ता की लोकेशन्स, माहौल और धनबाद की कोयला खदानों का अच्छा उपयोग कर अली ने अपने प्रस्तुतिकरण को दमदार बनाया है।

प्रियंका की एंट्री वाला सीन, सिनेमाघर में मिस्टर इंडिया दिखाया जाने वाला सीन, इरफान का अर्जुन-रणवीर से पहली मुलाकात वाला सीन अच्छे बन पड़े हैं, लेकिन कुछ दृश्य ऐसे भी हैं जो अस्सी के दशक की फिल्मों की कमजोरियां हुआ करते थे और यहां भी हैं। मसलन बंदूक ताने विलेन के आगे हीरो के लंबे-लंबे संवाद बोलना।

रणवीर सिंह ने गुस्सैल दिखने के लिए तरह-तरह के मुंह बनाए हैं, लेकिन कई दृश्यों में उनका अभिनय अच्छा भी है। अर्जुन कपूर 'इशकजादे' वाले किरदार से ही बाहर नहीं निकले, लेकिन रणवीर सिंह का मुकाबला उन्होंने अच्छे से किया है। जब दोस्ती, दुश्मनी में बदल जाती है तो उस समय अर्जुन का अभिनय बेहतर हो जाता है।

प्रियंका चोपड़ा के सामने दोनों हीरो नौसिखिए हैं, इस वजह से उनमें जरूरत से ज्यादा आत्मविश्वास नजर आया। हालांकि प्रियंका का रोल दमदार नहीं है, लेकिन जितना भी है उसे कुशलता से उन्होंने निभाया। इरफान खान ने 'लार्जर देन लाइफ' किरदार ज्यादा नहीं निभाए हैं, इसलिए उनके अभिनय में असहजता नजर आती है, बावजूद इसके दोनों हीरो पर वे भारी पड़ते हैं।

सोहेल-सेन द्वारा संगीतबद्ध 'तूने मारी एंट्रियां' और 'जिया' अच्छे बन पड़े हैं और इनका पिक्चराइजेशन भी अच्छा है। फिल्म का बैकग्राउंड म्युजिक फिल्म की थीम के अनुरूप है। असीम मिश्रा की सिनेमाटोग्राफी उम्दा है। चटक रंग, धूल से सनी लोकेशन्स और कलाकारों के भावों को उन्होंने कैमरे से बखूबी कैद किया है।

गुंडे' उम्मीद से कम धमाल करते हैं, लेकिन इतने बुरे भी नहीं है कि सिनेमाघर में समय काटना मुश्किल हो जाए।

बैनर :
यशराज फिल्म्स

निर्माता :
आदित्य चोपड़ा

निर्देशक :
अली अब्बास जफर

संगीत :
सोहेल सेन

कलाकार :
प्रियंका चोपड़ा, रणवीर सिंह, अर्जुन कपूर, इरफान खान

सेंसर सर्टिफिकेट : यूए * 2 घंटे 33 मिनट 30 सेकंड


__________________________

आम आदमी सोता हुआ शेर है, ऊंगली मत करना, जाग जाएगा तो चीर-फाड़ कर देगा' - यह संवाद बोलते हुए सलमान खान आम आदमी की ताकत और महत्ता को रेखांकित करते हैं। वैसे आम इन दिनों खास बना हुआ है। नेता से लेकर अभिनेता तक उसको महत्व दे रहे हैं।

बहरहाल, सलमान खा
न
की ताजा फिल्म 'जय हो' में बताया गया है कि देश सेवा के लिए जरूरी नहीं है कि सेना में भर्ती हुआ जाए या नेता बना जाए। इसके बिना भी आप देश के लिए काम कर सकते हैं। इसके साथ एक ओर अच्छी बात फिल्म में कही गई है। कभी कोई आपकी मदद करें तो उसे 'धन्यवाद' देने के बजाय वादा करें कि आप भी तीन लोगों की मदद करेंगे। इस तरह से एक अच्‍छी चेन चलने लगी और दुनिया को बेहतर बनाया जा सकता है।

वैसे, तो 'जय हो' एक रूटीन ड्रामा है, लेकिन ये एक-दो बातें इस फिल्म को थोड़ा अलग लुक देती है। यूं भी सलमान खान अगर फिल्म में हो तो ज्यादा एक्सपरिमेंट की गुंजाइश खत्म हो जाती है क्योंकि वे एक 'इमेज' में कैद हैं और दर्शक उन्हें एक खास अंदाज में ही देखना पसंद करते हैं।

आर्मी ऑफिसर जय अग्निहोत्री (सलमान खान) बर्खास्तगी के बाद कार मैकेनिक बन जाता है और गाड़ियों के साथ-साथ लोगों को भी सुधारने लगता है। वह एक ऐसी चेन चलाना चाहता है कि जिससे हर आदमी तीन लोगों की मदद करें। जय अपाहिज लड़की की परीक्षा हॉल में लिखने में मदद करता है, गुंडों से लड़की को बचाता है, चोरी किए हुए बच्चे को उसके मां-बाप के सुपुर्द करता है, फोन पर लड़कियों को परेशान करने वाले को सबक सीखाता है।

अपने मददगार स्वभाव के कारण एक बार उसकी भिड़ंत राज्य के गृह मंत्री दशरथ सिंह (डैनी) और उसके परिवार से हो जाती है। दशरथ सिंह बेहद भ्रष्ट और क्रूर इंसान हैं। वह बहुत ताकतवर है। उसकी ताकत से जय की बहन गीता (तब्बू) डर जाती है और जय पर समझौते का दबाव डालती है। बहन की बात जय मान लेता है, लेकिन जब पानी गले तक आ जाता है तो दशरथ को सबक सीखाने में जय जुट जाता है।

ए. मुरुगदास द्वारा लिखी गई कहानी मूलत: जय बनाम दशरथ की है, जिसमें कुछ सामाजिक संदेश का तड़का लगाया गया है। इंटरवल तक फिल्म को रोमांस, गाने, कॉमेडी और एक्शन के सहारे बढ़ाया गया है। इंटरवल के बाद यह फिल्म जय-दशरथ की लड़ाई में परिवर्तित हो जाती है।

सोहेल खान के निर्देशन में कल्पनाशीलता का अभाव नजर आता है। बहुत ही साधारण तरीके से उन्होंने कहानी को परदे पर उतारा है। एक काबिल निर्देशक यह काम ज्यादा अच्छे तरीके से कर सकता था। उनका बहुत सारा काम कोरियोग्राफर, गाने फिल्माने वाले निर्देशक और एक्शन डायरेक्टर ने किया है। फिल्म में 'तीन लोगों' की मदद वाला संदेश इतनी बार बोला जाता है कि कोफ्त होने लगती है।

कॉमेडी के नाम पर ऐसे सीन गढ़े गए हैं, जिन्हें देख शायद ही हंसी आए, लेकिन भावनात्मक दृश्यों ने बात संभाल ली है। जब-जब फिल्म कमजोर होने लगती या झोल खाने लगती, एक इमोशनल सीन आकर दिल को छूता है और फिल्म फिर पटरी पर आ जाती। आम आदमी की ताकत को ध्यान में रखकर कुछ अच्छे सीन गढ़े गए हैं।

सोहेल खान की सबसे बड़ी सफलता यह है कि वे जय का किरदार गढ़ने में कामयाब रहे हैं। जय की परेशानी, बैचेनी और हताशा को दर्शक महसूस करता है। खास बात यह है कि जय के किरदार से दर्शक सीधे फिल्म की शुरुआत से जुड़ जाता है इसलिए फिल्म में उसकी रूचि लगातार बनी रहती है।

निर्देशक ने सामाजिक संदेश और मसालों में संतुलन बनाए रखने की कोशिश की है और फिल्म के नाम पर खूब छूट ली है। कई ऐसे सीन हैं जहां सलमान सुपरहीरो बन जाते हैं और दर्जन भर गुंडे तो छोड़िए, सैकड़ों गुंडों से अकेले ही भिड़ जाते हैं। सलमान अगर फिल्म में हैं तो ऐसे दृश्य जरूरी भी हैं क्योंकि उनके फैंस यही देखने के लिए फिल्म में आते हैं। एक फाइट में वे शर्टलेस भी हुए हैं और निश्चित रूप से सीटियां और तालियां इस सीन पर पड़ेगी।

फिल्म समीक्षा का शेष भाग अगले पेज पर...
जय हो' तेलुगु फिल्म 'स्टालिन' का हिंदी रिमेक है। 'स्टालिन' में दक्षिण भारतीय सुपरस्टार चिरंजीवी थे और यह फिल्म उनकी इमेज को बेहतर बनाने के लिए बनाई गई थी। 'बीइंग ह्यूमन' सलमान खान की इमेज भी दर्शकों के बीच एक मददगार इंसान के रूप में हैं और उनकी छवि को 'जय' का रोल सूट करता है। ऐसा लगता है कि यह रोल सलमान को ध्यान में रखकर लिखा गया है। 'जय हो' में वे बेहद हैंडसम नजर आए हैं और अपना काम उन्होंने संजीदगी से किया है। एक्शन दृश्यों में वे जबरदस्त रहे हैं। ना केवल वे शेर की तरह गुर्राए हैं बल्कि शेर की तरह उन्होंने खलनायकों को काटा भी है। संतोष शुक्ला और उनके बीच एक्शन सीन बेहद मनोरंजक हैं।

डेजी शाह इस फिल्म की कमजोर कड़ी हैं। वे मिसफिट नजर आईं और उनका अभिनय औसत दर्जे का रहा। उनकी जगह कोई स्थापित या नामी हीरोइन होती तो बेहतर होता। डैनी का रोल उनके कद के मुताबिक नहीं हैं, लेकिन जितना भी है उसमें वे अपनी छाप छोड़ते हैं। सलमान की मां के रूप में नादिरा बब्बर और बहन के रूप में तब्बू का अभिनय प्रभावी है। संतोष शुक्ला भी प्रभावित करते हैं।

फिल्म में सलमान का इतना दबदबा है कि कई नामी कलाकरों की भूमिकाएं बेहद छोटी हो गई हैं। महेश मांजरेकर, पुलकित सम्राट, आदित्य पंचोली, जेनेलिया देशमुख, मुकुल देव, यश टोंक, सना खान, अश्मित पटेल, मोहनीश बहल, विकास बहल, ब्रूना अब्दुल्ला, सुदेश लहरी एक्स्ट्रा कलाकार की तरह नजर आते हैं। सुनील शेट्टी भी छोटे-से रोल में हैं और हद तो ये हो गई कि सैनिक बने सुनील सड़क पर ही टैंक दौड़ाते हैं और गुंडों पर गोलियां चलाते हैं।

फिल्म का संगीत हिट नहीं हो पाया है, लेकिन 'तेरे नैना' और 'फोटोकॉपी' अच्छे बन पड़े हैं। संतोष थुंडियिल की सिनेमाटोग्राफी औसत दर्जे की है। उन्होंने जरूरत से ज्यादा क्लोज-अप फिल्माए हैं। फिल्म के संपादन में कसावट का अभाव है।

जय हो' एक टाइम पास फिल्म है। साथ ही अच्छी बात यह है कि सलमान ने अपनी पिछली 'फॉर्मूला' फिल्मों से कुछ अलग करने की कोशिश की है, लेकिन जरूरत इस बात की भी है कि वे अरबाज या सोहेल जैसे औसत दर्जे निर्देशकों की बजाय अच्छे निर्देशकों के साथ भी काम करें जो उनके स्टारडम के साथ न्याय कर सकें।

बैनर :
इरोज इंटरनेशनल, सोहेल खान प्रोडक्शन्स

निर्माता :
सुनील ए लु्ल्ला, सोहेल खान

निर्देशक :
सोहेल खान

संगीत :
साजिद-वाजिद, अमाल मलिक

कलाकार :
सलमान खान, डेजी शाह, तब्बू, डैनी डेंजोंगपा, नादिरा बब्बर, सुनील शेट्टी, अश्मित पटेल, सना खान, महेश मांजरेकर, समीर खख्खर, संतोष शुक्ला, मोहनीश बहल, जेनेलिया देशमुख, ब्रूना अब्दुल्ला

सेंसर सर्टिफिकेट : यूए * 2 घंटे 24 मिनट 57 सेकंड


__________________________

एक छोटे शहर में ईमानदार कलेक्टर सरनजीत सिंह (सनी देओल) का ट्रांसफर होता है। सरनजीत अपनी काबिलियत के दम पर कलेक्टर बना है। वह बेखौफ होकर अपनी ड्यूटी निभाने में यकीन रखता है। निडर सरनजीत को लोग सिंह साब कहते हैं। सरनजीत का सामना भूदेव (प्रकाश राज) से होता है जो खुद को कानून से ऊपर मानता है। भूदेव के सामने मुख्यमंत्री और बड़े अफसर भी खामोश रहते हैं।

भूदेव की कंपनियों पर सरकार का करोड़ों रुपयों का टैक्स बकाया है, जिसे वसूल करने के लिए सरनजीत उसकी फैक्ट्रियों को सील करवा देता है। भूदेव और सरनजीत का जब सामना होता है तो सरनजीत भूदेव के गाल पर तमाचा मार देता है। और फिर शुरू होती है भूदेव-सरनजीत की जंग जिसमें भूदेव सरनजीत को जेल भिजवा देता है। सरनजीत जेल में ही भूदेव से बदला लेने का संकल्प लेता है और फिर सिस्टम को अपने तरीके से ठीक करता है।

सनी देओल को पर्दे पर अपना गुस्सा दिखना बहुत अच्छे तरीके से आता है। उनके रोल के मुताबिक वे पर्दे पर गुस्सैल नजर आए हैं और उनके एक्शन सीन लाजवाब हैं। एक्शन सीन के बीच सनी डायलॉग बोलते अच्छे लगते हैं।

प्रकाश राज ने अपना रोल पूरी ईमानदारी से निभाया है। भूदेव के लिए प्रकाश राज को जितना जालिम और खतरनाक लगना चाहिए था, वह लगे हैं। लेकिन दर्शक उनका यह रूप पिछली फिल्मों में देख चुके हैं। फिर भी उनका अभिनय दमदार है। जॉनी लीवर अपने पुराने अंदाज में हंसाते नजर आए हैं।

निर्देशक अनिल शर्मा ने एक बार फिर सनी को पूरे एक्शन अवतार में पेश किया है, जो उनके फैन को पसंद आ सकता है। सिंह साब द ग्रेट में सनी के लिए एक्शन की गुंजाइश तो थी, लेकिन उन पर फिल्माए गाने खीज पैदा करते हैं। अनिल शर्मा ने एक मसाला फिल्म बनाने की कोशिश तो की है, लेकिन कौन सा मसाला किस मात्रा में डाला जाए, यह वे तय नहीं कर पाए।

अगर आप को रिवेंज एक्शन फिल्म पसंद है और आप सनी के फैन हैं तो सिंह साब द ग्रेट देखी जा सकती है।

निर्माता : अनुज शर्मा, संगीता अहीर
निर्देशक : अनिल शर्मा
कलाकारः सनी देओल, अंजिल अब्रोल, प्रकाश राज, अमृता राव, उर्वशी रातौला, सिमरन, जॉनी लीवर, संजय मिश्र, यशपाल शर्मा,
सनी देओल ने 80 और 90 के दशक में अपनी एक्शन फिल्मों से धूम मचा दी थी। सनी का यह सुनहरी दौर था। इसी दौर के सनी की झलक को निर्देशक अनिल शर्मा ने ‍सिंह साब द ग्रेट के जरिये फिर से दिखाने की कोशिश की है। सिंह साब द ग्रेट की कहानी टिपिकल सनी देओल फिल्मों की तरह ही है। एक आदर्शवाद
ी
हीरो, जिसका एक ताकतवर विलेन से सामना होता है और फिर अंत में जीत सचाई की होती है।



__________________________


त्योहारों के इस मौसम में उल्लास का वातावरण है। ऐसे समय में यदि आप सुपरहीरो की कोई फिल्म देखने जाते हैं तो उम्मीदों का ये बस्ता साथ लिए जाते हैं कि फिल्म में ऐसे कई रोमांचकारी स्टंट्स देखने को मिलेंगे कि आप सीट से उछल जाएंगे, ताली-पिटने और सीटी बजाने वाले ऐसे सीन से हमारा सामना होगा जिसमें हमारा देशी सुपरहीरो विलेन को मात देगा। यानी मनोरंजन सबसे महत्वपूर्ण और अनिवार्य शर्त होती है।

‘कृष 3’ में बॉलीवुड का सबसे हैंडसम हीरो है, दो खूबसूरत और प्रतिभाशाली अभिनेत्रियां हैं, इसे एक ऐसे निर्देशक ने निर्देशित किया है जिसका शानदार ट्रेक रिकॉर्ड है, फिल्म में पानी की तरह पैसा बहाया गया है, कुछ हॉलीवुड फिल्मों को टक्कर देते स्पेशल इफेक्ट्स हैं, फिर भी फिल्म देखने के बाद महसूस होता है कि कुछ कसर बाकी रह गई। फिल्म में मनोरंजन की कमी है। स्क्रीन पर जो घटनाक्रम घटते हैं उनसे जुड़ाव महसूस नहीं होता है और यही फिल्म की सबसे बड़ी कमजोरी है।

लगभग सात वर्ष राकेश रोशन फिल्म निर्देशन के मैदान में उतरे हैं और उन्होंने ‘कृष’ के बाद सीधे ‘कृष 3’ बना दी है। कई लोगों ने पूछा कि कृष 2 कहां है? जवाब मिला कि ‘कोई मिल गया’ भी इसी सीरिज की फिल्म है, इसलिए यह तीसरा भाग है। अमिताभ बच्चन के वॉइस ओवर से तीनों फिल्मों के तार आपस में जोड़े गए और वही से कहानी को शुरू किया गया जहां पिछली बार यह समाप्त हुई थी।

कृष (रितिक रोशन) अब भारत का सुपरहीरो बन गया है। उड़ते प्लेन में जाम हुए टायर्स को खोलने से लेकर तो बिल्डिंग पर लटके हुए बच्चे को बचाने का काम वह करता है। फ्री टाइम में वह गॉर्ड की या वेटर की नौकरी भी करता है, लेकिन अपना काम ठीक से नहीं करने के कारण उसे आए दिन नौकरी से हाथ धोना पड़ता है। अपने पिता रोहित (रितिक रोशन) और पत्नी प्रिया (प्रियंका चोपड़ा) के साथ वह खुश है।

दुनिया के दूसरे छोर पर काल (विवेक ओबेरॉय) नामक जीनियस के इरादे दुनिया में तबाही मचाने के है। वह वक्त और जिंदगी पर विजय हासिल करना चाहता है। पहले वह खतरनाक बीमारियों के वायरस फैलाता है और फिर उनका एंटीडोट बेचकर पैसा कमाता है।

वह अपाहिज है और गर्दन के निचले हिस्से वाले शरीर में वह सिर्फ दो उंगलियां हिला सकता है। इसका इलाज भी वह ढूंढ रहा है। उसने कई मानवर (मानव और जानवर का मिलाजुला रूप) बनाए हैं जो देखने में इंसानों से हैं और उनमें जानवरों सी शक्ति हैं। मिसाल के तौर पर काया (कंगना रनोट) जो गिरगिट की तरह अपना भेष बदल लेती है।

मुंबई में काल अपना खतरनाक वायरस फैलाता है, लेकिन रोहित एंटीडोट बनाकर काल के मंसूबों पर पानी फेर देता है। इस वजह से रोहित और कृष को काल अपना दुश्मन मानता है। इनके नजदीक जाने पर उसे अपने अतीत के कुछ राज पता चलते हैं। इसके बाद सारी लड़ाई काल बनाम कृष हो जाती है।

फिल्म की कहानी राकेश रोशन ने लिखी है, जबकि स्क्रीनप्ले लिखने में उनकी मदद हनी ईरानी, रॉबिन भट्ट, आकाश खुराना और इरफान कमल ने की है। स्क्रीनप्ले में लॉजिक का ध्यान रखने की कोशिश की गई है। साथ ही इमोशन और स्टंट्स के लिए गुंजाइश भी रखी गई है, लेकिन मनोरंजन के अभाव में ये सारे प्रभाव अधूरे से लगते हैं। इमोशन दिल को छूते नहीं हैं। कॉमेडी और रोमांस फिल्म से गायब हैं। काल बनाम कृष की लड़ाई से दर्शक अपने आपको जोड़ नहीं पाता है। कई दृश्य इतने लंबे लिखे गए हैं कि बोरियत होने लगती है।

सुपरहीरो तभी शक्तिशाली नजर आता है जब विलेन को बेहद क्रूर और विध्वंसकारी बताया जाए, लेकिन ‘कृष 3’ का विलेन काल ऐसा नहीं है जिसको देख खौफ पैदा हो। काल के किरदार पर उतनी मेहनत नहीं की गई जितनी जरूरत थी।

‘कृष 3’ का बच्चों में खासा क्रेज है, लेकिन ‘विज्ञान’ का दखल बहुत ज्यादा होने के कारण उनका मजा कम हो सकता है। वयस्क, रोमांस और कॉमेडी की कमी महसूस करते हैं। कहानी में भी उतनी अपील नहीं है जो उन्हें बांध कर रख सके।

राकेश रोशन का फिल्ममेकिंग ‘ओल्ड स्टाइल’ का है। उन्होंने कई दृश्यों को बेवजह लंबा खींचा है जिसमें क्लाइमेक्स भी शामिल है। अब दर्शकों में लंबे डॉयलागबाजी वाले दृश्यों को झेलने का धैर्य नहीं रह गया है।

कृष3 की एसएफएक्स टीम ने अपना काम बखूबी किया है। बिल्डिंग गिरने वाले, कृष के हवा में उड़ने वाले सहित कई दृश्य तारीफ के काबिल हैं। इन दृश्यों को देखते समय उत्साह पैदा होता है, लेकिन जैसे ही ये थमते हैं फिल्म धड़ाम से नीचे आ जाती है। कंगना के रितिक के प्रति लगाव वाला ट्रेक भी अधूरे मन से रखा गया है।

सुपरहीरो की भूमिका के लिए रितिक रोशन से बेहतरीन विकल्प उपलब्ध नहीं है। सुपरहीरो के लिए जो लुक और बॉडी चाहिए उस शर्त पर रितिक एकदम खरे उतरते हैं। वे न केवल हैंडसम लगे हैं बल्कि उनकी एक-एक मांसपेशी बोलती है। उन्होंने रोहित और कृष के डबल रोल किए हैं और बूढ़े रोहित के किरदार में उनका अभिनय प्रभावी है।

प्रियंका चोपड़ा के पास करने के लिए ज्यादा कुछ नहीं था। उनसे बेहतर रोल कंगना के पास था और उन्होंने अपना काम बखूबी निभाया। एक विशेष कास्ट्यूम के लिए उन्होंने अपने फिगर पर खासी मेहनत की जो नजर आती है।

विवेक ओबेरॉय नकारात्मक किरदार निभाने में माहिर माने जाते हैं, लेकिन काल के रूप में वे ज्यादा प्रभावित नहीं कर पाए। इसमें निर्देशक का दोष ज्यादा नजर आता है। उनका मेकअप भी खराब है।

राजेश रोशन का संगीत निराश करता है। ‘दिल तू ही बता’ ही सुनने लायक है। रघुपति राघव राजा राम और दिल तू ही बता का फिल्मांकन शानदार है। रेड चिलीज के विज्युअल इफेक्ट्स तथा टोनी चिंग सिऊ तुंग और शाम कौशल के एक्शन और स्टंट्स फिल्म का प्रमुख आकर्षण है।

कृष 3 के अंत में कृष 4 के संकेत दिए गए हैं, लेकिन जरूरत अब इस ‍सीरिज को विराम देने की है।

बैनर :
फिल्मक्राफ्ट प्रोडक्शन्स

निर्माता-निर्देशक :
राकेश रोशन

संगीत :
राजेश रोशन

कलाकार :
रितिक रोशन, प्रियंका चोपड़ा, विवेक ओबेरॉय, कंगना रनोट

सेंसर सर्टिफिकेट : यू * 2 घंटे 32 मिनट 27 सेकंड


__________________________


बॉलीवुड में इन दिनों हर हीरो एक्शन फिल्म करना चाहता है। शायद उन्हें लगता है कि इससे उनकी ‘मर्दाना’ इमेज बनेगी। एक्शन करने की बात तो सोच ली जाती है, लेकिन इसके लिए सही कहानी का चुनाव नहीं किया जाता है।

बॉलीवुड में यूं भी मौलिक लेखन करने वालों का अभाव है, इसलिए निगाह दक्षिण भारतीय सिनेमा की ओर जाती है। वर्ष 2010 में रिलीज हिट मलयालम फिल्म ‘पोकिरी राजा’ का हिंदी रिमेक ‘बॉस’ नाम से बनाया गया है।

‘बॉस’ नुमा हिंदी फिल्में अस्सी और नब्बे के दशक में खूब बना करती थी, जिसमें कुछ लोग भ्रष्ट होते थे और उनके साथ हीरो माराकूटी के बहाने ढूंढा करता था। ‘बॉस’ में भी सब कुछ वही है जो हजारों बार दोहराया जा चुका है। एक भी सीन या किरदार ऐसा नहीं है जिसे देख कुछ नयापन लगे।

ये बॉस बड़ा अनोखा है। संगीत बजता है तो वह मूड में आता है और बदमाशों की पिटाई करता है। कुछ चीयरलीडर्सनुमा लड़कियां उस समय डांस करती रहती हैं जब वह फाइट करता है। वैसे बॉस का असली नाम सूर्या है। वह बॉस क्यों बनता है, इसके लिए अच्छे-खासे फुटेज खर्च किए गए हैं जो बोरियत से भरे हैं।

बचपन से ही सूर्या अपने पिता के खिलाफ कुछ नहीं सुन सकता है और जो उसके पिता को गा‍ली देता है उसकी वह खूब पिटाई करता है। परेशान होकर पिता उसे घर से निकाल देते हैं। बिग बॉस (डैनी) उसे बॉस बनाकर गलत धंधों में लगा देते हैं।

बॉस का एक छोटा भाई शिवा भी है, जो एक वर्दी वाले गुंडे आयुष्मान (रॉनित रॉय) की बहन से इश्क लड़ाता है। शिवा को आयुष्मान प्रताड़ित करता है। हारकर आदर्शवादी पिता अपने बिगड़ैल बेटे बॉस की शरण लेता है। अब फिल्म बॉस बनाम आयुष्मान हो जाती है।

फिल्म का निर्देशन किया है एंथनी डिसूजा ने, जिन्होंने ‘ब्लू’ नामक हादसा अक्षय कुमार को लेकर ही रचा था। एंथनी पर अक्षय को बेहद विश्वास है। उनके मुताबिक एंथनी जैसा तकनीशियन बॉलीवुड में दूसरा नहीं है, लेकिन एक कुशल तकनीशियन अच्छा निर्देशक हो ये जरूरी नहीं है।

इस बार एंथनी ने ज्यादा ऊंचे सपने नहीं देखते हुए सिंगल स्क्रीन के दर्शकों की पसंद के अनुरूप सिनेमा रचा है और ‘पोकिरी राजा’ जैसी फिल्म सामने हो तो उसके जैसी दूसरी फिल्म बनाना कोई बड़ी बात नहीं है।

एंथनी ने लॉजिक वगैरस जैसी चीजों को दरकिनार करते हुए ऐसी फिल्म बनाई है जिसमें हीरोगिरी नजर आए। स्लो मोशन वाले शॉट इतने डाले हैं कि एक चौथाई से ज्यादा फिल्म इस तरह के शॉट्स से भरी हुई है। हर दस-पन्द्रह मिनट ‍में फाइट सीन डाले गए हैं। रूटीन फिल्म को दिलचस्प बनाने का तरीका एंथनी को सीखना होगा।

मसालों के अनुपात में एंथनी से गड़बड़ हो गई। फिल्म का सारा फोकस एक्शन है। केबल वायर का उपयोग इसमें नजर नहीं आता है जो अच्छी बात है वरना दर्शक केबल वाले एक्शन देख उब चुके हैं। इमोशन और रोमांस का तड़का भी लगाया है। पिता-पुत्र के रिश्ते में जो इमोनशन निकल कर आने थे, वो नदारद हैं। बॉस और उसके पिता का रिश्ता बजाय दिल को छूने के बनावटी प्रतीत होता है। यही हाल रोमांस का है। अक्षय से इतनी फाइट कराई गई है कि बेचारे को रोमांस का वक्त ही नहीं मिलता इसलिए यह बॉस बिना हीरोइन के है। एक हीरोइन की कमी महसूस भी होती है।

कुछ कॉमेडी सीन जरूर अच्छे हैं। जैसे- बॉस अपने भाई शिवा से लंबे समय बाद मिलता है और शिवा उसके शरीर पर लिखे डायलॉग पढ़ता है, दरगाह के फाइट सीन में भी हास्य देखने को मिलता है, बॉस के लिए उसके गुर्गों का कुर्सी बन जाना भी अच्छा सीन है।

एंथनी फिल्म के पहले हिस्से में मार खा गए। इंटरवल के पहले वाला हिस्सा बेहद सुस्त और उबाऊ है। एक्शन फिल्मों की जो गर्मी उसमें चाहिए वो नदारद है। इंटरवल के बाद एक्शन और संवाद जोर पकड़ते हैं और फिल्म में थोड़ी-बहुत पकड़ बनती है।

गानों के नाम पर ‘बॉस’ और ‘पार्टी ऑल द नाइट’ की धुन ठीक है, लेकिन शब्द स्तरीय नहीं है। मौलिकता का अभाव फिल्म संगीत में भी नजर आता है। एक पुरानी हिट गाना नई फिल्म में डाला जाता है। यहां ‘जांबाज’ के गीत ‘हर किसी को नहीं मिलता’ से काम चलाया गया है।

मिनट बाद फिल्म में एंट्री लेने वाले अक्षय कुमार के आते ही सारे कलाकार साइड लाइन हो जाते हैं। अक्षय ने बॉस के किरदार को दिलचस्प बनाने की पूरी कोशिश की है, लेकिन कई बार वे भी असहज नजर आते हैं।

अदिति राव हैदरी की बिकिनी में एंट्री होती है, लेकिन बाद में उन्हें पूरी तरह भुला दिया गया है। यही हाल शिव पंडित का है। सोच-समझ कर फिल्म साइन करने वाले डैनी ने यह फिल्म क्यों की? उनकी प्रतिभा का कोई उपयोग निर्देशक नहीं कर पाया। कुछ वर्ष पहले मिथुन ‘बॉस’ जैसे किरदार निभाते थे, अब उम्र बढ़ गई तो बॉस के पिता बन गए। रॉनित रॉय को एक खूंखार पुलिस अफसर के रूप में देखना अच्छा लगा और ‘बॉस’ को उन्होंने कड़ी टक्कर दी। ‘बॉस’ अक्षय को ‘लक’ की‍ जरूरत भी है, इसलिए अपने लिए सोनाक्षी सिन्हा को लकी मानने वाले अक्षय ने उनसे दो गाने फिल्म में कराए हैं।

कुछ दिनों पहले सलमान खान ने कहा था कि अति होने के कारण मसाला एक्शन फिल्में अपना प्रभाव खोती जा रही हैं। सलमान को तो यह बात समझ आ गई है, संभव है कि ‘बॉस’ के बाद अक्षय कुमार भी इस बात को मानने लगे।

बैनर :
वायकॉम 18 मोशन पिक्चर्स

निर्माता : ‍
अश्विन वर्दे

निर्देशक :
एंथनी डिसूजा

संगीत :
यो यो हनी सिंह, चिरंतन भट्ट, पीए दीपिक, मीत ब्रॉस अंजान

कलाकार :
अक्षय कुमार, अदिति राव हैदरी, शिव पंडित, मिथुन चक्रवर्ती, डैनी, जॉनी लीवर, रॉनित रॉय, शक्ति कपूर, सोनाक्षी सिन्हा (आइटम नंबर)

सेंसर सर्टिफिकेट : यूए * 2 घंटे 24 मिनट 2 सेकंड


__________________________


अभिनव कश्यप का कहना है कि वे मनोरंजन प्रधान फिल्म बनाकर समाज की सेवा करते हैं क्योंकि लोगों के पास मनोरंजन की कमी है। इसलिए अभिनव की फिल्में उनके भाई अनुराग कश्यप की फिल्मों की तुलना में अलग होती है। अभिनव पर अस्सी और नब्बे दशक में बनने वाली मसाला फिल्मों का बड़ा प्रभाव है और यह उनकी पहली ब्लॉकबस्टर ‍मूवी ‘दबंग’ के साथ-साथ ताजा फिल्म ‘बेशरम’ में भी झलकता है।

उस दौर में हीरो के सीने पर बाल होना मर्दानी की निशानी मानी जाती थी। अक्सर हीरोइनें हीरो के सीने के बालों से खेला करती थीं, लेकिन बीच में ऐसा दौर आया जब हीरो चिकने सीने के नजर आने लगे, बेशरम के जरिये एक बार फिर बाल वाला सीना का दौर लौटाने की कोशिश की गई है।

फिल्म की कहानी भी उसी दौर की याद ताजा कराती है। अनाथ और सड़कछाप लड़का। बेशरम है पर दिल का भला है। अनाथाश्रम चलाने के लिए चोरियां करता है। नकचढ़ी लड़की। जो शुरू में नखरे दिखाती है और हीरो उसे पटाने के लिए तमाम हरकतें करता है। धीरे-धीरे वह पट भी जाती है। फिल्म में एक विलेन वाला ट्रेक भी है, जो हीरो को परेशान करता रहता है।

स्टोरी रूटीन हो, हजार बार दोहराई जा चुकी हो तो मामला स्क्रीनप्ले और प्रस्तुतिकरण पर आ टिकता है। कहानी को कुछ इस तरह पेश किया जाए कि दर्शकों का मनोरंजन हो। ‘बेशरम’ के प्रस्तुतिकरण में इतना दम तो है कि बोरियत नहीं होती। मनोरंजन का डोज लगातार मिलता रहता है। जानी-पहचानी कहानी होने के बावजूद समय अच्छे से कट जाता है।

‘दबंग’ जैसी सफल फिल्म के कारण अभिनव कश्यप पर जबरदस्त दबाव रहा होगा और उन्होंने अपनी दूसरी फिल्म बनाने में काफी समय भी लिया। कुछ नया करने के बजाय उन्होंने सुरक्षित दांव खेला है। ‘बेशरम’ में उन्होंने आजमाये हुए फॉर्मूलों को फिर दोहराया है।

दर्शकों को सोचने के लिए अभिनव वक्त नहीं देते। फिल्म की शुरुआत में एक जबरदस्त चेजिंग सीन से होती है और उसके बाद एक हिट गाना आता है। फिर हीरो की तमाम हरकतें शुरू हो जाती हैं। फिल्म फर्स्ट हाफ तक सरपट दौड़ती है। ऋषि कपूर और नीतू सिंह के किरदार भी फिल्म को आगे बढ़ाने में मदद करते हैं, लेकिन दूसरे हाफ में फिल्म थोड़ी कमजोर पड़ जाती है। गाने और फाइट सीन डालकर दर्शकों को बहलाने की कोशिश की गई है, लेकिन यह ट्रिक लगातार काम नहीं करती।

फिल्म में प्रेम कहानी दिखाई गई है, लेकिन हीरो-हीरोइन की केमिस्ट्री में दम नहीं होने से प्रभाव कम हो गया। जिस तरह से हीरोइन का रहन-सहन दिखाया गया है उससे वो कार मेल नहीं खाती जो वह चलाती है।

क्लाइमैक्स में कुछ नया नहीं सूझा तो ‘शोले’ और ‘गदर’ जैसी फिल्मों से माल उधार ले लिया गया। आजकल के दर्शक होशियार हैं। तपाक से पकड़ लेते हैं कि यह फलां फिल्म से लिया गया है। इसलिए निर्देशक ने अपनी बेशरमी भरी हरकत को स्वीकारने में ही भलाई समझी है कि उन्होंने कहां से माल उड़ाया है। हद तो तब हो गई जब ऋषि कपूर में सनी देओल की आत्मा आ जाती हैं और वे हैंडपंप उखाड़ देते हैं और दर्जन भर गुंडों की चकाचक धुलाई करते हैं।

आजकल हर हीरो टिपिकल मसाला फिल्म करना चाहता है क्योंकि यह दौर ही इस तरह की फिल्मों का है। रणबीर कपूर की इस तरह की यह पहली फिल्म है ताकि वे यह साबित कर सकें कि वे भी अक्षय कुमार, सलमान खान या अजय देवगन से कम नहीं हैं। उन्होंने फाइट, कॉमेडी और रोमांस किया है। फिल्म का पूरा भार उनके किरदार पर है और उन्होंने यह सारा वजन बखूबी उठाया है। फिल्म जहां कमजोर भी होती है वहां वे अपने अभिनय से फिल्म को संभाल लेते हैं। हीरोइन के रूप में पल्लवी शारदा का उन्हें सहयोग नहीं मिल पाया। पल्लवी अपनी एक्टिंग से प्रभावित करने में असफल रही हैं।

ऋषि कपूर और नीतू सिंह की सदाबहार जोड़ी एक बार फिर रंग में हैं। दोनों भ्रष्ट पुलिस ऑफिसर के रूप में दर्शकों को हंसाते रहते हैं। जावेद जाफरी ने इस बार खलनायकी के तेवर दिखाए हैं।

फिल्म में ढेर सारे गाने हैं, जो समय-समय पर आते रहते हैं। ललि‍त पंडित द्वारा संगीतबद्ध किए गए गीतों में ‘बेशरम’, ‘तेरा मोहल्ला’, ‘लव की घंटी’, ‘आ रे’ अच्छे बन पड़े हैं और उन्हें फिल्माया भी अच्छा है।

कुल मिलाकर ‘बेशरम’
का मजा तभी लिया जा सकता है
जब ज्यादा अपेक्षा लिए बगैर इसे देखा जाए।

बैनर :
रिलायंस एंटरटेनमेंट, मूवी टेम्पल

निर्माता :
संजीव गुप्ता, हिमांशु किशन मेहरा

निर्देशक :
अभिनव सिंह कश्यप

संगीत :
ललित पंडित

कलाकार :
रणबीर कपूर, पल्लवी शारदा, ऋषि कपूर, नीतू सिंह, जावेद जाफरी

सेंसर सर्टिफिकेट : यूए * 2 घंटे 18 मिनट


__________________________

वॉर्निंग देखते ही ‘ओपन वॉटर2: एड्रिफ्ट’ (2006) की याद आ जाती है क्योंकि ‘वॉर्निंग’ का मूल प्लॉट इसी फिल्म से लिया गया है। कॉलेज के पुराने दोस्त फिजी आयलैंड में मिलते हैं और एक याट से समुंदर में घूमने निकल जाते हैं। बीच समुद्र में तैराकी का मन होता है और सभी पानी में छलांग लगा देते हैं।

याट में सिर्फ एक वर्ष की बच्ची है जो सोई हुई है। जिस सीढ़ी के सहारे याट में लौटना है, गलतफहमी में वो वापस याट में चली जाती है। सभी बीच समुद्र में हैं। कैसे लौटा जाए? बच्ची जाग जाती है। शॉर्क इर्दगिर्द मंडराने लगती है। दिन ढलने लगता है और शुरु होती है बचने की जद्दोजहद।

फिल्म की कहानी उम्दा है और इसमें बेहतर फिल्म की बनने की संभावनाएं मौजूद हैं। इसके लिए जरूरी है कि स्क्रीनप्ले में ऐसा थ्रिल हो कि दर्शक सीट पर ही बैठा रहे, इमोशन ऐसे हों कि दर्शक पात्रों के दर्द को महसूस करे, उसे बैचेनी हो, लेकिन वॉर्निंग इस मामले में पीछे है। फिल्म में कुछ ही ऐसे क्षण हैं जो अच्छे लगते हैं, बाकी समय फिल्म बिलकुल सपाट नजर आती है।

फिल्म की शुरुआत बेहद बोर है। सभी दोस्तों का एक-दूसरे से संपर्क कर मिलने वाला भाग कुछ इस तरह फिल्माया गया है कि दर्शक कनेक्ट ही नहीं हो पाता। दोस्तों के बीच वो स्पार्क ही नजर नहीं आता कि वे वर्षों बाद मिल रहे हैं या बरसों से एक-दूसरे को मिस कर रहे थे।

फिल्म में थोड़ी पकड़ तभी आती है जब सभी पानी में बेबस होते हैं और बचने के लिए संघर्ष करते हैं। उनकी कोशिशें लगातार असफल रहती हैं। हालांकि यह भाग भी लंबा खींचा गया है और ‘बेबस’ गाने को बार-बार दोहराया गया है। ऐसी फिल्मों में गाने तो होना ही नहीं चाहिए। खैर, फिल्म में केवल यही रूचि रहती है कि ये कैसे बचेंगे और कौन बचेगा? फिल्म का अंत औसत किस्म का है, लेकिन पूरी तरह संतुष्ट नहीं कर पाता।

निर्देशक गुरमीत सिंह ने सीमित बजट में काम किया है और कहानी में मौजूद संभावनाओं को भुनाने में वे चूक गए हैं। कहने को तो फिल्म थ्री-डी में है, लेकिन इसका असर नजर नहीं आता है, जबकि अंडरवाटर सीक्वेंस को थ्री-डी के जरिये बेहतरीन तरीके से प्रस्तुत किया जा सकता था। ऐसा लगता है कि कुछ ही दृश्यों को थ्री-डी तकनीक के जरिये फिल्माया गया है।

कलाकारों का अभिनय भी फिल्म को कमजोर करता है। संतोष बरमोला, जतिन गुलाटी, मधुरिमा तुली, वरुण शर्मा, सुज़ाना रॉड्रिग्स अपने अभिनय से असर नहीं छोड़ पाएं, केवल मंजरी फड़णीस का अभिनय ही ठीक कहा जा सकता है।

कुल मिलाकर ‘वॉर्निंग’ औसत दर्जे की है। अच्छ
ी
बा
त
य
ह
ह
ै
क
ि
क
म
स
े
क
म
बॉलीवु
ड
मे
ं
इ
स
तर
ह
क
ी
फिल्
म
क
ी
शुरुआ
त
त
ो
हुई।

थ्री-डी

बैनर :
इरोज इंटरनेशनल, एलम्ब्रा एंटरटेनमेंट, बनारस मीडियावर्क्स

निर्माता :
अनुभव सिन्हा, पराग संघवी, सुनील लुल्ला

निर्देशक :
गुरमीत सिंह

संगीत :
शरीब तोषी, मीत ब्रॉस अंजान, जॉन स्टीवर्ट

कलाकार :
संतोष बरमोला, मधुरिमा तुली, वरुण शर्मा, मंजरी फडणीस, जितिन गुलाटी, सुमित सुरी, सुजाना रॉड्रिग्ज


__________________________
बदलते परिवेश में युवाओं की सोच रिश्ते, प्यार, शादी को लेकर बदली है और इसी बदलाव को यशराज फिल्म्स की ताज़ा फिल्म 'शुद्ध देसी रोमांस' में दिखाया गया है।

फिल्म के किरदार गहरे कन्फ्यूजन में फंसे हैं और इसी कन्फ्यूजन में शुद्ध देसी रोमांस की लव स्टोरी अलग मोड़ पर आती है।

कहानी तीन किरदारों रघु (सुशांत सिंह राजपूत), गायत्री (परिणीती चोपड़ा) और तारा (वाणी कपूर) के इर्द-गिर्द घूमती है। रघु टूरिस्ट गाइड है और यहां आने वाले हर मेहमान को वह अपने शहर के इतिहास और खूबसूरती के बारे में बताता है। मैरिज ब्यूरो चलाने वाले रघु के ताऊ (ऋषि कपूर) रघु से इसलिए परेशान हैं क्योंकि वह अपनी बात पर कायम नहीं रह पाता।

गायत्री अपने युग से आगे जीती है और उसकी जिंदगी में बेबाकी इस तरह है कि लोग उसे ज्यादा ही बोल्ड मानते हैं। रघु और गायत्री की मुलाकात के बाद ही उनकी प्रेम कहानी शुरू हो जाती है संकोची रघु और गायत्री दोनों एक साथ रहते-रहते शादी का फैसला भी कर लेते हैं, लेकिन गायत्री इस बारे में कोई ठोस फैसला नहीं ले पाती। ठीक शादी के दिन कुछ ऐसा होता है कि दोनों एक-दूसरे से अलग हो जाते हैं।

इसके बाद रघु और तारा एपिसोड चलता है और ताऊ की सलाह पर रघु तारा से शादी करने को तैयार है, लेकिन वह उसे प्रपोज़ करने के लिए सही मौके का इंतजार करता है, लेकिन कहानी में पेंच यह है कि एक बार फिर गायत्री उसके सामने आ जाती है। रघु, गायत्री और तारा मिलते हैं और यहीं से कहानी अलग रूप ले लेती है। अब रघु ‍किसका? यह क्लाइमैक्स है।

निर्देशक मनीष शर्मा ने शुद्ध देसी रोमांस को शुरू से पकड़ के रखा और किरदारों को कहानी की लाइन से भटकने नहीं दिया। किरदारों का कन्फ्यूज़न उन्होंने पर्दे पर बखूबी दिखाया लेकिन फिल्म के अंत उनकी पकड़ कमजोर नजर आई। मनीष की तारीफ करनी होगी कि उन्होंने सीन, लोकेशन और यहां तक की किरदारों के कपड़ों से भी इस रोमांस को देसी टच दिया है।

सुशांत ने संकोची युवा के किरदार को अच्छी तरह जिया है। किसिंग सीन्स में वे ज़रूर थोड़े असहज लगते हैं। परिणीती न केवल फिल्म में अपने कैरेक्टर में पूरी तरह डूब गई हैं, बल्कि उनकी छोटी छोटी हरकतें मुंह बनाना, कंधे उचकाना भी उनके किरदार में जान डालते हैं। बॉलीवुड को परिणीती के रूप में एक और प्रतिभावान अदाकारा मिल गई है। वाणी कपूर ने काफी प्रभावित किया है। ऋषि कपूर ने अपने काम को ठीक तरह से अंजाम दिया है। फिल्म का संगीत ठीकठाक है। बस, कुछ किसिंग सीन्स ठूंसे हुए लगते है।

कुल मिलाकर शुद्ध देसी रोमांस को आज के युवाओं की बदल ती सोच और कोई एक निर्णय पर नहीं पहुंचने के उनके कन्फ्यूज़न और देसी आधुनिक सोच मिश्रण को समझने के लिए देखा जाना चाहिए।


__________________________


चुनाव जीतने के पहले जो नेता जनता के बीच हाथ जोड़े खड़े नजर आते हैं, चुनाव जीतने के बाद जनता से कट जाते हैं। किसी भी तरह से पैसा कमाने के लिए सारे आदर्श ताक पर रख देते हैं। जनता को मालिक होना चाहिए, लेकिन नेता मालिक बन जाते हैं।

सरकार को सही रास्ते पर लाने के लिए केवल फेसबुक पर लाइक करने या चौराहों पर जलती हुई मोमबत्ती को हाथ में पकड़ खड़े रहने से कुछ नहीं होगा। यदि सड़ चुके सिस्टम को सुधारना है तो ठोस कदम उठाते हुए अच्छे लोगों को राजनीति में उतरना होगा। प्रकाश झा ने यह बात अपनी फिल्म ‘सत्याग्रह’ से कही है। दिक्कत यह है कि अपनी बात को वे ठीक से पेश नहीं कर पाए।

प्रकाश झा कभी बहुत अच्छे तकनीशियन नहीं माने जाते हैं, लेकिन जबरदस्त ड्रामे के सहारे वे ऐसे मुद्दे अपनी फिल्मों के जरिये उठाते आए हैं जिन्होंने सोचने पर मजबूर किया है। ‘सत्याग्रह’ में ड्रामा कमजोर है, इसलिए बात में वजन नहीं आ पाया है।

गांधीवादी द्वारकानाथ आनंद (अमिताभ बच्चन) का इंजीनियर बेटा अखिलेश (इंद्रनील सेनगुप्ता) षड्यंत्रपूर्वक मारा जाता है। एक मंत्री अखिलेश के परिवार को 25 लाख रुपये देने की घोषणा करता है।

अखिलेश की पत्नी सुमित्रा (अमृता राव) सरकारी दफ्तरों के चक्कर लगाकर थक जाती है, लेकिन उसे यह रकम नहीं मिलती। द्वारकानंद गुस्सा होकर कलेक्टर को थप्पड़ मार देता है। उसे जेल में डाल दिया जाता है।

यह खबर जब अखिलेश के दोस्त मानव राघवेन्द्र (अजय देवगन) को पता चलती है तो वह अंबिकापुर आता है। पोस्टर्स और फेसबुक के जरिये द्वारकानाथ को जेल से छुड़ाने की मुहिम चलाता है।

उसका साथ देते हैं लोकल नेता अर्जुन (अर्जुन रामपाल) और पत्रकार यास्मीन (करीना कपूर)। अखिलेश की मुहिम कामयाब हो जाती है, लेकिन इसके बाद सभी को सरकार के खिलाफ बहुत बड़ी लड़ाई लड़नी पड़ती है।

भ्रष्ट सरकार और व्यवस्था के खिलाफ कई फिल्म हम देख चुके हैं, चूंकि ‘सत्याग्रह’ अण्णा हजारे के लोकपाल आंदोलन से प्रेरित है और इसमें झलक मिलती है कि किस तरह यह आंदोलन असफल रहा, इसलिए थोड़ी अलग लगती है। लेकिन कमजोर स्क्रिप्ट, निर्देशन और संपादन फिल्म के प्रभाव को बहुत कम कर दिया है।

प्रकाश झा ने रियल लाइफ से प्रेरित होकर किरदार और प्रसंगों को फिल्म में दिखाया है। अण्णा हजारे और अरविंद केजरीवाल की झलक कुछ किरदारों में मिलती है तो ईमानदार इंजीनियर को मारे जाने की भी घटनाएं घटी हैं। कुछ लोग विरोध स्वरूप अपने आपको आग लगा लेते हैं और यहां भी एक युवा ऐसा ही कदम उठाता है। इन घटनाओं को ठीक से पिरोया नहीं गया है और पूरी फिल्म बिखरी नजर आती है।

कई ऐसे प्रसंग है, जिनकी फिल्म में जरूरत ही नहीं है या फिर उन्हें अधूरे मन से रखा गया है। उदाहरण के लिए अजय देवगन और करीना कपूर का रोमांटिक एंगल। अचानक अजय और करीना एक-दूसरे के करीब आ जाते हैं।

किरदारों को ठीक से पेश नहीं करने की कमजोरी भी फिल्म में नजर आती है। हर किरदार की एंट्री धांसू तरीके से होती है, लेकिन बाद में वो प्रभाव गायब हो जाता है। करीना कपूर को तेज-तर्रार रिपोर्टर दिखाया गया है, लेकिन बाद में वे सिर्फ गुड़िया बनी नजर आती हैं।

अजय देवगन को ऐसा युवा दिखाया गया है जो अपने सपनों को पूरा करने के लिए कुछ भी करने के लिए तैयार है और गांधीवादी द्वारकानाथ से उसके खयालात बिलकुल नहीं मिलते, लेकिन अचानक उसका मन बदल जाता है और वह अपनी 6713 करोड़ रुपये की कंपनी को शेअर होल्डर्स के बीच बांट देता है। इसके लिए भी सही सिचुएशन नहीं बन पाई।

अर्जुन रामपाल जीप में स्ट्रीट स्मार्ट नेताओं की तरह एंट्री लेता है, परंतु बाद में वह अजय देवगन की सिर्फ परछाई बना नजर आता है।

प्रकाश झा का निर्देशन बहुत सतही है। न उन्होंने स्क्रिप्ट की कमियों पर ध्यान दिया और न ही वे कलाकारों से अच्छा अभिनय निकलवाने में कामयाब रहे। पूरे समय महसूस होता है कि वे जल्दबाजी में काम निपटा रहे हैं।

स्क्रिप्ट के बिखराव का असर कलाकारों के अभिनय पर भी नजर आया। अजय देवगन आउट ऑफ फॉर्म दिखाई दिए। उनके कैरेक्टर में जोश-खरोश चाहिए था वो नदारद था। करीना कपूर का हाल भी अजय देवगन जैसा था।

मनोज बाजपेयी एक जैसा अभिनय करने लगे हैं। अपने नकारात्मक किरदार को उन्होंने हास्य का पुट दिया है और यह कुछ ज्यादा ही हो गया है। अमृता राव, अर्जुन रामपाल को करने के लिए ज्यादा कुछ नहीं था। अमिताभ बच्चन ने पूरी गंभीरता के साथ अभिनय किया है।

गीत-संगीत भी फिल्म में गुंजाइश नहीं थी, फिर भी रखे गए हैं जो सिर्फ लंबाई बढ़ाने के काम आते हैं। तकनीकी स्तर पर भी फिल्म कमजोर है। कई छोटी बातों का ध्यान नहीं रखा गया है। कुछ दृश्यों में प्रकाश बहुत ज्यादा नजर आता है। फिल्म के संपादन में सफाई नहीं है।

कुल मिलाकर ‘सत्याग्रह’ में विषय अच्छा उठाया है, लेकिन उसके साथ न्याय नहीं किया गया है।

बैनर :
यूटीवी मोशन पिक्चर्स, प्रकाश झा प्रोडक्शन्स

निर्माता :
प्रकाश झा, रॉनी स्क्रूवाला, सिद्धार्थ रॉय कपूर

निर्देशक :
प्रकाश झा

कलाकार :
अमिताभ बच्चन, अजय देवगन, करीना कपूर, मनोज बाजपेयी, अर्जुन रामपाल, अमृता राव, मुग्धा गोडसे


सेंसर सर्टिफिकेट : यूए * 2 घंटे 32 मिनट 4 सेकंड


__________________________

‘डोंट अंडरएस्टिमेट द पॉवर ऑफ कॉमनमैन’ यह संवाद शाहरुख खान ‘चेन्नई एक्सप्रेस’ में कई मर्तबा बोलते हैं, लेकिन चेन्नई एक्सप्रेस की टीम ने कॉमनमैन के कॉमन सेंस को अंडरएस्टिमेट करने की गलती कर दी है। लगता है कि शाहरुख खान दूसरे कलाकारों की इडली-डोसा छाप फिल्मों की सफलता को देख घबरा गए और उन्होंने भी उस लकीर पर चलने की कोशिश की। एंटरटेनमेंट के नाम पर कॉमन सेंस को किनारे रखा और नतीजे में ‘चेन्नई एक्सप्रेस’ जैसी फिल्म सामने आती है, जिसमें मनोरंजन नामक इंजिन नहीं है।

इस फिल्म में शाहरुख ने अपने किरदार का ‘लकी’ नाम राहुल रखा, डीडीएलजे के सीन दोहराए, निर्देशक रोहित शेट्टी ने कारें उड़ाई, कॉमेडी के नाम पर आइटम्स रखें, आइटम सांग रखा, लेकिन सब बेकार। मनोरंजन के नाम पर जो हरकतें की गई हैं वो बिलकुल लुभाती नहीं है। यह फिल्म पूरी तरह से सपाट है।

कहानी बेहद साधारण है। राहुल (शाहरुख खान) को अपने दादा की अस्थियां रामेश्वरम में विसर्जित करना है। वह मौज-मस्ती के लिए गोआ जाना चाहता है, लेकिन अपनी दादी को चकमा देने के लिए वह मुंबई से चेन्नई एक्सप्रेस में सवार हो जाता है ताकि अगले स्टेशन से उतरकर वह गोआ की ओर चल पड़े।

जैसे ही ट्रेन चलती है, मीना (दीपिका पादुकोण) प्लेटफॉर्म पर दौड़ लगाती हुई आती है। राहुल अपना हाथ आगे बढ़ाकर उसे बोगी में बैठा लेता है। पीछे तीन-चार लोग और आते हैं उनकी भी वह मदद कर देता है। बाद में उसे पता चलता है कि वो लोग गुंडे हैं और मीना का अपहरण कर गांव ले जा रहे हैं।

राहुल अपनी गलती पर शर्मिंदा होता है और मीना को बचाने की कोशिश में उसके गांव तक पहुंच जाता है। मीना के पिता गांव के डॉन रहते हैं और दूसरे गांव के एक डॉन से उसकी शादी करवाना चाहते हैं। मीना यह शादी नहीं करना चाहती है और राहुल को अपना प्रेमी बता देती है। इसके बाद राहुल और मीना भागते रहते हैं और डॉन के गुंडे उन्हें ढूंढते रहते हैं। मुंबई से रामेश्वरम की यात्रा में दोनों के साथ कई घटनाएं घटती हैं और प्रेम के बीज अंकुरित होते हैं।

इस कहानी में कई छेद हैं। रोहित शेट्टी की यह खासियत है कि वे प्रसंगों को इतना मजेदार रखते हैं कि दर्शक कहानी की कमियों को इग्नोर कर देता है, लेकिन चेन्नई एक्सप्रेस में रोहित का यह जादू नदारद है, लिहाजा बार-बार कमियों की ओर ध्यान जाता है। जैसे, दीपिका के गांव में जाकर शाहरुख फंस जाता है। मोबाइल उसके पास नहीं रहता। कही से मोबाइल का इंतजाम होता है तो उसे एक भी नंबर याद नहीं है। जबकि कितनी भी कमजोर याददाश्त हो, दो-चार नंबर तो याद रहते है।

पुलिस उसकी नहीं सुनती क्योंकि वो डॉन से डरती है, लेकिन वह दूसरे गांव में रहने के बावजूद वहां की पुलिस की मदद नहीं लेता। उसकी कोशिश कभी यह नहीं दिखाती कि वह दीपिका के पिता के चंगुल से निकलने के प्रति गंभीर है।

चेन्नई एक्सप्रेस की एक ओर बड़ी खामी यह है कि दीपिका और शाहरुख को छोड़ कोई भी किरदार दमदार नहीं है। आमतौर पर रोहित शेट्टी ढेर सारे किरदारों को लेकर फिल्म बनाते हैं, लेकिन चेन्नई एक्सप्रेस में कैमरा शाहरुख-दीपिका पर इतना ज्यादा फोकस रहता है कि कोफ्त होने लगती है। किरदारों की कमी महसूस होती है।

फिल्म समीक्षा का शेष भाग... अगले पेज पर...
फिल्म में ढेर सारे संवाद तमिल में हैं। रोहित जिन दर्शकों के लिए फिल्म बनाते हैं वे यह कभी नहीं चाहेंगे कि उन्हें हिंदी फिल्म में ज्यादातर संवाद तमिल में सुनने को मिले। यदि रोहित तमिलभाषियों को हिंदी बोलते हुए भी दिखा देते तो कोई हर्ज नहीं था। फिल्म की हीरोइन को तो उन्होंने हिंदी बोलते हुए दिखाया है जो तमिलभाषी है।

मसाला फिल्मों के रोहित शेट्टी काबिल निर्देशक माने जाते हैं। उन्हें पता रहता है कि किस मसाले का कब और कितनी मात्रा में उपयोग करना है, लेकिन चेन्नई एक्सप्रेस में उनका अनुपात गड़बड़ा गया है। इंटरवल के पहले उन्होंने मात्र एक गाना रखा है और दूसरे हिस्से में कई गाने हैं।

इस फिल्म से रोमांस भी नदारद है। शाहरुख खान रोमांस के बादशाह माने जाते हैं और कहानी की भी यह मांग थी कि मुंबई से रामेश्वरम्‍ की यात्रा के दौरान फिल्म के दोनों किरदारों में रोमांस पैदा किया जाए। लगभग दो-तिहाई से भी ज्यादा फिल्म गुजरने के दोनों किरदारों में प्रेम के बीज अंकुरित होते हैं, तब तक बात हाथ से निकल चुकी होती है। कई उटपटांग प्रसंग देख कर दर्शक थक चुका होता है।

इंटरवल के पहला वाला हिस्सा उबाऊ है। प्रसंगों को बहुत लंबा रखा गया है। खासतौर पर ट्रेन में शाहरुख-दीपिका और गुंडों के दृश्यों की लंबाई बहुत ज्यादा है। कई दृश्य ऐसे हैं जिनका कहानी से कोई वास्ता ही नहीं है। मसलन जंगल में शाहरुख और एक बौने पर फिल्माया गया दृश्य।

दीपिका के रात में सपने देखने वाला दृश्य, शाहरुख-दीपिका का गाने गाकर बातें करना, दीपिका को गोद में उठाकर शाहरुख का मंदिर की सीढ़ियां चढ़ना जैसे कुछ उम्दा दृश्य भी हैं, लेकिन इनकी गिनती कम हैं। खास बात यह है कि कॉमेडी के नाम अश्लीलता और फूहड़ता से दूरी बना कर रखी गई है।

एक औसत स्क्रिप्ट और औसत निर्देशन से उठकर शाहरुख खान ने अपने कंधों पर फिल्म खींचने की भरपूर कोशिश की है, लेकिन उनके लिए भी यह भार कुछ ज्यादा ही है। अपनी चिर-परिचित स्टाइल में उन्होंने अभिनय किया है और क्लाइमेक्स में उनका अभिनय बेहतरीन है। कहा जा सकता है वे एकमात्र कारण हैं जिनकी वजह से फिल्म में थोड़ी रूचि बनी रहती है।

कॉकटेल, ये जवानी है दीवानी जैसी फिल्मों आधुनिक लड़की के किरदार निभाने के बाद दीपिका ने देसी गर्ल का रोल निभाया है। उच्चारण और अभिनय के लिए उन्होंने काफी मेहनत की है और परिणाम सुखद रहा है। कॉमिक सींस में उनकी टाइमिंग भी अच्छी रही है। सत्यराज और निकितिन धीर के लिए करने को ज्यादा कुछ नहीं था। फिल्म का म्युजिक हिट तो नही है, लेकिन तितली, वन टू थ्री फोर सुनने और देखने में अच्छे लगते हैं।

रोहित शेट्टी, शाहरुख खान और दीपिका पादुकोण के नाम से जिस कमर्शियल और एंटरटेनमेंट से भरपूर फिल्म की अपेक्षाएं पैदा होती हैं उस पर ‘चेन्नई एक्सप्रेस’ खरी नहीं उतरती। यह एक्सप्रेस की तरह नहीं बल्कि लोकल गाड़ी की तरह चलती है।

बैनर :
यूटीवी मोशन पिक्चर्स, रेड चिलीज़ एंटरटेनमेंट

निर्माता :
गौरी खान, करीम मोरानी

निर्देशक :
रोहित शेट्टी

संगीत :
विशाल-शेखर

कलाकार :
शाहरुख खान, दीपिका पादुकोण, सत्यराज, निकतिन धीर, प्रियमणि

सेंसर सर्टिफिकेट : यूए * सर्टिफिकेट नंबर : सीसी/डीआईएल/2/152/2013 (दि.29/7/2013)
अवधि : 2 घंटे 22 मिनट 49 सेकंड


__________________________


ओसामा बिन लादेन को जिस तरह से अमेरिका ने पाकिस्तान में घुसकर मार डाला था, उसके बाद कई लोगों का कहना था कि भारत भी ऐसा क्यों नहीं कर सकता। भारत का मोस्ट वांटेड मैन भी पाकिस्तान में छिपकर बैठा है और हमें भी अमेरिकियों की तरह करना चाहिए।

इस आइडिए पर फिल्म निर्देशक निखिल आडवाणी ने ‘डी डे’ नामक फिल्म बनाई है। भारत के मोस्ट वांटेड मैन को उन्होंने गोल्डमैन का नाम दिया है, जिसे ऑपरेशन गोल्डमैन के तहत जिंदा पकड़ कर पाकिस्तान से भारत लाने की कोशिश की जाती है। यह पूरी तरह से निर्देशक और लेखक की कल्पना है, लेकिन वास्तव में ऐसी घटना संभव है और यही फिल्म की खासियत है।

चार अंडरकवर एजेंट्स को गोल्डमैन को पकड़कर लाने का जिम्मा सौंपा जाता है। वली खान इस ऑपरेशन के तहत वर्षों से पाकिस्तान में है। वहां उसने अपना परिवार भी बसा लिया है। असलम ने डॉन के काफिले में अपनी जगह बना ली है। रूद्र प्रताप सिंह और जोया इस ऑपरेशन को अंजाम देने के लिए पाकिस्तान में घुसते हैं।

इस ऑपरेशन को अंजाम देने के लिए सरकार से इजाजत मांगी जाती है। सरकार रॉ को गोलमोल जवाब देती है, जिसे अप्रत्यक्ष रूप से हां माना जा सकता है। जो मंत्री इजाजत देता है, उसे उसका सहयोगी कहता है कि मैडम ने बुलाया है, इस इशारे से समझा जा सकता है कि वह मंत्री कौन है।

गोल्डमैन के बेटे की शादी एक बड़े होटल में है और वही उसे पकड़ने का प्लान बनाया जाता है। कागज पर स्पष्ट नजर आने वाला प्लान हकीकत में बहुत धुंधला हो जाता है। गड़बड़ियां होती हैं, कुछ ऐसी समस्याएं आ खड़ी होती हैं, जिनके बारे में सोचा भी नहीं था। ये चारों जांबाज ऑफिसर्स मुसीबत के दलदल में फंस जाते हैं।

पाकिस्तानी पुलिस, गोल्डमैन के गुर्गें पीछे पड़ जाते हैं और भारत सरकार भी इनसे पल्ला झाड़ लेती है। तमाम विकट परिस्थितियों में फंसे चारों लोग जान बचा पाते हैं या नहीं? गोल्डमैन को भारत ला पाते हैं या नहीं? यह एक थ्रिलर के रूप में फिल्म में दिखाया गया है।

डी डे का फर्स्ट हाफ बेहतरीन है। फिल्म इतनी तेजी से भागती है कि इंटरवल होते समय उत्सुकता पैदा होती है कि अब आगे क्या होगा, लेकिन फिल्म का दूसरा हिस्सा अपेक्षाओं पर खरा नहीं उतरता। यहां न केवल फिल्म खींची गई है बल्कि कई अविश्वसनीय प्रसंग इस दौरान घटते हैं। कल्पना की उड़ान कुछ ज्यादा ही ऊंची हो गई है। ‘गदर’ की याद आती है जिसमें सनी देओल अकेले ही पाक सेना से भिड़ते हुए अपनी पत्नी को भारत ले आते हैं। ‘डी डे’ में भी कुछ इसी तरह की बात है, लेकिन ‘गदर’ जितनी ड्रामेटिक नहीं है। फिल्म का अंत परफेक्ट नहीं कहा जा सकता है। थोड़ी बहुत भाषण बाजी के बाद एक एजेंट का इतना बड़ा कदम उठा लेना सही प्रतीत नहीं होता।

फिल्म में इन चारों एजेंट्स की भावनाओं को भी उनकी ड्यूटी से जोड़ा गया है। किस तरह ये अपने परिवार को मिस करते हैं, इन्हें अपनों की कुर्बानी देनी पड़ती है या फिर किसी से रिश्ता बनाने में ये हिचकते हैं। इरफान का अपनी फैमिली से जुड़ाव को बखूबी पेश किया गया है, लेकिन हुमा के पति वाले एंगल के लिए जबरन जगह बनाई गई है। सरकारी स्तर पर हो रही धांधलियों को भी हल्के से छूआ गया है।

निर्देशक के रूप में निखिल आडवाणी का काम ठीक है। डॉन के किरदार को उन्होंने ड्रामेटिक नहीं बनाते हुए रियल रखा है। उन्होंने थ्रिल पैदा करने में सफलता पाई है, लेकिन स्क्रिप्ट की बड़ी खामियों को नजरअंदाज भी किया है, जिससे ऐसा आभास होता है कि गोल्डमैन को भारत लाना यानी म्युनिसिपैलिटी के गार्डन से फूल चुराने के समान है।

फिल्म के कलाकारों का काम बेहतरीन है। ऋषि कपूर लगातार उम्दा अभिनय कर रहे हैं। अग्निपथ, औरंगजेब के बाद डी डे में भी उन्होंने खलनायकी के तेवर दिखाए हैं। बिना गुस्सा किए या चिल्लाए उन्होंने गोल्डमैन का खौफ पैदा किया है।

इरफान खान ने ऐसे शख्स का किरदार निभाया है जो फर्ज और परिवार के बीच जूझता रहता है। फिल्म के क्लाइमेक्स में उन्हें हीरो के रूप में पेश किया गया है। अर्जुन रामपाल को उन्हीं भूमिकाओं में लिया जाता है जिसमें उन्हें चेहरा भावहीन रखना पड़ता है। डी डे में भी पूरे समय वे एक जैसे भाव लिए दिखाई दिए। श्रुति हासन छोटे रोल में प्रभावित करती हैं। हुमा कुरैशी को करने के लिए ज्यादा कुछ नहीं था। नासेर के लिए इस तरह के रोल निभाना बेहद आसान है।

डी डे एक अच्छे आइडिए पर बनाई गई है, लेकिन स्क्रिप्ट की खामियों के कारण बात पूरी तरह नहीं बन पाई। इसके बावजूद टाइम पास के लिए यह देखी जा सकती है।

बैनर :
डार मोशन पिक्चर्स, एमे एंटरटेनमेंट प्रा.लि.

निर्माता :
मनीषा अडवाणी, अरुण रंगाचारी, मधु भोजवानी, विवेक रंगाचारी

निर्देशक :
निखिल आडवाणी

संगीत :
शंकर-एहसान-लॉय

कलाकार :
ऋषि कपूर, इरफान खान, अर्जुन रामपाल, हुमा कुरैशी, श्रुति हासन, नासेर

सेंसर सर्टिफिकेट : यूए

__________________________


फिल्म के हीरो संजू (इमरान) और उसके दो साथियों को डॉक्टर बताता है कि संजू को सिर पर चोट लगी है और उसकी याददाश्त आती-जाती रहेगी। कुछ बातें वो भूल जाएगा, कुछ याद रहेगी, जो बातें याद है उन्हें वो भूल सकता है। इस गोलमोल जवाब के इर्दगिर्द ‘घनचक्कर’ के लेखक और निर्देशक ने अपना खेल खेल लिया है।

इस तर्क के जरिये उन्होंने दर्शकों के मन में उठने वाले अधिकांश सवालों को संतुष्ट करना चाहा है और इसका कुछ ज्यादा फायदा भी उठा लिया है। बहरहाल, तर्क से सहमत नहीं भी हुआ जाए तो भी फिल्म लंबे समय तक बांध कर रखती है, लेकिन अंत तक पहुंचते-पहुंचते लेखकों के पास आइडिए खत्म हो जाते हैं। अंत वैसा धमाकेदार नहीं है जैसा कि माहौल बनाता है।

फिल्म की शुरुआत जबरदस्त है। संजू अपनी बीवी नीतू (विद्या बालन) के साथ खाना खा रहा है और उसके मोबाइल पर पंडित (राजेश शर्मा) और इदरीस (नमित दास) का कॉल आता है। वे उसे बैंक रॉबरी के लिए कहते हैं। इस काम के बदले में उसे दस करोड़ रुपये मिलेंगे।

संजू इसमें कोई रूचि नहीं लेता क्योंकि उसके पास इतना पैसा है कि तीन-चार साल मजे से कट सकते हैं, लेकिन नीतू कहती है कि आखिरी चोरी करने लेने में कोई बुराई नहीं है। दस करोड़ मिलेंगे तो एक बढ़िया घर, कार और यूरोप ट्रिप पर जाया जा सकता है।

मुंबई की लोकल में तीनों मीटिंग करते हैं। इसके बाद बहुत ही मजेदार तरीके से बैंक लूटी जाती है। धर्मेन्द्र, अमिताभ बच्चन और उत्पल दत्त के मास्क लगाकर वे इस काम को अंजाम देते हैं। तीनों मास्क के एक्सप्रेशन बिलकुल अलग रहते हैं। एक हंसता हुआ, दूसरा गंभीर तो तीसरा परेशान।

बैंक से 30 से 35 करोड़ रुपये लूटने के बाद संजू को रकम छिपाने के लिए दी जाती है। तीनों तीन महीने बाद मिलने का निश्चय करते हैं ताकि मामला ठंडा हो जाने पर रकम का बंटवारा कर सके।

तीन महीने बाद पंडित और इदरीस जब संजू को फोन लगाते हैं तो वह उनको पहचानता ही नहीं। एक एक्सीडेंट में उसे सिर पर चोट लगती है और याददाश्त के आने-जाने का सिलसिला शुरू हो जाता है। उसे याद ही नहीं आता कि रकम कहां छिपाई है।

संजू के घर आकर पंडित और इदरीस रहने लगते हैं ताकि उसे याद आए और उन्हें अपना हिस्सा मिले। यहां तक फिल्म को राजकुमार गुप्ता ने शानदार तरीके से फिल्माया है। दर्शकों को चक्कर में भी डाला है। क्या संजू झूठ बोल रहा है? क्या संजू और नीतू मिले हुए हैं? क्या नीतू को पता है कि संजू ने पैसे कहां छिपाए हैं? इन कैरेक्टर्स के जरिये कॉमेडी का तड़का भी लगाया है।

विद्या बालन एक लाउड पंजाबी महिला की भूमिका में हैं। वॉग और फेमिना जैसी मैगजीन पढ़कर उस पर फैशन का भूत सवार है। चूंकि पार्टी में जाने का अवसर तो मिलता नहीं है, इसलिए घर पर ही वह फैशनेबल कपड़े पहन कर घूमती रहती है।

फिल्म के दूसरे हाफ में कहानी में ढीलापन आता है। कई बातों को दोहराया जाता है, जिससे फिल्म की रफ्तार सुस्त हो जाती है। यहां पर जो थ्रिल पैदा होना था, उसमें कमी लगती है। 35 करोड़ रुपये को ढूंढने की छटपटाहट संजू के किरदार में नहीं दिखाई देती है। लेकिन कहानी की कमजोरी पर निर्देशक राजकुमार गुप्ता का प्रस्तुतिकरण भारी पड़ता है।

बैंक रॉबरी, फोन सेक्स वाला सीन, रोडसाइड बैठने वाले बाबा वाला सीन, सब्जी खरीदकर लोकल ट्रेन में आने वाला किरदार के जरिये अच्छी कॉमेडी की गई है। उतार-चढ़ाव के जरिये निर्देशक दर्शकों की उत्सुकता को बढ़ाने में कामयाब होते हैं कि 35 करोड़ रुपये संजू ने कहां छिपाए हैं। लेकिन जब इस रहस्य से पर्दा हटता है तो कहानी की कमजोरी सामने आती है।


परवेज शेख द्वारा लिखी कहानी में कुछ सवाल पैदा होते है? संजू को ही इतने सारे रुपये छिपाने की जिम्मेदारी क्यों दी जाती है? तीनों मिलकर भी कही पैसे छिपा सकते थे? इदरीस और पंडित उस पर इतना भरोसा क्यों करते हैं? इतनी बड़ी बैंक रॉबरी के बावजूद पुलिस का कोई रोल फिल्म में क्यों नजर नहीं आता? फिल्म का अंत खोदा पहाड़ निकली चुहिया कहावत पर सही बैठता है।

इमरान हाशमी ने एक ऐसे आलसी इंसान का किरदार निभाया है जिसे घर पर पड़े रहकर टीवी देखना पसंद है। याददाश्त के आने-जाने के कारण वह ‘घनचक्कर’ बना फिरता रहता है। हाशमी ने यह किरदार अच्छे से निभाया है।

विद्या बालन ने कैरेक्टर की डिमांड पर लाउड एक्टिंग की है। उनका रोल बहुत दमदार नहीं है, लेकिन अपने अभिनय से उन्होंने कैरेक्टर को अच्छा-खासा आयाम दिया है। राजेश शर्मा और नमित दास ने अपने किरदारों को कैरीकेचर नहीं बनने दिया है और अच्छी कॉमेडी की है।

खास बात यह कि तमाम कमजोरी के बावजूद ‘घनचक्कर’ बोर नहीं करती और समय अच्छे से कट जाता है।

बैनर : यूटीवी मोशन पिक्चर्स

निर्माता :
रॉनी स्क्रूवाला, सिद्धार्थ रॉय कपूर

निर्देशक :
राजकुमार गुप्ता

संगीत :
अमित त्रिवेदी

कलाकार :
इमरान हाशमी, विद्या बालन, राजेश शर्मा, नमित दास, प्रवीण डबास

सेंसर सर्टिफिकेट : यूए * दो घंटे 17 मिनट 47 सेकंड


__________________________


दस-पन्द्रह वर्ष पूर्व पहले सोचा भी नहीं जा सकता था कि धनुष जैसा एक सामान्य लुक वाला आदमी भी फिल्म में हीरो बन सकता है। उस वक्त सामान्य इंसान के रोल में भी हैंडसम नौजवान को चुना जाता था। ‘रांझणा’ में धनुष ने कुंदन नामक किरदार निभाया है और इस कैरेक्टर की डिमांड धनुष जैसे लुक वाले एक्टर की ही थी।

‘रांझणा’ एक छोटे शहर की कहानी है। फिल्म में यह बनारस दिखाया गया है। अक्सर इन शहरों में ऐसे नौजवान मिलते हैं जो मोहल्ले की लड़कियों को देख आहें भरते रहते हैं और इंजीनियर/डॉक्टर ये लड़कियां ले उड़ते हैं। भावनाओं में बहकर ये ब्लेड से नस काट लेते हैं। ‘रांझना’ का हीरो दो बार और हीरोइन एक बार यह काम करते हैं।

दसवीं कक्षा का छात्र कुंदन (धनुष) बचपन से ही एक मुस्लिम लड़की पर मर मिटता है, जो अब नवीं कक्षा में है। एक दर्जन थप्पड़ खाने के बाद उसे पता चलता है कि उस लड़की का नाम जोया है। वह जोया (सोनम कपूर) को इतना चाहता है कि उसके थप्पड़ खाकर की भी गर्व महसूस करता है।

फिल्म के पहले गाने से ही निर्देशक आनंद एल. राय ने माहौल बना दिया और बनारस की तंग गलियों में कुंदन के एकतरफा प्यार को हल्की-फुल्की कॉमेडी के साथ फिल्माया है। कुंदन की तरफ जोया आकर्षित होती है, लेकिन जब उसे पता चलता है कि लड़का हिंदू है तो वह अपने कदम वापस खींच लेती है।

कुंदन हार नहीं मानता और अपने प्रयास जारी रखता है। प्यार नहीं करने के बावजूद जोया उससे गले मिलती है, गाल पर चुंबन देती है। जब मुसीबत में फंसती है तो कुंदन को ही याद करती है। बेचारा कुंदन इसे प्यार समझ बैठता है, जबकि जोया उसे कई बार कहती है कि वह उसे नहीं चाहती।

जोया के घर पर जब यह बात पता चलती है तो उसे पढ़ने के लिए शहर से बाहर भेज दिया जाता है। जोया अब दिल्ली के जवाहरलाल नेहरू यूनिवर्सिटी की छात्रा है और एक युवा छात्र अकरम (अभय देओल) को दिल दे बैठती है।

बनारस लौटकर जब जोया यह बात कुंदन को बताती है तो वह स्कूटर सहित नदी में कूद जाता है। वह ठहरा सच्चा प्रेमी। जोया की खुशी को ही अपनी खुशी समझता है और जोया-अकरम की शादी की सारी अड़चनें वह दूर करता है। इसके बाद फिर फिल्म में एक ट्विस्ट आता है और इंटरवल हो जाता है। यहां तक कहानी में नए-नए मोड़ आते हैं और कई मजेदार दृश्य इस प्रेम कहानी में देखने को मिलते हैं।

इंटरवल के बाद फिल्म अचानक दिशा बदल लेती है। प्रेम कहानी पिछली सीट पर चली जाती है और ड्राइविंग सीट पर महिलाओं पर हो रहे अत्याचार, एंटी करप्शन जैसे मुद्दे हावी हो जाते हैं। अचानक एक अच्छे ट्रेक पर चल रही कहानी बिखर जाती है।

प्रेम कहानी में राजनीतिक मुद्दे के घुसते ही फिल्म अपनी चमक खो देती है। यह ट्रेक जोया के किरदार की महत्वाकांक्षा और स्वार्थ को रेखांकित करता है, लेकिन ये बहुत ही सतही है। कई बार समझना मुश्किल हो जाता है कि निर्देशक/लेखक क्या कहना चाहते हैं जबकि उन्होंने इसके लिए पूरा-पूरा फिल्म का दूसरा हाफ लिया है। स्क्रिप्ट कमजोर पड़ने के बावजूद धनुष अपने अभिनय के बल पर फिल्म को थामे रखते हैं।

इस बात में दो राय नहीं है कि आनंद एल. राय एक काबिल निर्देशक हैं। उन्होंने बनारस शहर को एक कैरेक्टर की तरह पेश किया है। कुंदन के एकतरफा प्यार को त्रीवता के साथ दिखाया है। कई छोटे-छोटे सीन, जैसे चोर वाला, सिलेंडर वाला, बढ़िया तरीके से फिल्माए हैं, लेकिन फिल्म के सेकंड हाफ को वे ठीक से संभाल नहीं पाए।

धनुष अपने अभिनय से प्रभावित करते हैं। उनकी ऊर्जा परदे पर दिखती है। उनका हिंदी उच्चारण दोषपूर्ण है, लेकिन अखरता नहीं है। सोनम कपूर खूबसूरत और मासूम लगी हैं। रोमांटिक दृश्यों को उन्होंने अच्छे से निभाया है, लेकिन कई ड्रामेटिक सींस में उनका अभिनय कमजोर नजर आया।

अभय देओल ने एक तेज-तर्रार युवा नेता की संक्षिप्त भूमिका दमदार तरीके से निभाई। फिल्म में हीरो का एक दोस्त भी है जिसे मोहम्मद जीशान अय्यूब ने निभाया है। मोहम्मद को बेहतरीन डायलॉग मिले हैं और उन्होंने यूपी लहजे में इन्हें बखूबी बोला है। फिल्म के दूसरे हाफ में उनकी कमी खलती है। स्वरा भास्कर ने बिंदिया नामक लड़की का रोल निभाया है जो कुंदन पर लट्टू है और उनका अभिनय भी बेहतरीन है।

‘रांझणा’ के प्लस पाइंट्स हैं, पहला हाफ, एआर रहमान का संगीत, धनुष का कैरेक्टर और फिल्म के संवाद। माइनस पाइंट है फिल्म का दूसरा हाफ।

बैनर :
इरोज इंटरनेशनल

निर्माता :
कृषिका लुल्ला

निर्देशक :
आनंद एल. राय

संगीत :
एआर रहमान

कलाकार :
धनुष, सोनम कपूर, अभय देओल, मोहम्मद जीशान अय्यूब, स्वरा भास्कर

सेंसर सर्टिफिकेट : यूए * 2 घंटे 20 मिनट


__________________________


फुकरे मतलब गुड फॉर ‍नथिंग किस्म के युवा। जेब से कड़के, किसी काम के नहीं, लेकिन ऊंचे सपने। हमेशा जुगाड़ में लगे रहते हैं कि किस तरह से सपने पूरे हो और बुरे काम करने में भी हिचकते नहीं हैं। ऐसे ही चार फुकरों की कहानी है नई फिल्म ‘फुकरे’ की, जिसके निर्माताओं में फरहान अख्तर का नाम भी है।

फरहान अख्तर को यार-दोस्तों के रिश्तों पर फिल्म बनाना बेहद पसंद है। उनके बैनर से ‘‍दिल चाहता है’ और ‘जिंदगी ना मिलेगी’ दोबारा’ जैसी बेहतरीन फिल्में निकली हैं। इन दिनों भी यार-दोस्तों की कहानियों पर बनी फिल्में सफलता हासिल कर रही हैं। चाहे वो देल्ही बैली हो, थ्री इडियट्स हो, काई पो चे हो या रॉक ऑन हो।

शॉर्टकट का रास्ता लुभावना जरूर लगता है क्योंकि कम समय और मेहनत में मंजिल करीब दिखाई देती है, लेकिन अक्सर इस राह पर चलने वाले लोग मुसीबतों में घिर जाते हैं। यही कहानी है ‘फुकरे’ की।

सरकारी स्कूल में पढ़ने वाले दो छात्र हनी (पुलकित सम्राट) और चूचा (वरुण शर्मा) ऊंचे कॉलेज में जाने के सपने देखते हैं ताकि लड़कियों को पटा सकें। एक ही क्लास पास करने में कई साल लगाने वाले इन छात्रों को पता है कि वे इतने नंबर नहीं ला पाएंगे कि वे उन्हें मनपसंद कॉलेज में एडमिशन मिल सके।

इन दोनों को एक अजीबो-गरीब वरदान प्राप्त है। चूचा रात में सपना देखता है और सुबह हनी को बताता है। हनी सपने का विश्लेषण कर ये पता कर लेता है कि आज लॉटरी में कौन सा नंबर खुलेगा और हमेशा उसका विश्लेषण सही बैठता है।

कॉलेज जाने की जुगाड़ में उन्हें एक ऐसे शख्स पंडित जी का पता चलता है जो पेपर लीक करता है। उसे देने के लिए दोनों के पास पैसे नहीं है। उनकी मुलाकात एक और स्टुडेंट लाली (मनजोत सिंह) से होती है जिसे भी कॉलेज में एडमिशन लेना है। एक और शख्स जफर (अली फजल) इनसे आ जुड़ता है जिसे अपने पिता का इलाज कराने के लिए पैसों की जरूरत है।

सभी मिलकर एक लेडी गैंगस्टर भोली पंजाबन (रिचा चड्ढा) से पैसे उधार लेते हैं ताकि लॉटरी के जरिये पैसा कमाया जा सके। सपना गलत साबित होता है और ये सब फंस जाते हैं। भोली पंजाबन से बचने की कोशिश करते हैं तो पुलिस पीछे पड़ जाती है। कैसे ये सब इससे छुटकारा पाते हैं, ये फिल्म में कॉमेडी के तड़के साथ दिखाया गया है।

फुकरे की कहानी थोड़ी अविश्वसनीय है। साथ ही कुछ सवाल भी दिमाग में उठते हैं? जब चूचा का सपना और हनी का विश्लेषण हमेशा सटीक बैठता है तो लॉटरी के पैसों के जरिये आसानी से जिंदगी बिताई जा सकती है। कॉलेज में एडमिशन लेने के बजाय कॉलेज ही बनाया जा सकता है। यानी जिन पैसों के पीछे वे पूरी फिल्म में भागते रहते हैं, उसे कमाना तो उनके बाएं हाथ का खेल है।

हां, यदि इन बातों पर ज्यादा गौर नहीं किया जाए तो फिल्म का आनंद उठाया जा सकता है क्योंकि स्क्रीनप्ले अच्छा लिखा गया है और पूरी फिल्म में मनोरंजन के डोज लगातार मिलते रहते हैं।

फिल्म के कुछ किरदार भी बेहद दिलचस्प हैं, खासतौर पर हनी, चूचा, भोली पंजाबन और पंडित जी का। रिचा चड्ढा ने भोली पंजाबन का किरदार इतनी खूबसूरती से निभाया है कि उनका कैरेक्टर फिल्म में जब आता है तो फिल्म का ग्राफ ऊपर हो जाता है। उनके रोल को और बढ़ाया जा सकता था।

फिल्म में कुछ सीन अच्छे हैं, खासतौर पर लाली और भिखारी वाले सीन तथा भोली पंजाबन वाले सीन। लेकिन कुछ गैरजरूरी ट्रेक और कैरेक्टर्स भी हैं, जैसे हनी की लव स्टोरी वाला ट्रेक, जो केवल फिल्म की लंबाई को बढ़ाता है।

जहां तक क्लाइमेक्स का सवाल है तो वो उम्मीद से थोड़ा कम है। थोड़ा जल्दबाजी में निपटाया गया है। चूंकि ये कहानी स्ट्रीट स्मार्ट फुकरे लोगों की है, इसलिए संवादों में उसी तरह के शब्दों को शामिल किया है, जैसी वे भाषा बोलते हैं। यही हाल गानों का भी है।

निर्देशक के रूप में मृगदीप सिंह लाम्बा न केवल फिल्म के कलाकारों से अच्छा काम लिया है, बल्कि उन्होंने कहानी को पेश भी अच्छी तरह से किया है।
पुलकित सम्राट का अभिनय ठीक-ठाक है, लेकिन सलमान खान का उन पर कुछ ज्यादा ही असर है। मनजोत सिंह ने अपने किरदार को ठीक उसी तरह निभाया है, जैसा कि वे पिछली फिल्मों में निभाते आए हैं, फिर भी अच्छे लगते हैं। वरुण सिंह का काम अच्छा है और वे हंसाने में कामयाब रहे हैं। पंकज‍ त्रिपाठी ने पंडित जी के किरदार में शानदार अभिनय किया है।

फुकरे का मजा आप तभी ले सकते हैं जब उम्मीदों को कम करें और थोड़े चीप हो जाएं।

बैनर :
एक्सेल एंटरटेनमेंट

निर्माता :
फरहान अख्तर, रितेश सिधवानी

निर्देशक :
मृगदीप सिंह लाम्बा

संगीत :
राम सम्पत

कलाकार :
पुलकित सम्राट, मनजोत सिंह, अली फज़ल, ऋचा चड्डा, विशाखा सिंह, वरुण शर्मा, पंकज त्रिपाठी


सेंसर सर्टिफिकेट : यूए * 2 घंटे 17 मिनट 15 सेकंड


__________________________

गो गोआ गॉन का सबसे बड़ा आकर्षण है इसका जॉम्बिज वाला ट्रेक क्योंकि यह हिंदी फिल्मों के लिए एकदम नया है। हालांकि कुछ दिनों पहले ‘राइज, ऑफ जॉम्बी’ रिलीज हुई थी, लेकिन यह कब आई और कब गई, इसका पता नहीं चला।

खैर, बात की जाए गो गोआ गॉन की, जिसे इसके मेकर्स जॉमकॉम (जॉम्बी और कॉमेडी) फिल्म बता रहे हैं, तो इसमें कॉमेडी वाला ट्रेक अच्छा है, लेकिन जॉम्बी वाला ट्रेक उतना प्रभावी नहीं है। ऐसा लगता है कि जॉम्बी वाला ट्रेक निर्देशक ने सिर्फ भारतीय दर्शकों को चौंकाने के लिए डाला है, लेकिन इसके लिए सही भूमिका नहीं बनाई गई है।

जॉम्बी के बारे में बताया गया है कि बेहद धीमे चलने वाले ये ऐसे लोग हैं जिनके दिमाग का एक हिस्से को छोड़ पूरा शरीर मृत हो चुका है। इन्हें किसी किस्म का दर्द महसूस नहीं होता। ये लोग बेहद भूखे हैं इसलिए ये इंसान को मारकर खा जाते हैं।

इन जॉम्बीज से लव, हार्दिक और बनी नामक तीन दोस्त घिर जाते हैं। लव और हार्दिक चालू किस्म के हैं, जबकि बनी सीधा-सादा, जैसा कि आमतौर पर फ्रेंड्स सर्किल में होता है। हार्दिक को जॉब से निकाल दिया जाता है क्योंकि ऑफिस में वह नो स्मोकिंज ज़ोन में स्मोकिंग करता है और देर रात एक लड़की से सेक्स करने की फिराक में है। लव का दिल उसकी गर्लफ्रेंड ने तोड़ दिया है।

बनी को प्रजेंटेशन देने गोआ जाना है। उसके साथ अपने गम को भूलाने के लिए लव और हार्दिक भी उसके साथ गोआ जाते हैं। लव और हार्दिक को सिगरेट, शराब और लड़कियों के सिवाय कुछ सूझता नहीं है। स्विमिंग पुल में लव की मुलाकात लूना नामक लड़की से होती है, जो रात में एक रेव पार्टी का इन्विटेशन उसे देती है।

लव और बनी भी उसके साथ इस रेव पार्टी का हिस्सा बनने के लिए एक आयलैंड पर जाते हैं, जिसका होस्ट रहता है रशियन माफिया बोरिस (सैफ अली खान)। पार्टी में जमकर नशा किया जाता है। वहां पर एक ऐसी ड्रग पेश की जाती है जो एमडीएमए से भी खतरनाक बताई जाती है। लव, हार्दिक और बनी के पास इसे खरीदने के लिए पैसे नहीं रहते हैं, इसलिए वे इस ड्रग का मजा नहीं ले पाते हैं, लेकिन दूसरी चीजों से खूब नशा करते हैं।

सुबह जब तीनों की आंखें खुलती हैं तो वे पाते हैं कि उस ड्रग के कारण पार्टी के अन्य लोग जॉम्बीज बन चुके हैं। ये जॉम्बीज तीनों दोस्तों को खाकर अपनी भूख मिटाना चाहते हैं। तीनों पहले लूना को बचाते हैं। इसके बाद इनकी मुलाकात हथियारों से लैस बोरिस से होती है, जिसके पीछे भी जॉम्बिज पड़े हुए हैं। इस आयलैंड पर किस तरह वे जान बचाकर भाग निकलते हैं, ये फिल्म का सार है।

फिल्म की कहानी में जॉम्बीज वाला ट्रेक कमजोर है और इसके इर्दगिर्द जो कहानी बुनी गई है, वो भी दमदार नहीं है। निर्जन द्वीप पर दोस्तों के बुरी शक्तियों से घिर जाने की कहानी हम कई बार स्क्रीन पर देख चुके हैं। फर्क इतना रहता है कि यहां जॉम्बीज हैं, जबकि दूसरी फिल्मों में वो भूत, चुड़ैल या अन्य डरावनी चीज होती हैं। साथ ही जॉम्बीज को लेकर जो रोमांच, जो डर पैदा होना था, वो भी फिल्म में बेहद कम है।

जॉम्बीज को लेकर भी इतने सारे सवाल फिल्म देखते समय पैदा होते हैं, जिनका जवाब कही नहीं मिलता। फिल्म के किरदार कभी मोबाइल के जरिये कोई कोशिश नहीं करते, जबकि फिल्म के अंत में दिखाया गया है कि एक किरदार को नेटवर्क मिल जाता है। घंटों तक भटकने के बावजूद उन्हें किसी किस्म की थकान नहीं होती।
1-बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत
इन कमियों के बावजूद फिल्म देखने में समय अच्छे से कट जाता है तो इसका श्रेय कॉमेडी ट्रेक, तीनों दोस्तों के संबंध, बोरिस का कैरेक्टर, चुटीले संवाद और सभी कलाकारों के अच्छे अभिनय को जाता है।

कृष्णा डीके और राज नीदिमोरू ने अपने कुशल निर्देशन से दर्शकों को बांध रखने में सफलता पाई है और कहानी को कुछ इस तरह से प्रस्तु‍त किया है कि कमियों पर दर्शकों का ध्यान नहीं जाए। उन्होंने अपने प्रस्तुतिकरण में युवा दर्शकों का खासा ध्यान रखा है और उनको ही ध्यान में रखकर सीन रचे हैं। हालांकि शुरुआती बीस मिनट और बीच में फिल्म कही-कही कमजोर पड़ती है। साथ ही फिल्म का क्लाइमैक्स भी प्रभावी नहीं है। अंत सीक्वल की उम्मीद को जिंदा रखते हुए किया गया है।

कुणाल खेमू का ये अब तक का सबसे उम्दा परफॉर्मेंस है। उनका अभिनय भी इसलिए अच्छा लगता है क्योंकि उन्हें उम्दा कैरेक्टर के साथ कई बेहतरीन संवादों का भी साथ मिला है। बनी के रूप में आनंद तिवारी की कॉमिक टाइमिंग सराहनीय है। वीर दास इनका साथ अच्छे से निभाते हैं। पूजा गुप्ता के लिए ज्यादा करने को कुछ नहीं था। सैफ अली खान ने भी अपना किरदार बेहतरीन तरीके से निभाया है। तकनीकी रूप से फिल्म मजबूत है और निर्देशक ने भी कहानी को ज्यादा खींचा नहीं है।

कुल मिलाकर कहा जा सकता है कि गो गोआ गॉन की कहानी में एक बेहतरीन फिल्म बनने के गुण थे, लेकिन इसका पूरा फायदा नहीं उठाया जा सका।

बैनर :
इल्यूमिनाती फिल्म्स, इरोज इंटरनेशनल

निर्माता :
सैफ अली खान, दिनेश विजान, सुनील ए. लुल्ला

निर्देशक :
कृष्णा डीके, राज नीदिमोरू

संगीत :
सचिन-जिगर

कलाकार :
सैफ अली खान, कुणाल खेमू, पूजा गुप्ता, वीर दास, आनंद तिवारी

सेंसर सर्टिफिकेट : ए * 1 घंटा 50 मिनट 49 सेकंड


बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत

__________________________


असफल गायक राहुल जयकर गोआ के लोकल बार में आरोही नामक सिंगर को गाना गाते सुनता है। उसे लगता है कि आरोही ने उससे भी अच्छा गया है। वह उसका करियर बनाने की सोचता है। धीरे-धीरे वह आरोही से प्यार करने लगता है। आरोही की सफलता और राहुल की असफलता का संयोग जुड़ा हुआ है और इस पर फिल्म की कहानी आधारित है।

फिल्म में रोमांस, इमोशन, त्याग जैसे कई तत्व डाले गए हैं, लेकिन बात नहीं बन पाती क्योंकि दर्शक कैरेक्टर्स से जुड़ाव महसूस नहीं करता। मामला फिल्म का अंत और बिगाड़ देता है क्योंकि ये बेहद अविश्वसनीय है।

आदित्य राय कपूर का काम अच्छा है और उनसे उम्मीद जगती है कि आने वाले समय में भी वे अच्छा अभिनय करते दिखाई देंगे। श्रद्धा कपूर खूबसूरत लगी हैं, लेकिन अभिनय के मामले में उन्हें अभी बहुत कुछ सीखना है। खासतौर पर संवाद अदायगी पर उन्हें काम करना चाहिए।

संगीत इस फिल्म का मजबूत पक्ष है। तुम ही हो, सुन रहा है और भूला देना सुनने लायक है।

कुल मिलाकर आशिकी 2 एक औसत दर्जे की मूवी है।

निर्देशक :
मोहित सूरी

कलाकार :
आदित्य राय कपूर, श्रद्धा कपूर, शाद रंधावा, महेश ठाकुर

अवधि : 2 घंटे 13 मिनट

में महेश भट्ट ने राहुल रॉय और अनु अग्रवाल को लेकर ‘आशिकी बनाई थी। हीरो-हीरोइन की शक्ल थोड़ी अजीब थी, इसलिए उन्हें कोट के अंदर छिपाकर पोस्टर जारी किया गया था।

निर्माता गुलशन कुमार का उद्देश्य था इस फिल्म के संगीत से पैसा कमाना, इसलिए उन्होंने बहुत कम बजट में फिल्म बनाने के लिए महेश भट्ट को कहा। फिल्म का संगीत सुपरहिट रहा और कहते हैं कि फिल्म से ज्यादा कमाई गुलशन को फिल्म के कैसेट की बिक्री से हुई।

वर्ष बाद इस फिल्म का सीक्वल बनाया गया है। अब तक अपराध और सेक्स का तड़का लगाने वाले निर्देशक मोहित सूरी ने जब लव स्टोरी बनाने की सोची तो सुरक्षित रास्ता चुनते हुए आशिकी ब्रांड का फायदा उठाना चाहा।

ये आशिकी का सीक्वल कहा जा रहा है, लेकिन ऋषिकेश मुखर्जी की क्लासिक फिल्म ‘अभिमान’ का असर इस पर ज्यादा आता है, इसके बावजूद फिल्म में कोई पकड़ नजर नहीं आती।


__________________________

साजिद खान कई बार स्वीकार चुके हैं कि उन पर सत्तर और अस्सी के दशक में बनने वाली मसाला फिल्मों का बेहद प्रभाव है। अक्सर उनकी फिल्मों के कुछ दृश्यों में हम देखते भी हैं कि वे उस दौर को खींच कर ले आते हैं। इस वक्त रिमेक फिल्मों का दौर चल रहा है तो साजिद अपने आपको उस दौर की सुपरहिट फिल्म ‘हिम्मतवाला’ (1983) के रीमेक बनाने से अपने आपको रोक नहीं पाए।

सत्तर और अस्सी के दशक में कई बेहतरीन मसाला फिल्म बनी हैं, लेकिन पता नहीं क्यों साजिद ने जीतेन्द्र-श्रीदेवी अभिनीत एक मामूली मसाला फिल्म हिम्मतवाला को चुना। इस फिल्म की कहानी बड़ी ही साधारण है, लेकिन नए तरह के गानों के फिल्मांकन, लाउड ड्रामेटिक दृश्य, कादर खान के अटपटे और द्विअर्थी संवादों तथा उनके अभिनय शैली के कारण फिल्म चल निकली थी। इस फिल्म की कमाई जीतेन्द्र, श्रीदेवी और कादर खान बरसों तक खाते रहे क्योंकि इस शैली की ढेर सारी फिल्में उन्होंने की।

बात की जाए साजिद खान की हिम्मतवाला की, तो उन्होंने अपनी तरफ से ज्यादा नया करने की कोशिश नहीं की है और मूल फिल्म के भाव को जस का तस रखा है। जो नए ट्विस्ट उन्होंने डाले हैं वो इतने प्रभावी नहीं हैं।

का समय दिखाया गया है जब भारत ने क्रिकेट में अपना पहला विश्वकप जीता था। फिल्म का विलेन शेरसिंह भरी दोपहर में फाइनल मैच की वो आखिरी गेंद सुनते हुए दिखाया गया है जब मोहिंदर अमरनाथ ने माइकल होल्डिंग को एलबीडबल्यू कर भारत को विश्व कप जिताया था। निर्देशक ये बात भूल गए कि ये मैंच इंग्लैंड में खेला गया था और उस समय भारत में रात हो गई थी।

साजिद बार-बार ये ‍याद दिलाने की कोशिश करते रहे कि फिल्म में दिखाया गया समय 30 वर्ष पुराना है और हीरो हिम्मतवाला है। वह बैलगाड़ी भी उठा लेता है और शेर को भी चित्त कर देता है, इससे आप अंदाजा लगा सकते हैं कि गुंडों की क्या हालत होती होगी।

फिल्म की हीरोइन विलेन की बेटी है और नकचढ़ी है। आई हेट गरीब कहती हुई वो गरीबों पर हंटर बरसाती है, लेकिन हीरो जब उसकी जान बचाता है तो उससे प्यार कर बैठती है। एक मां और बहन है, जिन पर विलेन शेरसिंह खूब जुल्म ढाता है ताकि हीरो को बदला लेने का मौका मिले।

बहन का रोल इसलिए है कि गुंडे उसकी इज्जत लूटने की कोशिश करे और हीरो को एक फाइट सीन का मौका मिले। मां इसलिए है कि वह अपने बेटे को ड्रामेटिक अंदाज में कहे कि वह अपने पिता के हत्यारे को तड़पा-तड़पा कर मारे।
1-बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत
बेशक ये हिट फिल्मों के मसाले हैं, लेकिन अब असरकारी नहीं रहे हैं। साथ ही साजिद का प्रस्तुतिकरण भी उतना दमदार नहीं है जिसके लिए वे जाने जाते हैं। साजिद ने कमजोर कहानी को ढेर सारे आइटम्स जैसे शेर से हीरो की लड़ाई, स्ट्रीट फाइटिंग, आइटम सांग्स, रोमांस, कॉमेडी, डबल मीनिंग डायलॉग्स से कवर करने की कोशिश की, लेकिन उनकी ये भेलपुरी स्वादिष्ट नहीं बन पाई। बेशक मसाला फिल्में मनोरंजन करती हैं, लेकिन मसालों की मात्रा सही अनुपात में होनी चाहिए। ‘हिम्मतवाला’ (2013) तभी थोड़ा मनोरंजन करती है जब परेश रावल और महेश मांजरेकर स्क्रीन पर नजर आते हैं, इनके अलावा अन्य दृश्य बहुत ही साधारण और घिसे-पिटे हैं।

अजय देवगन पूरी तरह फॉर्म में नजर नहीं आए और उनके अभिनय में वो ऊर्जा नहीं दिखाई दी जिसके लिए वे जाने जाते हैं। डांस करते हुए वे बड़े असहज दिखाई दिए। तमन्ना को ज्यादा स्कोप नहीं‍ मिला और वे बिलकुल प्रभावित नहीं करती हैं।

महेश मांजरेकर और परेश रावल फिल्म की जान हैं। कादर खान वाला रोल परेश रावल ने निभाया है और उन्होंने एक कुटिल इंसान की भूमिका बेहतरीन तरीके से निभाई है। उन्होंने ढेर सारे कादर खान नुमा संवाद भी बोले हैं। महेश मांजरेकर विलेन कम और कॉमेडियन ज्यादा नजर आए और उन्होंने अपनी भूमिका बेहतरीन तरीके से निभाई है। अध्ययन सुमन को एक्टिंग क्लास में प्रवेश लेना चाहिए।

साजिद-फरहाद ने ‘आप दूरदर्शन हैं तो मैं छाया गीत हूं’, आप गटर तो मैं गटर का पानी हूं’, ‘गरीब के सिर पर इज्जत की पगड़ी और पैर में मेहनत की चप्पल होती है’, ‘केरल के करेला से बरेली की बर्फी बन रहा है’ जैसे संवाद लिखे हैं, जो आम आदमी को पसंद आएंगे।

जहां तक संगीत की बात है तो मूल फिल्म से ‘नैनों में सपना’ और ‘ताकी-ताकी’ ही कुछ बदलाव के साथ रखे गए हैं और यही गीत अच्छे लगते हैं। ‘नैनों में सपना’ का फिल्मांकन उस दौर की याद दिला देत हैं जब हीरो-हीरोइन के आसपास ढेर सारे डांसर्स के अलावा मटकियां, दुपट्टे और चूड़ियां नजर आती थीं। सोनाक्षी का आइटम सांग एकदम ठंडा है और यही हाल अन्य गीतों का है।

के दौर में इस तरह के मसाले चल जाते थे, लेकिन आज के दर्शक इस तरह की फिल्मों के आदी नहीं हैं।
इससे तो
बेहतर
ये
है कि साजिद खान की हिम्मतवाला की बजाय यू ट्यूब पर जीतेन्द्र-श्रीदेवी की ओरिजनल ‘हिम्मतवाला’ देखी जाए।

बैनर :
यूटीवी मोशन पिक्चर्स, पूजा एंटरटेनमेंट इंडिया लि.

निर्माता :
वासु भगनानी, सिद्धार्थ रॉय कपूर

निर्देशक :
साजिद खान

संगीत :
साजिद-वाजिद

कलाकार : अजय
देवगन, तमन्ना भाटिया, परेश रावल, महेश मांजरेकर, जरीना वहाब,
अध्ययन सुमन, असरानी,
सोनाक्षी सिन्हा (
आइटम नंबर)
सेंसर सर्टिफिकेट : यूए * 2 घंटे 30 मिनट 21 सेकंड


बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत

__________________________


यदि हमारे जैसे पढ़े-लिखे लोग इस तरह की बातों पर विश्वास करने लगे तो लोग क्या कहेंगे? माया से उसका दोस्त यह बात तब पूछता है जब माया उसे बताती है कि उसका मृत पति फिर दुनिया में लौट आया है और माया की बेटी को अपने साथ ले जाना चाहता है। निर्देशक ने इस सीन के जरिये दिखाने की कोशिश की है उसके किरदार भी पढे-लिखे हैं और जरूरी नहीं है कि अनपढ़ लोगों के साथ ही ऐसा होता हो। एक तरह से उसने पढ़े-लिखे लोगों को संतुष्ट करने की कोशिश की है।

आमतौर पर हॉरर फिल्मों में जब भी बुरी आत्मा या दुष्ट आत्मा जिंदा इंसान को सताने लगती है तो पढ़े-लिखे लोगों के पास भी तीन ही रास्ते होते हैं। पहली तो ये कि वे डॉक्टर के पास जाएं और दिमागी हालत की जांच करवाएं कि वास्तव में ऐसा हो रहा है या नहीं?

माया भी ऐसा करती है जब उसे पता चलता है कि उसकी बेटी मोबाइल पर अपने मृत पिता से बात कर रही है। लेकिन जब मृत पति की आत्मा खून करने लगती है, माया को मोबाइल पर फोन करने लगती है, कम्प्यूटर के स्क्रीन पर नजर आने लगती है तो माया दूसरे रास्ते पर चलते हुए पंडित के पास पहुंचती है और तंत्र-मंत्र की मदद लेती है।

डॉक्टर की तरह पंडित भी नाकाम होता है तो माया खुद अपने दम पर उस आत्मा से लड़ने का फैसला लेती है। विक्रम भट्ट की हॉरर फिल्मों में यही सब कुछ हम देखते आए हैं और सुपर्ण वर्मा की ‘आत्मा’ भी उसी लीक पर चलती है।

थोड़ा बहुत बदलाव सुपर्ण ने ये किया है कि यहां आत्मा या भूत आइने में नजर आता है, जबकि ज्यादातर फिल्मों में बताया जाता है कि आत्मा आइने में नजर नहीं आती है। ये बात इतनी बार बताई जा चुकी है कि लोग इसे सच मानने लगे हैं।

सुपर्ण की ‘आत्मा’ मे सिर्फ डरावने दृश्य ही नहीं हैं बल्कि मां-बेटी की इमोशनल स्टोरी भी है। हॉरर में इमोशनल के घोल से थोड़ा बदलाव फिल्म में महसूस होता है। कहानी का प्लाट बुरा नहीं है, लेकिन स्क्रीनप्ले इस तरह लिखा गया है कि 95 मिनट की फिल्म में भी बोरियत होने लगती है।

हर मर्डर की जांच एक ही पुलिस वाला करता है। बजाय अपना काम करने के वह बुदबुदाता रहता है कि कुछ बुरा है। टीचर की मौत वाला सीन डरावना है, लेकिन अपनी सहूलियत के हिसाब से दिखाया गया है। पूरी स्कूल में अकेली टीचर देर रात काम करती है। इसी तरह बिपाशा को ऑफिस में अकेली दिखाया गया है ताकि डर पैदा किया जा सके।

कुछ डरावने सीन अच्छे बनाए गए हैं, दरवाजों की चरमराहट या भूतहा हवेली का उपयोग नहीं किया है, लेकिन केवल इसी से बात नहीं बनती। स्क्रीनप्ले बेहद सपाट है और उसमें से थ्रिल गायब है जो एक हॉरर मूवी में जरूरी होता है। फिर भी सुपर्ण की तारीफ इसलिए की जा सकती है कि उन्होंने घिसी-पिटी हॉरर मूवी से कुछ अलग करने की कोशिश की है।

बिपाशा बसु के अभिनय में वैरायटी नजर नहीं आती। पूरी फिल्म में एक जैसा एक्सप्रेशन लिए वे घूमती रहती हैं। नवाजुद्दीन को ज्यादा स्कोप नहीं मिला और कई दृश्यों में वे असहज भी लगे, लेकिन तलाक वाले सीन एक ही सीन में शानदार अभिनय कर उन्होंने दर्शकों के दिमाग में बैठा दिया कि किस तरह का उनका किरदार है। बाल कलाकार डॉएल धवन का अभिनय उम्दा है। मोहन कपूर हर हॉरर मूवी में एक सा किरदार निभाते हुए नजर आते हैं।

कुल मिलाकर इस आत्मा में रहस्य और रोमांच की कमी है।

बैनर :
वाइड फ्रेम पिक्चर्स

निर्माता :
कुमार मंगत पाठक, अभिषेक पाठक

निर्देशक :
सुपर्ण वर्मा

संगीत :
संगीत हल्दीपुर, सिद्धार्थ हल्दीपुर

कलाकार :
बिपाशा बसु, नवाजुद्दीन शेख, डॉएल धवन

सेंसर सर्टिफिकेट : ए * 1 घंटा 35 मिनट


बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत

__________________________


पंजाब और पंजाबी वेडिंग के इर्दगिर्द यशराज फिल्म्स की फिल्में घूमती हैं और ‘मेरे डैड की मारुति’ में भी यही सब मसाला है, लेकिन थोड़ा हटके है। इस फिल्म में एक किस्म का पागलपन है, भागमभाग है, एक अलग ही तरह की एनर्जी है। फिल्म युवाओं को ध्यान में रखकर बनाई गई है और वो ताजगी इसमें नजर आती है। खासतौर पर फिल्म के जो संवाद हैं वो फिल्म की जान हैं।

हैशटेग्स से अपरिचित लोगों को जरूर इन डायलॉग्स को समझने में दिक्कत होगी या फिर ट्विटर से अंजान लोग यह नहीं समझ पाएंगे जब एक किरदार कहता है ‘शाहरुख यदि अपने फॉलोअर्स से यदि एक-एक रुपया भी देने को कह दे तो पच्चीस लाख रुपये हमारे पास इकट्ठे हो जाएंगे।‘ फिल्म में ढेर सारे ऐसे वन लाइनर्स हैं जो आपके चेहरे पर मुस्कान लाते हैं। हालांकि संवादों में पंजाबी का उपयोग बहुत ज्यादा किया गया है, जिससे कई लोगों को इन्हें समझने में परेशानी होगी।

कहानी है समीर खुल्लर (सकीब सलीम) की, जो अपने डैड और मारुति के बीच फंस गया है। उसके डैड तेज (राम कपूर) को अपना बेटा फूटी आंख नहीं सुहाता क्योंकि वो किसी काम का नहीं है। बेचारा साइकिल रिक्शा में बैठकर कॉलेज जाता है। भला ऐसे में लड़की कैसे उससे पटेगी? उसकी बहन की शादी होने वाली है और बिदाई में डैड मारुति की अर्टिगा देने वाले हैं। घर में नई कार खरीद कर रख दी जाती है और उसी दिन समीर के साथ अपने आपको हॉलीवुड की शकीरा कहने वाली जसलीन (रेहा चक्रवर्ती), जो अपना नाम जैज़लीन बताती है, उसके साथ रात में पब जाने के लिए तैयार हो जाती है।

इतनी हॉट लड़की के लिए हॉट व्हील्स जरूरी है और समीर रात में चुपचाप कार निकाल कर ले जाता है। पब से बाहर निकलते ही उसके होश उड़ जाते हैं क्योंकि गड्डी गायब हो गई। अब क्या किया जाए? घर पर गाड़ी भी नजर आना चाहिए। इसके बाद शुरू होता है भागमभाग और पागलपन। समीर, उसका दोस्त गट्टू और जसलीन मिलकर तरकीबें भिड़ाते हैं। कभी वे किराए की गाड़ी लाते हैं, तो कभी चोर बाजार में जाकर सौदा कर आते हैं। पुलिस और गैंगस्टर से भी उनकी मुलाकात होती है।

इस वेफर थिन प्लॉट को लंबा खींच कर फिल्म बनाई गई है। फिल्म को कॉमेडी का टच देने के लिए कैरेक्टर्स से ओवर एक्टिंग करवाई गई है। उसी तरह का बैकग्राउंड म्युजिक रखा गया है। निश्चित रूप से फिल्म कुछ जगह मुस्कराने का मौका देती है, लेकिन बोर भी करती है। भले ही फिल्म की अवधि कम है, लेकिन लंबी महसूस होती है। कई जगह ऐसा लगता है कि हंसाने की खूब कोशिश की जा रही है, लेकिन हमें हंसी नहीं आ रही है। समीर और उसके दोस्त गाड़ी का रिप्लेसमेंट ढूंढते हैं, लेकिन पता नहीं क्यों अपनी गाड़ी ढूंढने की कोशिश नहीं करते हैं। रविकिशन वाला ट्रेक ठूंसा हुआ लगता है।

आशिमा छिब्बर का निर्देशन उम्दा है। उन्होंने फिल्म को पंजाबी फ्लेवर दिया है और फिल्म की गति को बेहद तेज रखा है। फिल्म में मैडनेस के नाम पर उन्होंने कुछ छूट भी ली है और कलाकारों से बेहतरीन परफॉर्मेंस लिया है। फिल्म की लंबाई उन्होंने छोटी रखी है क्योंकि टी-20 और 140 कैरेक्टर्स वाली जनरेशन लंबी फिल्म नहीं देख सकती है। हिप-हिप-हुर्रे सांग तो कमाल का गाना है। इसमें समीर की बहन ऐसे-ऐसे मूव करती हैं कि उसका दूल्हा और समीर तक आंखें झुका लेते हैं और केवल उसकी मम्मी तालियां बजाकर मजा लेती है।

राम कपूर, साकिब, सलीम सभी की एक्टिंग बेहतरीन है, लेकिन बाजी मार ले जाता है प्रबल पंजाबी, जिसने गट्टू का रोल अदा किया है।

‘मेरे डैड की मारुति’ चेहरे पर मुस्कान तो लाती है, लेकिन मुस्कान ठहाके में तब्दील नहीं होती है। टाइमपास के लिए देखी जा सकती है।

बैनर :
वाय फिल्म्स

निर्माता :
आशीष पाटिल

निर्देशक :
आशिमा छिब्बर

संगीत :
सचिन गुप्ता

कलाकार :
साकिब सलीम, रेहा चक्रवर्ती, राम कपूर, ‍रवि किशन



बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत

__________________________



इस बात में संदेह नहीं है कि फिल्म का प्लॉट उम्दा है और इस पर एक अच्छी कहानी लिखी जा सकती थी, लेकिन ‘आई मी और मैं’ के लेखकों ने इस अवसर को गंवा दिया। कहानी में गहराई नहीं दिखती और फिल्म में बेमतलब के ढेर सारे सीन हैं। दरअसल फिल्म निर्देशक कपिल शर्मा यह तय नहीं कर पाए कि वे रोमांटिक मूवी बना रहे हैं या कॉमेडी। बहुत सारी बातें समेटने के चक्कर में फिल्म उनके हाथ से फिसल गई।

फिल्म के किरदारों को ठीक से नहीं लिखा गया है और चित्रांगदा सिंह जैसी कुशल अभिनेत्री को भी पूरी तरह बर्बाद कर दिया। चित्रांगदा सिंह यदि इसी तरह के रोल करती रही तो बहुत जल्दी वे अपनी चमक खो बैठेंगी। जॉन और चित्रांगदा के बीच प्राची‍ अपनी उपस्थिति दर्ज कराती है और इस फिल्म के बाद उनकी लोकप्रियता बढ़ेगी।

‘आई मी और मैं’ की कहानी और चरित्रों में नकलीपन ज्यादा है और यह एक औसत फिल्म है।


बैनर :
रिलायंस एंटरटेनमेंट, रोज़ मूवीज, पॉलेन एंटरटेनमेंट

निर्माता :
गोल्डी बहल, सृष्टि आर्या, जॉन अब्राहम

निर्देशक :
कपिल शर्मा

संगीत :
सचिन-जिगर, गौरव दासगुप्ता

कलाकार :
जॉन अब्राहम, चित्रांगदा सिंह, प्राची देसाई, राइमा सेन, जरीना वहाब, मिनी माथुर

घंटा 48 मिनट


आई मी और मैं की सबसे बड़ी समस्या है जॉन अब्राहम। रफ-टफ या एक्शन रोल हो तो जॉन किसी तरह फिल्म को खींच लेते हैं, लेकिन रोमांटिक रोल, जिसमें कैमरा ज्यादातर आपके चेहरे पर होता है, में जॉन मार खा जाते हैं। आई, मी और मैं में जॉन के चयन का एक ही कारण नजर आता है कि रोल की डिमांड एक गुड लुकिंग हीरो की थी। जॉन ने ईशान नामक किरदार निभाया है जो बेहद हैंडसम और सेक्सी हैं और इस वजह से थोड़ा नकचढ़ा है। इस रोल में जॉन जान नहीं फूंक सके।

मां का लाड़ला ईशा एक सफल म्युजिक डॉयरेक्टर है और अपनी लॉयर गर्लफ्रेंड अनुष्का के साथ लिव-इन रिलेशनशिप में हैं। अनुष्का रिश्ते में गंभीरता चाहती है, लेकिन ईशान किसी भी चीज को सीरियसली नहीं लेता है। एक रात अनुष्का के सब्र का बांध टूट जाता है और वह ईशान को घर से बाहर का रास्ता दिखा देती है। ईशान की मुलाकात गौरी से होती है जो उसकी पड़ोसन है। गौरी समझ जाती है कि ईशान किस तरह का बंदा है और वह ईशान में बदलाव लाती है।


__________________________


बैनर : विशेष फिल्म्स, फॉक्स स्टार स्टुडियो
निर्माता : मुकेश भट्ट
निर्देशक : विशेष भट्ट
कलाकार : रणदीप हुडा, अदिति राव हैदरी, सारा लॉरेन
सेंसर सर्टिफिकेट : यूए * 2 घंटे 40 सेकंड

महेश और मुकेश भट्ट का सिनेमा हमेशा विदेशी फिल्मों से प्रेरित रहा है। यहां तक कि उनकी फिल्मों के कई पोस्टर्स भी विदेशी फिल्मों के पोस्टर्स से मिलते-जुलते हैं। ‘मर्डर 3’ के रूप में उन्होंने द हिडन फेस का ऑफिशियल रिमेक बनाया है। अपराध और सेक्स के इर्दगिर्द उनकी हर फिल्म घूमती है और यही फॉर्मूला ‘मर्डर 3’ में भी देखने को मिलता है।

बार में शराब परोसने वाली निशा (सारा लॉरेन) अपने उन कस्टमर की आंखों में आंसू नहीं देख सकती जो नितांत अकेले हैं। वाइल्ड लाइफ और फैशन फोटोग्राफर विक्रम (रणदीप हुडा) जब नशे में धुत्त होकर गिर पड़ता है तो वह उसे अपने घर ले जाती हैं।

विक्रम इसलिए उदास है क्योंकि उसकी गर्लफ्रेंड रोशनी (अदिति राव हैदरी) उसे छोड़ कर चली गई है और उसका कोई सुराग नहीं मिल रहा है। निशा को देख वह अदिति को भूल जाता है और निशा उसकी गर्लफ्रेंड बन जाती है।

निशा के साथ विक्रम के भव्य घर में अजीबो-गरीब घटनाएं घटने लगती हैं। कभी उसे वॉश बेसिन में से आवाजें सुनाई देती हैं तो कभी शॉवर में से अचानक गरम पानी आने लगता है। उसे महसूस होता है कि घर में कोई है। चूंकि ये भट्ट की फिल्म है इसलिए दो मुलाकात के बाद बात सीधे बेड तक पहुंच जाती है।

इधर रोशनी के गायब होने की शिकायत विक्रम पुलिस स्टेशन में दर्ज कराता है। दो पुलिस ऑफिसर्स इस मामले की जांच कम और डॉयलागबाजी ज्यादा करते हैं। रोशनी के गायब होने में एक ट्विस्ट है, जिसे पूरी बारीकी के साथ पेश नहीं किया गया है। आइडिया अच्छा है, लेकिन उसका क्रियान्वयन कई प्रश्न उठाता है। यदि इसे डिटेल्स के साथ पेश किया जाता तो फिल्म में काफी वजन बढ़ जाता।

‘मर्डर 3’ इंटरवल के बाद ही देखने के काबिल है। रोशनी का गायब होना और निशा का विक्रम की जिंदगी में आना सिर्फ ये दो बातें ही इंटरवल के पहले घटित होती हैं। बाकी का काम कुछ गानों और खोखले दृश्यों के जरिये पूरा किया गया है।



रणदीप हुडा, अदिति राव हैदरी और सारा लॉरेन के अभिनय और स्टार वैल्यू में इतना दम नहीं है कि बिना बात के वे दर्शकों को बांध कर रख सके। लिहाजा कई उबाऊ सीन और घटिया एक्टिंग झेलना पड़ती है।

रोशनी के गायब होने वाले रहस्य से जब पर्दा उठता है तब फिल्म में रोचकता बढ़ती है। जबरदस्त थ्रिल पैदा होता है और यहां पर कुछ उम्दा सीन देखने को मिलते हैं, लेकिन फिल्म का अंत संतोषजनक नहीं है। मर्डर 4 के लिए गुंजाइश बनाते हुए ओपन एंड किया गया है, लेकिन अंत ऐसा होना चाहिए कि दर्शकों को संतुष्टि मिले।

मुकेश भट्ट के बेटे विशेष भट्ट ने इस फिल्म के जरिये निर्देशन के क्षेत्र में कदम रखा है। रिमेक बनाकर उन्होंने सुरक्षित दांव खेला है। विशेष फिल्म्स के बैनर तले बनने वाली फिल्मों की छाप उनके निर्देशन में नजर आती है, लेकिन वे कलाकारों से अच्छा अभिनय नहीं करवा पाए और न ही स्क्रिप्ट की कमियों को छुपाने में कामयाब रहे। एक पुलिस ऑफिसर का निशा के प्रति सॉफ्ट कॉर्नर बताया गया है लेकिन यह ट्रेक आधा-अधूरा है। इसी तरह पुलिस की भूमिका भी सतही है।

रणदीप हुडा ने जैसे-तैसे अपना काम किया है। अदिति राव हैदरी कुछ सीन में अच्छी तो कुछ में बेहद बुरी रहीं। सारा लॉरेन और एक्टिंग में 36 का आंकड़ा है। गाने फिल्म की थीम के मुताबिक ठीक है, लेकिन हिट गाने की कमी अखरती है।

कुल मिलाकर मर्डर 3 में थोड़े रोमांचकारी क्षणों को देखने के लिए कई उबाऊ सीन की कीमत चुकानी पड़ती है।


__________________________


थ्री-ड
ी
बैनर :
यूटीवी स्पॉट बॉय

निर्माता :
सिद्धार्थ रॉय कपूर, रॉनी स्क्रूवाला

निर्देशक :
रेमो डिसूजा

संगीत :
सचिन जिगर

कलाकार :
प्रभुदेवा, लॉरेन गॉटलिएब, केके मेनन, धर्मेश येलंडे, मयूरेश, गणेश आचार्य, सलमान युसूफ खान, पुनीत

सेंसर सर्टिफिकेट : यूए * 2 घंटे 23 मिनट

अंडर डॉग पर आधारित फिल्मों में ऐसे इमोशन्स की बहुत संभावनाएं होती हैं जो सीधे दिल को छू सके। ‘लगान’ और ‘चक दे इंडिया’ इसके ताजा उदाहरण हैं। इन फिल्मों में ऐसी टीमें थीं, जो सुविधा विहीन थी, लेकिन जीत का जज्बा खिलाड़ियों में पैदा किया गया और इसी जज्बे के कारण वे विजेता बनीं।

रैमो डिसूजा द्वारा निर्देशित फिल्म ‘एबीसीडी - एनी बडी केन डांस’ में खेल का स्थान डांस ने ‍ले लिया। झोपड़ पट्टी में रहने वाले छोरे-छोकरियों को एक डांस टीचर विष्णु (प्रभुदेवा) डांस सीखाता है और वे रियलिटी शो में चैम्पियन बन जाते हैं। विष्णु की भी अपनी कहानी है। उसे खुद की बनाई एकेडेमी से उसका पार्टनर बाहर कर देता है और उस पर भी खुद को साबित करने का दबाव है।

रैमो डिसूजा खुद लंबा संघर्ष कर यहां तक पहुंचे हैं इसलिए उन्होंने अपने अनुभवों को भी इसमें शामिल किया होगा, लेकिन यह बात फिल्म में उभर कर नहीं आती है। हॉलीवुड मूवी ‘स्टेप अप’ से प्रेरित ‘एबीसीडी’ कई मामलों में कमजोर है।

कहानी ऐसी है कि आगे क्या होने वाला है ये कोई भी बता दे। स्क्रिप्ट में जो घटनाक्रम डाले गए हैं, वे बेवजह के लगते हैं। ऐन फाइनल के पहले लीड डांसर की मौत के जरिये भावनाएं उपजाने की कोशिश निरर्थक लगती है।

इसी तरह के कई किस्से जैसे बस्ती के लोगों का डांसर्स के खिलाफ होना, एक पिता का अपने बेटे का डांसर बनने की बात पसंद नहीं करना, डांसर्स का आपसी विवाद बहुत बनावटी हैं, जिससे फिल्म के साथ दर्शक जुड़ नहीं पाता है।

फिल्म में डांस के लिए सिचुएशन बनाई गई हैं और कुछ डांस सीक्वेंस बेहतरीन बन पड़े हैं। प्रभुदेवा का सोलो डांस, रेन डांस और क्लाइमेक्स में शो के फाइनल में किया गया डांस देखने लायक हैं। थ्री-डी में होने के कारण इनका प्रभाव और बढ़ जाता है।

फिल्म का संगीत निराशाजनक है। चूंकि फिल्म डांस पर आधारित है, इसलिए हिट गीतों का होना जरूरी है, लेकिन ‘एबीसीडी’ में एकाध गीत को छोड़ दिया जाए तो कोई भी गीत याद नहीं रहता।

डांस में लड़के-लड़कियों दोनों का महत्व बराबर होता है, लेकिन फिल्म में लड़की का एक भी किरदार ऐसा नहीं है जो उभर कर सामने आए। केवल ‘गरम मसाला’ जैसे संवाद सुनते समय ही लड़कियां परदे पर नजर आती हैं।

एक्टिंग डिपार्टमेंट में फिल्म बेहद निराश करती है। प्रभुदेवा इमोशनल सीन में कमजोर एक्टर साबित हुए, लेकिन उनका सोलो परफॉर्मेंस इस कमी को पूरा करता है। गणेश आचार्य जरूर ठीक-ठाक कहे जा सकते हैं। इनके अलावा ज्यादातर वे डांसर हैं, जो रियलिटी शो में अक्सर नजर आते हैं। धर्मेश, सलमान, पुनीत नि:संदेह बेहतरीन डांसर्स हैं, लेकिन एक्टिंग करना उनके बस की बात नहीं है। केके मेनन कलाकारों की भीड़ में अलग नजर आते हैं।

कुल मिलाकर ‘एबीसीडी - एनी बडी केन डांस’ सिर्फ डांस डिपार्टमेंट में ही प्रभावित करती है।


__________________________


बैनर :
यूटीवी मोशन पिक्चर्स, टिप्स म्युजिक फिल्म्स

निर्माता :
कुमार एस. तौरानी, रमेश एस. तौरानी, रॉनी स्क्रूवाला

निर्देशक :
अब्बास-मस्तान

संगीत :
प्रीतम चक्रवर्ती

कलाकार :
सैफ अली खान, दीपिका पादुकोण, जॉन अब्राहम, जैकलीन फर्नांडिस, अनिल कपूर, अमीषा पटेल, मेहमान कलाकार : बिपाशा बसु

सेंसर सर्टिफिकेट : यूए * 2 घंटे 26 मिनट

रेस का ब्रांड और निर्देशक के रूप में अब्बास-मस्तान का नाम हो तो एक ऐसी फिल्म की उम्मीद की जाती है जिसमें आलीशान मकान, चमचमाती कारें, स्टाइलिश लुक वाले कलाकार, विदेशी लोकेशन, करोड़ों की बातें और पल-पल रंग बदलते किरदार हो। इस कसौटी पर रेस 2 को परखा जाए तो यह फिल्म उम्मीद पूरी करती है। हर फ्रेम में नजर आता है कि पैसा खर्च किया गया है और फिल्म को भव्य बनाने की कोशिश की गई है। हर सीन को स्टाइलिश लुक दिया गया है और पूरी फिल्म चमचमाती नजर आती है, कहीं कोई दाग-या धब्बा नहीं है।

लेकिन सबसे अहम सवाल कि क्या इसकी कहानी में ‘बाजीगर’ या खिलाड़ी जैसा थ्रिल है? क्या स्क्रिप्ट इतनी मजबूत है कि कही कोई कमी नहीं दिखाई दे? इन प्रश्नों का जवाब नहीं है। दरअसल अब्बास-मस्तान की फिल्मों में घटनाएं घट जाती हैं और फिर किरदार एक-दूसरे से बात कर बताते हैं कि यह सब कैसे हुआ? ये स्क्रिप्ट की कमजोरी को दिखाता है।

ये कमजोरी ‘रेस 2’ की भी है, लेकिन फिल्म देखते समय बोरियत इसलिए नहीं फटकती क्योंकि अब्बास-मस्तान का प्रस्तुतिकरण उम्दा है, घटनाक्रम बेहद तेज हैं, हर दस-पन्द्रह मिनट में एक नया ट्विस्ट आता है। साथ ही अब्बास-मस्तान ने अपनी पिछली कुछ फिल्मों की तरह बेवजह कहानी को ज्यादा उलझाया नहीं है। क्लाइमेक्स को जरूर लंबा खींचा गया है, लेकिन सगम्र रूप से यह फिल्म तभी मनोरंजन करती है जब लॉजिक की बात नहीं की जाए।

रेस और रेस 2 में रणबीर (सैफ अली खान) की प्रेमिका सोनिया का लिंक जोड़ा गया है। नए किरदारों के रूप में कई केसिनों के मालिक अरमान मलिक (जॉन अब्राहम), उसकी मंगेतर ओमिषा (जैकलीन फर्नांडिस) और उसकी हॉफ सिस्टर एलीना (दीपिका पादुकोण) नजर आते हैं। अरमान से रणबीर बदला लेना चाहता है? क्यों? इसका जवाब फिल्म में दिया गया है।

यह एक रिवेंज स्टोरी है, जिसे बड़ी चालाकी के साथ प्रस्तुत किया गया है। अरमान को यह पता है कि रणबीर उसे बरबाद करना चाहता है और उसके हर कदम से वाकिफ है, दूसरी ओर रणबीर को भी उसकी चालें पता हैं। दोनों अपने हित कैसे साधते है और कौन रेस में जीतता है, यह फिल्म का सार है।

इस फिल्म को कमजोर करते हैं इसके कुछ पात्र और घटनाक्रम। कई अरबपति-खरबपति इतने बेवकूफ दिखाए गए हैं कि शक होता है उनकी दिमागी हालत पर। केसिनो मालिक विक्रम थापर को जब रणबीर 1500 मिलियन यूरो देता है तो वह उन रुपयों को चेक करने की तकलीफ भी नहीं उठाता। रणबीर बड़े मजे से उसे बेवकूफ बना देता है। इसी तरह क्लाइमेक्स में तेज-तर्रार अरमान को जिस तरह से रणबीर बेवकूफ बनाता है वो इस बात को दर्शाता है कि लेखकों ने अपनी सहूलियत के हिसाब से स्क्रिप्ट को लिखा है।

कहानी का सबसे बड़ा आधार है श्राउड ऑफ ट्यूरिन की चोरी। इस चोरी को बेहद हल्के से लिया गया है मानो कोई ज्वैलरी शॉप से गहने चुराने की बात हो। यहां पर फिल्म की विश्वसनीयता बहुत कमजोर हो जाती है। तमाम सुरक्षा के बीच बड़ी ही आसानी से रणबीर अपना काम कर दिखाता है।

साथ ही हत्या और चोरी कर ये किरदार एक देश से दूसरे देश बड़ी ही आसानी से आते-जाते रहते हैं। कहीं कोई रोक-टोक नहीं, डर नहीं। दरअसल स्टाइलिश लुक देने के चक्कर में कई बार फिल्म का नुकसान हो जाता है और ये रेस 2 में भी हुआ है।

उम्दा दृश्यों की बात की जाए तो सैफ और शूटर के बीच चेजि़ग सीन, जॉन की टाइफून के साथ कॉम्बेट, ‘बेइंतहा’, ‘लत लग गई’ और ‘पार्टी ऑन माय माइंड’ गानों का पिक्चराइजेशन बेहतरीन है।

रेस 2 जैसी फिल्मों में कलाकार के अभिनय की बजाय उसका लुक ज्यादा मायने रखता है। इस कसौटी पर सारे कलाकार खरे उतरते हैं। बाजी मार ले जाती हैं दीपिका पादुकोण। एक्टिंग के लिए उनके पास कोई स्कोप नहीं था, लेकिन ग्लैमर की बात की जाए तो वे इस फिल्म की आई कैंडी है। वे स्टाइलिश और सेक्सी नजर आईं।

जैकलीन ने भी ग्लैमर को बढ़ाया। सैफ और जॉन मॉडल्स की तरह दिखाई दिए। उनके चेहरे पर एक जैसे भाव पूरी फिल्म में नजर आए। अनिल कपूर को इस तरह के फालतू रोल में देखना दु:खद है। उनके और अमीषा पटेल के बीच सारे संवाद द्विअर्थी हैं।

कुल मिलाकर ‘रेस 2’ में स्टाइल का जोर है। स्टाइलिश फिल्म पसंद करने वालों को यह अच्छी लगेगी जबकि लॉजिक ढूंढने वालों क
े
लि
ए
य
ह
मह
ज
टाइ
म
पा
स
है।



बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
पीवीपी सिनेमा, राजकमल फिल्म्स इंटरनेशनल

निर्माता :
प्रसाद वी.पोतलुरी, एस. चंद्रा हसन, कमल हसन

निर्देशक :
कमल हासन

संगीत :
शंकर-एहसान-लॉय

कलाकार :
कमल हासन, पूजा कुमार, शेखर कपूर, राहुल बोस

सेंसर सर्टिफिकेट : यूए * 2 घंटे 38 मिनट

सबसे पहले खास बात यह कि ‘विश्वरूप’ में आपत्तिजनक कुछ भी नहीं है क्योंकि आतंकवाद या आतंकवादी का कोई धर्म नहीं होता है। शायद कमल हासन की फिल्म को राजनीतिक कारणों से शिकार बनाया जा रहा है।

/11 के बाद आतंकवाद पर कई फिल्में बनी हैं और ‘विश्वरूप’ कमल हासन का प्रयास है। कमल हासन ने तह में जाने की कोशिश नहीं की है कि सही या गलत क्या है? न ही उन्होंने कोई अपना विचार दर्शाया है।

ये एक सीधी सी कहानी है जिसमें एक आतंकवादी संगठन लोगों को मारना चाहता है और हीरो उसे ऐसा करने से रोकता है। इस आतंकवादी संगठन का संबंध अफगानिस्तान से है जिसके निशाने पर अमेरिका और भारत जैसे देश हैं। फिल्म की कहानी ‘एजेंट विनोद’ से मिलती-जुलती है।

विश्वनाथ उर्फ विसाम अमेरिका में कथक सीखाता है। उसकी पत्नी निरुपमा उससे अलग होने के लिए कारण ढूंढ रही है। वह एक जासूस की सेवाएं लेती है ताकि विज़ की हर हरकत पर नजर रखी जा सके। गलती से जासूस एक दिन आतंकवादियों के घर पहुंच जाता है और उन आतंकियों के तार विज़ से जुड़े रहते हैं। यहां तक फिल्म बेहद रोचक है और जबरदस्त टर्न तब आता है जब पत्नी अपने भोंदू पति को अपनी आंखों के सामने गुंडों को मार गिराते हुए देखती है।

यह एक्शन सीन दो बार देखने लायक है और इसलिए फिल्म में इसे दो बार दिखाया भी गया है, लेकिन अपने दृश्यों के प्रति यही प्यार आगे की फिल्म पर भारी पड़ा है। कमल हासन ने पैसा और समय दोनों खर्च किए हैं इसलिए वे दृश्यों को छोटा करने का साहस नहीं जुटा पाए, लिहाजा फिल्म का तीखापन कम हो गया। जो मजा एक थ्रिलर में आता है वो असर जाता रहा। फिल्म में अफगानिस्तान वाला हिस्सा श्रेष्ठ है। इसमें थ्रिल, इमोशन, ड्रामा और एक्शन नजर आते हैं। इस हिस्से के खत्म होते ही फिल्म का मजा कम हो जाता है।

क्लाइमेक्स लंबा खींचा गया है। माइक्रोवेव का फैराडे शील्ड के रूप में जो उपयोग (बम के रिमोट पर माइक्रोवेव रख दिया गया ताकि मोबाइल के जरिये बम को ब्लास्ट नहीं किया जा सके) दिखाया है वो हास्यास्पद है। फिल्म का अंत ओपन है और अंत में इसका दूसरा भाग बनाने की घोषणा भी की गई है।

विश्वरूप पुराने दौर की फिल्म की तरह नजर आती है जिनमें लंबे-लंबे दृश्य होते थे। अपनी बात कहने में समय लिया जाता था। इसलिए विश्वरूप अपने दूसरे हिस्से में ठहरी हुई और सुस्त फिल्म लगती है। फिल्म में कुछ बातें अनुत्तरित हैं। मसलन विसाम, विश्वनाथ बन कर क्यों रहता है? उसकी पत्नी क्यों उससे पीछा छुड़ाना चाहती है? इन सवालों के स्पष्ट जवाब नहीं मिलते हैं।

फिल्म में गानों की गुंजाइश नहीं थी, इसलिए बैकग्राउंड में गानों को सुनाया गया है, हालांकि इसकी भी जरूरत नहीं थी। एक्शन सीन अच्छे बन पड़े हैं। नाटो का अफगानी आतंकवादियों पर हमले वाला सीन उल्लेखनीय है।

लेखन और निर्देशन की तरह एक अभिनेता के रूप में भी कमल हासन सुस्त नजर आए। अपने किरदार में वे स्पार्क पैदा नहीं कर सके। उम्र भी उन पर हावी हो गई है। एक आंख वाले विलेन के रूप में राहुल बोस ने जबरदस्त अभिनय किया है। जयदीप अहलावत ने उनका साथ बखूबी निभाया है। पूजा कुमार और एंड्रिया जर्मिया ने अपने-अपने रोल संजीदगी से निभाए हैं।

‘विश्वरूप’ कमल हासन के स्तर के कलाकार और फिल्मकार की गरिमा के अनुरूप नहीं है।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________
बैनर :
रील लाइफ एंटरटेनमेंट प्रा.लि., गेटअवे फिल्म्
स

निर्माता :
बिजॉय नाम्बिया
र,
शारदा त्रिलो
क

निर्देशक :
बिजॉय नाम्बिया
र

कलाकार :
नील नितिन मुके
श,
विक्र
म,
विनय वीरमान
ी,
तब्ब
ू,
ईशा श्रावण
ी,
मोनिका डोगरा, लारा दत्ता, सौरभ शुक्ला

सेंसर ‍सर्टिफिकेट : यूए * 2 घंटे 35 मिनट 26 सेकं
ड

एक ही फिल्म में अनेक कहानियों को समानांतर दिखाने का जो चलन चल रहा है उसी को ‘डेविड’ ने आगे बढ़ाया है। तीन डेविड की कहानियां साथ में दिखाई गई है। एक 1975 की लंदन से है, दूसरी 1999 की मुंबई से है और तीसरी 2010 की गोआ से है।


लंदन का डेविड (नील नितिन मुकेश) एक अपराधी परिवार से है। बचपन में उसके सर से पिता का साया उठने के बाद उसे एक अपराधी ने पाल-पोस कर बड़ा किया है। जवान होने पर उसे पता चलता है कि वही व्यक्ति उसके पिता का हत्यारा है। वह अजीब ‍सी स्थिति में फंस जाता है।


मुंबई के डेविड (विनय वीरमानी) की उम्र बीस के आसपास है। लोअर मिडिल क्लास का डेविड संगीतकार बनना चाहता है, लेकिन उसके पिता का एक राजनीतिक दल मुंह काला कर देता है। आरोप है कि वह लोगों का धर्म परिवर्तन कराकर उन्हें ईसाई बना रहा है।


गोआ का डेविड (विक्रम) अपनी दोस्त की मंगेतर को चाहने लगता है और लाख कोशिश के बावजूद अपने दिल की बात वह बता नहीं सकता। कुछ दिनों में शादी होने वाली है। क्या होगा इस डेविड का?


अपराध, प्रेम कहानी और सामाजिक मुद्दों को तीन डेविडों के माध्यम से दिखाया गया है, लेकिन कमजोर कहानियों के कारण बात नहीं बन पाती। 1975 वाली कहानी बढ़िया है। इसे ब्लेक एंड व्हाइट में फिल्माया गया है, लेकिन किरदारो ने इसे रंगीन बना दिया है।


गोआ और मुंबई के डेविड की कहानियां एक स्तर के बाद पकाऊ हो जाती हैं। वही के वही सीन बार-बार देखने पड़ते हैं और इनमें कोई उतार-चढ़ाव भी नहीं हैं।


तीनों डेविड का अपने पिता के साथ अलग किस्म का रिश्ता है। डेविड नंबर एक उस इंसान को अपना डैड मानता है जिसने उसे सहारा दिया। एहसान और बदले के बीच वह जूझता रहता है। डेविड नंबर दो अपने पिता से ‍नफरता करता है, लेकिन जब उसके पिता पर संकट आता है जो वह तिलमिला जाता है। डेविड नंबर तीन के पिता भूत बन कर उसके पास आते रहते हैं। भूत का यह रोल सौरभ शुक्ला ने निभाया है और उनके सीन मजेदार बन पड़े हैं।


‘शैतान’ से प्रभावित करने वाले निर्देशक विजय नाम्बियार एक निर्देशक के रूप में यहां भी प्रभावित करते हैं। तकनीक पर उनकी गजब की पकड़ है। शॉट टेकिंग में उनका जवाब नहीं है, लेकिन स्क्रिप्ट में वे मार खा गए। दो कहानियां बेहद लंबी खींची गई जिससे फिल्म का समग्र प्रभाव घट गया।


नील नितिन मुकेश स्टाइलिश लगे और उन्होंने अपना काम उम्दा किया। विनय वीरमानी और विक्रम का काम भी अच्छा है, लेकिन उनके किरदार ठीक से नहीं लिखे गए हैं। छोटे-से रोल में तब्बू अपना असर छोड़ती हैं। मोनिका डोगरा, लारा दत्ता, नासेर, ईशा श्रावणी और सौरभ शुक्ला ने भी अपने किरदारों से न्याय किया है। फिल्म की एडिटिंग, बैकग्राउंड म्युजिक, लोकेशन्स और प्रोडक्शन वैल्यू प्रभावी है।


डेविड कुछ-कुछ जगह बांध कर रखती है। तकनीकी रूप से यह फिल्म सशक्त है, लेकिन इसकी लंबाई और स्क्रिप्ट बड़ी कमजोरियां हैं।



बेका
र, 2-
औस
त, 3-
अच्छ
ी, 4-
बहुत अच्छ
ी, 5-
अद्भुत

__________________________


बैनर :
वायकॉम 18 मोशन पिक्चर्स, टिपिंग पॉइंट फिल्म्स

निर्देशक :
सुधीर मिश्रा

संगीत :
शांतनु मोइत्रा

कलाकार :
अर्जुन रामपाल, चित्रांगदा सिंह, दीप्ति नवल

सेंसर सर्टिफिकेट : यूए * 2 घंटे 10 मिनट

सेक्सुअल हरासमेंट को परिभाषा में बांधना मुश्किल है। यदि आप किसी की खूबसूरती की तारीफ भी कर दे तो इसे भी कुछ लोग सेक्सुअल हरासमेंट का नाम दे सकते हैं। वर्तमान में स्त्री-पुरुष मिलकर साथ काम करते हैं। दिन में वे एक-दूसरे के साथ इतने घंटे व्यतीत करते हैं जितने अपने लाइफ पार्टनर के साथ भी नहीं करते हैं। कई पुरुष इसका नाजायज फायदा उठाते हैं।

दूसरी ओर कॉपरपोरेट वर्ल्ड में काम करने वाली कुछ महत्वाकांक्षी स्त्रियां भी सफलता पाने के लिए अपने हुस्न को हथियार की तरह इस्तेमाल करती हैं। अपनी मेहनत के बूते पर सफल हुई स्त्रियों के बारे में भी बेसिर-पैर की चर्चाएं असफल पुरुष छेड़ते रहते हैं। ये भी सेक्सुअल हरासमेंट है, लेकिन फ्लर्टिंग और सेक्सुअल हरासमेंट के बीच लाइन खींचना बेहद मुश्किल है। इसी लाइन के इर्दगिर्द ‘इनकार’ की कहानी घूमती है।

‘डिस्क्लोजर’ फिल्म से इनकार प्रभावित लगती है, लेकिन बॉलीवुड के लिए यह एक नया विषय है। इस विषय को बेहद अच्छे तरीके से उठाया जा सकता था, लेकिन ‘इनकार’ में उम्दा लेखन के अभाव में इसका निर्वाह ठीक से नहीं हो पाया है। कहानी ठोस न होने के कारण फिल्म अधपकी सी लगती है। फिल्म के किरदार कन्फ्यूज लगते हैं और वे ऐसा क्यों कर रहे हैं इसके पीछे कोई दमदार वजह नजर नहीं आती है।

माया (चित्रांगदा सिंह) एड एजेंसी में नेशनल क्रिएटिव हेड है। यहां तक पहुंचने में उसके बॉस और कंपनी के सीईओ राहुल वर्मा (अर्जुन रामपाल) का बहुत बड़ा हाथ है। एक समय दोनों के बीच प्यार था, लेकिन जैसे-जैसे माया सफलता की सीढ़ी चढ़ती है, राहुल और उसके रिश्तों में कड़वाहट आने लगती है।

राहुल को लगने लगता है कि माया उसकी जगह लेना चाहती है। वह माया की राह में रुकावटें खड़ी करने लगता है। आखिर में माया उस पर सेक्सुअल हरासमेंट का आरोप लगाती है। इस मसले को सलुझाने के लिए सोशल वर्कर कामदार (दीप्ति नवल) को नियुक्त किया जाता है, जो दोनों की बातें सुनती हैं, लेकिन किसी नतीजे तक नहीं पहुंच पाती है।

फिल्म की शुरुआत बेहतरीन है और उम्मीद बंधती है कि हम एक अच्छी मूवी देखने जा रहे हैं, लेकिन जैसे-जैसे फिल्म आगे बढ़ती है, ग्राफ नीचे आने लगता है। दोहराव वाले दृश्यों के कारण फिल्म बेहद लंबी लगती है। कमजोर क्लाइमेक्स फिल्म के असर को कम करता है और ये ऐसे दो लोगों की कहानी बन जाती है जिनके प्यार में उनका ईगो आड़े आ रहा था।

सकारात्मक पक्ष की बात की जाए तो निर्देशक सुधीर मिश्रा का प्रस्तुतिकरण शानदार है। इस कारण फिल्म बांध कर रखती है और उत्सुकता बनी रहती है। उनका कहानी को परदे पर उतारने का तरीका उम्दा है। कामदार बारी-बारी से राहुल और माया की बातें सुनती हैं और फ्लेशबैक के जरिये दोनों के संबंधों को दिखाया जाता है।

मिश्रा ने लाइट्स और रंगों का अच्छा उपयोग किया है और किरदारों के बीच चल रहे तनाव को परदे पर उतारने में सफलता पाई है। संवाद और अर्जुन-चित्रांगदा की केमिस्ट्री फिल्म के अन्य सकारात्मक पहलू हैं।

अच्छे निर्देशकों का साथ मिलने पर अर्जुन रामपाल का अभिनय निखर कर आता है। ‘इनकार’ में वे अपने कैरेक्टर में डूबे नजर आए। चित्रांगदा सिंह का रोल कई शेड्स लिए हुए हैं और उन्होंने भी बेहतरीन अभिनय किया है।

इनकार के प्रचार में जो बातें की गई थीं, उससे फिल्म थोड़ी भटकी हुई लगती है और फिल्म देखने के बाद महसूस होता है कि एक अच्छे विषय के साथ पूरी तरह से न्याय नहीं हो पाया।



बेकार, 2-औसत, 3-अच्छी, 4-बहुत अच्छी, 5-अद्भुत

__________________________

बैनर :
अरबाज खान प्रोडक्शन्स

निर्माता :
अरबाज खान, मलाइका अरोरा

निर्देशक :
अरबाज खान

संगीत :
साजिद-वाजिद

कलाकार :
सलमान खान, सोनाक्षी सिन्हा, अरबाज खान, ‍प्रकाश राज, विनोद खन्ना, दीपक डोब्रियाल, माही गिल, करीना कपूर, मलाइका अरोर
ा
सेंसर सर्टिफिकेट : यूए * 2 घंटे 9 मिनट

सलमान खान का इस समय वक्त चल रहा है। जिस चीज को वे छू देते है सोने की बन जाती है। हालात ये है कि यदि वे फिल्म में कैमरे के सामने दो घंटे खड़े भी रहें तो भी फिल्म ब्लॉकबस्टर हो जाएगी। उनके फैंस को सिर्फ सलमान से मतलब हैं और बाकी चीजें उनके लिए गौण हैं, तभी तो सलमान को स्पाइडर-मैन, बैट-मैन की तरह सल-मैन कहा जाने लगा है।

दबंग के जरिये सलमान के करियर में जबरदस्त उछाल आया और सीक्वल के इस दौर में भला वे अपनी ब्लॉकबस्टर फिल्म का सीक्वल कैसे ना बनाते। भाई अरबाज को निर्देशक बना कर ‘दबंग 2’ पेश कर दी गई है।

सलमान यदि फिल्म में हो तो निर्देशक का काम बेहद आसान हो जाता है क्योंकि उनके फैंस का ध्यान सिर्फ सलमान पर होता है। यही वजह है कि मामूली निर्देशक भी सलमान को लेकर सुपरहिट फिल्म बना चुके हैं।

अरबाज का काम भी काफी आसान रहा। कोरियोग्राफर्स ने आइटम सांग फिल्मा दिए और फाइट मास्टर ने एक्शन सीन। बची हुई फिल्म का भार सलमान के कंधों पर होता है। निर्देशक का काम नजर भर रखना होता है कि काम सही तरीके से हो।

दबंग 2 वही से आगे बढ़ती है, जहां दबंग खत्म हुई थी। अब चुलबुल शादीशुदा हो चुका है। लालगंज की बजाय बड़े शहर कानपुर में आ चुका है। बजरिया इलाके का थानेदार है। दुश्मन का नाम बदलकर छेदी सिंह की बजाय बच्चा सिंह हो गया है।

दबंग और दबंग 2 की कहानी में सिर्फ इतना ही फर्क है। बाकी किरदारों के रंग वही हैं। उनकी सारी हरकतें वही हैं। यहां तक की गानों के पिक्चराइजेशन और बोल भी दबंग जैसे लगते हैं। कन्फ्यूजन होता है कि दबंग देख रहे हैं या दबंग का सीक्वल।

तमाम समानताओं के बावजूद दबंग के मुकाबले दबंग का सीक्वल इसलिए बेहतर है क्योंकि इस बार ट्रीटमेंट हल्का-फुल्का है। एक्शन के डोज को सीमित कर दिया गया है और पिता-पुत्र, पति-पत्नी की नोकझोक को बढ़ाया गया है।

विनोद खन्ना और सलमान के बीच रात में मकान की छत पर फिल्माए गए दृश्य उम्दा हैं जब सलमान अपने पिता से पूछता है कि वो और मां पहली बार कैसे मिले थे। दोनों का एक-दूसरे से सपने का उल्लेख कर प्यार जताने वाले सीन भी अच्छे बन पड़े हैं। दबंग में पिता-पुत्र के रिश्तों में खिंचाव था, लेकिन सीक्वल में वे सारी कड़वाहट को भूल जाते हैं।
1-बेकार, 2-औसत, 3-अच्छी, 4-बहुत अच्छी, 5-अद्भुत
दबंग की तरह दबंग 2 में कहानी पर किरदार हावी हैं। यदि कहानी पर भी ध्यान दिया जाए तो सलमान ब्रांड का फायदा और भी बेहतर तरीके से उठाया जा सकता है। दबंग 2 की कहानी एकदम सपाट है, या कहना चाहिए कि कहानी जैसा कुछ नहीं है।

चुलबुल पांडे और बच्चा सिंह की सीधी टक्कर है, बिना किसी उतार-चढ़ाव के, और वो भी इंटरवल के बाद। इंटरवल तक तो चुलबुल की चुलबुली हरकते हैं। चुलबुल और बच्चा सिंह के बीच यदि अच्छा ड्रामा होता, बेहतरीन संवाद होते, तो बात ही कुछ और होती।

पांच फाइट सीन, चार गाने, थोड़े रोमांटिक शॉट, थोड़े इमोशनल सीन और एक बिना कमीज वाले सलमान के सीन के फॉर्मूले के बीच रहकर निर्देशक अरबाज खान ने एंटरटेनमेंट के ग्राफ को गिरने नहीं दिया और फिल्म में तेजी बनाए रखी, लेकिन दबंग से वे बेहद प्रभावित नजर आए और दो-तिहाई से ज्यादा फिल्म उन्होंने दबंग जैसी बना डाली। दबंग ब्रांड को वे और आगे ले जा सकते थे, लेकिन असफल रहे। प्रकाश राज जैसे सशक्त अभिनेता का भी वे ठीक से उपयोग नहीं कर पाए।

संगीत के मामले में दबंग की तुलना में दबंग 2 पीछे है, क्योंकि कुछ नया करने की कोशिश नहीं की गई है। पांडे जी सीटी मारे और दगाबाज रे दोहराव के शिकार हैं। यही हाल संवादों का है। ‘गुलाब जामुन से याद आया, तिवारी जी, आपका हार्निया का ऑपरेशन हुआ या नहीं’ जैसे संवादों से काम चलाया गया है।

सलमान खान ने पूरी फिल्म का भार अपने कंधों पर उठाया है। दबंग वाले मैनेरिज्म को दोहराया है। कही-कही उनके अभिनय में धर्मेन्द्र की झलक भी दिखाई देती है। एक्शन और कॉमेडी में वे जमे हैं। सलमान के रहते हुए दूसरे कलाकारों को फिल्म में बेहद कम समय मिला है। चुलबुल की बुलबुल सोनाक्षी सिन्हा बीच-बीच में कपड़े सुखाती रहती हैं, जिससे पता चलता रहता है कि वे भी फिल्म में हैं।

प्रकाश राज फॉर्म में नजर नहीं आए, शायद उनके लायक सीन ही नहीं लिखे गए हैं। विनोद खन्ना एक खुशनुमा सरप्राइज के रूप में नजर आए। अरबाज खान ने माखी के किरदार के जरिये दर्शकों को थोड़ा हंसने का मौका दिया। दीपक डोब्रियाल, माही गिल, निकेतन धीर के पास करने के लिए ज्यादा कुछ नहीं था। करीना कपूर आइटम सांग में सुपर सेक्सी नजर आईं, वही मलाइका अरोरा खान ने भी एक गाने में डांस कर मुन्नी की याद दिलाने की कोशिश की है।

दबंग 2 एक तरह से दबंग का ही रीमेक है। इसमें नया कुछ नहीं है। दरअसल यह फिल्म उन लोगों के लिए है जिन्हें चुलबुल की चुलबुली हरकतें पसंद हैं।



बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
एक्सेल एंटरटेनमेंट, आमिर खान प्रोडक्शन्स, रिलायंस एंटरटेनमेंट

निर्माता :
फरहान अख्तर, आमिर खान, रितेश सिधवानी

निर्देशक :
रीमा कागती

संगीत :
राम सम्पत

कलाकार :
आमिर खान, करीना कपूर, रानी मुखर्जी, राम कुमार यादव, नवाजुद्दीन सिद्दकी

सेंसर सर्टिफिकेट : यूए * 2 घंटे 20 मिनट * 9 रील

आमिर खान वाला शुक्रवार तीन वर्ष बाद आया है। गुणवत्ता के प्रति उनका आग्रह इतना ज्यादा है कि बहुत कम फिल्म वे करने लगे हैं और बात इस हद तक पहुंच गई है कि यह उनके प्रशंसकों को अखरने लगा है। साथ ही उनकी हर फिल्म से बहुत ज्यादा अपेक्षाएं होने लगी हैं। ये बात किसी भी फिल्म के लिए खतरनाक हो सकती है और ‘तलाश’ के साथ हो गई है। तलाश यदि इमरान हाशमी जैसा हीरो करता तो इसे हमे शायद पसंद कर लेते, लेकिन आमिर जैसे बड़े कद के कलाकार और सितारे के साथ इसकी कहानी न्याय नहीं कर पाती है।

तलाश एक थ्रिलर मूवी है, जिसमें पुलिस ऑफिसर सुर्जन शेखावत (आमिर खान) एक फिल्म स्टार की कार दुर्घटना में हुई मौत की जांच कर रहा है। साथ ही अपनी पर्सनल लाइफ में वह बुरे हालातों से गुजर रहा है। उसके आठ वर्षीय बेटे की मौत हो गई है, जिसके कारण उसकी पत्नी रोशनी (रानी मुखर्जी) और उसके संबंध अब ठीक नहीं रहे हैं।

थ्रिलर मूवी की सफलता उसके क्लाइमेक्स पर बहुत ज्यादा निर्भर होती है। फिल्म का अंत ऐसा होना चाहिए जो दर्शकों को संतुष्ट कर सके। उनके मन में उठने वाले हर प्रश्न का जवाब दे। ‘तलाश’ इस परिभाषा पर खरी नहीं उतरती।

इंटरवल होने तक फिल्म में कसावट है, बांध कर रखती है, लेकिन इसके बाद फिल्म बिखर जाती है। लक्ष्य से भटक जाती है। आमिर और रानी वाला ट्रेक हावी हो जाता है और दुर्घटना की जांच वाले ट्रेक को भूला दिया जाता है। कहानी ठहरी हुई लगती है।

क्लाइमेक्स में जब सभी बातें सामने आ जाती हैं तो दर्शक इसलिए चौंक जाते हैं कि इस तरह के अंत की उन्होंने उम्मीद नहीं की थी। यह अंत ऐसा है जिसे नापसंद करने वाले लोग ज्यादा होंगे। वे ठगाए महसूस करते हैं। पूरी फिल्म में इस बात पर विशेष ध्यान दिया गया है कि यह जिंदगी के करीब लगे, लेकिन अंत में रियलिटी को पूरी तरह भूला दिया गया।

सारा दोष स्क्रिप्ट का है। कहानी पर थोड़ा गौर करेंगे तो पाएंगे कि यह कहानी बी-ग्रेड फिल्मों जैसी है, यहां कहने का अंदाज थोड़ा बेहतर है। स्क्रिप्ट ऐसी लिखी गई है कि आधी दूरी तय होने के बाद फिल्म हांफने लगती है। अंतिम बिंदु तक पहुंचने का थ्रिल नदारद है। जांच करते हुए पुलिस ऑफिसर बड़ी आसानी से मंजिल तक पहुंच जाता है। कुछ ऐसे प्रश्न भी हैं जिनकी चर्चा यहां इसलिए नहीं की जा सकती है क्योंकि कहानी का रहस्य उजागर हो सकता है।

यदि करीना कपूर के किरदार के बारे में खुलासा थोड़ा पहले किया जाता तो, बेहतर होता, दर्शक भी मानसिक रूप से तैयार हो जाते कि वे क्या देखने जा रहे हैं। साथ ही फिल्म बहुत ज्यादा उदास और रूखी है।

रीमा कागती का निर्देशन, स्क्रिप्ट की तुलना में बेहतर है। उन्होंने किरदारों के मन के अंदर चल रही बातों को स्क्रीन पर पेश करने में सफलता पाई है। गानों की सिचुएशन भी ऐसी बनाई है कि कहानी आगे बढ़ती रहे, लेकिन फिल्म शुरुआत में जो वादा करती है उसे क्लाइमेक्स तक निभा नहीं पाती।

आमिर खान ने दु:खी पिता और मुस्तैद पुलिस ऑफिसर की भूमिका दमदार तरीके से निभाई है। उनकी बॉडी लैंग्वेज ही बयां कर देती है कि यह आदमी सीने में दु:ख का पहाड़ लिए घूम रहा है। रानी मुखर्जी ने भी अपने किरदार के साथ न्याय किया है।

करीना कपूर ने स्क्रिप्ट से उठकर अपने किरदार स्पाइसी बनाने की कोशिश की है। उन्हें कुछ उम्दा संवाद भी मिले हैं। नवाजुद्दीन सिद्दकी ने फिर साबित किया कि वे बेहतरीन अभिनेता हैं। वे जब-जब स्क्रीन पर आए फिल्म में एक हलचल सी पैदा कर गए।

कुल मिलाकर ‘तलाश’ आमिर के कद क
े
साथ न्याय नहीं कर पाती है।



बेकार, 2-औसत, 3-अच्छी, 4-बहुत अच्छी, 5-अद्भुत

__________________________
बैनर :
वायकॉम 18 मोशन पिक्चर्स, एकेएफपीएल प्रोडक्शन्स

निर्माता :
अनुराग कश्यप, गुनीत मोंगा

निर्देशक :
सचिन कुंडलकर

संगीत :
अमित त्रिवेदी

कलाकार :
रानी मुखर्जी, पृथ्वीराज सुकुमारन

सेंसर सर्टिफिकेट : यूए * 2 घंटे 28 मिनट 20 सेकंड


ज्यादातर बेटियों के माता-पिता की सबसे बड़ी चिंता उनकी बेटी की शादी होती है। बेटी की शादी तय होते ही उन्हें लगता है कि बहुत बड़ा भार उनके सिर से उतर गया है। लड़की की शादी के पहले देखने-दिखाने का जो कार्यक्रम होता है वो लड़की के लिए प्रताड़ना से कम नहीं है।

लड़के वाले तरह-तरह के प्रश्न पूछते हैं, देखते-परखते हैं, फिर रिजेक्ट कर देते हैं। जब एक ही लड़की कई बार रिजेक्ट हो जाती है तो आसपास वाले तरह-तरह की बातें करते हैं। लड़की से ये नहीं पूछा जाता है कि उसकी क्या इच्छा है। क्या वह अपनी मर्जी से शादी करना चाहती है।इन्हीं बातों के इर्दगिर्द ‘अइय्या’ की कहानी घूमती है। पढ़ने में ये बातें गंभीर लगती हैं, लेकिन फिल्म में इन्हें हल्के-फुल्के तरीके से कहा गया है।

मीनाक्षी देशपांडे (रानी मुखर्जी) लोअर मिडिल क्लास से है। उसके माता-पिता उसके लिए लड़का ढूंढ रहे हैं। मीनाक्षी सुंदर है, लेकिन उसके माता-पिता की हैसियत ज्यादा दहेज देने की नहीं है, इसलिए उसकी शादी नहीं हो पा रही है।

मीनाक्षी आर्ट कॉलेज की लाइब्रेरी में काम करती है और वही पढ़ने वाले एक स्टुडेंट सूर्या (पृथ्वीकुमार) पर उसका दिल आ जाता है। सूर्या एक तमिल लड़का है और उसमें से आने वाली खुशबू मीनाक्षी को बेहद पसंद है। ये प्यार एक-तरफा है।

इधर मीनाक्षी को एक लड़का माधव पसंद कर लेता है और मीनाक्षी अब तक अपने प्यार का इजहार सूर्या से नहीं कर पाई है। क्या मीनाक्षी अपने दिल की बात कह पाती है? क्या मीनाक्षी को सूर्या स्वीकार करेगा? या मीनाक्षी को माधव से शादी करना पड़ेगी? इसके जवाब फिल्म के क्लाइमेक्स में मिलते हैं।

कहानी की दृष्टि से देखा जाए तो ‘अइय्या’ की कहानी बेहद साधारण है और छोटी है। इसमें कुछ भी नया नहीं है और न ही घुमाव-फिराव हैं। बात पूरी तरह प्रस्तुतिकरण पर आकर टिक जाती है कि निर्देशक ने किस तरह से कहानी को स्क्रीन पर पेश किया है। सचिन कुंडलकर ने कहानी-पटकथा-संवाद भी लिखे हैं और निर्देशन भी किया है, इसलिए सारी जवाबदारी उन्हीं की है।

दरअसल सचिन के अंदर का लेखक उनके निर्देशक पर हावी हो गया है। लेखक के रूप में उन्होंने एक छोटी-सी बात को बहुत ज्यादा लंबा खींच दिया है। इतना लंबा कि बात अपना महत्व खो देती है। सिनेमाघर में बैठा दर्शक परेशान होने लगता कि कब फिल्म खत्म होगी। सचिन के अंदर का निर्देशक लेखक की बात को छोटा करने का साहस नहीं जुटा पाया।

फिल्म को सख्ती के साथ संपादित किया जाना जरूरी है। लेखक अपनी लिखे हुए दृश्यों को हटाया जाना पसंद नहीं करता है और यही अइय्या के साथ हुआ है। कई दृश्य गैर जरूरी हैं और लंबे हैं। मीनाक्षी को बेहद बिंदास लड़की दिखाया गया है। वह अपनी सगाई पर घर से भाग जाती है। अपने मंगेतर के यहां से भाग जाती है, लेकिन सूर्या से प्यार के इजहार में बहुत लंबा वक्त लेती है जो उसके किरदार पर सूट नहीं करता।

सब कुछ फिल्म में खराब है ऐसा भी नहीं है। कई जगह सचिन ने अपनी कल्पनाशीलता का परिचय दिया है। सपोर्टिंग कैरेक्टर उन्होंने लाउड रखे हैं, लेकिन उनमें से ज्यादातर अच्छे लगते हैं। खासतौर से मीनाक्षी के माता-पिता और दादी। कई जगह फिल्म मुस्कराने का मौका भी देती है। कई छोटे-छोटे सीन ऐसे हैं जो दिल को छूते हैं।

रानी मुखर्जी फिल्म की जान हैं। मराठी गर्ल मीनाक्षी के कैरेक्टर में डूब कर उन्होंने काम किया है। उनके चेहरे के भाव देखने लायक हैं। ये दु:ख की बात है कि फिलहाल उनके टैलेंट का
पूरा
उपयोग बॉलीवुड में नहीं किया जा रहा है। पृथ्वीराज सिर्फ क्लाइमेक्स में ही कुछ संवाद बोलते हैं, बाकी समय वे सिर्फ खामोश रहते हैं। उनका स्क्रीन प्रजेंस उम्दा है।

माधव के रूप में सुबोध भावे, मीनाक्षी के पिता बने सतीश आलेकर, मीनाक्षी की मां बनीं निर्मिति सावंत, मीनाक्षी की दादी के रूप में ज्योति सुभाष प्रभावित करते हैं। मीनाक्षी के भाई बने एमी वाघ और दोस्ती बनी अनिता दाते ने जमकर ओवर एक्टिंग की है क्योंकि यह उनके किरदार की मांग थी। ये किरदार कुछ लोगों को अच्छे लगेंगे तो कुछ को बकवास।

अमित त्रिवेदी का संगीत ठीक-ठाक है। वैभवी मर्चेण्ट की कोरियोग्राफी उम्दा है। रानी का बैली, लावणी और अस्सी के दशक में दक्षिण भारतीय फिल्मों में किया जाने वाला डांस देखने लायक है।

कुल मिलाकर ‘अइय्या’ न बहुत अच्छी फिल्म है और न बहुत खराब, टाइमपास करना हो तो देखी जा सकती है।

__________________________
बैनर :
यूटीवी मोशन पिक्चर्स, भंडारकर एंटरटेनमेंट

निर्माता :
रॉनी स्क्रूवाला, मधुर भंडारकर, सिद्धार्थ रॉय कपूर

निर्देशक :
मधुर भंडारकर

संगीत :
सलीम मर्चेण्ट-सुलेमान मर्चेण्ट

कलाकार :
करीना कपूर, अर्जुन रामपाल, रणदीप हुडा, शहाना गोस्वामी, मुग्धा गोडसे

सेंसर सर्टिफिकेट : ए * 2 घंटे 28 मिनट 11 सेकंड



यदि कोई निर्देशक अपने आपको दोहराने लगे तो यह उसके पतन की शुरुआत मानी जा सकती है। मधुर भंडारकर के साथ यही हो रहा है। फैशन को उन्होंने हीरोइन में दोहरा दिया है। सिर्फ पृष्ठभूमि बदली है, लेकिन कहानी वही है। वहां फैशन की पृष्ठभूमि में एक मॉडल जीरो से हीरो बनती है। कामयाबी संभालना उसके लिए मुश्किल होता है। प्यार के मामले में धोखे मिलते हैं और उसका पतन होता है। ‘हीरोइन’ में शुरू से ही दिखाया गया है कि माही अरोरा सफल हीरोइन है और बाकी की कहानी फैशन जैसी ही है।

मधुर की पहचान ऐसे निर्देशक की है जो सच्चाई को पेश करते हैं, लेकिन ‘हीरोइन’ में नकलीपन इतना हावी है कि हैरानी होती है। मधुर खुद फिल्म इंडस्ट्री से हैं, अच्छे-बुरे पहलू से परिचित हैं, फिर भी उनकी फिल्म वास्तविकता से दूर नजर आती है, खासतौर पर फिल्म के पहले हिस्से में। ज्यादा दूर नहीं जाए तो हाल ही के वर्षों में रिलीज हुई ‘द डर्टी पिक्चर’ और ‘लक बाय चांस’ में फिल्म इंडस्ट्री को करीब से जानने का अवसर मिलता है।

फिल्म में माही अरोरा नामक एक हीरोइन की पर्सनल और प्रोफेशनल लाइफ को दिखाया गया है। प्रोफेशनल लाइफ वाले हिस्से को थोड़ा बेहतर कहा जा सकता है कि किस तरह एक हीरोइन अपने करियर को बचाने के लिए क्या-क्या समझौते करती है।

फिल्म को पाने के लिए क्या-क्या तिकड़म लगाई जाती है। किस तरह से फिल्म रिलीज होने के ठीक पहले स्केण्डल बनाए जाते हैं। मीडिया को हथियार बनाया जाता है। पीआर एजें‍सी किस तरह से हीरोइन को एक ब्रांड बना देती है। फिल्मों से मिली कामयाबी को शादी में जाकर या मॉल का उद्‍घाटन कर भुनाया जाता है।

माही पर्सनल लाइफ वाले हिस्से में कहानी बुरी तरह मार खाती है। सुपरस्टार आर्यन, जो कि शादीशुदा है, को माही बेहद चाहती है। दोनों के बीच की सारी दूरियां मिट चुकी है, लेकिन आर्यन किसी तरह की जवाबदारी नहीं चाहता है। माही के साथ वह कई बार दुर्व्यवहार करता है, झूठ बोलता है, लेकिन माही पता नहीं क्यों उसके ‍पीछे पड़ी रहती है? दूसरी ओर वह अंगद नामक क्रिकेट खिलाड़ी के प्यार को अस्वीकार कर देती है जो उससे शादी करना चाहता है।

माही अपनी जिंदगी में ढेर सारी गलतियां करती हैं और सजा भुगतती है। पूरी फिल्म में बाल्टी भर आंसू बहाती है, लेकिन एक बार भी दर्शकों का दिल उसके लिए पसीजता नहीं है। माही का किरदार इतना सतही लिखा गया है कि दर्शक उससे जुड़ नहीं पाते।

हेलन और करीना कपूर के बीच कुछ अच्छे दृश्य हैं। हेलन बीते जमाने की अभिनेत्री हैं और करीना को वे समझाती हैं कि शोहरत कुछ देती है तो बहुत कुछ छिन लेती है। ग्लैमर की चमक में यह दिखाई नहीं देता और जब समझ आता है तब तक बहुत देर हो चुकी होती है। लेकिन अब इस सच्चाई से वर्तमान के स्टार अच्छी तरह परिचित हो चुके हैं और वे सभी अपने करियर और सफलता को अच्छी तरह संभाल रहे हैं।

हेलन की मौत वाला दृश्य भी उल्लेखनीय है। करीना अंतिम दर्शन के लिए उनके घर जाती है। यह देख मीडिया हेलन की मौत भूल जाता है और करीना से करियर संबंधी सवाल पूछता है। अजीब बात यह है कि करियर के शुरुआत में यह मीडिया अच्छा लगता है, लेकिन सफलता के बाद आप मीडिया से बचते फिरते हैं।

चंद दृश्यों को छोड़ दिया जाए तो फिल्म में बोरियत और उदासी हावी है। कई प्रसंग दोहराए गए हैं जिससे फिल्म बहुत लंबी हो गई है। फिल्म में मनोरंजन का अभाव है और आधे से ज्यादा समय तक माही आंसू बहाती रहती है। सुंदर करीना को इतनी देर तक रोते देखना भला किसे अच्छा लगेगा?

मधुर भंडारकर ने अपनी आदत के अनुसार एक-दो गे कैरेक्टर डाल दिए हैं जो बिलकुल नहीं चौंकाते। जरूरी नहीं है ‍कि ह
र
बार फैशन डिजाइनर गे ही हो। लेस्बियन वाले प्रसंग की भी फिल्म में कोई जरूरत नहीं थी।

फिल्म देखने की एकमात्र वजह करीना कपूर हो सकती हैं। जब-जब उन्हें ग्लैमरस दिखाया गया स्क्रीन दमक उठता है। वे बेहद खूबसूरत नजर आईं। माही के दर्द और मूड को उन्होंने प्रभावी तरीके से पेश किया। यदि स्क्रिप्ट का साथ भी उन्हें मिलता तो वे और कमाल कर सकती थीं। छोटे-से रोल में शहाना गोस्वामी, रणदीप शौरी और दिव्या दत्ता प्रभाव छोड़ते हैं। अर्जुन रामपाल का चेहरा भावहीन रहा और उनसे बेहतर रणदीप हुडा रहे।

कुल मिलाकर इस हीरोइन में इतना दम नहीं है कि उसके लिए टिकट लिया जाए।

__________________________
बैनर :
इरोज इंटरनेशनल, इल्यूमिनाती फिल्म्स

निर्माता :
दिनेश विजान, सैफ अली खान, सुनील ए. लुल्ला, एंड्रयू हेफेरनन

निर्देशक :
होमी अदजानिया

संगीत :
प्रीतम चक्रवर्ती

कलाकार :
सैफ अली खान, दीपिका पादुकोण, डायना पेंटी, डिम्पल कपाड़िया, बोमन ईरानी, रणदीप हुडा

सेंसर सर्टिफिकेट : यूए * 2 घंटे 26 मिनट 3 सेकंड



ज्यादातर पुरुष मौज-मस्ती के लिए बिंदास और मॉडर्न लड़कियों का साथ पसंद करते हैं, लेकिन जब बात शादी की आती है तो उन्हें परंपरागत और शर्मीली लड़कियां पसंद आती है। कुछ ऐसा हाल लड़कियों का भी होता है। बहुत पहले एक सर्वे हुआ था तो लड़कियों ने डेटिंग के लिए क्रिकेटर युवराज सिंह को चुना था और शादी के लिए राहुल द्रविड़ उनकी पहली पसंद थे। ऐसा ही मिलता-जुलता किरदार कॉकटेल के हीरो गौतम कपूर (सैफ अली खान) का भी है।

वह हथेली पर दिल लिए घूमता है। एक लड़की से बहुत जल्दी वह ऊब जाता है। शादी, बच्चे, परिवार उसे नापसंद है। वेरोनिका (दीपिका पादुकोण) और गौतम टूथ ब्रथ के साथ-साथ रूम भी शेयर करते हैं। उसी घर में वेरोनिका की दोस्त मीरा (डायना पेंटी) भी रहती है, जिसे उसके पति ने धोखा दिया है।

जहां वेरोनिका घर में बिना पेंट के घूमती है वही गौतम का मानना है कि मीरा कुछ ज्यादा ही कपड़े पहनती है। भगवान की पूजा भी करती है। गौतम को लगता है कि मीरा उसके टाइप लड़की नहीं है। ‘बहनजी’ टाइप है, लेकिन जब दिल्ली से उसकी मां लंदन पहुंचती है तो वह मां से झूठ बोलते हुए मीरा को ही आगे कर देता है और कहता है कि वह मीरा से शादी करना चाहता है।

ट्विस्ट तब आता है जब वेरोनिका के साथ रातें गुजारने वाला गौतम प्यार मीरा को करने लगता है। मीरा भी उसकी सारी असलियत जानने के बावजूद उसे दिल दे बैठती है। इधर वेरोनिका को भी गौतम से प्यार हो जाता है और वह मीरा बनने की कोशिश करती है। फिल्म के अंत में इस गुत्थी को साधारण ढंग से सुलझा गया है।

जैसा कि ज्यादातर लव स्टोरी के साथ होता है कि पहला हिस्सा बेहद मजबूत होता है, जिसमें हल्के-फुल्के क्षण होते हैं, रोमांस होता है, कुछ अच्छे गाने होते हैं, लेकिन दूसरे हिस्से में जब ड्रामा फ्रंट सीट पर आता है, तब कहानी बिखर जाती है। ऐसा ही कॉकटेल के साथ भी होता है।

फिल्म के पहले हिस्से में मीरा-वेरोनिका और गौतम के जरिये प्यार और दोस्ती के कुछ बेहतरीन लम्हें देखने को मिलते हैं, उम्दा संवाद सुनने को मिलते हैं। तीनों कैरेक्टर के मिजाज और उनके अंतर को बेहतरीन तरीके से पेश किया है। गौतम का शीला की जवानी पर डांस करना और उसकी मम्मी का वहां पहुंच जाना इस हिस्से का बेहतरीन सीन बन पड़ा है। इंटरवल भी एक खास मोड़ पर होता है जब मीरा से अपने दिल की बात गौतम बताता है।

इंटरवल के बाद यह उम्मीद पूरी तरह धराशायी हो जाती है कि एक अच्छी फिल्म देखने को मिलेगी। कहानी को ठीक से समेटा नहीं गया है। क्लाइमेक्स तक पहुंचने में बहुत लंबा समय लेकर बोर किया गया है।

__________________________
बैनर :
अजय देवगन फिल्म्स, श्री अष्टविनायक सिनेविजन लिमिटेड

निर्माता :
ढिलिन मेहता, अजय देवगन

निर्देशक :
रोहित शेट्टी

संगीत :
हिमेश रेशमिया, अजय-अतुल

कलाकार :
अजय देवगन, अभिषेक बच्चन, असिन, प्राची देसाई, कृष्णा, अर्चना पूरनसिंह, असरानी, नीरज वोरा, अमिताभ बच्चन (
आइटम नंबर)
सेंसर सर्टिफिकेट : यूए * 2 घंटे 34 मिनट 21 सेकंड



आज के सफलतम डॉयरेक्टर्स में से एक रोहित शेट्टी पर ऋषिकेश मुखर्जी द्वारा निर्देशित गोलमाल (1979) का बहुत ज्यादा प्रभाव है। पहले तो उन्होंने फिल्म के नाम को भुनाते हुए गोलमाल नाम की तीन फिल्में बना डाली और अब उस क्लासिक फिल्म से इंस्पायर होकर बोल बच्चन बनाई है।

ऋषिदा की गोलमाल बॉलीवुड की बेहतरीन हास्य फिल्मों में से एक है। उत्पल दत्त और अमोल पालेकर की एक्टिंग, सिचुएशनल कॉमेडी और बेहतरीन संगीत की वजह से आज भी यह फिल्म टीवी पर देखी जाती है। उस फिल्म को फिर बनाना जोखिम भरा काम है। इसलिए रोहित ने सेफ गेम खेलते हुए गोलमाल की मोटी बातें और बेसिक प्लाट को लिया है और इसमें टिपिकल रोहित शेट्टी तड़का लगाकर बोल बच्चन में पेश किया है।

कहानी में जो बातें नई जोड़ी गई हैं वो सिर्फ फिल्म की लंबाई बढ़ाने के ही काम आई है। जैसे अजय के सौतेले भाई वाला ट्रेक, अजय की प्रेमिका वाला ट्रेक जो दुर्घटना में मारी जाती है, का कोई महत्व नहीं है और ये बातें नहीं भी होती तो कहानी पर कोई असर नहीं पड़ता।

गोलमाल में उत्पल दत्त का किरदार था, उसकी जगह बोल बच्चन में अजय देवगन का युवा किरदार डाला गया है। शायद इस समय कोई ऐसा अभिनेता ही नहीं है जो वैसी एक्टिंग कर पाता जैसी उत्पल दत्त ने की थी।

बोल बच्चन की शुरुआत उस बल्लेबाज की तरह है जो क्रीज पर जमने में टाइम लेता है। आरंभिक 45 मिनट उबाऊ हैं। अब्बास (अभिषेक बच्चन) के झूठ बोलने के लिए जो परिस्थितियां गढ़ी गई हैं उसमें काफी समय खर्च किया गया है और फिर भी बात नहीं बनती।

फिल्म स्पीड तब पकड़ती है जब अब्बास अपनी मां के बारे में झूठ बोलता है और मुजरे वाली (अर्चना पूरण सिंह) को मां बनाकर लाता है। यह सीन बड़ा ही मजेदार बना है क्योंकि उसकी एक नहीं बल्कि तीन-तीन मां आ जाती हैं। इसके बाद झूठ पर झूठ का सिलसिला चल पड़ता है। एक भाई ऐसा पैदा करना पड़ता है जिसकी मूंछ नहीं है।

अब्बास के झूठ बोलने वाले और उन्हें सच साबित करने वाले दृश्यों को युनूस सेजवाल ने बहुत अच्छे से लिखा है और ये दृश्य बेहद मजेदार बन पड़े हैं। पृथ्वीराज रघुवंशी (अजय देवगन) के खास माखन (नीरज वोरा) को शक है कि दाल में कुछ काला है। वह अब्बास की हर बात पर प्रश्न पूछता है और अब्बास उसे झूठ बोलता रहता है और इस दरमियान बेहतरीन हास्य सामने आता है।

अभिषेक का अब्बास बन पृथ्वीराज के सामने डांस का नमूना पेश करने वाला सीन तो जबरदस्त है। ऐसे तीन-चार दृश्य और हैं जब सिनेमहॉल ठहाकों से गूंज उठता है।

__________________________
निर्माता :
आदित्य चोपड़ा

निर्देशक :
हबीब फैजल

संगीत :
अमित त्रिवेदी

कलाकार :
अर्जुन कपूर, परिनीति चोपड़ा

सेंसर सर्टिफिकेट : यूए * 16 रील * 2 घंटे 15 मिनट



पहाड़ों जितनी पुरानी कहानी है ‘इशकजादे’ की। हबीब फैजल और आदित्य चोपड़ा ने मिलकर कहानी लिखी है, लेकिन कुछ नया नहीं सोच पाए। हजारों बार स्क्रीन पर इस तरह की कहानी देखी जा चुकी है। अलबत्ता फिल्म का ट्रीटमेंट, लोकेशन और मुख्य कलाकारों का अभिनय जरूर बेहतर है इसलिए फिल्म थोड़ी अलग-सी लगती है।

कहानी आप भी जान लीजिए। लड़की अलग धर्म की है और लड़का अलग धर्म का। दोनों के खानदान के बीच जानी दुश्मनी है। दोनों भी पहले एक-दूसरे से नफरत करते हैं, लेकिन फिर प्यार हो जाता है। इसके बाद दोनों के खानदान उनके खून के प्यासे हो जाते हैं।

इस घिसी-पिटी कहानी में ट्विस्ट ये दिया गया है कि दोनों के परिवार राजनीति में हैं। परमा (अर्जुन कपूर) के दादा और जोया (परि‍णीति चोपड़ा) के पिता चुनाव के मैदान में आमने-सामने हैं। चुनाव प्रचार के दौरान परमा को सब के सामने जोया थप्पड़ जमा देती है। इसका बदला वह उसे प्यार के जाल में फंसा और चुपचाप शादी करके लेता है।

शादी के बाद सुहागरात मनाकर वह जोया को छोड़ देता है। उसका बदला पूरा हो गया। ऐसा ही कुछ मामला पिछले दिनों रिलीज हुई हेट स्टोरी में भी था। परमा को जोया जानवर से इंसान बनाती है और परमा सचमुच उससे प्रेम करने लगता है।

कहानी में दो महत्वपूर्ण बिंदु हैं। पहला जोया का परमा से प्रेम करना। हालांकि परमा सिर्फ अपना बदला लेने के लिए जोया से इश्क करने का नाटक रचता है, लेकिन जोया का अचानक उसकी तरफ आकर्षित हो जाना, परमा पर यकीन कर गुपचुप शादी कर लेना विश्वसनीय नहीं है।

जोया को जिस तरह की तेज-तर्रार लड़की बताया गया है, उसका परमा जैसे मवाली पर इतना यकीन करना हजम नहीं होता। दूसरा महत्वपूर्ण बिंदु है परमा का हृदय परिवर्तन। उसका जोया को प्यार करना। इसके लिए जो प्रसंग रचा गया है वो खास प्रभावित नहीं करता।

निर्देशक हबीब फैजल ने इस घिसी-पिटी कहानी को नए तरीके से पेश किया है। एक छोटे शहर का बैकड्रॉप और वहां होने वाली राजनीति को उन्होंने जीवंतता के साथ पेश किया है। उन्होंने कुछ सीन बेहतरीन फिल्माए हैं, जिसमें से एक का उल्लेख जरूरी है कि जोया और परमा ढूंढते हुए उनके घर वाले एक जगह साथ पहुंचते हैं। अपना राजनीतिक प्रभाव कायम रखने के लिए वे जोया और परमा की हत्या करना चाहते है। वहां वे अपनी दुश्मनी, स्वार्थ और अपना धर्म भूलकर साथ हो जाते हैं।

हबीब ने अपने कलाकारों से बेहतरीन काम लिया है। कहने को ये अर्जुन कपूर की पहली फिल्म है, लेकिन उन्होंने परमा की जो बॉडी लैंग्वेज पकड़ी है वो कमाल की है। छोटे शहर के दबंग छोकरे, जो करते पहले हैं और सोचते बाद में हैं, का किरदार उन्होंने पूरी ऊर्जा और त्रीवता के साथ पेश किया है।

लेडिस वर्सेस रिकी बहल में अपने अभिनय से प्रभावित करने वाली परिणीति चोपड़ा ने एक बार फिर दमदार एक्टिंग की है और क्लाइमेक्स में उनका अभिनय देखने लायक है।

आरती बजाज की एडिटिंग, रंजीत बारोट का बैकग्राउंड स्कोर और हेमंत चतुर्वेदी का कैमरावर्क फिल्म को रिच लुक देता है। अमित त्रिवेदी का म्युजिक ठीक-ठाक है और हिट गीत की कमी अखरती है।

कुल मिलाकर ‘इशकजादे’ का पैकेजिंग अच्छा है, लेकिन माल-पुराना है।

__________________________
बैनर :
फॉक्स स्टार स्टुडियो, विशेष फिल्म्स

निर्माता :
महेश भट्ट

निर्देशक :
कुणाल देशमुख

संगीत :
प्रीतम चक्रवर्ती

कलाकार :
इमरान हाशमी, ईशा गुप्ता, रणदीप हुडा, मनीष चौधरी

सेंसर सर्टिफिकेट : ए * 2 घंटे 18 मिनट



हिंदी‍ फिल्मों में अवैध हथियार के कारोबार का विषय नया है। इस सब्जेक्ट में इतना दम है कि इस पर एक अच्छी-खासी कमर्शियल फिल्म बन सकती है, लेकिन ‘जन्नत 2’ में इसके साथ न्याय नहीं हो सका। कमजोर कहानी और स्क्रिप्ट के कारण जन्नत 2 एक आम रूटीन फिल्म की तरह सामने आती है।

जन्नत से जन्नत 2 का कोई लेना देना नहीं है। सिर्फ नाम को भुनाने की कोशिश की गई है। वैसे भी इन दिनों महेश भट्ट अपनी हर हिट फिल्म के दूसरे और तीसरे भाग को बना रहे हैं। दो-चार बार जन्नत शब्द का जिक्र बेवजह रखा गया और फिल्म के नाम को जस्टिफाई करने की कोशिश की गई है।

सोनू दिल्ली (इमरान हाशमी) को यह नहीं पता कि उसका नाम सोनू किसने रखा है, लेकिन दोस्तों ने उसे केकेसी की उपाधि दे रखी है। केकेसी यानी कुत्ती कमीनी चीज। टमाटर-आलू की तरह वह अवैध पिस्तौल, हथियार बेचकर गुजारा करता है।

एसीपी प्रताप रघुवंशी (रणदीप हुडा) की बीवी को ऐसे ही एक अवैध पिस्तौल से मार दिया गया था, तभी से वह इन हथियार बनाने वालों को सलाखों के पीछे करना चाहता है। सोनू उसे एक ऐसा जरिया नजर आता है जिसके सहारे वह उन तक पहुंच सकता है।

जाह्नवी तोमर (ईशा गुप्ता) नामक एक डॉक्टर को सोनू दिल दे बैठता है। सोनू की असलियत से जाह्नवी अंजान है। प्रताप इसी का फायदा उठाते हुए सोनू को ब्लेकमेलिंग करता है और सोनू उसका मुखबिर बन जाता है। किस तरह से प्रताप अपने मिशन में कामयाब होता है यह फिल्म का सार है।

महेश भट्ट और मुकेश भट्ट एक जैसी फिल्में लगातार बनाते आ रहे हैं। हीरो गलत काम करता है। हीरोइन को दिल दे बैठता है और फिर सुधरने की कोशिश करता है। एक महीने पहले उनके द्वारा बनाई गई ‘ब्लड मनी’ में भी यही था और ‘जन्नत 2’ में भी ऐसी ही स्क्रिप्ट लिखी गई है। बस अपराध की दुनिया बदलती रहती है। ब्लड मनी में हीरे थे तो जन्नत 2 में तमंचे और बंदूक आ गई।

फिल्म की पृष्ठभू‍मि में दिल्ली शहर है। शुरुआत में सोनू को हरियाणवी अंदाज में हिंदी बोलते हुए दिखाया गया है, लेकिन बाद में इस ओर ध्यान नहीं दिया गया। शुरुआती रील में सोनू और जाह्नवी की प्रेम कहानी दिखाई गई है जो ज्यादा अपील नहीं करती।

जाह्नवी को डॉक्टर बताया गया है, लेकिन वह शादी करने के पहले इतना पता लगाने की कोशिश भी नहीं करती कि सोनू क्या काम करता है। सोनू कहता है कि उसकी कटपीस बेचने की दुकान है और वह मान लेती है। जबकि सोनू की बॉडी लैंग्वेज, रहन-सहन और बोल-चाल से उसका सड़कछाप आदमी होना झलकता है। जाह्नवी अपने पिता से क्यों नफरत करती है, ये भी नहीं बताया गया है।

जाह्नवी को चाहने के बाद सोनू अपराध की दुनिया छोड़ना चाहता है। कुत्ती-कमीनी-चीज प्यार करने के बाद अचानक क्यों बदल जाती है ये बात ठीक से पेश नहीं की गई है। सोनू और एसीपी के बीच के सीन मजेदार हैं, लेकिन एक सीमा के बाद उनमें दोहराव नजर आता है।

एसीपी मुख्य अपराधी के सामने होने के बावजूद उसे पकड़ने में पता नहीं क्यों इतनी देर लगाता है। क्लाइमेक्स में पुलिस के बड़े अधिकारी और विलेन की सांठगांठ वाली बात फिजूल लगती है। फिल्म के किरदार बात-बात में गालियां बकते हैं और ये गालियां जबरन ठूंसी हुई हैं।

एक रूटीन कहानी को निर्देशक कुणाल देशमुख ने रोचक अंदाज में पेश किया है जिसके कारण फिल्म में बोरियत नहीं फटकती। यदि वे स्क्रिप्ट की खामियों पर भी ध्यान देते तो फिल्म का स्तर कहीं ऊंचा होता। प्रीतम का संगीत अच्छा है, लेकिन गानों के लिए अच्छी सिचुएशन नहीं बनाई गई है।

इमरान हाशमी ने सोनू दिल्ली का किरदार अच्छे से निभाया है और ढेर सारी ऐसी लाइनें बोली हैं जिस पर सिंगल स्क्रीन में फिल्म देखने वाले और युवा दर्शक तालियां पीटेंगे। रणदीप हुडा ने पूरी फिल्म में एक जैसा एक्सप्रेशन रखा है, लेकिन उनका किरदार ही कुछ ऐसा लिखा गया है कि यह अच्छा लगता है। ईशा गु्प्ता को अभिनय के बहुत सारे पाठ सीखना होंगे। मनीष चौधरी विलेन के रूप में अपना प्रभाव नहीं छोड़ पाए।

फिल्म का बजट टाइट रखा गया है और यह बात कई बार नजर आती है। बॉबी सिंह की सिनेमाटोग्राफी उम्दा है और उन्होंने दरगाह वाला चेजिंग सीन अच्छे से फिल्माया है। कुल मिलाकर जन्नत 2 एक औसत फिल्म है।

__________________________
निर्माता :
रतन जैन

निर्देशक :
प्रियदर्शन

संगीत :
साजिद-वाजिद

कलाकार :
अजय देवगन, कंगना रानौत, अनिल कपूर, समीरा रेड्डी, बोमन ईरानी, जायद खान, मल्लिका शेरावत (मेहमान कलाकार)

सेंसर सर्टिफिकेट : यूए * 2 घंटे 3 मिनट * 7 रील



लगातार कॉमेडी फिल्म बनाने के बाद प्रियदर्शन ने स्वाद बदलते हुए एक्शन-थ्रिलर फिल्म ‘तेज’ बनाई है। फिल्म का मूल आइडिया हॉलीवुड फिल्मों से उड़ाया गया है, जिनमें जहाज में, ट्रेन में या बस में बम लगा दिया जाता है। स्पीड कम की जाए तो बम फट सकता है। इस आइडिए को देशी तड़के के साथ पेश किया गया है जिसमें एक आइटम नंबर और कुछ इमोशनल सीन हैं।

पूरी फिल्म इंग्लैंड में फिल्माई गई है और हमें ये मानना पड़ता है कि सभी की-पोस्ट पर भारतीय बैठे हुए हैं जो हिंदी बोलते हैं। आप इसे स्वीकार लें तो ही कुछ हद तक फिल्म का मजा ले सकते हैं। कुछ अंग्रेज भी हैं जिनके संवादों को हिंदी में डब कर दिया गया है।

तेज तीन ट्रेक पर चलती है। पहला ट्रेक है बम लगाने वाले आकाश राणा (अजय देवगन) का, जो लंदन से ग्लासगो जा रही ट्रेन में बम लगा देता है। ट्रेन की स्पीड 60 मील प्रति घंटे की रफ्तार से कम की जाएगी या रोक दी जाएगी तो बम फट जाएगा और उसमें बैठे यात्रियों की जान जा सकती है। वह 10 मिलियन यूरो की मांग करता है।

दूसरा ट्रेक है उसे पकड़ने के लिए निकले लंदन काउंटर टेररिज्म ऑफिसर अर्जुन खन्ना (अनिल कपूर) का जो कॉले डिटेल और पैसे देने के बहाने आकाश को गिरफ्तार करना चाहता है।

तीसरा ट्रेक है रेलवे ट्रेफिक कंट्रोलर संजय (बोमन ईरानी) का जो न केवल आकाश से लगातार बात करता रहता है बल्कि इस कोशिश में लगा हुआ है कि ट्रेन किसी तरह रोकी जाए। उसकी बेटी भी उसी ट्रेन में सफर कर रही है।

ये तीनों ट्रेक समानांतर चलते रहते हैं और इनमें सबसे उम्दा है अर्जुन और आकाश वाली कहानी। चूहे-बिल्ली का खेल उनके बीच चलता रहता है और इस कारण ही फिल्म में रोचकता बनी रहती है। अर्जुन सीढ़ी-दर-सीढ़ी आकाश के नजदीक पहुंचता है।

‘तेज’ की सबसे बड़ी कमजोरी इसकी कहानी है। आकाश के बम लगाने के पीछे जो कारण बताया गया है वो अत्यंत ही कमजोर और बेतुका है। आकाश पिछले दरवाजे से इंग्लैंड में घुसता है और पकड़ा जाता है। इसका गुस्सा वह इस तरीके से निकालता है। आकाश के इस काम में उसके दो दोस्त मेघा (समीरा रेड्डी) और आदिल (जायद खान) उसकी मदद जान की बाजी लगाकर क्यों करते हैं, समझ से परे है जबकि सजा केवल आकाश को हुई थी। सिर्फ एक सीन के जरिये इसे जस्टिफाई करने की कोशिश की गई है जिसमें आकाश का एहसान मेघा मानती है।

निर्देशक प्रियदर्शन जानते हैं कि आकाश का बम लगाने के पीछे का कारण कमजोर है, इसलिए उन्होंने आधी से ज्यादा फिल्म तक इसे छिपाए रखा। फ्लेशबैक में छोटे-छोटे दृश्यों के जरिये उन्होंने यह राज खोला, तब तक दर्शक यह अंदाजा ही लगाते रहे कि आकाश ऐसा क्यों कर रहा है? साथ ही उन्होंने आकाश और अर्जुन की लुकाछिपी पर ही अपना सारा जोर लगाया ताकि फिल्म में रोचकता बनी रहे।

उनके द्वारा फिल्माए गए इमोशनल सीन फिल्म में मिसफिट लगते हैं और सिवाय फिल्म की लंबाई बढ़ाने के कोई असर नहीं छोड़ते। दस घंटे से भी कम समय में इतना बड़ा घटनाक्रम घटता है, लेकिन सारे किरदार बहुत रिलेक्स नजर आते हैं। समय से आगे निकलने का तनाव कहीं नजर नहीं आता है।

फिल्म का प्लस पाइंट हैं स्टंट सीन, हालांकि इस तरह के दृश्य हॉलीवुड में आम बात है, लेकिन हिंदी‍ फिल्मों की दृष्टि से देखा जाए तो ये बेहतरीन हैं। बाइक पर सवार समीरा रेड्डी और उसके पीछे लगी पुलिस वाला चेजिंग सीन सबसे बेहतर है।

दूसरा प्लस पाइंट है फिल्म के लीड एक्टर्स का शानदार अभिनय। अजय देवगन, अनिल कपूर और बोमन ईरानी ने अपने किरदार पूरी गंभीरता और परिपक्वता के साथ निभाए। जायद खान, समीरा रेड्डी और कंगना के लिए बहुत कम गुंजाइश थी और उन्हें ज्यादा स्कोप नहीं मिला। दक्षिण भारत के महान ‍अभिनेता मोहनलाल ने पता नहीं क्या सोचकर इतना महत्वहीन रोल किया? मल्लिका शेरावत पर फिल्माया गया आइटम सांग बिना सिचुएशन के जोड़ा गया है।

तेज की कहानी में कई खामियां हैं, लेकिन तेज रफ्तार और कलाकारों की शानदार एक्टिंग की वजह से समय अच्छे से कट जाता है।

__________________________
बैनर :
वाइड फ्रेम पिक्चर्स, वायकॉम 18 मोशन पिक्चर्स

निर्माता :
कुमार मंगत पाठक

निर्देशक :
सुपवित्र बाबुल

संगीत :
राघव साचर

कलाकार :
पुलकित सम्राट, अमिता पाठक

सेंसर सर्टिफिकेट : यूए * 2 घंटे 10 मिनट



बिट्टू बॉस की कहानी पर अच्छी फिल्म बनने की संभावनाएं थीं, लेकिन स्क्रीनप्ले की कमियों ने इन संभावनाओं को खत्म कर दिया। कहानी को जिस तरह से आगे बढ़ाया गया है वो विश्वसनीय नहीं है और किसी तरह फिल्म को खत्म किया गया है।

पंजाब के छोटे शहर में रहने वाला बिट्टू (पुलकित सम्राट) अपने शहर का स्टार है। शादियों में ‍वीडियो शूटिंग करता है। लोकप्रिय इतना है कि जब तक वह न पहुंचे रस्म अदायगी रोक दी जाती है। एक शादी में मृणालिनी (अमिता पाठक) नामक लड़की पर बिट्टू मर मिटता है। धीरे-धीरे वह मृणालिनी के दिल में अपनी जगह बना लेता है।

मृणालिनी चाहती है कि लोग बिट्टू को ‘टुच्चा वीडियोग्राफर’ ना कहे। वो कुछ बड़ा काम करें, जिससे उसे प्रतिष्ठा और पैसा हासिल हो। इसको लेकर उसका मृणालिनी से जोरदार झगड़ा होता है और तुरं
त
ढे
र
सार
ा
पैस
ा
कमान
े
क
े
लि
ए
अपने एडिटर वर्मा (राजिंदर सेठी) के कहने पर वह ब्लू फिल्म बनाने के लिए शिमला पहुंच जाता है।

शिमला के एक होटल में रूककर वह दूसरे कमरों में हिडन कैमरे लगा देता है ताकि कमरे में उन्हें वाली गतिविधियों को रिकॉर्ड कर मार्केट में बेचे और खूब पैसा कमाए। बिट्टू दिल का बहुत अच्छा है और उससे यह काम नहीं होता। उल्टे वह कैमरे से नजर रख एक लड़की की रक्षा करता है। पति-पत्नी के बीच प्यार पैदा करता है। किस तरह से मृणालिनी का वह दिल जीतता है, यह फिल्म के क्लाइमैक्स में दिखाया गया है।

बिट्टू बॉस टुकड़ों-टुकड़ों में अच्छी फिल्म है। फिल्म का वो हिस्सा जिसमें बिट्टू के कैरेक्टर के जरिये दर्शकों को परिचित कराया जाता है मनोरंजक है। मृणालिनी के दिल को जीतने की बिट्टू की कोशिश वाला हिस्सा औसत है। मृणालिनी अचानक क्यों बिट्टू को दिल दे बैठती है, इसके लिए कोई ठोस कारण लेखक नहीं दे पाए हैं।

शिमला में बिट्टू और उसके असिस्टेंट के बीच कुछ सीन मजेदार हैं। लेकिन बिट्टू का हिडन कैमरों से फिल्म बनाने की बात हजम नहीं होती। साथ ही जिन दो प्रसंगों के जरिये यह दिखाने की कोशिश की गई है कि बिट्टू एक अच्छा इंसान है और अपने प्रेमिका को पाने के लिए किसी भी तरह का समझौता नहीं कर सकता है वो बेहद बचकाने हैं। ये प्रसंग लंबे खींचे गए हैं जिससे फिल्म की गति धीमी होकर बोरियत हावी हो जाती है।

बिट्टू से नाराज मृणालिनी उससे मिलने शिमला क्यों पहुंचती है, इसका भी कोई जवाब नहीं मिलता है क्लाइमेक्स बेदम है और और किसी तरह फिल्म का अंत किया गया है।

सुपवित्र बाबुल का निर्देशन ठीक-ठाक है। उनमें संभावनाएं हैं, लेकिन उन्हें अभी बहुत कुछ सीखना होगा। कहानी को परदे पर कहने की कला को और निखारना होगा। उन्होंने अपने कलाकारों से अच्छा काम लिया है और कुछ इमोशनल सीन अच्छे फिल्माए हैं।

पुलकित सम्राट ने अपना काम पूरी गंभीरता से किया है और उनमें आत्मविश्वास नजर आता है। अमिता पाठक को फिल्म में इसलिए मौका मिल गया क्योंकि वे निर्माता की बेटी हैं। फिल्म के दूसरे हिस्से में वे लंबे समय तक गायब रहीं।

कुल मिलाकर ‘बिट्टू बॉस’ एक औसत फिल्म है।

__________________________
निर्माता :
सैफ अली खान, दिनेश विजान

निर्देशक :
श्रीराम राघवन

संगीत :
प्रीतम चक्रवर्ती

कलाकार :
सैफ अली खान, करीना कपूर, गुलशन ग्रोवर, प्रेम चोपड़ा, रवि किशन, जाकिर हुसैन, धृतमान चटर्जी, मलिका हेडन, शाहबाज़ खान

सेंसर सर्टिफिकेट : यूए * 2 घंटे 48 मिनट * 19 रील



अक्सर देखने में आता है कि फिल्म को स्टाइलिश और रिच लुक देने में निर्देशक इतना खो जाता है कि फिल्म के कंटेंट पर उसका ध्यान कम जाता है। लिहाजा फिल्म एक ऐसी डिश के रूप में तैयार होती है जो देखने में बेहद आकर्षक लगती है, लेकिन उसका स्वाद बेमजा रहता है।

‘एजेंट विनोद’ के साथ भी यही कहानी दोहराई है। एजेंट विनोद को भारत का जेम्स बांड बनाने में निर्देशक श्रीराम राघवन इस कदर खो गए कि उनका सारा ध्यान कलाकारों के लुक, शॉट टेकिंग, फाइटिंग सीक्वेंस, कार चेजिंग पर रहा। उन्हें लगा कि कहानी और स्क्रीनप्ले की कमियों को वे इनके जरिये छिपा देंगे, लेकिन ऐसा हो न सका।

फिल्म के हीरो सैफ अली खान कोई टॉम क्रूज या रजनीकांत या सलमान खान तो है नहीं कि जिनकी अदाओं के चलते दर्शक सारी खामियों को माफ कर दे और ज्यादा दिमाग नहीं लड़ाए। निर्देशक के रूप में श्रीराम राघवन का नाम होने से एक इं‍टेलिजेंट थ्रिलर की उम्मीद जागना भी स्वाभाविक है और यहां भी फिल्म अपेक्षा पर खरी नहीं उतरती।

फिल्म की कहानी साधारण है। रूस में मरने के पहले रॉ एजेंट विनोद का साथी एक मैसेज भेजता है जिसमें नंबर ‘242’ का जिक्र है। उसकी हत्या क्यों की गई है, इसका पता लगाने के लिए एजेंट विनोद (सैफ अली खान) को रूस भेजा जाता है।

सूत्र ढूंढते हुए विनोद माफिया डॉन अबू नजीर (राम कपूर) के पास जा पहुंचता है जिसके जरिये उसे पता चलता है कि 242 का राज तो मोरक्को में रहने वाला डेविड कज़ान (प्रेम चोपड़ा) जानता है। मोरक्को पहुंचने पर उसे और क्लू मिलते हैं जिसके जरिये वह कई देशों की यात्रा करते हुए न केवल 242 का राज पता करता है बल्कि दुश्मन के खतरनाक इरादों को भी नाकाम कर देता है।

श्रीराम राघवन और अरिजित बिस्वास ने मिलकर फिल्म का स्क्रीनप्ले लिखा है, जो बेहद लंबा और खींचा हुआ है। कई देशों की सैर करवाई गई। कई दृश्यों को बेवजह ठूंसा गया जिससे न केवल फिल्म लंबी हो गई बल्कि एक सीमा बाद दर्शक यह सब देख थकने लगता है।

स्क्रीनप्ले भी ऐसा लिखा गया है कि दर्शक ड्रामे के साथ जुड़ नहीं पाता। होना तो ये चाहिए था कि एजेंट विनोद का सफर इतना बढि़या हो कि दर्शकों को उसमें मजा आए। जैसे-जैसे वह दुश्मन के नजदीक पहुंचे दर्शकों की दिलचस्पी भी बढ़े, लेकिन विनोद का यह सफर टुकड़ों-टुकड़ों में ही दिलचस्प है।

जहां चीजों को स्पष्ट किया जाना था वहां पर फिल्म की गति जरूरत से ज्यादा तेज कर दी गई है जिससे कुछ बातें अस्पष्ट रह जाती हैं। वहीं बेकार की बातों (मुजरा, लंबे फाइट सीन) को खूब वक्त दिया गया है।

निर्देशक श्रीराम राघवन चीजों का संतुलन ठीक से नहीं बैठा सके हैं। कई बार फिल्म गंभीर नजर आती है तो कई बार हास्यास्पद। सिनेमा के नाम पर उन्होंने कुछ ज्यादा ही छूट ली है। प्लस पाइंट्स की बात की जाए तो फिल्म बेहद स्टाइलिश है। कई फाइटिंग सीक्वेंस जबरदस्त बन पड़े हैं। राघवन ने कई शॉट्स उम्दा तरीके से फिल्माए हैं। लाइट्स और कलर्स का बखूबी उपयोग किया गया है। फिल्म के बैकग्राउंड म्युजिक में हर देश का लोकल फ्लेवर दिया गया है।

एजेंट विनोद का रोल सैफ अली खान ने बखूबी निभाया है। जो स्टाइल उनका रोल डिमांड करता है उस पर सैफ खरे उतरे हैं। एक्शन दृश्यों में वे नेचुरल लगे हैं। करीना कपूर को करने को ज्यादा कुछ नहीं था और ज्यादातर वक्त
वे उदास चेहरा लिए ही नजर आई
ं। सैफ और उनकी केमिस्ट्री एकदम ठंडी रही। रवि किशन, राम कपूर, प्रेम चोपड़ा, धृतमान चटर्जी, गुलशन ग्रोवर, शाहबाज खान छोटे-छोटे रोल में अपना प्रभाव छोड़ते हैं।

कुल मिलाकर एजेंट विनोद बहुत अच्छी नहीं तो बहुत बुरी फिल्म भी नहीं है। एक्शन और स्टाइलिश फिल्म के शौकीनों को यह पसंद आ सकती है, लेकिन जो लोग एक इंटेलिजेंट थ्रिलर की उम्मीद करते हैं उन्हें ये निराश करती है।

__________________________
बैनर :
वन अप एंटरटेनमेंट

निर्माता :
नितिन मनमोहन, संगीता अहिर, प्रकाश चांदनी, संजय पूनामिया, जीतेन्द्र जैन, विनय जैन

निर्देशक :
रूमी जाफरी

संगीत :
अनु मलिक

कलाकार :
अक्षय खन्ना, श्रिया सरन, मुग्धा गोडसे, सतीश कौशिक, विजय राज, अन्नू कपूर, ‍अमित मिस्त्री

सेंसर सर्टिफिकेट : यूए * 2 घंटे 5 मिनट



कहा जाता है कि किसी से बदला लेना हो तो उसे कोर्ट-कचहरी के चक्कर में उलझा दो। धन और समय की जमकर बर्बादी होती है। उस इंसान को मानसिक तनाव झेलना पड़ता है, सो अलग। हमारे देश की न्याय प्रक्रिया बेहद जटिल और धीमी है। नेता, पुलिस, वकील और जज का फर्ज है कि वे आम इंसान की मदद करें, लेकिन उनके लिए ये आम आदमी एक बकरा है, जिसका जी भर कर वे शोषण करते हैं।

एक आदमी का चैन भ्रष्ट लोग सिस्टम के जरिये कैसे छीन सकते हैं इसको आधार बनाकर लेखक-निर्देशक रूमी जाफरी ने ‘गली गली चोर है’ का निर्माण किया है। इस विषय पर पहले भी कई फिल्में बन चुकी हैं, लेकिन रूमी ने बजाय एक्शन के हास्य का सहारा लिया है।

भोपाल में रहने वाला एक आम आदमी भारत (अक्षय खन्ना) जो बैंक में केशियर है, एक नेता को चुनाव कार्यालय खोलने के लिए अपने घर का एक कमरा नहीं देता। बदले में वो नेता उसे कानून के चक्कर में ऐसा उलझाता है कि वह अदालत और थाने के चक्कर लगा-लगा कर परेशान हो जाता है।

रूमी जाफरी ने कई हिट फिल्में लिखी हैं और हास्य लिखने में उनकी पकड़ भी है, लेकिन ‘गली गली चोर है’ की स्क्रिप्ट को वे असरदार नहीं बना सके हैं। ऐसा लगता है कि उन्हें फिल्म बनाने की बहुत जल्दी थी, लिहाजा उन्होंने ताबड़तोड़ फिल्म लिखी और शूट कर डाली।

भ्रष्टाचार से त्रस्त आम आदमी की परेशानी को व्यंग्यात्मक तरीके से दिखाया गया है, लेकिन व्यंग्य न तो ज्यादा हंसाता है न सोचने पर मजबूर करता है। अच्छी शुरुआत के बाद फिल्म दोहराव का शिकार हो जाती है और कहानी खिंची हुई लगती है। फिल्म का अंत भी कमजोर है जिसमें आम आदमी भ्रष्ट पुलिस ऑफिसर और नेता को थप्पड़ जमाते हुए कहता है कि उसका ये तमाचा सिस्टम पर है।

फिल्म में कुछ घटनाक्रम दिलचस्प हैं, जैसे चोर-हवलदार और गवाह वाले सीन, पंखे को ठिकाने वाले सीन, लेकिन इनके बीच कई बोरियत भरे लम्हे भी झेलने पड़़ते हैं। भारत, उसकी बीवी और पेइंग गेस्ट वाला ट्रेक ठीक से डेवलप नहीं किया गया है। रामलीला वाले दृश्य भी उबाऊ हैं। गाने फिल्म में रूकावट डालते हैं और पता नहीं आइटम सांग डालने की फिल्मकार को क्या जरूरत पड़ गई।

रूमी जाफरी का निर्देशन भी औसत है। ऐसा महसूस होता है कि फिल्म नहीं बल्कि कोई टीवी सीरियल हम देख रहे हैं। कलाकारों का चयन समझदारी से किया गया है। मंजे हुए अभिनेताओं के कारण थोड़ी दिलचस्पी फिल्म में बनी रहती है।

आम आदमी के रोल में अक्षय खन्ना जंचे हैं। श्रिया सरन और मुग्धा गोडसे के लिए ज्यादा स्कोप नहीं था। भारत के पिता का रोल सतीश कौशिक ने बखूबी निभाया है। भ्रष्ट हवलदार के रूप में अन्नू कपूर सबसे बेहतरीन रहे हैं। विजय राज, रजत रवैल, अखिलेन्द्र मिश्रा, अमित मिस्त्री भी अपना प्रभाव छोड़ते हैं। फिल्म कम बजट में बनाई गई है और इसका असर नजर आता है।

गली गली चोर है एक अच्छे उद्देश्य से बनाई गई है, लेकिन दमदार स्क्रिप्ट के अभाव में तीर निशाने पर नहीं लगा है।

__________________________
बैनर :
यशराज फिलम्स

निर्माता :
आदित्य चोपड़ा

निर्देशक :
मनीष शर्मा

संगीत :
सलीम मर्चेंट-सुलेमान मर्चेंट

कलाकार :
रणवीर सिंह, अनुष्का शर्मा, परिणिती चोपड़ा, दीपान्निता शर्मा, अदिति शर्मा

सेंसर सर्टिफिकेट : यू/ए * 2 घंटे 21 मिनट * 16 रील



फिल्म की अंतिम ‍रील में हीरोइन को हीरो अपना असली नाम रिकी बहल बताते हुए कहता है कि वह सुधर गया है, लेकिन उसके बुरे से भले आदमी में परिवर्तित होने की प्रक्रिया इतनी आनंददायी नहीं है। आदित्य चोपड़ा की लिखी कहानी में मनोरंजन की जबरदस्त गुंजाइश थी, लेकिन स्क्रीनप्ले ऐसा लिखा गया कि मनोरंजन तो होता है, लेकिन आधा-अधूरा-सा।

खासतौर ‍पर इंटरवल के बाद बोरियत इसलिए होती है क्योंकि कहानी को लंबा खींचा गया है और परदे पर जो घटनाक्रम घटते हैं वो दिलचस्प नहीं हैं। इंटरवल के पहले फिल्म जो उम्मीद जगाती है वैसा अंत नहीं हो पाता है, इसलिए फिल्म खत्म होने के बाद थोड़ी निराशा होती है।

रिकी बहल (रणवीर सिंह) हुलिया और नाम बदलकर भारत के कई शहरों में लड़कियों को अपने जाल में फंसाता है और उन्हें लाखों रुपये का चूना लगाकर चम्पत हो जाता है। उसकी शिकार बनी तीन लड़कियां मिलकर अपना खोया पैसा वापस पाने के लिए उसे ठगने का प्लान बनाती हैं। इसके लिए वे ईशिका (अनुष्का शर्मा) को चुनती हैं जो बहुत तेज-तर्रार है।

फिल्म तब तक बहुत हल्की-फुल्की और मनोरंजक है जब तक रिकी लड़कियों को बेवकूफ बनाकर उन्हें ठगता है। हालांकि जिस आसानी से वह लड़कियों और उनके परिवार वालों को बेवकूफ बनाता है उस पर प्रश्न उठाए जा सकते हैं, लेकिन एंटरटेनमेंट वैल्यू होने के कारण इन वाकयों को हजम किया जा सकता है।

मनोरंजन का यह स्तर तब वैसा नहीं रहता जब लड़कियां रिकी को उल्लू बनाने की कोशिश करती हैं। इसका दोष स्क्रीनप्ले को दिया जा सकता है। सीधी चल रही कहानी में रोमांस को डाला गया है जो स्पीड ब्रेकर का काम करता है। रोमांस दिखाए बिना भी काम चल सकता था, लेकिन ज्यादा दर्शकों को खुश करने के चक्कर में मामला गड़बड़ हो गया।

फिल्म के दूसरे हिस्से का भार अनुष्का के कंधों पर डाला गया है। रणवीर का पात्र अचानक शरीफ हो जाता है। चुप्पी साध लेता है। इस बदलाव का असर फिल्म पर होता है क्योंकि अनुष्का के किरदार पर वो मेहनत नहीं की गई है जो रणवीर के लिए की गई है।

रणवीर सिंह का रोल ‘बैंड बाजा बारात’ में उनके ‍द्वारा निभाए गए किरदार का एक्सटेंशन ही है। वे वही हावभाव लिए इस फिल्म में नजर आए हैं। अनुष्का का अभिनय बेहतर है, लेकिन उनके किरदार को जितना स्मार्ट दिखाया गया है, उसे जस्टिफाई करने के लायक सीन नहीं लिखे गए हैं। पंजाबी लड़की का रोल बिंदास तरीके से परिणिती चोपड़ा ने निभाया है और उनके संवाद बोलने का अंदाज मजेदार है।

निर्देशक मनीष शर्मा का काम बेहतर है, लेकिन इस बार उन्हें ‘बैंड बाजा बारात’ जैसी स्क्रिप्ट नहीं मिली है। इसके बावजूद उन्होंने फिल्म को मनोरंजक बनाने में कोई कसर नहीं छोड़ी है। सलीम-सुलेमान का संगीत औसत दर्जे का है। केवल ‘आदत से मजबूर’ ही याद रहता है। बैकग्राउंड म्युजिक बेहतर है।

कुल मिलाकर ‘लेडिस वर्सेस रिकी बहल’ एक हल्की-फुल्की फिल्म है। ज्यादा उम्मीद और दिमाग नहीं लगाया जाए तो पसंद आ सकती है।

__________________________
बैनर :
इरोज इंटरनेशनल मीडिया लि., नेक्स्ट जेन

निर्माता :
विजय आहूजा, कृषिका लुल्ला, ज्योति देशपांडे

निर्देशक :
रोहित धवन

संगीत :
प्रीतम चक्रवर्ती

कलाकार :
अक्षय कुमार, दीपिका पादुकोण, जॉन अब्राहम, चित्रांगदा सिंह, अनुपम खेर, संजय दत्त, ओमी वैद्य, मोहनीश बहल

सेंसर सर्टिफिकेट : (ए) * 2 घंटे 5 मिनट * 14 रील



रोहित धवन अपने पिता डेविड धवन की फिल्मों को लाउड बताते हैं, लेकिन डेविड ने कई ऐसी फिल्म बनाई हैं जो लाउड होने के बावजूद भरपूर मनोरंजन करती हैं जबकि रोहित निर्देशित पहली फिल्म ‘देसी बॉयज़’ में कई बोरियत भरे क्षण आते हैं। निर्देशन के साथ-साथ रोहित ने फिल्म को लिखा भी है। निर्देशक के रूप में रोहित का काम बेहतर है और उन्हें फिल्म मेकिंग की समझ है, लेकिन लेखक के रूप में अभी वे कच्चे हैं।

आर्थिक मंदी के चलते फिल्म के हीरो की नौकरी छूट जाती है। वह और उसका दोस्त मेल एस्कार्ट बन जाते हैं क्योंकि एक को अपनी गर्लफ्रेंड के खर्चे उठाने हैं तो दूसरे को अपनी बहन के बेटे की स्कूल की फीस भरनी है। मेल एस्कॉर्ट बनते तो उन्हें दिखा दिया गया, लेकिन इस विषय पर रोहित की दुविधा साफ नजर आती है।

उन्हें अपने परंपरागत दर्शकों का ख्याल आता है कि वे क्या सोचेंगे? जिस तरह से पहले हीरोइनों को ‍पवित्र दिखाया जाता था उसी तरह उन्होंने अपने हीरो पर भी कोई धब्बा नहीं लगने दिया। दोनों हीरो फैसला करते हैं कि वे मेल एस्कॉर्ट तो बनेंगे, लेकिन सेक्स नहीं करेंगे।

अब ये इतने ही समझदार हैं, तो कुछ दूसरा काम भी कर सकते थे, लेकिन एक हीरो के पास एमबीए की डिग्री है, भला वह टेक्सी कैसे चला सकता है, हां मेल एस्कॉर्ट जरूर बन सकता है। ये काम उसे ज्यादा इज्जत वाला लगता है। रोहित द्वारा इस विषय को सतही तरीके से छूने के कारण फिल्म देखते समय खलल पैदा होता है।

बहुत जल्दी ही दोनों हीरो को समझ में आ जाता है कि वे गलत राह पर हैं। इसलिए जैरी (अक्षय कुमार) अपनी अधूरी शिक्षा को पूरा करने के लिए कॉलेज में एडमिशन ले लेता है ताकि डिग्री हासिल कर ढंग की नौकरी हासिल कर सके। हालांकि इस प्रसंग में कॉमेडी की अच्छी खासी गुंजाइश थी, लेकिन स्क्रिप्ट के कमजोर होने के कारण यह पूरा प्रसंग बचकाना लगता है। इसी तरह के कुछ दृश्य भी हैं, जिनमें दर्शकों को हंसाया जा सकता था।

भारतीय दर्शकों की रूचि देखते हुए इमोशन भी डाले गए हैं, लेकिन इन दृश्यों के लिए जगह बनाने की कोशिश साफ नजर आती है, जिससे ये अपना असर खो बैठते हैं। अक्षय अपने भांजे की फीस जमा नहीं कर पाता है और उसे एक परिवार एडॉप्ट कर लेता है, लेकिन अक्षय की गरीबी कहीं नजर नहीं आती इसलिए दर्शक भावुक नहीं हो पाता।

एक दृश्य टाट के पैबंद की तरह है जिसमें दर्शकों के देशप्रेम को जगाने की कोशिश की गई है। एक गोरा प्रोफेसर भारतीयों को कोसता है तो स्टुडेंट बने अक्षय उसे जवाब देते हैं कि जीरो और ईमेल का अविष्कार एक भारतीय ने किया है।

फिल्म का ग्राफ शुरु से लेकर अंत तक नीचे की ओर आता है और आखिरी घंटे में तो फिल्म खींची गई है। दीपिका पादुकोण को जॉन अब्राहम आधी फिल्म में मनाते ही रहते हैं। उनके यह दृश्य दोहराव के शिकार है। आखिर में कोर्ट रूम वाला सीन बेहूदा है, जिसमें देसी बॉयज के मालिक संजय दत्त जज की टेबल पर हाथ रखकर बैठ जाते हैं। फिल्म का अंत भी अधूरा-सा है।

सकारात्मक पक्ष की बात की जाए तो अनुपम खेर, संजय दत्त और ओमी वैद्य वाले दृश्य मनोरंजक हैं। फिल्म का संगीत अच्छा है और सबसे बड़ी बात ये कि फिल्म जल्दी खत्म हो जाती है।

अक्षय कुमार ने अपनी एक्टिंग के जरिये स्क्रिप्ट से ऊपर उठने की कोशिश की है। हास्य के साथ-साथ इमोशनल सीन में भी उनका अभिनय अच्छा है। जॉन रफ-टफ रोल में ही अच्छे लगते हैं। हास्य और रोमां‍टिक सीन करना उनके बस की बात नहीं है। फिर भी उनका अभिनय सुधार की दिशा में है। डांस करते समय भी वे असहज नजर आते हैं। दीपिका पादुकोण और चित्रांगदा सिंह ने फिल्म के ग्लैमर को बढ़ाया है। संजय दत्त, अनुपम खेर और ओमी वैद्य राहत प्रदान करते हैं।

कुल मिलाकर ‘देसी बॉयज’ में दम नहीं है।

__________________________
बैनर :
फॉक्स स्टार स्टुडियो, सनशाइन पिक्चर्स प्रा.लि.

निर्माता :
विपुल शाह

निर्देशक :
निशिकांत कामत

संगीत :
हैरिस जयराज, ललित पंडित

कलाकार :
जॉन अब्राहम, जेनेलिया डिसूजा, राज बब्बर, मोहनीश बहल, विद्युज जामावल, संध्या मृदुल, मुकेश ऋषि

सेंसर सर्टिफिकेट : यू/ए * 2 घंटे 15 मिनट



लगता है कि बॉलीवुड में सीधी-सादी कहानी लिखने वाले भी नहीं बचे हैं, इसलिए नायक प्रधान दक्षिण भारतीय फिल्मों के हिंदी रीमेक धड़ल्ले से बनाए जा रहे हैं। ‘फोर्स’ तमिल फिल्म ‘काखा काखा’ का हिंदी संस्करण है।

यह एक रूटीन एक्शन फिल्म है, जिसमें हीरो और विलेन आमने-सामने हैं। कहानी में ज्यादा उतार-चढ़ाव नहीं है। कुछ रीलों बाद ही समझ में आता है कि हीरो के हाथों विलेन को मरना है। दिलचस्पी इस बात में रहती है कि यह नेक काम कैसे होगा? इस सफर में कितने लोगों को कुर्बानी देनी होगी?

अच्छी बात यह है कि साधारण कहानी होने के बावजूद फिल्म बोर नहीं करती। दर्शकों की रूचि बनी रहती है और इस बात का श्रेय निर्देशक निशिकांत कामत के प्रस्तुतिकरण को दिया जाना चाहिए। निशिकांत ने दो से तीन घटनाक्रमों को समानांतर चलाया है, जिससे कई बार देख चुके दृश्यों में भी ताजगी नजर आती है।

नारकोटिक्स कंट्रोल ब्यूरो का आला अधिकारी अपने साथियों को प्लान समझा रहा है। इधर प्लान पर कैसे काम चल रहा है, ये दृश्य भी साथ-साथ चलते हैं। सभी जानते हैं कि निशिकांत की फिल्म माध्यम पर अच्छी पकड़ है, यदि वे और उम्दा स्क्रिप्ट चुनते तो फिल्म में और निखार आ जाता। वे कमर्शियल ‍फॉर्मेट में भी फिल्म बना सकते हैं ये ‘फोर्स’ के जरिये उन्होंने साबित किया।

एसीपी यशवर्धन (जॉन अब्राहम) एक बहादुर इंसान है। खतरों से खेलने का उसे शौक है। वह इस लाइन में इसलिए आया है कि यदि सभी मां-बाप अपने बच्चों को रियलिटी शो में भेजेंगे, गायक या संगीतकार बनाएंगे तो यह काम कौन करेगा?

यश किसी से कोई भी रिश्ता नहीं बनाना चाहता है क्योंकि किसी से जुड़ना उसकी कमजोरी हो जाएगी जिसका फायदा दुश्मन उठा सकता है। इसके बावजूद माया (जेनेलिया डिसूजा) धीरे-धीरे उसके दिल में अपनी जगह बना लेती है।

एक मुखबिर लगतार यश और उसके साथियों को ड्रग्स का धंधा करने वाले अपराधियों के बारे में सूचना देता रहता है और वे सबको ठिकाने लगा देते हैं। दरअसल यह विष्णु (विद्युत जामावल) नामक अपराधी की चाल रहती है। वह ड्रग के धंधे में कोई प्रतिद्वंद्विता नहीं चाहता है मुखबिर के जरिये अपने विरोधियों को निपटा देता है।

यश को जब पता चलता है कि विष्णु ने उसे मोहरा बनाया है तो वह विष्णु के पीछे लग जाता है। यश और उसके साथियों के हाथ विष्णु का भाई (मुकेश ऋषि) लग जाता है जिसे वे मार डालते हैं। अपने भाई की मौत का बदला लेने के लिए विष्णु, यश और उसके साथियों से बदला लेने के लिए उतावला हो जाता है और शुरू हो जाती है विष्णु बनाम यश की जंग जिसमें कई लोग मारे जाते हैं।

फिल्म दो ट्रेक पर चलती है, एक्शन और रोमांस। पहला हिस्सा रोमांस के नाम है तो दूसरा एक्शन के। एक्शन वाले हिस्से में रोमांस का न होना अखरता है क्योंकि इस हिस्से में फिल्म कुछ ज्यादा ही गंभीर हो गई है और फिल्म लंबी भी लगती है।

रॉ एक्शन फिल्म का प्लस पाइंट है, जो एक्शन फिल्मों को पसंद करने वालों को अच्छा लगेगा। संगीत कार हैरीस जयराज ने कुछ सुनने लायक धुनें बनाई हैं।

जॉन अब्राहम को एक्शन रोल ही करना चाहिए क्योंकि उनका चेहरा भावहीन ही रहता है और ऐसे किरदार में वे जंचते हैं। रोमांटिक सीन में वे असहज रहते हैं और उनकी इस असहजता का निर्देशक ने अच्छा उपयोग किया है।

बबली गर्ल का रोल निभाने में जेनेलिया डिसूजा माहिर हैं यह बात फिर उन्होंने एक बार साबित की है। इंटरवल के बाद फिल्म में उन्हें ज्यादा फुटेज दिए जाने थे क्योंकि उनकी कमी अखरती है। खलनायक के रूप में विद्युत जामावल अपना असर छोड़ते हैं। उन्होंने बेहतरीन स्टंट्स भी किए हैं।

‘फोर्स’ की कहानी में कुछ नया नहीं है, लेकिन उम्दा प्रस्तुतिकरण की वजह से फिल्म में समय अच्छे से कट जाता है। एक्शन फिल्म के शौकीन भी इसे पसंद करेंगे।

__________________________
बैनर :
इरोज इंटरनेशनल मीडिया लि., विस्तार रेलीगर फिल्म फंड, सिनर्जी

निर्माता :
शीतल विनोद तलवार, सुनील ए. लुल्ला

निर्देशक :
पंकज कपूर

संगीत :
प्रीतम

कलाकार :
शाहिद कपूर, सोनम कपूर, अनुपम खेर, अदिती शर्मा, सुप्रिया पाठक

सेंसर सर्टिफिकेट : यू * 2 घंटे 45 मिनट * 20 रील



यदि निर्देशक को अपने द्वारा फिल्माए गए दृश्यों से मोह हो जाए तो यह बात फिल्म के लिए खतरनाक साबित होती है। वह इन दृश्यों को काटने का साहस जुटा नहीं पाता। और यही एक वजह है जिससे मौसम फिल्म की लंबाई 165 मिनट हो गई। इस वजह से फिल्म ठहरी हुई लगती है।

यदि यह फिल्म एक घंटे छोटी कर दी जाए तो न क
ेव
ल फिल्म की गति तेज हो जाएगी बल्कि दर्शकों का ध्यान भी फिल्म की कमियों की ओर नहीं जाएगा। 20-ट्वेंटी के इस युग में दर्शक को इतनी देर बांध कर रखना बहुत ही मुश्किल काम है।

निर्देशक पंकज कपूर ने फिल्म की कहानी भी लिखी है और उसमे इतने सारे संयोग डाल दिए हैं मानो लगता है कि एकता कपूर का कोई पुराना टीवी धारावाहिक देख रहे हैं। इससे कहानी ने अपनी विश्वसनीयता खो दी है।

शुरुआत में जब तक कहानी पंजाब में रहती है फिल्म अच्छी लगती है। पुराने दौर का रोमांस देखना सुखद लगता है जब प्रेमियों के दिल की बात जुबां पर आने में लंबा वक्त लगता था। अपनी प्रेमिका के दीदार के लिए प्रेमी घंटों खड़ा रहता था। प्रेम में शालीनता रहती थी।

यह हिस्सा पंकज कपूर ने खूबसूरती से फिल्माया है, लेकिन जैसे ही कहानी स्कॉटलैंड में शिफ्ट होती है निर्देशक और लेखक की फिल्म पर से पकड़ छूट जाती है। दस वर्ष से भी ज्यादा लंबे समय में फैली इस कहानी
को
पंजाब से स्कॉटलैंड, स्कॉटलैंड से पंजाब, फिर स्कॉटलैंड से लेकर अहमदाबाद तक घुमाया गया है और वास्तविकता का पुट देने के लिए इस दौरान हुए बड़े घटनाक्रमों को भी जोड़ा गया है, लेकिन बहुत ज्यादा दिखाने की चाह में बात नहीं बन पाई।

मल्लुकोट में रहने वाला हरिंदर सिंह उर्फ हैरी (शाहिद कपूर) एअर फोर्स में शामिल होना चाहता है। उसके गांव में कश्मीर में चल रहे आतंकवाद के कारण आयत (सोनम कपूर) अपनी आंटी के पास रहने आती है। दोनों एक-दूसरे को चाहने लगते हैं। इसके पहले की बात और आगे बढ़े आयत अचानक एक दिन अपने परिवार के साथ गांव छोड़कर चली जाती है।

इसी बीच हैरी एअर फोर्स में शामिल हो गया है और काम के सिलसिले में स्कॉटलैंड जाता है। सात वर्ष बाद वहां उसकी मुलाकात आयत से होती है। बात थोड़ी आगे बढ़ती है कि कारगिल युद्ध छिड़ जाता है जिसके कारण हैरी को अचानक भारत लौटना पड़ता है। हैरी यह बात आयत को बता भी नहीं पाता। हैरी की तलाश में आयत
उ
सके गांव मल्लुकोट आती है, लेकिन हैरी का कुछ पता नहीं चलता। युद्ध में हैरी घायल हो जाता है और
उस
क इलाज चलता है।

हैरी के नाम एक खत लिखकर आयत गांव में रहने वाली लड़की रज्जो को दे आती है। रज्जो यह खत हैरी तक नहीं पहुंचाती क्योंकि वह भी हैरी को चाहती है। शरीर के बांए हिस्से में लकवे से ग्रस्त हैरी अपनी स्विट्जरलैंड में रहने वाली बहन को कहता है कि वह स्कॉटलैंड में आयत के घर जाए। वह जाती है तो पता चलता है कि आयत ने स्कॉटलैंड छोड़ दिया है।

कुछ
महीनों बाद
स्विट्जरलैंड में हैरी को आयत दिखाई देती है। वह अपने कजिन और उसके बच्चे के साथ है। हैरी समझता है कि आयत ने शादी कर ली है और वह बिना बात किए अपने गांव लौट जाता है। 9/11 की घटना के कारण आयत भारत लौट आती है अहमदाबाद में रहने लगती है। एक शादी में हैरी पंजाब से अहमदाबाद जाता है। अहमदाबाद में दंगे छिड़ जाते हैं और इसी दौरान आयत और हैरी फिर मिल जाते हैं।

इस कहानी को पढ़कर आप समझ ही गए होंगे कि कितने सारे संयोग इसमें शामिल हैं। इसके अलावा भी कई संयोग हैं मसलन जब हैरी, आयत के घर फोन लगाती है तो उसके घर पर कोई नहीं होता और जब आयत ऐसा करती है तो हैरी के घर पर कोई नहीं होता।

हैरी, आयत के घर जाता है या आयत, हैरी के घर, दोनों को हमेशा ताला मिलता है। यह भी समझ के परे है कि जब हैरी को आयत स्कॉटलैंड में देखती है तो उससे छिपती क्यों है, जबकि उसे तो खुश होना चाहिए कि उसका प्रेमी उसे सात वर्ष बाद दिखाई दिया।

इसी तरह हैरी का आयत को उसके कजिन के साथ देख कर यह मान लेना कि आयत ने शादी कर ली है बहुत ही कमजोर प्रसंग है। स्कॉटलैंड हो या अहमदाबाद, अचानक दोनों का आमने-सामने हो जाना भी जंचता नहीं है। क्लाइमैक्स तो ऐसा लगता है मानो एक्शन फिल्म का दृश्य देख रहे हो। इंटरवल के बाद फिल्म दोहराव का शिकार हो जाती है और वही के वही किस्से लगातार दोहराए जाते हैं।

लेखक के बजाय निर्देशक के रूप में पंकज का काम बेहतर है। कई दृश्य ऐसे हैं जो दिल को छूते है, लेकिन पूरी फिल्म के लिए यह बात नहीं कही जा सकती है। फिल्म की गति उन्होंने बेहद धीमी रखी है जिससे दर्शकों का धैर्य जवाब देने लगता है।

शाहिद कपूर का अभिनय उम्दा है, खासतौर पर एअर फोर्स में शामिल होने के पहले। सोनम कपूर की मासू‍मियत और खूबसूरती उनके किरदार को सूट करती है। प्रीतम का संगीत उम्दा है और ‘टशन’ और ‘ये कैसा इश्क है’ सुनने लायक है। बिनोद प्रधान की सिनेमाटोग्राफी तारीफ के काबिल है। हर शॉट उन्होंने सूझबूझ के साथ फिल्माया है।

कुल मिलाकर इस प्रेम कहानी में कुछ ऐसे दृश्य हैं जो दिल को छूते हैं, लेकिन पूरी फिल्म के बारे में यह बात नहीं कही जा सकती।

__________________________
बैनर :
प्रकाश झा प्रोडक्शन्स, बेस इंडस्ट्रीज ग्रुप

निर्माता :
फिरोज नाडियाडवाला

निर्देशक :
प्रकाश झा

संगीत :
शंकर-अहसान-लॉय

कलाकार :
अमिताभ बच्चन, सैफ अली खान, दीपिका पादुकोण, मनोज बाजपेयी, प्रतीक, तनवी आजमी, मुकेश तिवारी, चेतन पंडित, यशपाल शर्मा, सौरभ शुक्ला

सेंसर सर्टिफिकेट : यू/ए * 2 घंटे 47 मिनट * 20 रील



आरक्षण एक ऐसा मुद्दा है जिस पर हर उम्र और वर्ग के लोगों के पास अपने-अपने तर्क हैं। वर्षों से इस पर अंतहीन बहस चली आ रही है। इसी मुद्दे को निर्देशक प्रकाश झा ने अपनी फिल्म के जरिये भुनाने की कोशिश की है।

सबसे पहले तो उन्होंने फिल्म का नाम ही आरक्षण रखा, जिसकी वजह से यह पिछले कुछ माहों से लगातार चर्चा में है। फिर फिल्म के ट्रेलर ऐसे तैयार किए जिससे लगा कि इस विषय पर एक गंभीर फिल्म देखने को मिलेगी, जो सही या गलत का पड़ताल कर कुछ नई बात दर्शकों के समक्ष रखेगी, लेकिन पहले घंटे में आरक्षण के पक्ष और विपक्ष में की गई कुछ डॉयलागबाजी के बाद फिल्म से आरक्षण का मुद्दा हवा हो जाता है।

यह फिल्म अच्छाई और बुराई की लड़ाई बन जाती है। एक फैमिली ड्रामा बन जाती है। दर्शक सिनेमाहॉल जब छोड़ता है तो उसे लगता है कि वह देखने कुछ और गया था और दिखाया कुछ और। जैसे फिल्म की पब्लिसिटी एक कॉमेडी फिल्म की गई हो और एक्शन मूवी दिखा दी गई हो।

भोपाल के एक प्राइवेट कॉलेज एसटीएम में प्रभाकर आनंद प्रिंसीपल है। अपनी ईमानदारी और सिद्धांतों पर अडिग रहने के कारण वह सभी का सम्मानीय है। उसके कॉलेज में दलित वर्ग का दीपक कुमार (सैफ अली खान) प्रोफेसर है। ऊंची जाति के मिथिलेश (मनोज बाजपेयी) जैसे कुछ प्रोफेसर उससे नफरत करते हैं।

दीपक कुमार को प्रभाकर आनंद की बेटी पूरबी (दीपिका पादुकोण) पसंद करती है। कॉलेज में पढ़ने वाला छात्र सुशांत (प्रतीक) इन सब से घुला-मिला है। इनके संबंध तब तक मधुर रहते हैं जब तक सुप्रीम कोर्ट द्वारा अनुसूचित जाति, अनुसूचित जनजाति और ओबीसी के लिए 27 प्रतिशत का आरक्षण तय नहीं कर दिया जाता है। जैसे ही यह फैसला आता है आरक्षण के मुद्दे को लेकर इनके संबंधों में खटास आ जाती है।

प्रभाकर आनंद किस ओर है, यह स्पष्ट न करने से सवर्ण वर्ग वाले भी नाराज हो जाते हैं और दलित वर्ग का दीपक कुमार भी। इसके बाद फिल्म प्रभाकर आनंद बनाम मिथिलेश की लड़ाई में बदल जाती है।

मिथिलेश कॉलेज में न पढ़ाते हुए अपनी कोचिंग क्लास में पढ़ाता है। प्रभाकर आनंद जब उसके साथ सख्ती करते हैं तो मिथिलेश बदला लेते हुए उन्हें प्राचार्य पद से हटने पर मजबूर करता है। उसका घर और सम्मान छीन लेता है। किस तरह से प्रभाकर आनंद अपना गौरव फिर से प्राप्त करते हैं, ये फिल्म का सार है।

फिल्म तब तक ठीक लगती है जब तक आरक्षण को लेकर सभी में टकराव होता है। दलित वर्ग क्यों आरक्षण चाहता है, इसको सैफ के संवादों से दर्शाया गया है। जिन्हें आरक्षण नहीं मिला है, उन्हें इसकी वजह से क्या नुकसान उठाना पड़ा है, इसे आप प्रतीक द्वारा बोले गए संवादों और एक-दो घटनाक्रम से जान सकते हैं।

प्रभाकर आनंद की बीवी का कहना है कि बिना आरक्षण दिए भी दलित वर्ग का उत्थान किया जा सकता है। उन्हें आर्थिक सहायता दी जाए, मुफ्त में शिक्षा दी जाए, प्रतियोगी परीक्षाओं के लिए तैयार किया जाए। इस पर प्रभाकर का कहना है कि ये सब बातें नहीं हो पाई हैं, इसीलिए आरक्षण किया गया है।

शुरुआत में सैफ के इंटरव्यू देने वाला सीन, अमिताभ-सैफ, सैफ-प्रतीक के बीच फिल्माए गए सीन उम्दा हैं। सैफ के विदेश जाते ही फिल्म की रौनक गायब हो जाती है। यहां पर झा कोचिंग क्लासेस द्वारा शिक्षा को व्यापार बनाए जाने का मुद्दा उठाते हैं जो बेहद ड्रामेटिक है। यह पार्ट ज्यादा अपील इसलिए नहीं करता क्योंकि बार-बार यह अहसास होता रहता है कि फिल्म दिशाहीन हो गई है।

अमिताभ के कैरेक्टर को महान बनाने के चक्कर में भी फिल्म भटकी गई है। अंत में अमिताभ का कैरेक्टर जीतता जरूर है, लेकिन अपने बल पर नहीं, बल्कि हेमा मालिनी के किरदार के दम पर जो अचानक फिल्म में प्रकट हो जाती हैं और उनकी बात सभी सुनते हैं। मनोज बाजपेयी को छोड़ अचानक सबका हृदय परिवर्तन होना भी फिल्मी है।

प्रकाश झा का निर्देशन खास प्रभावित नहीं करता। उन्होंने ना केवल दृश्यों को लंबा रखा बल्कि कुछ गैर-जरूरी सीन भी फिल्माए। शुरुआती घंटे के बाद फिल्म पर से उनका नियंत्रण छूट जाता है। उनके लिखे संवाद कुछ जगह प्रभावित करते हैं। फिल्म में गाने केवल लंबाई बढ़ाने के काम आते हैं।

अमिताभ बच्चन को सबसे ज्यादा फुटेज दिया गया है और पूरी फिल्म उनके इर्दगिर्द घूमती है। बिग-बी को अभिनय करते देख अच्छा लगता है। सैफ अली की एक्टिंग उनके बेहतरीन परफॉर्मेंसेस में से एक है। एक दलित के गुस्से का इजहार उन्होंने अच्छे से किया है।

मनोज बाजपेयी की ओवर एक्टिंग अच्छी लगती है। प्रतीक एक बार फिर प्रभावित करते हैं। दीपिका पादुकोण के हिस्से में जो कुछ भी आया उन्होंने अच्छे से निभाया। छोटी भूमिका निभाने वाले सारे एक्टर्स ने अपना काम अच्छे से किया।

कुल मिलाकर ‘आरक्षण’ उन अपेक्षाओं पर खरी नहीं उतरती जो रिलीज होने के पहले दर्शकों ने इससे की थी।

__________________________
निर्माता :
उमेश मेहरा, राजेश मेहरा, राजीव मेहरा

निर्देशक :
राजीव मेहरा

गीत :
गुलजार

संगीत :
साजिद-वाजिद

कलाकार :
पंकज कपूर, देवेन भोजानी, मनोज पाहवा, संजय मिश्रा, हेमंत मिश्रा, असावरी जोशी

सेंसर सर्टिफिकेट : यू * 1 घंटा 52 मिनट * 12 रील



टीवी पर बीस मिनट के एक शो में कमियों को नजरअंदाज कर दिया जाता है। मुफ्त का मनोरंजन होने से दर्शक इन्हें देखते समय ज्यादा गंभीर नहीं होते हैं, लेकिन फिल्म का मामला अलग होता है। टिकट खरीदकर देखने से अपेक्षा बहुत बढ़ जाती है इसलिए जरूरी नहीं है कि लोकप्रिय धारावाहिक को फिल्म के रूप में
दर्शक
देखना पसंद करें। धारावाहिक के स्तर को फिल्म बनाते समय और ऊंचा करना होगा तभी बात बनेगी।

खिचड़ी के बाद एक और लोकप्रिय धारावाहिक ‘ऑफिस-ऑफिस’ के कलाकारों और थीम को लेकर फिल्म बनाई गई है। इसमें कोई संदेह नहीं है कि ‘ऑफिस-ऑफिस’ एक बेहतरीन धारावाहिक था, जिसमें आम आदमी भ्रष्ट कर्मचारियों से जूझता था। हंसाने के साथ-साथ यह धारावाहिक सोचने पर भी मजबूर करता था, लेकिन फिल्म ‘चला मुसद्दी ऑफिस ऑफिस’ में वो बात नहीं आ पाई।

स्क्रीनप्ले को इसके लिए दोषी ठहराया जा सकता है। 20 मिनट की कहानी को अगर 112 मिनट तक खींचा जाए तो कहानी को अपना असर खोना ही था। धारावाहिक के पंच और संवादों का पैनापन फिल्म के मुकाबले ज्यादा तीखा था। साथ ही फिल्म में कोई विशेष या नई बात नहीं है। जो हम धारावाहिक में देख चुके हैं वही दोहरा दिया गया है।

मुसद्दीलाल त्रिपाठी तीन महीने पेंशन लेने नहीं गए तो उन्हें सरकारी फाइलों में मृत घोषित कर दिया गया। पेंशन रोक दी गई। पेंशन ऑफिस में जब मुसद्दी गए तो वहां के कर्मचारी अड़ गए कि जिंदा होने का सबूत दो।

मुसद्दी अंत तक संघर्ष करता है और भ्रष्ट कर्मचारियों को सबक सिखाता है। फिल्म सीख भी देती है कि जब 62 वर्ष का मुसद्दी आम आदमी होने के बावजूद भ्रष्टाचार के खिलाफ हथियार नहीं डालता है तो उससे सबक लेते हुए सभी को संघर्ष करना चाहिए।

अश्विनी धीर की कहानी और स्क्रीनप्ले में न तो ज्यादा मजेदार घटनाक्रम हैं जो हंसने पर मजबूर कर दें और न ही ऐसे दृश्य हैं जिससे आम आदमी की तकलीफ को दर्शक महसूस कर सकें। कुछ दृश्य मनोरंजक हैं, लेकिन उनकी संख्या कम है। हरिद्वार में पंडितों द्वारा मुसद्दी को लूटने वाले दृश्य अच्छे बन पड़े हैं, लेकिन रेल और अस्पताल वाले घटनाक्रम बोर करते हैं।

राजीव मेहरा का निर्देशन स्क्रिप्ट की तुलना में बेहतर है। उन्होंने भाटिया, पटेल, उषाजी, पांडेजी को अलग-अलग रोल देकर उनकी लोकप्रियता का फायदा उठाया है और यह प्रयोग अच्‍छा भी लगता है।

अभिनय इस फिल्म की खासियत है। सभी मंजे हुए कलाकार हैं। उनकी भूमिका और आदत से सभी परिचित हैं, इसलिए उनसे जुड़ने में ज्यादा देर नहीं लगती है। पंकज कपूर (मुसद्दी), देवेन भोजानी (पटेल), मनोज पाहवा (भाटिया), संजय मिश्रा (शुक्ला), हेमंत मिश्रा (पांडे) और असावरी जोशी (उषा) के अभिनय के कारण ही फिल्म में फिल्म में थोड़ी रूचि बनी रहती है। मकरंद देशपांडे बीच-बीच में गाते हुए नजर आते हैं और इस गाने को फिल्म की लंबाई बढ़ाने के लिए ‍रखा गया है।

कुल मिलाकर चला मुसद्दी ऑफिस-ऑफिस में टीवी धारावाहिक जैसा व्यंग्य और मनोरंजन नहीं है।

__________________________


बैनर :
विशेष फिल्म्स प्रा.लि.

निर्माता :
मुकेश भट्ट

निर्देशक :
मोहित सूरी

संगीत :
मिथुन, हर्षित सक्सेना, संगीत और सिद्धार्थ हल्दीपुर

कलाकार :
इमरान हाशमी, जैकलीन फर्नांडिस, प्रशांत नारायणन, सुलग्ना पाणिग्रही, सुधांशु पांडे, याना गुप्ता (
मेहमान कलाकार)
सेंसर सर्टिफिकेट : ए * 2 घंटे 10 मिनट * 14 रील

‘मर्डर 2’ को विशेष फिल्म्स की ही पिछली फिल्मों को देख कर तैयार किया गया है। फिल्म में एक सीरियल किलर है जो जवान लड़कियों की हत्या करता है। इस खलनायक का पात्र ‘संघर्ष’, ‘सड़क’ और ‘दुश्मन’ जैसी फिल्मों के खलनायकों की याद दिलाता है।

सड़क के खलनायक की तरह वह किन्नर है, संघर्ष के खलनायक की तरह अंधविश्वासी है और ‘दुश्मन’ के विलेन की तरह वह लड़कियों को क्रूर तरीके से मौत के घाट उतारता है। यही नहीं बल्कि कुछ दृश्य भी महेश भट्ट की पिछली फिल्मों की याद दिलाते हैं।

खलनायक धीरज पांडे के पात्र को फिल्म में बखूबी रंग दिया गया है, लेकिन बाकी चीजें बेरंग रह गईं। कहानी, स्क्रीनप्ले और दूसरे किरदारों को गढ़ने में जो ढिलाई बरती गई है वो साफ नजर आती है। लिहाजा ‘मर्डर 2’ एक कमजोर फिल्म के रूप में सामने आती है।

अर्जुन भागवत (इमरान हाशमी) पुलिस की नौकरी छोड चुका है और पैसों की खातिर अपराधी किस्म के लोगों के लिए काम करता है। शहर की कई कॉलगर्ल गायब हो जाती हैं। क्यों? कैसे? कौन है इसके पीछे? इसका पता करने जिम्मेदारी सौंपी जाती है अर्जुन को।

अर्जुन मालूम करता है कि इन लड़कियों के गायब होने की कड़ी एक ही सेल फोन नंबर से जुड़ी है। वह रेशमा (सुलग्ना पाणिग्रही) को इस फोन नंबर वाले ग्राहक के पास पहुँचाता है। जब रेशमा की कोई खबर नहीं मिलती है तो वह ग्लानि से भर जाता है। इसके लिए वह अपने आपको दोषी मानता है।

बहुत जल्दी ही अर्जुन यह जान लेता है कि धीरज पांडे (प्रशांत नारायण) ही इस सबके पीछे है। कैसे अर्जुन उसके खिलाफ सबूत जुटाता है, यह फिल्म का सार है। इस मुख्य कहानी के साइड में अर्जुन और प्रिया (जैकलीन फर्नांडिस) की प्रेम कहानी का भी ट्रेक है, जिसका उद्देश्य सिर्फ उत्तेजक दृश्य दिखाना है।

फिल्म की कहानी में जो समय दिखाया गया है वो मात्र कुछ घंटों का है। इतने कम समय में इतनी घटनाओं का घटना मुमकिन नहीं लगता। स्क्रीनप्ले में भी कई कमजोरियाँ हैं, जिसमें सबसे अहम ये है कि दर्शक कहानी के साथ जुड़ नहीं पाता।

कई ट्रेक ठूँसे हुए लगते हैं, जैसे अर्जुन की ऊपर वाले से नाराजगी। अर्जुन और प्रिया की लव स्टोरी भी बेहद बोरिंग है, जिसमें प्रिया एकतरफा प्यार करती है और अर्जुन ‍उसकी जिम्मेदारी से भागता रहता है।

रेशमा को धीरज पांडे के पास भेजकर अर्जुन का पश्चाताप करना भी उसके किरदार के प्रति दर्शकों की सहानुभूति पैदा करने के लिए रखा गया है, जो बेहद सतही है। आरोपी धीरज के खिलाफ अर्जुन का सबूत जुटाना स्क्रिप्ट का सबसे मजबूत पहलू होना था क्योंकि सारा थ्रिल और कहानी की रीढ़ यही है, लेकिन यह हिस्सा भी अस्पष्ट और सतही है। किसी भी किस्म का रोमांच महसूस नहीं होता।

निर्देशक के रूप में मोहित सूरी खास प्रभावित नहीं करते। खासतौर पर शुरुआती 45 मिनट तो बेहद बोर है। मोहित परदे पर घट रहे घटनाक्रम की कड़ियों को सफाई से नहीं जोड़ पाए। न ही वे अर्जुन और प्रिया के रोमांस की गरमाहट को ठीक से फिल्मा पाए। धीरज पांडे की क्रूरता को उन्होंने बखूबी पेश किया है।

जैकलीन फर्नांडिस बेहद हॉट और सेक्सी नजर आईं, लेकिन संवाद बोलते ही उनके अभिनय की पोल खुल जाती है। इमरान हाशमी का अभिनय औसत दर्जे का रहा। उन पर भारी पड़े प्रशांत नारायण जिन्होंने धीरज पांडे ‍का किरदार‍ निभाया है। ठंडे दिमाग वाले खलनायक का पात्र उन्होंने अच्छी तरह पेश किया है। संवाद के बजाय अपने चेहरे के भावों के जरिये उन्होंने क्रूरता दिखाई। याना गुप्ता की सेक्स अपील भी एक गाने में नजर आती है। फिल्म का गीत-संगीत, फोटोग्राफी और संपादन प्रभावशाली हैं।

कुल मिलाकर ‘मर्डर 2’ का निर्माण ‘मर्डर’ ब्रांड को भुनाने के लिए किया गया है और ‘मर्डर’ की तुलना में यह फिल्म पीछे है।



बेकार, 2-औसत, 2:5-टाइमपास, 3-अच्छी, 4-शानदार, 5-अद्‍भुत

__________________________
बैनर :
वायकॉम 18 मोशन पिक्चर्स, एबी कॉर्प

निर्देशक :
पुरी जगन्नाथ

संगीत :
विशाल-शेखर

कलाकार :
अमिताभ बच्चन, हेमा मालिनी, सोनू सूद, सोनल चौहान, प्रकाश राज, चार्मी, रवीना टंडन (मेहमान कलाकार)

सेंसर सर्टिफिकेट : यू/ए * 1 घंटा 59 मिनट * 12 रील



अमिताभ बच्चन के प्रशंसकों की कई वर्षों से ख्वाहिश थी कि उनका चहेता अभिनेता वैसी ही फिल्म करें, वैसा ही रोल करें जैसा कि वह अपने जवानी के दिनों में किया करता था। अमिताभ ने पिछले कुछ वर्षों में जो रोल निभाए हैं, वो उनके जैसे कद के अभिनेता के साथ न्याय नहीं कर पाते हैं। ज्यादातर फिल्मों में उन्होंने सॉफ्ट रोल ही किए।

पुरी जगन्नाथ भी अमिताभ के इन्हीं प्रशंसकों में से हैं और उन्होंने ‘बुड्ढा होगा तेरा बाप’ का निर्माण महानायक की एंग्रीयंग इमेज को ध्यान में रखकर किया है, लेकिन यह फिल्म उन अपेक्षाओं पर खरी नहीं उतरती जो बिग-बी के प्रशंसकों ने फिल्म से बाँधकर रखी है।

ऐसा लगता है कि पुरी जगन्नाथ ने जल्दबाजी में यह काम किया है और इसका असर खासतौर पर फिल्म के पहले हाफ में नजर आता है। एक सीन में विलेन अपने दोस्त को टीवी की ओर इशारा कर कहता है कि आज तक लगा और टीवी पर सीएनएन चैनल नजर आता है।

फिल्म के शुरुआती 30 मिनट में अमिताभ के मिजाज को दिखाने के लिए जो सीन गढ़े गए हैं वे बेहद बचकाने हैं। अमिताभ को एअरपोर्ट पर एक पुलिस ऑफिसर रोकता है और जो बातें वे करते हैं उनका कोई मतलब नहीं निकलता। मकरंद देशपांडे के सामने अमिताभ अपने पुराने हिट गीतों पर डांस करते हैं वो भी अपील नहीं करता है।

इसी तरह अमिताभ और उनके संन्यासी दोस्त तथा अमिताभ और रवीना टंडन की बेटी वाले दृश्यों को बेवजह खींचा गया है। रवीना और अमिताभ की प्रेम कहानी वाला ट्रेक तो बहुत बुरा है। खास बात तो ये है कि पहले हाफ में अमिताभ की एक्टिंग भी बेहद बनावटी लगती है और इसमें भी दोष निर्देशक का ही ज्यादा है।

फिल्म रफ्तार पकड़ती है दूसरे हाफ से जब यह स्पष्ट होता है कि विजू (अमिताभ) अपने एसीपी बेटे करण मल्होत्रा (सोनू सूद) को अंडरवर्ल्ड से बचाने के लिए पेरिस से मुंबई आया हुआ है। करण यह नहीं जानता है कि उसका पिता कौन है? विजू उस गैंग में शामिल हो जाता है जो उसके बेटे को मारना चाहती है।

फिल्म के इस दूसरे हिस्से में कहानी भी आगे बढ़ती है। कुछ अच्छे सीन देखने को मिलते हैं और अमिताभ भी यहाँ पूरे रंग में नजर आते हैं। हेमा मालिनी के साथ अमिताभ के कुछ इमोशनल दृश्य हैं और बिग बी का इन दृश्यों में अभिनय देखते ही बनता है। यहाँ साबित होता है कि अभिनय में वे सबके बाप हैं।

जगन्नाथ पुरी का निर्देशन स्क्रिप्ट की तरह कमजोर है। फिल्म देखकर लगता है कि यह काम मँझे हुए निर्देशक के बजाय अमिताभ के प्रशंसक का है। खासतौर पर फिल्म के पहले हिस्से को उन्होंने चलताऊ तरीके से निपटाया है।

अमिताभ का दबदबा उन्होंने फिल्म पर इतना रखा है कि दूसरे कलाकारों के किरदार दब गए हैं। इससे नुकसान फिल्म का ही हुआ है। मुख्य विलेन प्रकाश राज सिर्फ अपने गुंडे साथियों को चिल्लाने के अलावा कुछ नहीं करते नजर आते हैं। उनके पात्र को ज्यादा फुटेज दिए जाने थे।

सोनू सूद ने अपना काम गंभीरता से किया है। हेमा मालिनी, सोनल चौहान को करने के लिए ज्यादा कुछ नहीं था। रवीना टंडन का किरदार ठीक से नहीं लिखा गया था और सिवाय ओवर एक्टिंग करने के अलावा उनके पास कोई चारा नहीं था। उनके आइटम सांग ‘मैं चंडीगढ़ दी स्टार’ को फिल्म में जगह नहीं मिली। ‘गो मीरा’ और ‘हाल ए दिल’ गीत सुने जा सकते हैं। फिल्म का बजट कम है और ये बात फिल्म देखते समय महसूस होती है।

कुल मिलाकर ‘बुड्ढा होगा तेरा बाप’ अमिताभ के स्टारडम से न्याय नहीं कर पाती। जरूरत है ऐसी स्क्रिप्ट्‍स की जो इस कद के कलाकार के अनुरूप हो।

__________________________
निर्माता :
अशोक ठाकेरिया, इंद्र कुमार

निर्देशक :
इंद्र कुमार

संगीत :
आनंद राज आनंद

कलाकार :
संजय दत्त, रितेश देशमुख, अरशद वारसी, मल्लिका शेरावत, कंगना, जावेद जाफरी, आशीष चौधरी, सतीश कौशिक

सेंसर सर्टिफिकेट : यू/ए * 2 घंटे 20 मिनट * 16 रील



फिल्म के नाम में ही डबल जोड़ लेने से सब कुछ डबल नहीं हो जाता है, इसकी मिसाल है ‘डबल धमाल’। यह सिंगल ‘धमाल’ जैसा मजा नहीं देती है। ऊँटपटाँग, मूर्खतापूर्ण हरकतें ‘धमाल’ में भी थी, लेकिन उनको देख हँसी आती थी।

‘डबल धमाल’ में भी ऐसी हरकतें हैं, लेकिन यहाँ ज्यादातर वक्त हँसने के बजाय चुपचाप बैठे रहने में गुजर जाता है। कलाकार ‍चीखते हैं, चिल्लाते हैं, लेकिन उनकी हँसाने की कोशिश साफ नजर आती हैं।

निर्देशक इंद्रकुमार की हास्य फिल्मों के प्लस पाइंट हैं वन लाइनर, चुटकुलेनुमा दृश्य, सिचुएशनल कॉमेडी। कहानी से ज्यादा उनका फोकस हास्य दृश्य गढ़ने में रहता है, लेकिन ‘डबल धमाल’ में न केवल कहानी कमजोर है बल्कि इंद्रकुमार अपने प्लस पाइंट्स का भी ठीक से उपयोग नहीं कर पाए। लिहाजा बीच-बीच में रफ पैचेस आते रहते हैं।

फिल्म वहाँ से शुरू होती है जहाँ धमाल खत्म हुई थी। रॉय, मानव, आदि और बोमन के पास पैसा नहीं है। उनका दु:ख तब और बढ़ जाता है जब वे कबीर को देखते हैं। कबीर न केवल मालामाल है बल्कि कामिनी जैसी खूबसूरत गर्लफ्रेंड भी उसके पास है।

कबीर के पास जाकर चारों उसके पार्टनर बनने की कोशिश करते हैं। जब नाकाम रहते हैं तो उसे ब्लैकमेलिंग करते हैं, षड्यंत्र रचते हैं, लेकिन कबीर, उसकी बहन किया और कामिनी भी बेहद होशियार रहते हैं। उनकी हर चाल का जवाब उनके पास रहता है। एक-दूसरे पर भारी कौन साबित होता है, यह कॉमेडी के साथ फिल्म में दिखाने की कोशिश की गई है।

धमाल का सीक्वल होना ‘डबल धमाल’ के लिए माइनस पाइंट साबित हुआ है। ‘डबल धमाल’ कुछ कमजोरियों के बावजूद
थोड़ा-बहुत मनोरंजन करती
है, लेकिन न चाहते हुए कि दोनों फिल्मों में तुलना होती है और पलड़ा धमाल का भारी नजर आता है। दरअसल इस फिल्म के स्क्रीनप्ले में वो दम नहीं है कि छोटी-सी कहानी को लंबा खींचने के बावजूद दर्शकों को बाँधकर रखा जा सके।

फिल्म में कुछ बेहतरीन कलाकार हैं, लेकिन इनका ठीक से उपयोग नहीं किया जाना निर्देशक की नाकामी को दर्शाता है। रितेश देशमुख, जो हास्य भूमिका बड़ी सहजता के साथ निभाते हैं, से ज्यादातर समय मिमिक्री करवाई गई है।

अरशद वारसी और जावेद जाफरी ने जरूर अपनी तरफ से कुछ पेश करने की कोशिश की है। आशीष चौधरी तभी अच्छे लगते हैं जब वे चिंपाजी बनते हैं या महिला का रूप धारण करते हैं।

संजय दत्त की जो इमेज है उसके अनुरूप भूमिका नहीं लिखी गई। कंगना और मल्लिका को ग्लैमर बढ़ाने के लिए रखा गया है। अपने सेक्सी फिगर के बावजूद ‘जलेबी बाई’ बनी मल्लिका, शीला या मुन्नी जैसा जादू नहीं जगा पाई।

संवाद सुनकर हमेशा हँसी आए ये जरूरी नहीं है। तकनीकी रूप से फिल्म कमजोर नजर आती है। गानों का उपयोग दर्शक ‘ब्रेक’ लेने के लिए करते हैं।

कुल मिलाकर ‘डबल धमाल’, ‘धमाल’ की आधी है। बहुत सारा फाल्तू समय हो तो इसे देखा जा सकता है।

__________________________
बैनर :
सोहेल खान प्रोडक्शन्स, टी सीरिज, रवैल ग्रेंडसन एंटरटेनमेंट एंड सॉफ्टवेयर प्रा.लि.

निर्माता :
रजत रवैल, भूषण कुमार, नितिन मनमोहन, किशन कुमार, सोहेल खान

निर्देशक :
अनीस बज्मी

संगीत :
प्रीतम चक्रवर्ती

कलाकार :
सलमान खान, असिन, आर्य बब्बर, परेश रावल, महेश माँजरेकर, अखिलेन्द्र मिश्रा, पुनीत इस्सर, मनोज जोशी, मनोज पाहवा, शरत सक्सेना

सेंसर सर्टिफिकेट : यू/ए * 16 रील * 2 घंटे 25 मिनट



अनीस बज्मी के फिल्म मेकिंग का तरीका अस्सी और नब्बे के दशक में बनने वाली फिल्मों के जैसा है, जब हर दर्शक का ख्याल रख दृश्य गढ़े जाते थे। फ्रंट बेंचर्स के लिए एक फड़कता गीत, महिलाओं के लिए आँसू बहाऊ दृश्य, रोमांस और कॉमेडी के बीच एक्शन दृश्य। ऐसा लगता है कि असेम्बलिंग की गई हो।

अनीस को इस तरह की फिल्म बनाकर कई बार सफलता भी मिली और असफलता भी हाथ लगी। ‘रेडी’ देखकर भी लगता है कि अनीस अपने सीमित दायरे से बाहर नहीं निकलना चाहते हैं। उन्होंने इस फिल्म में चिर-परिचित फॉर्मूलों को अपनाया है, कई जगह इन फॉर्मूलों ने काम किया है तो कई जगह ये औंधे मुँह गिरे हैं।

दरअसल सलमान को लेकर अनीस सफलता के प्रति इतने आश्वस्त हैं कि उन्होंने सभी चीजों को सलमान के सुपरस्टारडम के आगे बौना माना और ये कुछ हद तक सही भी है, वर्तमान में सलमान सफलता के रथ पर सवार हैं और लोग स्क्रीन पर केवल उन्हें ही देखना चाहते हैं।

कहानी है प्रेम (सलमान खान) और संजना (असिन) की। संजना के माँ-बाप नहीं है और उसके लिए दो सौ करोड़ रुपये की दौलत छोड़ गए हैं। संजना के दो मामा अपनी-अपनी पसंद के लड़कों से उसकी शादी करवाना चाहते हैं ताकि उसकी दौलत हड़प सके।

इसी बीच प्रेम और संजना को इश्क हो जाता है। किस तरह से तमाम बाधाओं को दोनों प्रेमी पार करते हैं, कैसे प्रेम दोनों मामाओं के बीच एकता कायम करता है, यह फिल्म का सार है।

फिल्म पहले हाफ में सुस्त रफ्तार से चलती है। हास्य दृश्य हँसाते नहीं बल्कि खीझ पैदा करते हैं। सलमान और असिन के बीच की नोकझोंक प्रभावित नहीं करती। सलमान भी इस हिस्से में आउट ऑफ फॉर्म नजर आते हैं।

फिल्म रफ्तार पकड़ती है दूसरे हाफ में, जब परेश रावल से मिलकर सलमान, असिन के मामाओं को लगातार बेवकूफ बनाता है। यहाँ पर कई मजेदार दृश्य हैं, जिन्हें देख सलमान के फैंस सीटी और तालियाँ बजाएँगे।

राजीव कौल, राजन अग्रवेल और इकराम अख्तर द्वारा लिखी गई स्क्रिप्ट में पूरा ध्यान लॉजिक के बजाय मनोरंजन पर दिया गया है। दृश्य इस तरह से लिखे और फिल्माए गए हैं ताकि सल्लू के फैंस संतुष्ट हो, लेकिन इसमें कामयाबी दूसरे हाफ में ही मिलती है।

सलमान के ढेर सारे चाचा-चाची, असिन के ढेर सारे मामा-मामी, उनके बच्चों के किरदारों पर कोई मेहनत नहीं की गई है। सब टाइप्ड लगते हैं। विलेन वाला ट्रेक बोर करता है।

इन कमियों पर कुछ हद तक सलमान भारी पड़े हैं। उन्होंने कई बोझिल दृश्यों को अपनी स्टाइल, संवाद बोलने का अंदाज, लुक और अभिनय के कारण मनोरंजक बनाया है, लेकिन अब उन्हें अपने अभिनय में नयापन लाना चाहिए वरना जल्दी ही वे अक्षय कुमार की तरह टाइप्ड हो जाएँगे।

असिन सुंदर लगी हैं और अभिनय में उनके लिए ज्यादा स्कोप नहीं था। परेश रावल हँसाने में कामयाब रहे हैं। अखिलेन्द्र मिश्रा पता नहीं कब तक लाउड एक्टिंग करते रहेंगे? शरत सक्सेना, मनोज जोशी, अनुराधा पटेल, मनोज पाहवा को ज्यादा दृश्य नहीं मिले हैं।

अखिलेन्द्र मिश्रा के बेटे के रूप में मोहित बघेल प्रभावित करते हैं और उनका ट्रेक मजेदार है। संजय दत्त, अजय देवगन, चंकी पांडे, अरबाज खान, कंगना भी चंद सेकण्ड्स के लिए फिल्म में नजर आते हैं।

प्रीतम द्वारा संगीतबद्ध किए गीतों में ‘कैरेक्टर ढीला’ और ‍’ढिंका चिंका’ इस समय सभी की जुबां पर है और इनका फिल्मांकन उम्दा है। सलमान के मूवमेंट्स दर्शकों को अच्छे लगेंगे। ‘कैरेक्टर ढीला’ में जरीन खान हॉट लगी है, लेकिन उनका डांस ठंडा है।

फरहाद-साजिद और निसार अख्तर ने वैसे ही संवाद लिखे हैं जैसे कि सलमान खान निजी जीवन में बोलते हैं, लेकिन ‘मैं कुत्ता हूँ, ये कुतिया है’ जैसे घटिया और द्विअर्थी संवाद भी सुनने को मिलते हैं।

कुल मिलाकर ‘रेडी’ में सिवाय सलमान खान के ज्यादा कुछ नहीं है
।

__________________________
निर्माता :
सनशाइन पिक्चर्स प्रा.लि.

निर्देशक :
बर्नाली रे शुक्ला

संगीत :
प्रीतम

कलाकार :
राहुल बोस, शैफाली शाह, सुमीत राघवन, विशेष भूमिका में - नीतू चन्द्रा, ओम पुरी

सेंसर सर्टिफिकेट : यू/ए * 1 घंटा 48 मिनट * 12 रील



एक जैसे रूटीन से सभी ऊब जाते हैं भले ही रोजाना आराम करने को मिले। चेंज सभी चाहते हैं। इसी बात को मद्देनजर रखते हुए ‘कुछ लव जैसा’ का निर्माण किया गया है।

मधु सक्सेना (शैफाली शाह) गृहिणी है और अपने परिवार में इतनी व्यस्त है कि उसकी पहचान खो गई। मधु का जन्मदिन है और उसका पति यह बात तक भूल गया है। अपना जन्मदिन अपने ही स्टाइल में मनाने के लिए वह घर से निकल पड़ती है ताकि बोरियत भरी लाइफ से छुटकरा मिले। कुछ रोमांच हो।

दूसरी ओर राघव एक अपराधी है। पुलिस से भागते हुए थक गया है। जिंदगी में अब ठहराव चाहता है। अपनी गर्लफ्रेंड से शादी करने का ख्वाब उसने संजोया है, लेकिन गर्लफ्रेंड पुलिस के साथ मिल जाती है और उसे पकड़वाना चाहती है। राघव और मधु की मुलाकात होती है और वे पूरा दिन साथ बिताते हैं।

यह कहानी पढ़ते समय अच्‍छी लगती है, लेकिन स्क्रीन पर इसे ठीक से पेश नहीं किया गया है। स्क्रीनप्ले में वो पकड़ नहीं है जो दर्शकों को बाँध सके। न फिल्म मनोरंजन की कसौटी पर खरी उतरती है और न ही अपनी बात को ठीक से सामने रख पाती है। फिल्म में कुछ अच्छे क्षण हैं, लेकिन इनके बीच बहुत दूरी है। इस वजह से ज्यादातर समय फिल्म में बोरियत हावी रहती है।

दरअसल राघव और मधु की मुलाकात के बाद लेखक और निर्देशक यह तय नहीं कर पाए कि अब फिल्म को आगे कैसे बढ़ाया जाए। कैसे कहानी को खत्म किया जाए। राघव को मधु जासूस समझ बैठती है और रोमांच की खातिर उसके साथ हो लेती है, इसके बाद कहानी ठहरी हुई महसूस होती है।

फिल्म में यह दिखाने की कोशिश की गई है कि राघव और मधु कुछ घंटे साथ गुजारने के बाद बदल जाते हैं। वे एक-दूसरे से कुछ बातें सीखते हैं। राघव अपराध की दुनिया छोड़कर पुलिस के समक्ष आत्मसमर्पण कर देता है वही मधु थोड़ी बिंदास हो जाती है। लेकिन यह सब क्यों और कैसे होता है ये पूरी तरह से स्पष्ट नहीं होता है। लिहाजा दोनों का बदल जाना विश्वसनीय नहीं है।

कैसे एक महिला जो अपने पति और बच्चों से प्यार करती है, चंद मिनटों की मुलाकात के बाद अपरिचित पुरुष के साथ एक कमरे में रहना मंजूर कर लेती है, वो भी ये जानते हुए कि उसके पास रिवॉल्वर है और उसकी गतिविधियाँ संदिग्ध हैं।

बर्नाली रे शुक्ला का निर्देशन स्क्रिप्ट जैसा ही है, हालाँकि उन्होंने अपने कलाकारों से अच्छा काम लिया है, लेकिन स्क्रीनप्ले की कमियों को वे छिपा नहीं सके।

राहुल बोस, सुमीत राघवन और शैफाली शाह ने कुछ हद तक अपने उम्दा अभिनय के जरिये फिल्म को पूरी तरह से डूबने से बचाया है। ओम पुरी ने शायद संबंधों की खातिर इस फिल्म को किया है। छोटे से रोल में नीतू चन्द्रा प्रभावहीन हैं। प्रीतम द्वारा संगीतबद्ध कुछ गाने भी हैं जो सुनने में भले मधुर हो, लेकिन फिल्म में इन्हें लंबाई बढ़ाने के लिए रखा गया है।

कुल मिलाकर ‘कुछ लव जैसा’ में कुछ अलग करने का प्रयास किया गया है जो पूरी तरह कामयाब नहीं हो पाया।

__________________________
बैनर :
आई रॉक फिल्म्स, एलटी एंटरटेनमेंट, बालाजी टेलीफिल्म्स लि.

निर्माता :
एकता कपूर, शोभा कपूर

निर्देशक :
पवन कृपलानी

कलाकार :
राजकुमार यादव, कैनाज मोतीवाला

सेंसर सर्टिफिकेट : ए * 1 घंटा 37 मिनट * 12 रील



कहानी पर गौर किया जाए तो रागिनी एमएमएस रामसे ब्रदर्स की सी-ग्रेड फिल्मों की तरह लगती है। उनकी फिल्मों में भी वीकेंड मनाने के लिए सुनसान हवेलियों को चुना जाता था और फिर हवेली के भूत और चुड़ैल प्यार करने वालों को परेशान करते थे।

लेकिन रागिनी एमएमएस में इस कहानी का प्रस्तुतिकरण तकनीकी रूप से बहुत सशक्त है। शॉट टेकिंग, एडिटिंग, बैकग्राउंड म्यूजिक और चरित्र ऐसे जो आम जिंदगी से उठाए गए हो इस फिल्म को रामसे ब्रदर्स की फिल्मों से अलग करते हैं। कुलमिलाकर एक साधारण कहानी की अच्छी तरह पैकेजिंग की गई है।

‘लव सेक्स और धोखा’ के बाद फिल्म की निर्माता एकता कपूर ने महसूस कर लिया है कि यदि फिल्म में स्टार नहीं है तो सेक्स को स्टार बनाया जाए। लिहाजा ‘रागिनी एमएमएस’ में बोल्ड दृश्यों, गालियों और अपशब्दों की भरमार है।

फिल्म को बोल्ड लुक देने में गालियों का इस्तेमाल कुछ ज्यादा ही किया गया है और सेंसर बोर्ड भी इस फिल्म के मामले में उदार निकला।

उदय और रागिनी वीकेंड मनाने शहर से दूर एक हवेली में जाते हैं। उदय के मन में खोट है और वह रागिनी का सेक्स वीडियो बनाकर लाभ उठाना चाहता है। उस हवेली में बिग बॉस स्टाइल में हर कमरे में कैमरे लगे हैं।

दोनों के वहाँ पहुँचते ही उनके साथ अजीबो-गरीब हरकतें शुरू हो जाती हैं। दरअसल उस हवेली में एक चुड़ैल रहती है जो उदय और रागिनी का वीकेंड खराब कर देती है।

यह चुड़ैल कौन है? क्या चाहती है? उदय और रागिनी को क्यों सता रही है? उनके दोस्तों को क्यों मार देती है? रागिनी को क्यों नहीं मारती? इन प्रश्नों के जवाब स्पष्ट रूप से नहीं मिलते क्योंकि फिल्म को अचानक फिल्म को खत्म कर दिया गया है और कहानी अधूरी रह जाती है।

निर्देशक और पटकथा लेखक ने चतुराई ये दिखाई कि ये सारे सवाल फिल्म देखते समय बाधा उत्पन्न नहीं करते क्योंकि ड्रामे को इस तरह से पेश किया है कि दर्शक फिल्म से बँधा रहता है। हमेशा उत्सुकता बनी रहती है कि आगे क्या होने वाला है।

डरावने दृश्यों में उन्होंने दर्शक को कल्पना करने का मौका दिया है जिससे उनका असर और गहरा हो गया। पहले हाफ में सेक्स और दूसरे में हॉरर पर जोर दिया गया है। फिल्म देखने के बाद जरूर सवाल परेशान करते हैं और दर्शक ठगा-सा महसूस करता है।

तकनीक के दुरुपयोग की तरफ भी फिल्म का इशारा करती है कि किस तरह हर हाथ में कैमरे होने की वजह से बंद दरवाजों के पीछे भी आपको शूट किया जा सकता है। इस तरह के वीकेंड मनाने के पहले अब प्रेमी-प्रेमिका को सोचना चाहिए कि कही उन पर कैमरे की निगाह तो नहीं है।

फिल्म के किरदार एकदम रियल लगते हैं और लगता ही नहीं कि वे अभिनय कर रहे हैं। राजकुमार यादव और कैनाज मोतीवाला का अभिनय जीवंत है। त्रिभुवन बाबू ने कैमरे से अच्छे प्रयोग किए हैं और हॉरर सीन को गहराई प्रदान की है।

‘रागिनी एमएमएस’ में हॉरर को अलग तरीके से पेश करने की कोशिश की गई है, लेकिन क्लाइमैक्स फिल्म को कमजोर करता है।

__________________________
बैनर :
वाय फिल्म्स

निर्माता :
आशीष पाटिल

निर्देशक :
बम्पी

संगीत :
राम सम्पत

कलाकार :
श्रद्धा कपूर, ताहा शाह, शेनाज ट्रेजरीवाला, जन्नत जुबैर रहमानी, अर्चना पूरन सिंह, पश्ती एस.

सेंसर सर्टिफिकेट : यू/ए * 1 घंटा 48 मिनट * 12 रील



आमतौर पर हिंदी फिल्मों में दिखाया जाता है कि यदि हीरोइन को उसके प्रेमी ने धोखा दिया है तो वह आँसू बहाती है या नियति मानकर चुपचाप बैठी रहती है, लेकिन ‘लव का द एंड’ की हीरोइन ऐसी नहीं है। वह तुरंत फैसला लेती है अपने प्रेमी से बदला लेने का। उसे सबक सिखाने का।

‘आई विल गेट हिम बाय हिज़ बॉल्स’ जैसे संवाद भी सुनने को मिलते हैं। हीरोइन का यह रूप और अंदाज इस फिल्म को फ्रेश लुक देता है, लेकिन यही सब एक अच्छी फिल्म के लिए काफी नहीं है। फिल्म के स्क्रीनप्ले में गड़बड़ी है और इस वजह से फिल्म भरपूर मजा नहीं दे पाती क्योंकि बीच-बीच में रफ पैचेस भी हैं।

रिया (श्रद्धा कपूर) का जन्मदिन है और उसका बॉयफ्रेंड लव (ताहा शाह) चाहता है कि दोनों उस दिन शारीरिक संबंध बनाए। रिया तैयार है। इसके पहले कि लव और रिया अपने रिश्ते को नेक्स्ट लेवल तक ले जाए, रिया के सामने लव का राज खुल जाता है।

लव उससे प्यार नहीं करता बल्कि वह सिर्फ उसके साथ सोना चाहता है। साथ ही वह एक वेबसाइट बिलियनेयर बॉयज क्लब का सदस्य भी है जो उन सदस्यों को पाइंट्स देती है जो अपने प्यार और सेक्स के वीडियो को वेबसाइट पर डाउनलोड करते हैं।

रिया और उसकी दो दोस्त जग्स और सोनिया, लव का द एंड करने की सोचते हैं और उसे सबक सिखाते हैं। दरअसल बदला लेने के लिए रिया और उसकी सहेलियाँ जो हरकतें करती हैं वो कही-कही जगह बचकानी लगती हैं।

ये बात ठीक है कि फिल्म का माहौल ऐसा बनाया गया है जो थोड़ा कॉमेडी का टच लिए हो, युवाओं को अच्छा लगे, लेकिन सब कुछ इतनी आसानी से हो जाता है कि कुछ देर बाद अखरने लगता है।

कुछ दृश्य ऐसे हैं जो मजेदार बन पड़े हैं। खासतौर पर लव के अंडरवियर में खुजली का पावडर डाल दिया गया है। वह अपनी दूसरी गर्लफ्रेंड के सामने बैठा है और बेसब्री से खुजाने को बेताब है। रिया और उसकी छोटी बहन के दृश्य भी अच्छे हैं। रिया की छोटी बहन अपनी 18 वर्षीय दीदी को कहती है कि उसकी (छोटी बहन की) जनरेशन की बातें वह नहीं समझ पाएगी।

क्लाइमेक्स में फिल्म कमजोर पड़ जाती है, जब रिया को लव एक कमरे में ले जाता है ताकि उसके साथ संबंध बना सके और बाहर पार्टी में उसके दोस्त टीवी स्क्रीन पर अंदर का माजरा देख रहे हैं।

संवाद और कलाकारों का अभिनय फिल्म की जान है। श्रद्धा कपूर ने अपने अभिनय की रेंज दिखाई है, लेकिन उनसे बाजी मार ले जाती है उनकी मोटी सहेली जग्स बनी पश्ती एस.। हीरो के रूप में ताहा शाह प्रभावित करते हैं।

निर्देशक ‍बम्पी ने फेसबुक जनरेशन को बेहतरीन तरीके से पेश किया है। उनकी बातें, ड्रेस सेंस, बेबाकी, स्क्रीन पर देखते समय अच्छी लगती है। यदि ‍स्क्रिप्ट का उन्हें पूरी तरह मिल जाता तो बात अलग होती।

राम संपत का संगीत तेज गति का है। टू नाइट, फन फंडा और मटन सांग देखते समय अच्छे लगते हैं। हालाँकि मटन सांग के लिए ठीक से सिचुएशन नहीं बनाई गई है।

‘लव का द एंड’ में ताजगी है तो है लेकिन सुगंध में कमी महसूस होती है।

__________________________
बैनर :
डार मोशन पिक्चर्स, बीवीजी फिल्म्स

निर्माता :
विक्रम भट्ट, अरुण रंगाचारी

निर्देशक :
विक्रम भट्ट

संगीत :
चिरंतन भट्ट

कलाकार :
महाक्षय चक्रवर्ती, टिया बाजपेयी, अंचित कौर, आरिफ जकारिया

सेंसर सर्टिफिकेट : ए * 2 घंटे 25 मिनट



हॉरर फिल्म को यदि थ्री-डी तकनीक का सहारा मिल जाए तो डर पैदा करने वाले दृश्यों का असर और गहरा हो जाता है। ‘हॉन्टेड’ देखते समय यह बात महसूस होती है, लेकिन डरना तब और अच्छा लगता है जब कहानी और स्क्रीनप्ले में दम हो।

हॉरर फिल्मों की कहानी वैसे भी काल्पनिक होती हैं। भूत-प्रेत और आत्मा पर सभी भरोसा नहीं करते हैं। लेकिन कल्पना में दम हो तो यकीन ना होने के बावजूद मजा आता है।

फिर निर्देशक का काम ही है कि परदे पर दिखाई जा रही कहानी पर दर्शकों को वह विश्वास करने पर मजबूर कर दे या फिर खूब मनोरंजन करे और ‘हॉन्टेड’ यही कमजोर पड़ जाती है। कहानी ऐसी है की सैकड़ों प्रश्न किए जा सकते हैं, जिनके जवाब फिल्म खत्म होने पर भी नहीं मिलते।

विक्रम भट्ट ने अपनी ही पुरानी हॉरर फिल्मों को मिला-जुला कर ‘हॉन्टेड’ बना दी है। कई दृश्य उनकी पुरानी फिल्मों की याद दिलाते हैं। अक्षय कुमार की एक्शन रिप्ले की भी याद आती है, जिसमें आदित्य राय कपूर अपने माँ-बाप की अरेंज मैरिज को लव मैरिज में बदलने के लिए वर्तमान से अतीत में चले जाते हैं।

‘हांटेड’ का हीरो अस्सी बरस से कैद एक लड़की की आत्मा को मुक्ति दिलाने के लिए सन 1936 में चला जाता है। वर्तमान वर्ष से 1936 में जाना 75 वर्ष पहले का समय होता है, लेकिन फिल्म में 80 वर्ष का समय बताया जाता है।

हीरो न केवल उस दौर में चला जाता है बल्कि वह उस घटना को भी रोकने में कामयाब हो जाता है जिसकी वजह से उस लड़की की मौत हो जाती है। प्लाट अच्छा था, लेकिन कहानी में ये पड़ाव इंटरवल के बाद आता है। इंटरवल तक विक्रम ने बेवजह फिल्म को खींचा। फिल्म की कहानी ठहरी हुई लगती है और कई उबाऊ दृश्य झेलने पड़ते हैं।

एक निर्देशक के रूप में विक्रम भट्ट प्रभावित नहीं कर पाए और उनकी फिल्म पर पकड़ नहीं दिखती है। अपनी बात कहने में उन्होंने बहुत ज्यादा समय लिया और क्लाइमैक्स को भी लंबा खींचा। फिल्म को वे रोचक नहीं बना पाए और फिल्म कई जगह झोल खाती है। थ्री-डी में होना इस फिल्म का खास आकर्षण है। कुछ हॉरर सीन थ्री-डी में देखना रोंगटे खड़े कर देता है।

पहली फिल्म ‘जिमी’ की तुलना में महाक्षय के अभिनय में सुधर गया है। टिया बाजपेयी फिल्म का माइनस पाइंट हैं। न उनके पास हीरोइन मटेरियल है और न ही एक्टिंग करना उन्हें आती है। आरिफ जकारिया, मोहन कपूर और अचिंत कौर ने अपना-अपना काम ठीक से किया है।

फिल्म में गानों को अधूरे मन से रखा गया है। संपादन भी ढीला है। कई दृश्य काटे जा सकते थे। ‘हॉन्टेड’ में कुछ दृश्य ऐसे हैं‍ जिन्हें देख डर लगता है, लेकिन इन दृश्यों के बीच बोरिंग लम्हों की संख्या बहुत ज्यादा है।

__________________________
बैनर :
भीगी बसंती एंटरटेनमेंट, बिग डैडी प्रोडकशन्स, इरोज इंटरनेशनल ‍मीडिया लि.

निर्माता :
कृषिका लुल्ला, लारा दत्ता, कविता भूपति चड्ढा

निर्देशक :
शशांत शाह

संगीत :
गौरव दास गुप्ता, आनंद राज आनंद, सचिन गुप्ता

कलाकार : ‍
लारा दत्ता, विनय पाठक, अक्षय कुमार (मेहमान कलाकार), याना गुप्ता

सेंसर सर्टिफिकेट : यू/ए * 1 घंटा 56 मिनट * 12 रील



चलो दिल्ली में कहानी से ज्यादा उसके मुख्य किरदार दिलचस्प हैं। मिजाज, रहन-सहन, बोलचाल, आदत कुछ भी उनमें नहीं मिलता है। मिहिका 200 करोड़ रुपए की कंपनी चलाती है। खाने में बाल निकल आए तो वह खाना छोड़ देती है।

दूसरी ओर मनु के खाने में बाल निकले तो वह यह सोचने लगता है कि यह बाल सिर का है या बगल का। करोल बाग में 10 बाय 10 की साड़ियों की दुकाने चलाने वाले इस शख्स का फलसफा है कि जिंदगी को बदल नहीं सको तो खुद को उसके अनुरूप ढाल लो। दंगा हो या पैसे खत्म हो गए हो, हर परिस्थिति में वह कहता है कोई बड़ी बात नहीं। वहीं मिहिका को छोटी-छोटी बातों में ‍भी शिकायत रहती है।

दोनों की यह भिन्नता परदे पर देखते समय अच्छी लगती है। यदि कहानी की थोड़ी मदद उन्हें मिल जाती तो फिल्म का स्तर और ऊँचा उठ जाता। कहानी को आगे बढ़ाने के लिए काफी संयोग रखे गए हैं। शुरू में तो इसकी उपेक्षा की जा सकती है, लेकिन जब यह क्रम चलता रहता है तो अखरने लगता है।

मिहिका और मनु मुंबई से दिल्ली जाने के लिए प्लेन में बैठते हैं। तकनीकी खामी के कारण उन्हें जयपुर उतरना पड़ता है। वे एक टेक्सी में साथ बैठकर दिल्ली जाने के लिए निकलते हैं।

रास्ते में टेक्सी खराब हो जाती है। ढाबे में रात गुजारते हैं। ऊँट गाड़ी में बैठकर एक छोटे-से रेलवे स्टेशन पहुँचते हैं। ट्रेन में बिना टिकट बैठते हैं क्योंकि दोनों की जेब कट जाती है।

टीसी पुलिस के सुपुर्द कर देता है। एक लोकल गुंडे की मदद से छूटते हैं। एक और होटल में रूकते हैं, लेकिन उस शहर में दंगा हो जाता है। और अंत में किसी तरह वे दिल्ली पहुँचते हैं।

निर्देशक और लेखक ने यात्रा को लंबी करने के लिए जो रूकावटें पैदा की हैं उनमें से कुछ विश्वसनीय लगती हैं तो कुछ दिमाग को जँचती नहीं हैं। ‘चलो दिल्ली’ एक रोड मूवी है और इसे देखते समय कई फिल्मों की याद आना स्वाभाविक है। इसे भी एक हॉलीवुड फिल्म से प्रेरित बताया जा रहा है और भारत में भी इस तरह की कई फिल्में बन चुकी हैं।

कुछ लोगों को ‘जब वी मेट’ की याद भी आ सकती है, जिसके दो किरदार भी परिस्थितिवश साथ में यात्रा करते हैं, लेकिन जब वी मेट में युवाओं को लुभाने के लिए रोमांस था।

‘चलो दिल्ली’ में रोमांस गायब है क्योंकि मिहिका और मनु शादीशुदा हैं और अपने-अपने लाइफ पार्टनर के साथ खुश हैं। रोमांस के न होने से भी इस फिल्म की अपील सीमित हो गई है। फिल्म के अंत को भावुकता को टच दिया गया है और इसे प्लस पाइंट माना जा सकता है।

लारा दत्ता और विनय पाठक ने अपने-अपने पात्रों की बारीकियों को पकड़ा है और बखूबी जिया है। उन्होंने स्क्रिप्ट से उठकर अभिनय किया है। छोटे से रोल में अक्षय कुमार भी हैं, जिनका खास उपयोग नहीं किया गया है। याना पर फिल्माया गया गीत अच्छा बन पड़ा है।

शशांत शाह का निर्देशन अच्छा है, लेकिन उन्हें कहानी की ओर भी ध्यान देना था। उन्होंने यह बात दर्शाने की कोशिश की है कि मेट्रो सिटी में रहने वाले कई भारतीय ऐसे हैं जो ग्रामीण क्षेत्रों से परिचित नहीं हैं, लेकिन यह बात ठीक तरह से सामने नहीं आ पाई।

‘सन वाइफ आने तक और डॉटर लाइफ जाने तक साथ देती है’ तथा ‘भारत में किसी को बहनजी कह दो तो वह महिला बुरा मान जाती है’ जैसे कुछ संवाद भी सुनने को मिलते हैं।

कुछ निगेटिव पाइंट्स के बावजूद ‘चलो दिल्ली’ एक ऐसा सफर है जो आसानी से कट जाता है।

__________________________
बैनर :
रमेश सिप्पी एंटरटेनमेंट, फॉक्स स्टार स्टुडियोज

निर्माता :
रमेश सिप्पी

निर्देशक :
रोहन सिप्पी

संगीत :
प्रीतम चक्रवर्ती

कलाकार :
अभिषेक बच्चन, बिपाशा बसु, राणा दगुबती दागुबती, प्रतीक, आदित्य पंचोली, दीपिका पादुकोण औ
र
विद्य
ा
बालन (
मेहमा
न
कलाकर)
केवल वयस्कों के लिए * 2 घंटे 10 मिनट * 16 रील



रोहन सिप्पी ने उस दौर की कहानी को चुना है जब उनके पिता रमेश सिप्पी फिल्में बनाया करते थे। उस जमाने में हर दूसरी-तीसरी फिल्म में चोर-पुलिस की लुकाछिपी चला करती थी।

दम मारो दम में भी चोर-पुलिस हैं और पृष्ठभूमि में गोआ, जहाँ इन दिनों ड्रग्स माफियाओं ने अपने पैर पसार लिए हैं। गोआ को इसलिए चुना गया है ताकि रियलिटी का आभास हो।

माइकल बारबोसा नामक एक ऐसा विलेन है जिसके बारे में कोई नहीं जानता। किसी ने उसे नहीं देखा है। पुलिस वाले उसे साया मानते हैं और उसे पकड़ने की जिम्मेदारी एसीपी विष्णु कामथ को सौंपी जाती है।

विष्णु कभी गाँधीजी को बेहद पसंद करता था, लेकिन केवल नोट में उनकी छपी फोटो के कारण। फैमिली का ध्यान रखना है इसलिए अपनी जेब भरने के लिए वह रिश्वत लेता था।

एक्सीडेंट में उसकी पत्नी और बेटे की मौत के बाद उसे समझ में आ जाता है कि जमीर को जब बेच दिया जाए तो जिंदगी सूद के साथ वसूलती है। अब वह पैसे के लिए नहीं बल्कि कर्तव्य मानकर ड्यूटी बजाता है। काम के दौरान दो पेग लगाकर कर गोआ में फैले ड्रग माफियाओं को जिसे वह गटर की गंदगी मानता है साफ करने में जुट जाता है।

इस गटर में उसे कई लोग मिलते हैं जो मासूम होते हुए भी ड्रग्स के जाल में फँस जाते हैं क्योंकि मुख्य अपराधी उन्हें हथियार की तरह इस्तेमाल करता है। कैसे विष्णु अपने काम को अंजाम देता है यह एक थ्रिलर की तरह पेश किया गया है।

पहले हाफ में कहानी बिलकुल बहती हुई चलती है। यहाँ तक फिल्म पर निर्देशक रोहन सिप्पी की जबरदस्त पकड़ है। हर कैरेक्टर के तार कही ना कही ड्रग माफियाओं से जुड़े हुए हैं।

हर कैरेक्टर का परिचय कहानी को आगे बढ़ाते हुए दिया जाता है और उन सबके संबंधों को आपस में बड़ी ही खूबसूरती के साथ जोड़ा गया है। फिल्म इतनी तेज गति से भागती है कि जब स्क्रीन पर इंटरवल लिखा आता है तो यह ब्रेक अच्‍छा नहीं लगता।

इंटरवल के तुरंत बाद एक गाना आता है, जो अखरता है, लेकिन मान लेते हैं दर्शकों को वापस आकर सीट पर बैठने के लिए थोड़ा वक्त दिया गया है। इसके बाद की फिल्म रोहन सिप्पी के हाथों से वैसे ही निकल जाती है जैसे मुठ्ठी में से रेत।

दरअसल दोष रोहन का नहीं बल्कि फिल्म लेखक (श्रीधर राघवन) का है क्योंकि यहाँ से वे कहानी को ठीक से आगे नहीं ले जा सके। अपराधी तक पहुँचने का उतना मजा या रोमांच नहीं है जो होना चाहिए था। कुछ कमी सी लगती है।

इसकी वजह यह है कि क्लाइमैक्स तक पहुँचने के लिए लेखक ने अपनी सहूलियत के लिए कुछ ज्यादा ही छूट ले ली है। कुछ गानों और दृश्य बेवजह रखे गए हैं और कुछ कैरेक्टर्स को मार दिया गया है। क्लाइमैक्स के पहले हीरो को साइड लाइन कर दिया है जो दर्शकों को अच्छा नहीं लगे।

बतौर निर्देशक रोहन का काम बेहतरीन है। पूरी फिल्म में उनका दबदबा नजर आता है। दर्शकों को सोचने के लिए ज्यादा वक्त न देते हुए उन्होंने घटनाक्रम को बेहद तेज रखा है।

दृश्यों को छोटा रखते हुए उन्होंने बहुत ज्यादा कट्‌स रखे हैं। फिल्म को उन्होंने स्टाइलिश लुक दिया है और तकनीशियनों तथा अभिनेताओं से अच्छा काम लिया है। तकनीकी रूप से फिल्म प्रशंसनीय है।

रामगोपाल वर्मा की ज्यादातर फिल्मों को फिल्माने वाले अमित रॉय ने यहाँ भी अपना काम बखूबी किया है। फिल्टर्स का उपयोग कर उन्होंने फिल्म को एक अलग ही लुक दिया है और गोआ की गलियों को खूब फिल्माया है। आरिफ शेख का संपादन बेहद चुस्त है।

प्रीतम का संगीत मधुर है और कुछ गाने सुनने लायक है। हालाँकि फिल्म देखते समय गाने व्यवधान पैदा करते हैं। आरडी बर्मन द्वारा संगीत बद्ध 'दम मारो दम' का बैकग्राउंड म्यूजिक में जमकर उपयोग किया गया है, जो फिल्म देखते समय रोमांच पैदा करता है।

बहुत दिनों के बाद अभिषेक बच्चन का बेहतरीन परफॉर्मेंस देखने को मिला। एक रफ-टफ पुलिस ऑफिसर की भूमिका उन्होंने बेहतरीन तरीके से निभाई है।

बिपाशा बसु के किरदार में कई तरह के शेड्‌स है जिसे उन्होंने बखूबी जिया है। उनकी सेक्स अपील का भी अच्छा उपयोग किया गया है। राणा दगुबती की हिंदी फिल्मों में अच्छी शुरुआत है और उन्हें अभिषेक के बराबर फुटेज दिया गया है। प्रतीक का अभिनय भी उल्लेखनीय है।

दीपिका ने अपने सेक्सी मूवमेंट्‌स से उन पर फिल्माए गए गीत को नशीला बना दिया है। शायद विद्या बालन की प्रतिभा के साथ न्याय करने वाले रोल लिखे नहीं जा रहे हैं, इसलिए वे चंद मिनटों के रोल स्वीकार कर रही हैं ताकि दर्शकों की यादों में बनी रहे। आदित्य पंचोली बहुत दिनों बाद दिखाई दिए और ऐसी भूमिकाएँ वे पहले भी निभा चुके हैं।

दम मारो दम' तकनीकी रूप से बेहद सशक्त फिल्म है। हालाँकि यह बुरी फिल्म नहीं है, लेकिन इंटरवल के बाद यह ज्यादा दम नहीं भर सकी।

__________________________
निर्माता :
राकेश ओमप्रकाश मेहरा

निर्देशक :
मृगदीप सिंह लांबा

संगीत :
सुखविंदर सिंह, रंजीत बारोट

कलाकार :
ओम पुरी, श्रेयस तलबदे, दीपक डोब्रियाल, योगराज सिंह, रागिनी खन्ना

सेंसर सर्टिफिकेट : यू/ए * 8 रील * 2 घंटे 10 मिनट



तीन थे भाई की कहानी सुनने में या पढ़ने में दिलचस्प लगती है, लेकिन स्क्रीन पर देखते समय उतनी ही बुरी लगती है। कागज पर लिखी गई कहानी का ठीक से फिल्मी रूपांतरण नहीं किया गया है। वैसे भी इस तरह की कहानियों पर 50 वर्ष पहले फिल्में बना करती थी। टीवी धारावाहिक इस कहानी पर बनाया जाता तो बेहतर होता। एक अच्छे आइडिये का फिल्मी प्रस्तुतिकरण पेश करने में निर्देशक और लेखक नाकामयाब रहे हैं। फिल्म में कई दृश्य ऐसे हैं जो हँसाते हैं, लेकिन बचकाने दृश्यों की कमी भी नहीं है।

‘तीन थे भाई’ की खासियत है इसके कैरेक्टर्स। तीनों भाइयों के किरदारों पर अच्छी मेहनत की गई है। एक फ्लॉप एक्टर है तो दूजा नाकामयाब डेंटिस्ट। तीसरा भाई अपने आपको बिजनेस मैन कहता है जबकि उसकी एक छोटी-मोटी दुकान है। इन किरदारों के परिचय वाले दृश्य मनोरंजक हैं।

तीनों भाई अलग-अलग रहते हैं और एक-दूसरे से नफरत करना उनमें कॉमन बात है। दादा की मौत की वजह से तीनों इकठ्ठा होते हैं। दादा लंबी-चौड़ी जायदाद छोड़ जाते हैं इस शर्त के साथ की उनकी बरसी पर लगातार तीन वर्ष तक तीनों को एक दिन के लिए साथ रहना होगा। अगर वे ऐसा करते हैं तो जायदाद उनकी। कड़के भाई मजबूरीवश ऐसा करते हैं।

इस कहानी का जो स्क्रीनप्ले लिखा गया है उसमें मनोरंजन का स्तर एक जैसा नहीं है। थोड़ी-थोड़ी देर में हाइवे और कच्चे रास्ते का अहसास होता रहता है। शुरुआत में बर्फीले तूफान में तीनों भाइयों के इकठ्ठा होकर बातचीत करने वाला हिस्सा उबाऊ है। इसके बाद ड्रग्स, विदेशी लड़कियाँ, पुलिस वाले ट्रेक भी ठूँसे हुए लगते हैं।

फिल्म की कहानी को लेकर भी कई सवाल खड़े किए जा सकते हैं। तीनों भाइयों के दादा ऐसा कैसे सोच सकते थे कि तीन साल में तीन दिन बिताने से ही भाइयों में फिर एकता स्थापित हो जाएगी? सिर्फ तीन दिन साथ रहने से ही उन्हें जायदाद दे दी जाएगी, भले ही इसके बाद उनमें न प्यार हो और न वे साथ रहते हों?

तीनों साथ में कैसे रह रहे हैं इसे देखने की जिम्मेदारी किसे सौंपी गई है? हालाँकि एक जासूस को बताकर इस कमी को छिपाने की कोशिश की गई है, लेकिन बात नहीं बनी। आपस में लड़ने वाले तीनों भाई अंत में कैसे एक हो जाते हैं? कैसे उनका हृदय परिवर्तन हो जाता है? इसके जवाब भी संतुष्ट करने लायक नहीं है। कहानी को किसी तरह खत्म किया गया है।

निर्देशक के रूप मृगदीप सिंह लांबा को सीखने की जरूरत है।‍ फिल्म पर उनकी पकड़ ढीली है और कई दृश्यों में उनकी गलतियाँ नजर आती है। फिल्म के संपादन में चुस्ती का अभाव है। सुखविंदर सिंह और रंजीत बारोट का संगीत अच्छा है। गुलजार ने उम्दा बोल लिखे हैं जिन्हें दलेर मेहँदी ने बेहतरीन तरीके से गाया है। अशोक मेहता का कैमरावर्क बढ़िया है।

एक्टिंग फिल्म का स्ट्रांग पाइंट है क्योंकि सभी कलाकार सशक्त अभिनेता हैं। ओम पुरी ने लाउड पंजाबी कैरेक्टर को अच्छे से जिया है। दीपक डोब्रियाल और श्रेयस तलपदे ने उनका साथ अच्‍छे से निभाया है। रागिनी खन्ना छोटे से रोल में अपनी उपस्थिति दर्ज कराती है। क्रिकेटर युवराज सिंह के पिता योगराज सिंह का अभिनय भी उम्दा है।

कुल मिलाकर ‘तीन थे भाई’ उन नामों की ख्याति के अनुरूप नहीं है जो इस फिल्म से जुड़े हैं।

__________________________
निर्माता :
रॉनी स्क्रूवाला, ट्विंकल खन्ना

निर्देशक :
अनीस बज्मी

संगीत :
प्रीतम चक्रवर्ती

कलाकार :
अक्षय कुमार, सोनम कपूर, बॉबी देओल, सेलिना जेटली, इरफान खान, रिमी सेन, सुनील शेट्टी, मेहमान कलाकार - मल्लिका शेरावत और विद्या बालन

सेंसर सर्टिफिकेट : यू/ए * 2 घंटे 20 मिनट



पति-पत्नी के रिश्ते में हास्य की बहुत गुंजाइश रहती है शायद इसीलिए सबसे ज्यादा जोक्स पति-पत्नी की नोकझोक पर आधारित रहते हैं। कई गंभीर और हास्य फिल्में भी इसी रिश्ते पर बन चुकी हैं।

नो एंट्री के बाद अनीस बज्मी ने एक बार फिर इस विषय पर कॉमेडी फिल्म ‘थैंक यू’ बनाई है जो नो एंट्री का ही विस्तार लगती है। इसमें भी लंपट पति हैं जो अपनी खूबसूरत पत्नी होने के बावजूद बाहर मुँह मारने से बाज नहीं आते हैं।

वे मर्द हैं। दो-चार अफेयर तो उनकी पत्नी माफ कर ही सकती हैं, ऐसा उनका मानना है। बीवियाँ बेहद सीधी-सादी हैं। पति का अफेयर चल रहा है, ये पता चलने के बावजूद वे करवा चौथ का व्रत करती हैं।

तीन दोस्तों में से एक की बीवी को अपने ‍पति पर शक होता है और पति को रंगे हाथ पकड़ने का जिम्मा एक जासूस को देती है। जब पतियों के कारनामे पत्नियों तक पहुँचने लगते हैं तो वे (पति) उस आदमी को पकड़ने का जिम्मा उसी जासूस को देते हैं जो उनकी पत्नियों के लिए काम कर रहा है।

यही बात फिल्म को मजेदार बनाती हैं और हास्य की बहुत सारी गुंजाइश पैदा होती हैं। लेकिन इसका पूरी तरह दोहन अनीस बज्मी और उनके लेखक नहीं कर पाए। नि:संदेह स्क्रीनप्ले में कई हास्य और मनोरंजक सीन हैं, लेकिन इसमें पूरी तरह सफाई नहीं है। फिल्म देखते समय दर्शक हँसता जरूर है, लेकिन लॉजिक के बारे में सोचने पर उसे थोड़ी निराशा हाथ लगती है। लेखन में फिनिशिंग टच की आवश्यकता महसूस होती है।

अनीस द्वारा निर्देशित फिल्में तेज गति से भागती हैं। ‘थैंक यू’ का पहला हाफ बेहद मनोरंजक और उम्दा है, लेकिन दूसरे हाफ में फिल्म में नीरस क्षणों का प्रतिशत ज्यादा है। खासतौर पर फिल्म का क्लाइमैक्स कमजोर है और जल्दबाजी में निपटाया गया है।

मुकेश तिवारी और अक्षय-विद्या वाले ट्रेक कमजोर और ठूँसे हुए लगते हैं। अनीस ने फिल्म की कन्टीन्यूटी पर भी ध्यान नहीं दिया है और कलाकारों की ड्रेसेस बदली हुई नजर आती हैं।

थैंक यू तो फिल्म के कलाकारों को कहा जाना चाहिए जिन्होंने स्क्रिप्ट की कमियों को अपने बेहतरीन अभिनय से ढँक लिया और मनोरंजन के स्तर को बनाए रखा। अक्षय कुमार का अभिनय उम्दा है और वे लाउड नहीं हुए हैं। हालाँकि उनके प्रशंसक उनका रोल देख निराशा महसूस कर सकते हैं क्योंकि उन्हें और अन्य कलाकारों को बराबरी के फुटेज मिले हैं।

यह देखना दिलचस्प था कि अनीस की मसालेदार फिल्म में इरफान खान कैसा काम करते हैं और कहना होगा कि इरफान एक बार फिर सब पर भारी पड़े हैं। उनके और रिमी सेन के दृश्य मजेदार हैं।

बहुत दिनों बाद सुनील शेट्टी ने याद रखने लायक अभिनय किया है। बॉबी देओल ठीक हैं। हीरोइनों में रिमी सेन का अभिनय अच्छा है, लेकिन काम कम होने से उनके शरीर पर चर्बी जमा हो गई है।

सोनम कपूर का मेकअप खराब था और अभिनय औसत। सेलिना जेटली शुरुआत के चंद दृश्यों के बाद क्लाइमैक्स में नजर आती हैं। मल्लिका शेरावत पर एक गाना फिल्माया गया है, जो उतना हॉट नहीं बन पाया है जैसी कि उम्मीद की गई थी।

संगीतकार प्रीतम काम के मामले में ओवरलोड हो रहे हैं, लेकिन वे ये अच्छी तरह जानते हैं कि किस निर्देशक को किस तरह की धुन टिकाना है। अनीस को उन्होंने रिजेक्टेड धुनें थमा दी हैं। पुराने गाने का नया वर्जन ‘प्यार दो प्यार लो‘ ही याद रहता है। कनाडा के लोकशन्स शानदार तरीके से फिल्माए गए हैं और फिल्म पर अच्छा पैसा खर्च किया गया है।

‘थैंक यू’ देखते समय ज्यादा दिमाग पर जोर नहीं दिया जाए तो यह एक अच्छा टाइम पास है।

__________________________
निर्देशक :
जोनाथन लिबेसमैन

कलाकार :
ऑरन एकहार्ट, माइकल रॉड्रिग्ज

घंटा 57 मिनट



हॉलीवुड में कई ऐसी फिल्में बन चुकी हैं, जिनमें दूसरे ग्रह के वासी पृथ्वी पर हमला करते हैं। उनका शरीर, भाषा और तकनीक पृथ्वीवासियों से अलग रहती है और इरादे खतरनाक।

पृथ्वी पर रहने वाले मनुष्य अपनी हिम्मत और बहादुरी के जरिये खतरनाक एलियंस के इरादों को नामकायाब कर उन पर विजय पाता है। ‘बेटल : लॉस एंजिल्स’ भी इसी श्रेणी की फिल्म है, जिसे हिंदी में ‘2011 : अंतरिक्ष का आक्रमण’ नाम से रिलीज किया गया है।

अगस्त 2011 को दुनिया के कई शहरों में एलियंस द्वारा हमला होता है। ये रोबोटनुमा एलियंस की कोई भाषा नहीं है और न ही ये संपर्क करने की कोशिश करते हैं। वे सिर्फ मनुष्य जाति का खात्मा चाहते हैं ताकि पृथ्वी पर उनका राज हो। पानी उनका ईंधन है।

अमेरिकन सैनिकों की एक पलटन को कुछ लोगों को बचाने का जिम्मा सौंपा जाता है। लॉस एंजिल्स उनकी रणभूमि बनता है। सार्जेण्ट और उनकी प्लाटून अपने दिमाग और बहादुरी के बल पर ऐसी लड़ाई लड़ते हैं जिसके बारे में उन्होंने कभी सोचा भी नहीं था। एक लंबी और हैरतअंगेज लड़ाई के बाद वे कामयाब होते हैं, लेकिन अपने कुछ साथियों से बिछड़ने का मोल भी उन्हें चुकाना पड़ता है।

फिल्म सिंगल ट्रेक पर चलती है। इधर हीरो हैं और सामने दुश्मन। अंत में क्या होने वाला है, ये सभी को मालूम है, लेकिन दिलचस्पी इसमें है कि यह सब कैसे होता है। कुछ हद तक फिल्म इस दिशा में कामयाब है क्योंकि उत्सुकता बनी रहती है।

फिल्म का सारा फोकस एक्शन पर है क्योंकि यह एक्शन के शौकीन दर्शकों के लिए बनाई गई है, लिहाजा कहानी, स्क्रीनप्ले और कैरेक्टर्स पर कम ध्यान दिया गया है। चारों और गोलियाँ, बम और मिसाइल से हमले होते हैं, जिससे बिल्डिंग ढह जाती है, विस्फोट होते हैं, हेलिकॉप्टर और हवाई जहाज उड़ाए जाते हैं और लाखों लोग मारे जाते हैं। फिल्म के कई एक्शन सीन जबरदस्त हैं।

एलियंस के बारे में विस्तार से बताया जाता तो फिल्म का आकर्षण बढ़ सकता था। वे कौन हैं, कहाँ से आए हैं इस बारे में बात नहीं की गई है। साथ ही भद्दे दिखाई देने वाले एलियंस कम समय के लिए परदे पर आते हैं, जबकि इस तरह की फिल्मों में वे ही आकर्षण का केन्द्र होते हैं। दर्शक उनके हथियार और उनकी खासियत को देखना पसंद करता है। ‘मैन इन ब्लैक’ जैसी फिल्में इसी कारण दर्शकों को बेहद पसंद आई।

निर्देशक जोनाथन लिबेसमैन ने कुछ इमोशनल सीन्स भी रखे हैं, जो सिर्फ फिल्म की लंबाई बढ़ाते हैं। सार्जेण्ट और उसकी प्लाटून को हीरो की तरह पेश करने में वे कामयाब रहे हैं। एक्शन ‍दृश्यों के जरिये उन्होंने फिल्म में गति बनाए रखी है।

ऑरन एकहार्ट, माइकल रॉड्रिग्ज सहित सारे कलाकारों का अभिनय उम्दा है। स्पेशल इफेक्टस, कैमरावर्क, स्टंट्स सराहनीय है। यदि हॉलीवुड एक्शन फिल्में आपको पसंद है तो यह फिल्म आपके लिए है।

__________________________
बैनर ‍:
मिलेनियम फिल्म्स

निर्देशक :
पेट्रिक लुसिएर

कलाकार :
निकोलस केज, एम्बर हर्ड, विलियम, डेविड मॉर्स

सेंसर सर्टिफिकेट : ए * अवधि : 1 घंटा 48 मिनट



अपने आपको अकाउंटेंट बताने वाला व्यक्ति दो लड़कों से मिलता है। पहले कहता है कि मैं तुमसे अगली मुलाकात तब करुँगा जब तुम 73 वर्ष के हो जाओगे। दूसरे से कहता है कि हम 3 महीने बाद मिलेंगे। यह सीन और संवाद उस वक्त समझ में नहीं आते हैं, लेकिन फिल्म में कुछ देर बाद पता चलता है कि वह अकाउंटेंट नहीं है बल्कि नरक से पृथ्वी पर भाग आए एक व्यक्ति को पकड़ने के लिए आया है।

‘ड्राइव एंग्री’ का स्क्रीनप्ले इसी तरह लिखा गया है। कुछ दृश्य आते हैं और फिर उनका लिंक बाद में जोड़ा जाता है। दरअसल इस तरह के ट्विस्ट और टर्न जरूरी थे क्योंकि कहानी बेहद सरल और सपाट है।

चूँकि फिल्म 3-डी में है, इसलिए सारा फोकस चेजिंग और एक्शन दृश्यों पर दिया गया ताकि एक्शन प्रेमी फिल्मों के शौकीन को खुश किया जा सके।

जॉन मिल्टन (निकोलस केज) अपने बेटी के हत्यारों की तलाश में है। हत्यारों के पास उसकी पोती भी है जिसकी वे बलि चढ़ाने वाले हैं। जॉन के इस मिशन में न चाहते हुए भी पाइपर (एम्बर हर्ड) भी शामिल हो जाती है और कुछ क्षणों बाद उसे भी गोलियों की बौछारों के बीच जोखिम उठाने में मजा आने लगता है।

जॉन के पीछे एक एकाउंटेंट (विलियम) लगा है, जिसे समझना कठिन है क्योंकि कभी वह इनका मददगार जान पड़ता है तो कभी परेशानी पैदा करने वाला। इस भागमभाग में एक्शन के कई दृश्य और हत्याएँ होती हैं।

स्क्रीनप्ले कुछ इस तरह लिखा गया है कि ज्यादा से ज्यादा एक्शन दृश्य दिखाए जा सके, लेकिन इन एक्शन दृश्यों में नयापन नहीं है। जबकि इस तरह की फिल्मों में कुछ हैरतअंगेज स्टंट्स की उम्मीद लिए दर्शक जाता है।

डी में कुछ एक्शन सीन जरूर प्रभावित करते हैं जब गोलियाँ सीधे आपकी ओर चली आती है या कारों में जब विस्फोट होता है। फिल्म के अंत में खलनायक के मारे जाने वाला दृश्य भी 3-डी में बेहद उम्दा लगता है।

निकोलस केज ने ऐसा इंसान की भूमिका निभाई है जो दुनिया में मरने के बाद फिर लौटता है और बदलावों से परिचित नहीं है। वह सेलफोन को पोर्टेबल फोन बोलता है। सिर्फ बदला उसका मकसद है और उन्होंने इस भावना को अभिनय के जरिये बेहतरीन तरीके से प्रदर्शित किया है। एम्बर हर्ड ने उनका साथ
अच्छे
से निभाया है।

तकनीकी रूप से फिल्म सशक्त है। एडिटिंग और बैकग्राउंड म्यूजिक शानदार है। 3-डी इफेक्ट्स का कम उपयोग किया गया है, जिससे थोड़ी निराशा होती है। कुल मिलाकर ‘ड्राइव एंग्री’ एक रूटीन एक्शन फिल्म है।

__________________________
बैनर :
ब्रेनवेव प्रोडक्शन

निर्माता :
विक्रम प्रधान, सिद्धांत अशधीर

निर्देशक :
विक्रम प्रधान

कलाकार :
राजपाल यादव, दिव्या दत्ता, जॉनी लीवर, मनोज जोशी, रज्जाक खान, विजय पाटकर



कम बजट की फिल्मों में कहानी और स्क्रीनप्ले ही सबसे बड़ा स्टार होती हैं क्योंकि उसके बल पर ही दर्शकों को आकर्षित किया जा सकता है और ‘मस्ती एक्सप्रेस’ में भी ऐसी ही कोशिश की गई है। यह कोशिश कामयाब हो जाती अगर स्क्रीनप्ले पर थोड़ी और मेहनत की जाती।

फिल्म एक अच्छे नोट के साथ शुरू होती है कि कम हैसियत वाले लोगों के बच्चों को ऊँचे दर्जे के स्कूल में एडमिशन क्यों नहीं दिया जाता है। वे फीस भरने में सक्षम है, लेकिन उनकी शिक्षा, नौकरी या व्यापार को मद्देनजर रख ही इसका निर्धारण किया जाता है कि उनके बच्चे को स्कूल में लिया जाए या नहीं। यदि किसी बच्चे का पिता रिक्शा चालक है तो उसे एडमिशन नहीं दिया जाता भले ही बच्चे में प्रतिभा हो।

इस थीम को यदि अच्छे से डेव्हलप किया जाता तो एक उम्दा फिल्म बनने की संभावना ‘मस्ती एक्सप्रेस’ में थी। दरअसल कुछ देर बाद फिल्म अपनी थीम से भटक जाती है और सारा फोकस फिल्म में होने वाली रिक्शा चालकों की रेस पर शिफ्ट हो जाता है। संभव है कि निर्देशक और लेखक ने कमर्शियल पहलुओं पर ध्यान देते हुए फिल्म को मनोरंजक बनाने के लिए रेस पर ज्यादा ध्यान दिया हो, लेकिन दोनों प्रसंगों को यदि अच्छे से जोड़ा जाता तो बात ही कुछ और होती।

रिक्शा चालक राजू (राजपाल यादव) अपने बेटे को महँगे स्कूल में पढ़ाना चाहता है, लेकिन उसकी हैसियत को देख स्कूल में एडमिशन नहीं दिया जाता है। इसके बाद राजू एक रिक्शा रेस में भाग लेता है, जिसमें पहला इनाम दस लाख रुपए का है। राजू को विश्वास है कि यह रेस जीतकर वह अपने और परिवार वालों के सपनों को पूरा कर पाएगा।

इस रेस का आयोजन वीरू (जॉनी लीवर) करता है, जो मुंबई ऑटो रिक्शा यूनियन का लीडर है। वह 'भाई' किस्म का आदमी है और इस रेस को जीतने के लिए साजिश रचता है। कैसे राजू रेस जीतने में कामयाब होता है, यह फिल्म का सार है।

राजू बिना रेस जीते भी इतना सक्षम रहता है कि अपने बेटे का एडमिशन बढ़िया स्कूल में करवा सके। वह कोशिश भी करता है, लेकिन प्रिंसीपल मना कर देता है। तब उसे ऐसा क्यों लगता है कि वह रेस जीत जाएगा तो उसके बेटे को एडमिशन मिल जाएगा। और उन लोगों का क्या होगा, जो रेस नहीं जीत पाते हैं और चाहते हैं कि उनके बच्चे भी अच्छी स्कूल में पढ़ें। यहाँ पर लेखक की चूक महसूस होती है।

वीरू रेस में हिस्सा क्यों ले रहा है, इसके पीछे कोई ठोस कारण नहीं दिया गया है। यह दिखाया गया है कि वह दस लाख रुपयों के लिए ऐसा करता है जबकि वह गैर कानूनी तरीके से और रेस में शामिल होने वालों से एंट्री फीस के रूप में लाखों रुपए कमाता है। फिर भी मनोरंजन की दृष्टि से वीरु और उसके चमचों के बीच के और रेस के कुछ दृश्य हँसाते हैं। संवादों के कारण भी कुछ सीन अच्छे बन पड़े हैं।

निर्देशक विक्रम प्रधान को बहुत कम बजट में काम करना पड़ा और उनकी समस्या को समझा जा सकता है। उन्होंने कुछ दृश्य अच्छे फिल्माए हैं, जैसे राजू का अपनी बीवी से झूठ बोलना कि उसके बच्चे का एडमिशन हो गया है, जब राजू का रिक्शा टूट-फूट जाता है तब उसे घर लाने वाला दृश्य और उसके बाद दिव्या दत्ता का रिएक्शन। यदि स्क्रीनप्ले से उन्हें मदद मिली होती तो वे फिल्म को और बेहतर बना सकते थे। उन्होंने अपने कलाकारों से अच्छा अभिनय लिया है।

रिक्शा चालक की भूमिका में राजपाल यादव जमे हैं, हालाँकि उनका अभिनय दोहराव का शिकार हो रहा है। उनकी पत्नी के रूप में दिव्या दत्ता का अभिनय उल्लेखनीय है। जॉनी लीवर का अपना एक स्टाइल है और उन्होंने अपनी छाप छोड़ी है। उनके साथियों के रूप में रज्जाक खान और विजय पाटकर गुदगुदाते हैं।

फिल्म का संगीत औसत दर्जे का है। गानों को बिना सिचुएशन के रखा गया है। कश्मीरा पर फिल्माया गया गीत कुछ दर्शकों को पसंद आ सकता है।

कुल मिलाकर 'मस्ती एक्सप्रेस' में एक उम्दा फिल्म बनने की संभावना थी, जिसका पूरा दोहन नहीं हो सका, लेकिन मनोरंजन की दृष्टि से यह फिल्म एक अच्छा टाइम पास है।

__________________________
निर्माता :
भूषण कुमार, मुकेश तलरेजा, किशन कुमार, ट्विंकल खन्ना, जोएब स्प्रिंगवाला

निर्देशक :
निखिल आडवाणी

संगीत :
शंकर-एहसान-लॉय

कलाकार :
अक्षय कुमार, अनुष्का शर्मा, ऋषि कपूर, डिम्पल कपा‍ड़िया, प्रेम चोपड़ा, टीनू आनंद

सेंसर सर्टिफिकेट : यू * 2 घंटे 28 मिनट * 17 रील



इस समय सारे निर्माता-निर्देशक कोशिश कर रहे हैं कि उनकी फिल्म की कहानी वास्तविकता के निकट हो क्योंकि दर्शक इस तरह की फिल्में देखना ज्यादा पसंद कर रहे हैं, लेकिन ‘पटियाला हाउस’ एक ऐसी कहानी पर बनी फिल्म है, जिस पर यकीन करना मुश्किल है।

स्क्रीनप्ले कुछ इस तरह लिखा गया है कि फिल्म पूरी तरह से बाँधकर नहीं रख पाती। निश्चित रूप से फिल्म में कुछ ‘टचिंग मोमेंट्स’ हैं, कुछ बेहतरीन दृश्य हैं, लेकिन ठोस कहानी के अभाव में ये असरदायक साबित नहीं हो पाते।

पटियाला हाउस एक ऐसे परिवार की कहानी है जो पी‍ढ़ियों से साउथहॉल लंदन में रह रहा है। इस परिवार के मुखिया हैं बाबूजी (ऋषि कपूर), जिनके कुछ कानून-कायदे हैं जिसका पालन करना परिवार के हर सदस्य के लिए अनिवार्य है, भले ही आप सहमत हों या नहीं।

बाबूजी को ब्रिटिश और उनकी हर चीज से नफरत है। इसका कारण है
वर्षों
पहले की एक घटना, जिसमें बाबूजी के आदर्श मि.सैनी की हत्या कर दी गई थी। बाबूजी के परिवार की नई पीढ़ी अपने सपनों को पूरा करना चाहती हैं, लेकिन बाबूजी के प्रति प्यार और सम्मान की खातिर उन्हें सपनों को एक तरफ रखना पड़ता है।

बाबूजी का बेटा 17 वर्ष का परघट सिंह उर्फ गट्टू (अक्षय कुमार) एक उभरता हुआ तेज गेंदबाज था, इंग्लैंड की तरफ से क्रिकेट खेल सकता था, लेकिन बाबूजी ने अँग्रेजों की टीम से खेलने से मना कर दिया।

वर्ष बाद 34 वर्ष के गट्टू को एक बार फिर इंग्लैंड की तरफ से खेलने का न्यौता मिलता है और इस बार वह मान जाता है। बाबूजी को छोड़ परिवार का हर सदस्य उसे सहयोग करता है और बाबूजी से इस बात को छिपाया जाता है कि उनका बेटा अँग्रेजों की टीम से खेल रहा है। आखिर पोल खुल जाती है और अंत में बाबूजी को मानना ही था।

इस कहानी में ढेर सारे अगर-मगर हैं। पहली बात तो ये कि बाबूजी को अगर अँग्रेजों से नफरत है तो वे इंग्लैंड में क्यों रह रहे हैं? फौरन भारत उन्हें लौट आना था। गट्टू को इंग्लैंड की तरफ से खेलने से रोकना तो फिर भी समझ में आता है, लेकिन उसके भाई, बहन, भतीजों का क्या दोष? कोई शेफ या फैशन डिजाइनर बनना चाह रहा है तो उसे क्यों रोका जा रहा है?

क्या आप यकीन कर सकते हैं कि 17 वर्ष से जिस इंसान ने क्लब स्तर पर भी क्रिकेट नहीं खेला हो, उसका इंग्लैंड की राष्ट्रीय टीम में महज एक ओवर फेंकने के बाद चयन हो जाता है। डेविड गॉवर, ग्राहम गूच, जॉन एम्बुरी जैसे नामी खिलाड़ी चयनकर्ता के रूप में इतने बेवकूफ तो नहीं हैं।

बाबूजी से यह बात छिपाना कि उनका बेटा इंग्लैंड टीम से क्रिकेट खेल रहा है, शानदार प्रदर्शन कर हीरो बन गया है, नामुमकिन-सा लगता है। निर्देशक और लेखक ने इस बात को हास्य में लपेट कर पेश किया है ताकि उनकी कमजोरी छिप जाए, लेकिन बात नहीं बनी, भले ही गट्टू ने अपना नाम बदलकर काली रख लिया हो।

गट्टू को परिवार के अन्य सदस्य खलनायक मानते हैं क्योंकि गट्टू ने अपनी पिता की बात सुनी इस वजह से उन्हें भी सुनना पड़ रही है। लंबे-चौड़े परिवार में क्या किसी में हिम्मत नहीं है कि वह बाबूजी से अपनी चाहत के बारे में बात कर सके। स्क्रीनप्ले राइटर्स निखिल आडवाणी और अन्विता दत्ता ने गट्टू की तरफ सहानुभूति दिखाने के लिए नाहक ही उसे परिवार के अन्य सदस्यों की नजर में दोषी ठहराने की कोशिश की।

कहानी की पृष्ठभूमि में ढेर सारे रिश्तेदार और एक पंजाबी शादी के जरिये माहौल हल्का करने की असफल कोशिश की गई है। रोमांस भी फिल्म से नदारद है।

निर्देशक के रूप में निखिल आडवाणी अपनी पिछली फिल्मों (सलाम-ए-इश्क और चाँदनी चौक टू चाइना) से बेहतर हैं। कुछ दृश्यों को उन्होंने अच्छा फिल्माया, लेकिन कहानी की कमियों की ओर उन्होंने ध्यान नहीं दिया।

अक्षय कुमार ने गंभीरता के साथ अपना काम किया है, लेकिन एक खिलाड़ी की भूमिका में वे मिसफिट नजर आते हैं। इस रोल के लिए ऐसे हीरो की आवश्यकता थी, जिसकी उम्र 30 वर्ष से कम हो। पंजाबी कुड़ी का किरदार निभाना अनुष्का शर्मा के लिए बेहद आसान है और यहाँ भी वे अपनी छाप छोड़ती हैं।

ऋषि कपूर ने बाबूजी के रूप में खूब रौब जमाने की कोशिश की है, लेकिन उनका रोल ऐसा लिखा गया है कि वे प्रभावी नजर नहीं आए। डिम्पल कपाड़िया ने पता नहीं इतना महत्वहीन रोल क्यों किया?

एंड्रयू साइमंड्स, साइमन कैटिच, पोलार्ड, कामरान अकमल जैसे खिलाड़ी भी इस फिल्म में नजर आते हैं। शंकर-अहसान-लॉय ने एक गीत को छोड़ दिया जाए तो पंजाबी धुनों के नाम पर सिर्फ शोर पैदा किया है।

कुल मिलाकर ‘पटियाला हाउस’ तभी पसंद आ सकती है, जब स्क्रीनप्ले की कमियों को नजरअंदाज किया जाए।

__________________________
निर्देशक :
मिशेल गोंड्री

कलाकार:
सीथ रोगन, जे चोऊ, केमरुन डिया
ज,
क्रिस्ट्रोफर वॉल्ट्ज



द ग्रीन हॉर्नेट 1930 में लोकप्रिय अमेरिकन रेडियो प्रोग्राम था। 1960 में टेलीविजन पर भी यह दिखाया गया था जिसमें ब्रूस ली भी दिखाई पड़े थे। अमेरिका में मशहूर इस कॉमिक सिरीज पर बनी फिल्म को देखने के पहले कई सवाल मन में थे। भारतीय दर्शकों को यह फिल्म कैसी लगेगी? क्या एक बिना सुपर शक्तियों वाला हीरो वाकई कमाल कर पाएगा? पर फिल्म शुरू होते ही आपको जवाब मिलना शुरू हो जाते हैं। एक्शन और कॉमेडी से भरपूर इस फिल्म ने उम्मीद से अच्छा प्रदर्शन किया है।

फिल्म में सिचुऐशनल कॉमेडी और एक्शन का गजब का तालमेल है। रईस पिता का बिगड़ैल बेटा (सीथ रोगन) एक ऐसा हीरो बनना चाहता है जो वो है ही नहीं। इस काम में उसका साथ देता है उसके पिता का मैकेनिक और कॉफी बनाने वाला एक अनाथ चीनी लड़का केटो (जे चोऊ)। केटो मार्शल आर्ट एक्सपर्ट है, इंवेंटर है और भी बहुत कुछ है। सही मायनों में ग्रीन हार्नेट का साइड किक केटो ही उसे हर मुसीबत से निकालता है।

कहानी है ब्रिट रीड की जो लॉस एंजिल्स स्थित एक बहुत बड़े न्यू‍जपेपर पब्लि‍शर्स का बेटा है। ब्रिट का जिंदगी में कोई लक्ष्य नहीं है। मौज-मस्ती और पार्टियों में ही वह व्यस्त रहता है। एक दिन उसके पिता की रहस्यमय तरीके से मौत हो जाती है। ब्रिट को अब सारा व्यवसाय संभालना है।

केटो से मिल कर ब्रिट खुद को फेमस करने और कुछ अच्छा करने के लिए अपराध से लड़ने का सोचते हैं और कानून की मदद कानून तोड़कर करते हैं। मास्क लगाकर ब्रिट और केटो अपराध का खात्मा करते हुए खौफनाक अपराधी चेडनोवोस्की से दुश्मनी मोल ले लेते है।

इस फिल्म के एक्शन दृश्यों को अच्छी तरह फिल्माया गया है, कार चेस और फाइट सीक्वेंस दर्शनीय बन पड़ी है। केमरून डायज को इस फिल्म में खास करने को कुछ भी नहीं था। हालाँकि सीथ रोगन के प्रशंसक उन्हे रोमांटिक-कॉमेडी के रोल के अलावा एक्शन में देखकर शायद खुश हो, पर सीथ जितनी कुशलता से कॉमेडी करते हैं एक्शन में उतने ही बुरे लगते हैं। ताइवानी पॉप स्टार जे चोऊ ने एक्शन दृश्यों को बखूबी निभाया है।

खलनायक के तौर पर चडनॉस्की के किरदार में क्रिस्टोफर वॉल्टज प्रभावित नहीं कर पाए। 3-डी की बजाए इस फिल्म को 2-डी में देखना ज्यादा ठीक है। फिल्म का प्लस पॉइंट इसकी तेज गति, एक्शन दृश्य और सिचुएशनल कॉमेडी है। माइनस पाइंट्स विलेन और फिल्म की कमजोर एडिटिंग है, कुल मिला कर फिल्म मनोरंजन करती है खासतौर पर अगर आप इसे अँग्रेजी में देखे तो।

__________________________
अरुंधती आमड़ेकर


बैनर :

ट

निर्माता :

न

निर्देशक :

क
संगीत :


कलाकार :


सेंसर सर्टिफिकेट : यू/ए, 2 घंटे 45 मिनट



नाम बड़े और दर्शन छोटे' एक बार फि‍र ये कहावत साबि‍त हो गई 'यमला पगला दीवाना' के बहाने। धर्मेंद्र, सनी और बॉबी देओल को लग रहा था कि‍ उन तीनों की ति‍कड़ी कुछ कमाल कर जाएगी और ऐसा ही कुछ देओल फेन्‍स को भी लग रहा था लेकि‍न उन्‍हें फि‍ल्‍म से नि‍राशा हो सकती है, देओल्स का पता नहीं।

कहानी शुरू होती है कनाडा में परमजीत सिंह (सनी देओल) के घर से जहाँ वो अपनी माँ, पत्नी और दो बच्‍चों के साथ रहता है और अपने बि‍छड़े हुए पि‍ता धरम सिंह (धमेंद्र) और छोटे भाई (गजोधर सिंह) को इंटरनेट पर ढूँढता रहता है। एक मेहमान के कारण उसे अपने पि‍ता और भाई का पता मि‍लता है और वो उनक
ी
खो
ज
मे
ं
भारत आ जाता है।

भारत आने पर उसकी मुलाकात जल्‍दी ही उसके ठग भाई से हो जाती है। पहली ही मुलाकात में गजोधर सिंह अपने एनआरआई भाई को ठग लेता है। बाद में परमजीत सिंह की मुलाकात अपने पि‍ता से होती है जो उसे बेटा मानने से इंकार कर देता है। लेकि‍न फि‍र भी परमजीत हि‍म्‍मत नहीं हारता और ठगों की टीम में शामि‍ल हो जाता है क्‍योंकि‍ उसने अपनी माँ से अपने पि‍ता और भाई को वापस लाने का वादा कि‍या है।

इसी बीच गजोधर को पंजाब से, बनारस पर एक कि‍ताब लि‍खने आई लड़की साहि‍बा से प्‍यार हो जाता है लेकि‍न साहि‍बा के पाँच भाई उनके प्‍यार के खि‍लाफ हैं क्‍योंकि‍ वो अपनी बहन की शादी कि‍सी एनआरआई लड़के से करना चाहते हैं। अपने भाई को उसके प्‍यार से परमजीत कैसे मि‍लाता है और कैसे पूरा परि‍वार एक होता है यही फि‍ल्‍म का सार है।

फि‍ल्‍म इंटरवेल के पहले बोर करती है। इंटवेल के बाद फि‍ल्‍म में थोड़ी गति‍ आती है लेकि‍न वो हि‍स्‍सा भी ज्‍यादा प्रभावि‍त नहीं करता। काश 'यमला पगला दि‍वाना' के दर्शकों के पास फि‍ल्‍म को उल्‍टा देखने का वि‍कल्‍प होता।

शुरु से लेकर अंत तक कहानी बि‍खरी बि‍खरी सी लगती है। देओल की ति‍कड़ी होने के साथ-साथ फि‍ल्‍म के तीन खास पहलू थे। पहला 30 साल पहले बि‍छड़े परि‍वार का मि‍लना, दूसरा बाप और बेटे का ठग होना, और तीसरा एक प्रेमी को उसकी प्रेमि‍का से मि‍लाना। नि‍र्देशक के सामने इन तीनों पहलुओं को मि‍लाने का चैलेंज था जि‍से वो पूरा करने में वो वि‍फल रहे। तीनों में से एक पहलू भी दर्शक को बाँधकर नहीं रख पाता।

फि‍ल्‍म की कुछ बातें तर्क हीन हैं जैसे 30 साल पहले धरम सिंह अपने छोटे बेटे को लेकर क्‍यों भाग जाता है और व
ो
परमजीत को बेटा मानने से क्‍यों इंकार करता है।

कॉमेडी की बात करें तो फि‍ल्‍म मे
ं
ठगी वाले दृश्‍यों को जि‍तना मजेदार बनाया जा सकता व
ो
उसका 10 प्रति‍शत भी नहीं हैं। कॉमेडी के नाम पर दो-चार सीन ही हँसाने में कामयाब रहे हैं। फि‍ल्‍म में कई घटनाओं को बड़ी जल्‍दी में दि‍खा दि‍या है मसलन परमजीत सिंह का अपने पि‍ता और भाई को ढूँढ लेना। उसे अपने पि‍ता और भाई का पता जि‍तने जल्‍दी मि‍लता है उससे भी जल्‍दी वो उन्‍हें ढूँढ भी लेता है। इसे और भी मनोरंजक बनाया जा सकता था लेकि‍न निर्देशक चूक गए। हो सकता है कि‍ उनका फोकस गजोधर सिंह को उसकी प्रेमि‍का से मि‍लाने वाले हि‍स्‍से पर रहा हो लेकि‍न ज्यादा समय देने के बावजूद नि‍र्देशक उस हि‍स्‍से को भी ठीक ढंग से फि‍ल्‍माने में नाकामयाब रहे हैं।

कुछ दृश्‍यों को गैरजरूरी तरीके से खींचा गया है जैसे सनी बॉबी और धरम जी का एक साथ शराब पीने वाला सीन। संवाद कोई भी ऐसा नहीं है जो सि‍नेमाघर से बाहर नि‍कलने के बाद भी याद रखा जा सके।

एक्‍टिंग की बात करें तो तीनों देओल्‍स में से एक्‍टिंग सि‍र्फ सनी देओल ने की है। धरम जी अब बूढ़े हो गए हैं और बॉबी देओल अभि‍नय करना शायद भूल गए चुके हैं। बॉबी का अभि‍नय इंटरवेल के बाद थोड़ा ठीक है। कुलराज रंधावा को ज्‍यादा अवसर नहीं मि‍ले हैं लेकि‍न वो खूबसूरत दि‍खाई दी हैं।

द
ो
आइट
म
सॉन्‍
ग
डालक
र
फि‍ल्‍
म
क
ा
सम
य
खरा
ब
कि‍य
ा
गय
ा
ह
ै,
आमतौ
र
प
र
फि‍ल्‍
म
मे
ं
ए
क
ह
ी
आइट
म
सॉन्‍
ग
बहु
त
होत
ा
है
।
संगीत में भी कोई खास दम नहीं है। 'यमला पगला दीवाना' ही केवल सुनने लायक है। कुल मि‍लाकर अगर आप बोर हो रहे हैं, आपके पास समय है और आपके पास दूसरा कोई बेहतर वि‍कल्‍प नहीं है तो 'यमला पगला दीवाना' देखी जा सकती है।

__________________________
बैनर :
हरीओम प्रोडक्शन्स, थ्रीज़ कंपनी, यूटीवी मोशन पिक्चर्स

निर्माता :
ट्विंकल खन्ना, शिरीष कुंदर, रॉनी स्क्रूवाला

निर्देशक :
फराह खान

संगीत :
विशाल शेखर

कलाकार :
अक्षय कुमार, कैटरीना कैफ, अक्षय खन्ना, रघु राम, आर्य बब्बर, सलमान खान (मेहमान कलाकार)

सेंसर सर्टिफिकेट : यू/ए * 16 रील * 2 घंटे 11 मिनट



फराह खान ने सत्तर और अस्सी के दशक में बनने वाली फिल्मों को घोटकर पी रखा है। तमाम अच्छी से अच्छी और बुरी से बुरी फिल्म उन्होंने उस दौर की देख रखी है और उसी को आधार बनाकर वे मसाला फिल्म बनाती हैं। वैसे तो ‘तीस मार खाँ’ हॉलीवुड फिल्म ‘ऑफ्टर द फॉक्स’ को सामने रखकर बनाई गई है, लेकिन फराह ने अपनी ओर से बॉलीवुड की मसाला फिल्मों का तड़का लगाया है।

‘तीस मार खाँ’ में एक ऐसी माँ है जिसके बेटे के बारे में पूरी दुनिया जानती है कि वह एक चोर है, लेकिन ममता की मारी माँ को उसका बेटा यह कहकर बेवकूफ बनाता रहता है कि वह एक फिल्म डायरेक्टर है। कुछ मसखरे किस्म के पुलिस अफसर हैं जिनके हाथ से चोर जब चाहे निकल सकता है। ऐसे कैरेक्टर उस दौर की फिल्मों की याद दिलाते हैं।

तबरेज मिर्जा (अक्षय कुमार) जिसे दुनिया तीस मार खाँ कहती है, उसे और उसके साथियों डॉलर, सोडा और बर्गर को जौहरी ब्रदर्स के नामी स्मगलर्स एक चोरी का जिम्मा सौंपते हैं। चलती ट्रेन से एंटिक पीसेस चुराना है। जिनका वजन है दस हजार किलो और कीमत है पाँच सौ करोड़ रुपए।

आखिर इतना वजनी माल तीस मार खाँ और उसके साथी कैसे चुरा सकते हैं। लिहाजा वे एक प्लान बनाते हैं। ट्रेन धूलिया नामक गाँव से गुजरने वाली है। वहाँ पर तीस मार खाँ और उसके साथी एक फिल्म का सेट लगाते हैं। फिल्म के लिए वे मशहूर हीरो आतिश कपूर (अक्षय खन्ना) को साइन करते हैं ताकि पुलिस प्रोटक्शन में काम हो सके। आतिश की हीरोइन आन्या (कैटरीना कैफ) को बना दिया जाता है जो तीस मार खाँ की गर्लफ्रेंड है।

यहाँ होता है इंटरवल और इस मोड़ तक फिल्म बेहतरीन है। हास्य दृश्यों को अच्छे से लिखा और फिल्माया गया है। लेकिन इंटरवल के बाद फिल्म में यू टर्न देखने को मिलता है। इंटरवल के बाद से लेकर तो क्लाइमैक्स तक फिल्म बिखरी नजर आती है। ऐसा लगता है कि निर्देशक और लेखक को यह समझ में ही नहीं आया कि फिल्म को कैसे आगे बढ़ाया जाए। लिहाजा उन्होंने अपने किरदारों से ऐसी हरकतें करवाई हैं जिन्हें देख हँसी तो बिलकुल नहीं आती।

कई बातों को रबर की तरह खींचा गया है, जैसे अक्षय कुमार द्वारा बार-बार बोलना खानों में खान तीस मार खान या तवायफ की लुटती इज्जत को बचाना और तीस मार खाँ को कैद करना नामुमकिन है, अक्षय खन्ना द्वारा ऑस्कर की रट लगाना। बिना मुंडी वाला भूत जैसे कुछ प्रसंग फिजूल के हैं।

इसके बावजूद क्लाइमैक्स में होने वाली ट्रेन डकैती देखने की लालसा मन में बनी रहती है क्योंकि सारे किरदार इसमें हिस्सा लेने वाले हैं और लगातार इस बारे में वे बात कर दर्शकों की उत्सुकता बढ़ाते रहते हैं। लेकिन फराह ने क्लाइमैक्स को सतही तरीके से फिल्माया है। एक चोर द्वारा इतना बड़ी डकैती करने का थ्रिल इसमें नदारद है। होना यह था कि इस डकैती को गंभीरता और रोमांच के साथ फिल्माया जाता, लेकिन फराह पर कॉमेडी का भूत इस कदर हावी था कि उन्होंने अन्य सारी बातों को ताक पर रख दिया।

यहाँ तक की कैटरीना कैफ का फराह ठीक से उपयोग नहीं कर पाईं। कैटरीना जिनके इस समय दर्शक दीवाने हैं, उन्हें ज्यादा से ज्यादा स्क्रीन पर देखना चाहते हैं, इस फिल्म में साइड हीरोइन की तरह नजर आती हैं। ‘शीला की जवानी’ गाने के अलावा उन्हें एक भी ढंग का संवाद नहीं दिया गया है। अक्षय-कैटरीना की सुपरहिट जोड़ी होने के बावजूद रोमांस नदारद है।

अक्षय कुमार ने अपना किरदार अच्छे तरीके से निभाया है, हालाँकि जितना बड़ा चोर उन्हें बताया गया है उतना वे फिल्म में कहीं नजर नहीं आते। ‘शीला की जवानी’ में कैटरीना ने गजब ढाया है, लेकिन इसके बाद उन्हें करने को कुछ नहीं मिला।

अक्षय खन्ना की विग बेहूदी थी या अभिनय, निर्णय करना मुश्किल है। ‘वल्लाह-वल्लाह’ गाने में सलमान खान ने अपनी झलक दिखलाकर प्रशंसकों को खुश कर दिया। मुरली शर्मा, अमन वर्मा, सचिन खेड़ेकर, अपरा मेहता, अंजन श्रीवास्तव और आर्य बब्बर ने अपना काम ठीक से किया है।

फिल्म का संगीत भी औसत दर्जे का है। ‘शीला की जवानी’ और ‘वल्लाह वल्लाह’ भी सुनने के बजाय दर्शनीय ज्यादा है।

कुल मिलाकर ‘तीस मार खाँ’ उन उम्मीदों पर खरी नहीं उतरती जो फिल्म के प्रोमो देखने के बाद दर्शकों ने बाँध रखी थी।

__________________________
बैनर :
रिलायंस बिग पिक्चर्स

निर्देशक :
विनय शुक्ला

संगीत :
मोंटी शर्मा

कलाकार : श्रेयस तलपदे, कोंकणा सेन शर्मा, शहाना गोस्वामी, राइमा सेन, राजपाल यादव, बोमन ईरानी, प्रेम चोपड़ा, सौरभ शुक्ला, टिस्का चोपड़ा, इला अरुण, अरुणोदय सिंह
सेंसर सर्टिफिकेट : ए * 1 घंटा 56 मिनट



निर्देशक विनय शुक्ला की‍ फिल्म सेक्स में स्त्री-पुरुष की बराबरी की बात करती है। सेक्स को लेकर पुरुषों की अपनी भ्रांतियाँ है। वह इसे केवल अपना ही अधिकार समझता है। यदि स्त्री पहल करे या सेक्स संबंधी अपनी इच्छा को जाहिर करे तो उसे चालू बता दिया जाता है। सुंदर पत्नी के पति अक्सर शक ही करते रहते हैं।

फिल्मों में स्त्री को ज्यादातर आदर्श रूप में ही पेश किया जाता है, जबकि पुरुष लंपट हो सकते हैं। वे धोखा दे सकते हैं। लेकिन ‘मिर्च’ की स्त्रियाँ अपने पति को धोखा देती है और रंगे हाथों पकड़े जाने के बावजूद चतुराई से बच निकलती हैं।

फिल्म में एक संवाद है कि पुरुषों की तुलना में स्त्री ज्यादा होशियार रहती हैं और इसी वजह से अपनी शारीरिक शक्ति के जरिये पुरुष उन्हें दबाते रहते हैं। फिल्म में इन बातों को गंभीरता से नहीं बल्कि मजेदार तरीके से चार कहानियों के जरिये कहा गया है और इन चारों कहानियों को एक और कहानी से जोड़ा गया है।

पहली कहानी पंचतंत्र से प्रेरित है, जिसमें एक महिला दूसरे पुरुष से संबंध बनाने जा रही है और खाट के नीचे छिपे अपने पति को देख लेती। बड़ी चतुराई से वह अपने आपको निर्दोष साबित करती है।

दूसरी कहानी इटालियन क्लासिक ‘द डेनकेमेरॉन’ से प्रेरित है जिसमें एक बूढ़ा अपने से उम्र में बहुत छोटी स्त्री से शादी कर लेता है ताकि जमाने के सामने अपने दमखम को साबित कर सके।

उसकी पत्नी आखिर एक इंसान है और उसकी भी अपनी ख्वाहिश है। वह अपने सेवक से संबंध बनाती है जो उसके आगे तीन शर्तें रखता है। इंटरवल के पहले दिखाई ये दोनों कहानियाँ बेहद उम्दा हैं, लेकिन इसके बाद की दोनों कहानियों में वो बात नहीं है।

श्रेयस को अपनी खूबसूरत पत्नी पर शक है क्योंकि वह बेहद कामुक है। श्रेयस भेष बदलकर उसकी परीक्षा लेता है, जिससे उसकी पत्नी का दिल टूट जाता है। इस कहानी से भी खराब है बोमन और कोंकणा वाली अंतिम कहानी। इसे सिर्फ फिल्म की लंबाई बढ़ाने के लिए रखा गया है।

‘मिर्च’ को ‘ए सेलिब्रेशन ऑफ वूमैनहूड’ बताने वाले निर्देशक विनय शुक्ला ने अलग तरह की थीम चुनी है और अपनी बात को मनोरंजक तरीके से रखने की कोशिश की है। यदि वे अंतिम दो कहानियों को भी पहली दो कहानियों की तरह रोचक बनाते तो बात ही कुछ और होती। फिर भी उन्हें इस बात की दाद दी जा सकती है कि एक गंभीर मुद्दे को उन्होंने चतुराई, चालाकी और हास्य के साथ पेश किया। उनके द्वारा फिल्माए गए सीन वल्गर नहीं लगे।

फिल्म में कई नामी कलाकार हैं, जिन्होंने एक से ज्यादा रोल किए हैं। कोंकणा सेन जैसी सशक्त अभिनेत्री होने के बावजूद राइमा सेन बाजी मार ले जाती है। कोंकणा थोड़ी असहज नजर आई, जबकि राइमा का अभिनय नैसर्गिक लगता है।

अरुणोदय सिंह भी अब अपनी पहचान बनाते जा रहे हैं और यहाँ मिले मौके का उन्होंने अच्छा फायदा उठाया। शहाना गोस्वामी, राजपाल यादव और प्रेम चोपड़ा ने भी अपने किरदारों के साथ न्याय किया, जबकि बोमन ईरानी ने जमकर ओवर एक्टिंग की।

गानों की फिल्म में ज्यादा गुंजाइश नहीं थी, इसके बावजूद ‘बदरा’ का अच्छा उपयोग किया गया। ‘मिर्च’ अपेक्षाओं पर खरी तो नहीं उतरती, लेकिन एक अलग थीम के कारण इसे देखा जा सकता है।

__________________________
बैनर :
कुणाल कोहली प्रोडक्शन्स, रिलायंस बिग पिक्चर्स

निर्माता :
कुणाल कोहली

निर्देशक :
दानिश असलम

संगीत :
विशाल-शेखर

कलाकार :
इमरान खान, दीपिका पादुकोण, शर्मिला टैगो
र, शहाना गोस्वामी, नवीन निश्च
ल

सेंसर सर्टिफिकेट : यू * 1 घंटा 53 मिनट



पहले हाफ में अच्छी चल रही ‘ब्रेक के बाद’ में इंटरवल के रूप में ब्रेक होता है और इस ब्रेक के बाद फिल्म पूरी तरह बिखर जाती है। लेखक और निर्देशक को सूझा नहीं कि किस तरह कहानी को खत्म किया जाए और किसी तरह उन्होंने अपनी बात समाप्त की।

बचपन के दोस्त आलिया (दीपिका पादुकोण) और अभय (इमरान खान) अपने रिश्ते में ब्रेक लेते हैं, यहाँ तक तो बात समझ में आती है, लेकिन उनके ‘ब्रेक अप’ वाली बात में दम नहीं है।

दर्शक को समझ में नहीं आता कि आलिया क्यों
अलग होना
चाहती है? कोई ठोस कारण इसके लिए नहीं दिया गया? ठीक है कि आलिया मस्तमौला किस्म की इंसान है। अपने हर सीन में वह स्टार है, लेकिन अभय में भी कोई बुराई नहीं है। वह उसे सिर्फ समझाइश देता रहता है और सिर्फ इसी कारण से रिश्ते को तोड़ देने वाली बात बनावटी लगती है। लिहाजा उनके अलग होने और एक होने से दर्शकों को कोई फर्क नहीं पड़ता।

ब्रेक लेने के बाद आलिया पढ़ाई के लिए ऑस्ट्रेलिया जाती है और उसके पीछे-पीछे अभय भी वहाँ जा पहुँचता है। आलिया का फिर से दिल जीतने के लिए अभय का टैक्सी चलाना, सड़कों पर खाना बेचना और बड़ी आसानी से एक पराए देश में पैसा कमाना बहुत ही फिल्मी है।

फिल्म की थीम अच्छी है कि रिश्ते का महत्व हमें तभी पता चलता है, जब वह टूट जाता है। अभय से अलग होने के बाद आलिया को समझ में आता है कि वह कोई स्पेशल नहीं है बल्कि उसके छोटे-छोटे नखरों को उठाकर अभय ने उसे स्पेशल बना रखा है। वहीं अभय यह बात जान पाता है कि आखिर वह जिंदगी में क्या चाहता है? लेकिन इस थीम के लिए जो स्क्रीनप्ले लिखा गया है, वह प्रभावी नहीं है।

ऐसा नहीं है कि फिल्म में सब कुछ खराब है। कुछ अच्छे सीन भी हैं। खासतौर पर इंटरवल के पहले दीपिका और रणबीर के बीच जो बातचीत वो बेहतरीन हैं। इसमें संवादों का बहुत बड़ा योगदान है।

निर्देशक दानिश असलम ने फिल्म के लुक पर ज्यादा ध्यान दिया है और कलाकारों से बेहतरीन अभिनय करवाया है। फिल्म का मूड हल्का-फुल्का रखा है और इमरान तथा दीपिका के कैरेकटर पर मेहनत की है। उनमें संभावनाएँ नजर आती हैं। परंतु उन्हें स्क्रिप्ट की कमियों पर ध्यान देना चाहिए।

हिट म्यूजिक लव स्टोरी की जान होता है और इसकी कमी ‘ब्रेक के बाद’ में महसूस होती है। संगीतकार विशाल-शेखर ‘अधूरे’ और ‘दूरियाँ भी जरूरी है’ को छोड़ कोई अच्छी धुन नहीं दे पाए। ‘गानों का फिल्मांकन भी अधूरे मन से किया गया है।

एक्टिंग फिल्म का प्लस पाइंट है। इमरान खान और दीपिका पादुकोण ने अपने किरदारों को अच्‍छे तरीके से समझकर अभिनीत किया है और उनकी उम्दा एक्टिंग के कारण ही फिल्म में रूचि बनी रहती है। दोनों की कैमेस्ट्री शानदार है। शर्मिला टैगोर, नवीन निश्चल, शहाना गोस्वामी का पूरी तरह उपयोग नहीं हो पाया है।

कुल मिलाकर ‘ब्रेक के बाद’ ब्रेक से पहले ही अच्‍छी है।

__________________________
बैनर :
श्री अष्टविनायक सिने विज़न लिमिटेड, इरोज इंटरनेशनल

निर्माता :
ढिलिन मेहता

निर्देशक :
रोहित शेट्टी

संगीत :
प्रीतम

कलाकार :
अजय देवगन, करीना कपूर, अरशद वारसी, तुषार कपूर, श्रेयस तलपदे, कुणाल खेमू, मिथुन चक्रवर्ती, रत्ना पाठक शाह, संजय मिश्रा, प्रेम चोपड़ा

यू सर्टिफिकेट * 16 रील



निर्देशक रोहित शेट्टी अपने किरदारों पर बहुत मेहनत करते हैं। उनकी फिल्म का हर किरदार कुछ न कुछ खासियत लिए रहता है। जैसे ‘गोलमाल 3’ में अजय देवगन को कोई अँगुली दिखा दे तो उसे इतना गुस्सा आता है कि वह अँगुली तोड़ देता है। श्रेयस तलपदे का किरदार हकलाकर बोलता है। जॉनी लीवर की बार-बार याददाश्त चली जाती है और वह बहकी-बहकी बातें करने लगता है।

यही मेहनत यदि रोहित कहानी पर करें तो फिल्म देखने लायक हो जाए। ‘गोलमाल 3’ में कहानी जैसा कुछ नहीं है। ढेर सारे फनी सीक्वेंसेस को जोड़कर फिल्म तैयार कर दी गई है। बीच में कुछ एक्शन दृश्य भी हैं जिसमें रोहित ने अपनी आदत के मुताबिक कारों को उड़ाया है। अजय देवगन ने स्लोमोशन में गुंडों की पिटाई की है।

‘गोलमाल’ की कहानी पुरानी ‘खट्टा मीठा’ से प्रेरित है और खबर है कि ‘गोलमाल 3’ के निर्माताओं ने ‘खट्टा मीठा’ के निर्माता को पेमेंट भी किया है ताकि वे रिलीज के समय अदालत में न जाए।

मिथुन और रत्ना पाठक शाह ऐसे प्रेमी-प्रेमिका हैं जो शादी नहीं कर पाए। दो अनाथ बच्चों (अजय देवगन, श्रेयस तलपदे) को रत्ना और तीन अनाथ बच्चों (अरशद वारसी, कुणाल खेमू और तुषार कपूर) को मिथुन पालते हैं।

बच्चों को पता नहीं रहता कि उनकी यह माँ या बाप वास्तव में उनके माता-पिता नहीं है। ब
रसो
ं बाद मिथुन और रत्ना फिर मिलते हैं। लुकाछिपी का खेल फिर शुरू होता है और अजय की गर्लफ्रेंड करीना यह बात जान जाती है।

उसके प्रयासों से मिथुन और रत्ना शादी कर लेते हैं, लेकिन उनके बच्चों में आपस में नहीं पटती। एक-दूसरे को वे नीचा दिखाने की उनमें होड़ लग जाती है और कई हास्यास्पद परिस्थितियाँ उत्पन्न होती हैं। आखिर में उनके अनाथ होने का भेद खुल जाता है और उसके बाद वे एक सुखी परिवार की तरह रहने लगते हैं।

फिल्म में कई ऐसे दृश्य हैं जो हँसाते हैं, अजय देवगन का अँगुली तोड़ना, वसूली और इंसपेक्टर के बीच टेलीफोन पर बातचीत, तवा वाला दृश्य, जॉनी लीवर का बार-बार याददाश्त खोना, अजय-तुषार-कुणाल-अरशद और श्रेयस के बीच बिना संवाद वाला सीन जिसमें वे एक-दूसरे को तरह-तरह की चीज दिखाकर धमकाते हैं। मिथुन और रत्ना की प्रेम कहानी वाले दृश्य भी अच्छे बने हैं। साथ ही कई ऐसे दृश्य भी हैं जिन्हें देख लगता है कि बेवजह हँसाने की कोशिश की जा रही है। कुछ दृश्य फूहड़ भी हैं।

एक निर्देशक के रूप में रोहित कुछ नया नहीं कर पाए हैं और अपने आपको ही दोहरा रहे हैं। कॉमेडी के साथ-साथ उन्हें कहानी, इमोशंस और म्यूजिक पर भी ध्यान देना चाहिए। फिल्म का संगीत निराशाजनक है और हिट गानों की कमी खलती है।

अजय देवगन ने एक गुस्सैल युवक की भूमिका बेहतरीन तरीके से अभिनीत की है। कुणाल खेमू और अरशद वारसी की कॉमिक टाइमिंग बहुत अच्छी है। एकमात्र नायिका के रूप में करीना अपनी उपस्थिति दर्ज कराती हैं। गूँगे के रूप में तुषार कुछ दृश्यों में हँसाते हैं तो कुछ में उन्हें देख खीज पैदा होती है। जॉनी लीवर का किरदार सिनेमा हॉल के बाहर निकलने के बाद भी याद रहता है। संजय मिश्रा ने अँग्रेजी शब्दों की गलत स्पैलिंग बोलकर खूब हँसाया। मिथुन चक्रवर्ती और रत्ना पाठक शाह असर छोड़ने में कामयाब रहे। छोटे से किरदार में प्रेम चोपड़ा भी खूब जमे।

कुल मिलाकर ‘गोलमाल 3’ इतनी अच्छी भी नहीं है कि जिसका हास्य गुणवत्ता लिए हो और इतनी बुरी भी नहीं है कि सिनेमा हॉल में बार-बार घड़ी देखने का मन करे।

__________________________
निर्माता-निर्देशक :
विपुल शाह

संगीत :
प्रीतम

कलाकार :
अक्षय कुमार, ऐश्वर्या राय, नेहा धूपिया, किरण खेर, ओम पुरी, आदित्य राय कपूर, रणविजय, राजपाल यादव, रणधीर कपूर

यू सर्टिफिकेट * 2 घंटे 15 मिनट


टाइम मशीन का आइडिया ही रोमांचक है। हर व्यक्ति इस बारे में अपनी कल्पना की उड़ान भरता है। उसे भविष्य में जाना है या अतीत में, इस बारे में विचार करता है।

कई फिल्में टाइम मशीन पर बनी है और गुजराती नाटक पर आधारित विपुल शाह ने भी ‘एक्शन रिप्ले’ बनाई है, जिसमें टाइम मशीन की कल्पना है। एक बेटा अतीत में जाकर अपने माँ-बाप की अरेंज मैरिज को लव मैरिज में बदलना चाहता है क्योंकि वे आए दिन झगड़ते रहते हैं।

पहली बात तो ये कि झगड़ने का शादी के तरीके से कोई संबंध नहीं है। ऐसा तो है नहीं कि लव मैरिज करने वाले झगड़ते नहीं हैं या तलाक नहीं लेते हैं। उधर अरेंज मैरिज वाले भी पूरी उम्र प्यार में गुजार देते हैं। ‍

इस तर्क-वितर्क के बावजूद ये तो मानना पड़ेगा कि आइडिया रोचक है, लेकिन जरूरी नहीं कि आइडिये के उम्दा होने से फिल्म भी अच्छी बन जाए। कसावट वाली स्क्रिप्ट, कमाल का डायरेक्शन, जोरदार एक्टिंग व डॉयलॉग्स की भी जरूरत होती है।

‘एक्शन रिप्ले’ की सबसे बड़ी खामी इसकी स्क्रिप्ट है। इसमें कसावट नहीं है। लॉजिक नहीं है। कई ट्रेक्स आधे-अधूरे से लगते हैं। एक-दो कैरेक्टर्स को छोड़ अन्य को उभरने का मौका ही नहीं मिला। फिल्म मनोरंजन तो करती है, लेकिन टुकड़ों-टुकड़ों में। फिल्म देखने के बाद लगता है कि भरपेट मनोरंजन नहीं हो पाया, कुछ कसर बाकी रह गई।

बंटी (आदित्य रॉय कपूर) अपने माँ माला (ऐश्वर्या राय) और पिता किशन (अक्षय कुमार) के झगड़ों से बहुत परेशान है। दोनों की बिलकुल नहीं बनती। अपनी गर्लफ्रेंड तान्या (सुदीपा सिंह) के दादा (रणधीर कपूर) के द्वारा बनाई गई टाइम मशीन के जरिये वह 35 वर्ष पीछे चला जाता है।

उसके माँ-बाप पड़ोसी रहते हैं और उनकी शख्सियत एक-दूसरे से बिलकुल जुदा। एक उत्तर है तो दूसरा दक्षिण। किशन एकदम दब्बू किस्म का इंसान है और माला तेजतर्रार लड़की। बंटी दोनों के बीच प्यार का रिश्ता कायम करना चाहता है जो बेहद मुश्किल काम है क्योंकि किशन के पिता (ओम पुरी) और माला की माँ (किरण खेर) भी एक-दूसरे को नापसंद करते हैं। किस तरह बंटी इस काम को करने में सफल होता है यह फिल्म का सार है।

फिल्म शुरुआती घंटे में धीमी है। इस वजह से बोरियत भी होती है। स्क्रीन पर जो दिखाया जा रहा है उससे कोई जुड़ाव महसूस नहीं होता। अक्षय कुमार और ऐश्वर्या की लड़ाई बेहद बनावटी है। ऐसा लगता है कि केवल लड़ने के दृश्य दिखाना है इसलिए वे लड़ रहे हैं। फिल्म दूसरे घंटे में रफ्तार पकड़ती है और कुछ मनोरंजनक दृश्य देखने को मिलते हैं।

लेखक और निर्देशक के पास सत्तर का दशक दिखाने का बढ़िया मौका था जो उन्होंने व्यर्थ कर दिया। केवल कान पर बाल रखने या बेलबॉटम पहनाकर ही उस दशक को सामने खड़ा करने की कोशिश की गई है। जबकि वर्तमान समय से उस समय में गए व्यक्ति के जरिये दोनों समय की तुलना कर हास्य रचने का एक बेहतरीन अवसर था।

सत्तर के दशक के जो लोग या किरदार दिखाए गए वे कार्टून की तरह नजर आते हैं। क्या उस दौर में सारे लोग इस तरह लाउड थे? जहाँ तक नई पीढ़ी को उस दौर से परिचित कराने का सवाल है तो वो टीवी पर उस दौर की फिल्म देख इस बारे में जानती है।

फिल्म की स्क्रिप्ट में कई खामियाँ हैं और अगर फिल्म में एंटरटेनमेंट ना हो तो इन कमियों की ओर ध्यान जाता है। मसलन बंटी अचानक अक्षय और ऐश्वर्या के परिवार के इतने नजदीक कैसे पहुँच जाता है? हर मामले में वह कैसे दखल देता है? ऐसे कई प्रश्न दिमाग में उठते हैं।

अक्षय और ऐश्वर्या के बीच वह प्रेम के बीज बोता है, लेकिन उनके प्रेम को दर्शक महसूस नहीं कर पाता। ओम पुरी-किरण खेर और नेहा धूपिया-आदित्य राय कपूर के ट्रेक्स भी अधूरे से लगते हैं।

निर्देशक के रूप में विपुल शाह में कल्पनाशीलता का अभाव नजर आता है। कमजोर स्क्रिप्ट का असर तो उनके डायरेक्शन पर पड़ा ही है, लेकिन वे भी अपने काम से प्रभावित नहीं कर पाए। फिल्म के सारे कलाकारों से उन्होंने ओवर एक्टिंग करवाई है।

अक्षय कुमार ने अपने किरदार को ठीक से पेश किया है, लेकिन उनका लुक बेहूदा है। पता नहीं उन्हें इतनी घटिया विग क्यों पहनाई गई? टॉमबॉय गर्ल के रूप में ऐश्वर्या राय सुंदर लगीं और उनका अभिनय भी उम्दा है।

आदित्य रॉय कपूर इन सभी से बेहतर साबित हुए हैं। रणविजय प्रभावित नहीं कर पाए। अक्षय और ऐश पर इतना फोकस किया गया है कि किरण खेर, ओम पुरी, राजपाल यादव, नेहा धूपिया को उभरने का मौका ही नहीं मिला।

प्रीतम का संगीत भी फिल्म का प्लस पाइंट है। जोर का झटका, बेखबर और नखरे हिट हो चुके हैं और इनका फिल्मांकन भी उम्दा है। फिल्म का बैकग्राउंड सत्तर के दशक को ध्यान में रखकर तैयार किया गया है और अच्छा बन पड़ा है।

कुल मिलाकर ‘एक्शन रिप्ले’ उन आशाओं पर खरी नहीं उतर पाती जो दर्शक इसे देखने के पहले लेकर जाता है।

__________________________
निर्माता :
शीतल विनोद तलवार, मधु‍ मैंटेना

निर्देशक :
रामगोपाल वर्मा

कलाकार :
विवेक ओबेरॉय, शत्रुघ्न सिन्हा, अभिमन्यु सिंह, सुशांत सिंह, जरीन वहाब, आशीष विद्यार्थी, राजा कृष्णमूर्ति, श्रीनिवास राव

* केवल वयस्कों के लिए * 16 रील * 2 घंटे 14 मिनट


’रक्तचरित्र-1’ शुरू होते ही स्पष्टीकरण ‍लिखा हुआ आता है कि सारे पात्र और कहानी काल्पिनक हैं। अगले ही ‍पल दिखाई देता है कि फिल्म एक सच्ची कहानी पर आधारित है। शायद कानूनी उलझनों से बचने के लिए रामगोपाल वर्मा को विरोधाभास बातें साथ करनी पड़ी हो।

‘रक्तचरित्र’ की कहानी आंध्रप्रदेश के रवि परिताला और उसके विरोधी सूरी पर आधारित है। रामू ने उससे प्रेरणा लेकर, कुछ अपनी कल्पना मिलाकर ‘रक्तचरित्र’ को दो भागों में बनाया है।

पहले भाग में दिखाया गया है कि किस तरह अपने पिता और भाई की हत्या होने के बाद रवि (फिल्म में प्रताप) अपना बदला लेता है। इन हत्याओं में नरसिम्हा देवा रेड्डी (राजा कृष्णमूर्ति), नागमणि रेड्डी (श्रीनिवास राव) और मंदा (आशीष विद्यार्थी) का हाथ रहता है।

जब तीनों को प्रताप मार डालता है तो नागमणि का बेटा बुक्का रेड्डी(अभिमन्यु सिंह) उससे बदला लेने के लिए उतावला हो जाता है। बुक्का एक तरह से राक्षस है। गुस्सा उसकी नाक पर रहता है। जो लड़की पसंद आती है उसे वह उठा लेता है। क्रूरतम तरीके (गन्ने की चरखी से सिर काट देना, आरा मशीन से धड़ अलग कर देना आदि) से हत्या करना उसे पसंद है।

बुक्का के भाई के खिलाफ एक सुपरसितारा और राजनेता (असल में एनटी रामाराव) की मदद से प्रताप चुनाव जीत जाता है और बुक्का का अंत करता है। फिल्म के दूसरे भाग में दिखाया जाएगा कि रवि की राह में सूरी नाम की एक ओर बाधा है।

फिल्म उन लोगों के लिए रूचिकर हो सकती है, जो आंध्र प्रदेश की राजनीति को नजदीक से जानते हैं, लेकिन जो लोग इन्हें जानते नहीं हैं उन्हें यह एक रूटीन कहानी लगती है जिसमें एक-दूसरे के परिवार के सदस्यों को मारकर सिर्फ बदला लिया जा रहा है।

‘रक्तचरित्र’ के जरिये यह बताने की कोशिश की गई है कि अभी भी भारत के कई गाँवों में जंगल राज चलता है। कुछ गुंडे किस्म के लोग ऐसे हैं, जो कानून, पुलिस, अदालत से ऊपर हैं। लेकिन इस बात को बड़े ही अतिरेक तरीके से कहा गया है। स्क्रीनप्ले कुछ इस तरह से लिखा गया है कि हिंसक दृश्यों की भरमार हो।

फिल्म के सारे किरदार इंसानों को गाजर-मूली की तरह काट देते हैं। उनके लिए हत्याएँ करना चुटकी बजाने जैसा है, इससे फिल्म अविश्वसनीय हो गई है। दरअसल हिंसा को दिखाने के लिए अन्य बातों को ताक में रख दिया गया है।

फिल्म में हिंसा को क्रूरतम तरीके से दिखाया गया है। हर मिनट चाकू, छुरे घोंपे जाते हैं। चारों ओर खून ही खून नजर आता है। लोगों को गोलियाँ मारी जाती हैं। हाथ-पैर-सिर काटे दिए जाते हैं। पत्थरों से सिर कुचल दिया जाता है। इतनी हिंसा देखना हर किसी के बस की बात नहीं है।

फिल्म की शुरुआत में किरदारों का परिचय बेहद लंबा है, जिसकी कमेंट्री बेहद बचकाने तरीके से की गई है। निर्देशक के रूप में रामगोपाल वर्मा ने दक्षिण भारतीय दर्शकों को ध्यान में रखकर वैसा ही टच दिया है। हालाँकि उन्होंने एक साधारण कहानी को स्क्रीन पर इस तरीके से पेश किया है बोरियत नहीं होती है। लेकिन उनसे भी ज्यादा काम किया है एक्शन डायरेक्टर एजाज-जावेद ने।

रामू की फिल्म का बैकग्राउंड म्यूजिक अब दोहराव का शिकार हो गया है। ‍’रक्तचरित्र’ में भी बैकग्राउंड में श्लोक सुनाई देते हैं। सुखविंदर सिंह पर फिल्माया गया गीत ठूँसा हुआ लगता है।

विवेक ओबेरॉय ने अभिनय के नाम पर सिर्फ बंदूक चलाई है। उन पर अभिमन्यु सिंह भारी पड़े हैं जिन्होंने बुक्का रेड्डी का रोल किया है। उन्हें फुटेज भी ज्यादा मिला है। आशीष विद्यार्थी, ज़रीना वहाब, दर्शन जरीवाला, शत्रुघ्न सिन्हा सहित सारे कलाकारों का अभिनय बेहतरीन है।

कुल मिलाकर ‘रक्त चरित्र’ उन लोगों को पसंद आ सकती है, जो सिर्फ एक्शन पसंद करते हैं।

__________________________
बैनर :
बिग स्क्रीन एंटरटेनर, ज़ी मोशन पिक्चर्स

निर्माता :
कुमार मंगत पाठक

निर्देशक :
प्रियदर्शन

संगीत :
प्रीतम

कलाकार :
अजय देवगन, बिपाशा बसु, अक्षय खन्ना, अमिता पाठक, परेश रावल, रीमा सेन, समीरा रेड्डी (मेहमान कलाकार)

केवल वयस्कों के लिए * 2 घंटे 25 मिनट * 16 रील



आधुनिक होने का हम भले ही कितना भी दावा कर ले, लेकिन ये आधुनिकता सिर्फ कपड़ों या शॉपिंग मॉल्स के रूप में ही नजर आती है। सोच और विचारों में अभी भी भारत के ढेर सारे लोग रूढ़िवादी है।

जाति, धर्म, छुआछुत और ऊँच-नीच की जड़े अभी भी फैली हुई हैं। सिर्फ नाम बताया जाए तो सामने वाला सरनेम भी पूछता है और उसके आधार पर व्यक्ति का आँकलन करता है। ऑनर किलिंग के नाम पर अपने ही परिवार के सदस्यों की हत्या करते हुए लोगों के हाथ नहीं काँपते हैं।

‘आक्रोश’ फिल्म के अंत में एक संवाद है कि हमें तब तक अपने आपको आजाद नहीं मानना चाहिए जब तक कि इस तरह बातें हमारे समाज में मौजूद हैं, जो सही भी है।

कॉमेडी के ट्रेक को छोड़ निर्देशक प्रियदर्शन ने ‘आक्रोश’ के जरिये ऑनर किलिंग पर फिल्म बनाई है, लेकिन इस विषय को लेकर जिस तरह की हार्ड हिटिंग फिल्म होनी थी, वो प्रभाव फिल्म पैदा नहीं कर पाई।

तीन छात्र झाँझर गाँव से लापता हो जाते हैं। इस मामले को सीबीआई को सौंपा जाता है। दो ऑफिसर्स सिद्धांत चतुर्वेदी (अक्षय खन्ना) और प्रताप कुमार (अजय देवगन) जाँच करने के लिए झाँझर आते हैं, लेकिन उनके लिए यह काम आसान नहीं रहता।

गाँव की पुलिस, नेता और प्रभावशाली लोग आपस में मिले हुए हैं और इस बारे में कोई बोलने को तैयार नहीं है। सिद्धांत और प्रताप पीछे नहीं हटते और तमाम मुश्किलों के बावजूद मामले की तह तक जाते हैं।

बिहार की ग्रामीण की पृष्ठभूमि पर आधारित इस फिल्म में दिखाया गया है कि किस तरह छोटे गाँवों में ऊँची जातियों के लोगों द्वारा दलितों के मन में खौफ पैदा किया जाता है। जाति के नाम पर हत्या करना इनके लिए मामूली बात है, लेकिन ऑनर किलिंग के मुद्दे को सतही तौर पर छूआ गया है जबकि फिल्म को प्रचारित करने में यह बात जोर-शोर से कही गई है कि यह ऑनर किलिंग पर आधारित है। इसलिए जो अपेक्षा लेकर दर्शक इस फिल्म को देखने जाता है उसे थोड़ी निराशा होती है। यदि ऑनर किलिंग का बैकड्रॉप हटा दिया जाए तो यह सीधे-सीधे दो हीरो बनाम भ्रष्ट पुलिस/नेता की कहानी हो जाती है जो हम हजारों फिल्मों में अब तक देख चुके हैं।

फिल्म की कहानी और स्क्रीनप्ले सहूलियत के मुताबिक लिखा गया है और ड्रामें में इतना दम नहीं है कि पूरी तरह दर्शकों को बाँधकर रखे। कही जगह फिल्म ठहरी हुई लगती है और कम से कम 20 मिनट छोटा कर इसमें कसावट लाई जा सकती थी।

यदि फिल्म के सकारात्मक पहलू की बात की जाए तो कुछ सीन दमदार बन पड़े हैं। अभिनय की दृष्टि से फिल्म बेहद सशक्त है और संवाद कई जगह सुनने लायक हैं। फिल्म के एक्शन सीक्वेंस अच्छे बन पड़े हैं। बतौर निर्देशक प्रियदर्शन ने कहानी को अच्छे से स्क्रीन पर पेश किया है, लेकिन यदि उन्हें बेहतर स्क्रीनप्ले का साथ मिल जाता तो बात ही कुछ और होती।

अजय देवगन ने अपनी आँखों और बॉडी लैंग्वेज के जरिये अपने किरदार में जान डाल दी है। नियम से चलने वाले ऑफिसर का रोल अक्षय खन्ना ने भी अच्छे से निभाया है। दोनों की जोड़ी अच्छी लगती है। परेश रावल इस फिल्म की जान है। अपने खलनायकी भरे तेवर उन्होंने हास्य के साथ इस तरह पेश किए हैं कि हँसी के साथ-साथ उन पर गुस्सा भी आता है।

फिल्म में पुरुष किरदारों का बोलबाला है, इसलिए महिला किरदार को पर्याप्त अवसर नहीं मिले हैं। बिपाश बसु का रोल छोटा है, लेकिन उनकी अभिनय प्रभावी है। हालाँकि बिपाशा का रोल ठीक से लिखा नहीं गया है। अपने पति से वे इतना डरती क्यों हैं, ये स्पष्ट नहीं है। रीमा सेन भी असर छोड़ती हैं। अमित पाठक के पास ज्यादा करने को कुछ नहीं था।

प्रियदर्शन ने इस बार अपनी टीम के स्थापित कलाकारों (राजपाल यादव, ओमपुरी, मनोज जोशी, असरानी) के बजाय चरित्र भूमिकाओं में अन्य कलाकारों को लिया है और सभी ने अच्छा अभिनय किया है। समीरा रेड्डी पर एक सेक्सी गीत फिल्माया गया है। संगीत के नाम पर फिल्म निराश करती है जबकि बैकग्राउंड म्यूजिक उम्दा है।

कुल मिलाकर ‘आक्रोश’ अपने विषय के साथ पूरी तरह न्याय नहीं कर पाती है इसके बावजूद प्रयास की सराहना की जा सकती है।

__________________________
बैनर :
नाडियाडवाला ग्रेंडसन एंटरटेनमेंट, इरोज़ एंटरटेनमेंट

निर्माता :
साजिद नाडियाडवाला

निर्देशक :
सिद्धार्थ आनंद

संगीत :
विशाल शेखर

कलाकार :
रणबीर कपूर, प्रियंका चोपड़ा, जायद खान

सेंसर सर्टिफिकेट : यू/ए * 2 घंटे 5 मिनट


कहानी को अगर ज्यादा लंबा खींचा जाए तो वो अपना असर खो बैठती है। ऐसा ही कुछ हुआ है ‘अंजाना अंजानी’ के साथ। इस फिल्म को ज्यादा से ‍ज्यादा 90 मिनट में खत्म कर देना था, लेकिन 125 मिनट का वक्त लिया गया। जिससे न केवल फिल्म की गति धीमी हो गई है बल्कि कई लंबे दृश्यों की वजह से यह उबाऊ भी लगती है।

आकाश (रणबीर कपूर) और कियारा (प्रियंका चोपड़ा) एक ब्रिज पर मिलते हैं, जहाँ से दोनों आत्महत्या करने वाले हैं। आकाश को बिज़नेस में जबरदस्त नुकसान हुआ है और कियारा के प्रेमी कुणाल (जायद खान) ने उसे धोखा दिया है, इसलिए वे कायराना कदम उठा रहे हैं।

आत्महत्या की कोशिश असफल होती है। कुछ देर बाद उनकी फिर मुलाकात होती है और वे पाँच बार अपने आपको खत्म करना चाहते हैं, लेकिन हर बार बच जाते हैं। आखिरकार दोनों बीस दिन बाद 31 दिसंबर को आत्महत्या करने की प्लानिंग करते हैं।

इन बीस दिनों में वे वो सब कुछ करना चाहते हैं जो हमेशा से वे करना चाहते थे। एक लंबे सफर पर वे निकलते हैं और एक-दूसरे को वे चाहने लगते हैं। हालाँकि इस बात को वे स्वीकारते नहीं हैं।

दिसंबर के पहले आकाश को लगता है कि कियारा को अपने प्रेमी को माफ करना चाहिए और वह उसे अपने घर लौटने पर मजबूर करता है। किस तरह बिछड़ने के बाद उन्हें महसूस होता है कि वे आपस में प्यार करने लगे हैं, ये फिल्म का सार है।

फिल्म की कहानी अच्छी है और इसमें भरपूर इमोशन और एंटरटेनमेंट की गुंजाइश थी, लेकिन इस पर आधारित स्क्रीनप्ले बेहद कमजोर हैं। सीन कुछ इस तरह लिखे गए हैं कि वो बेजान लगते हैं।

शुरुआत के आधे घंटे तक फिल्म बेहद उबाऊ है जब आकाश और कियारा अलग-अलग तरीके से आत्महत्या की कोशिश करते दिखाए गए हैं। सब कुछ इस तरह फिल्माया गया है मानो वे मजाक कर रहे हों। इसके बाद जब आकाश और कियारा बीस दिनों तक जिंदगी का मजा लूटने का प्लान बनाते हैं, तब भी फिल्म में मौज-मस्ती नदारद नजर आती है।

कियारा और आकाश के किरदार भी ठीक से लिखे नहीं गए हैं। आकाश जब भी कियारा के नजदीक आने की कोशिश करता है तो वह उसे बताती है कुणाल को वह भूला नहीं पा रही है। जब वह उसे कुणाल के पास भेज देता है तो उसे आकाश की याद सताने लगती है।

साथ ही दोनों के आत्महत्या करने की कोशिश के पीछे जो कारण बताए गए हैं वो बेहद कमजोर हैं। इतनी छोटी-सी बातों के लिए क्यों कोई अपनी मूल्यवान जिंदगी गँवाना चाहेगा?

किसी भी प्रेम कहानी में इमोशन और कैमेस्ट्री का बहुत महत्व रहता है। ‘अंजाना अंजानी’ की कहानी में वो इमोशन नहीं हैं कि दर्शकों को कियारा और आकाशा से हमदर्दी हो।

रणबीर और प्रियंका की कैमेस्ट्री भी परदे पर दिखाई नहीं देती। जहाँ तक अभिनय का सवाल है तो दोनों ने बेहतरीन काम किया है। खासकर प्रियंका चोपड़ा को अपने किरदार में कई शेड्स दिखाने का मौका मिला और उन्होंने बखूबी अपने पात्र को जिया। रणबीर कपूर कुछ ज्यादा ही उदास नजर आएँ। छोटे से रोल में जायद खान भी ठीक हैं।

निर्देशक सिद्धार्थ आनंद को लगातार बड़े मौके मिले हैं। यशराज फिल्म्स के लिए उन्होंने तीन फिल्में बनाईं और अब साजिद नाडियाडवाला जैसा निर्माता, लेकिन उनके द्वारा बनाई गई फिल्मों से दर्शक जुड़ नहीं पाता है।

जहाँ तक फिल्म के सकारात्मक पक्ष का सवाल है तो कुछ दृश्य ऐसे हैं जो मनोरंजन करते हैं। गुदगुदाते हैं। फिल्म का संगीत पक्ष बहुत मजबूत है। विशाल-शेखर द्वारा संगीतबद्ध ‘अंजाना अंजानी’, ‘आस पास है खुदा’, ‘तुझे भूला दिया’ सुनने लायक हैं।

निर्माता साजिद नाडियाडवाला ने जमकर पैसा खर्च किया है। न्यूयॉर्क, लास वेगास और सेन फ्रांसिस्को में फिल्म को फिल्माया गया है और फिल्म में भव्यता नजर आती है। लेकिन पूरी फिल्म की बात की जाए तो ‘अंजाना अंजानी’ से अंजान बने रहना ही बेहतर है।

__________________________
बैनर :
श्री अष्टविनायक सिनेविजन लि., अरबाज खान प्रोडक्शन्स

निर्माता :
ढिलिन मेहता, अरबाज खान, मलाइका अरोरा

निर्देशक :
अभिनव कश्यप

संगीत :
साजिद-वाजिद, ललित पंडित

कलाकार :
सलमान खान, सोनाक्षी सिन्हा, अरबाज खान, सोनू सूद, विनोद खन्ना, डिम्पल कपाड़िया, महेश माँजरेकर, ओम पुरी, टीनू आनं
द

सेंसर सर्टिफिकेट : यू/ए * 2 घंटे 6 मिनट


कुछ स्टार्स की अदाएँ दर्शकों को इतनी पसंद आती है कि हर किरदार को वे उसी तरह अभिनीत करते हैं जैसा कि दर्शक देखना चाहते हैं। रजनीकांत चाहे चोर बने या पुलिस उनका अभिनय एक-सा रहता है।

इसी तरह सलमान का भी स्टाइल है। अकड़ कर रहना। बिना एक्सप्रेशन के संवाद बोलना। किसी से नहीं डरना। उनके व्यक्तित्व में एक किस्म की दबंगता है और उसी को ध्यान में रखकर ‘दबंग’ बनाई गई है।

सलमान की ये स्टाइल तभी अच्छी लगती है जब कहानी में दम हो। दूसरे किरदारों को अच्छी तरह से पेश किया गया हो। ‘दबंग’ में सलमान की अदाएँ हैं, लेकिन कहानी ढूँढे नहीं मिलती। हर फ्रेम में सलमान को इतना ज्यादा महत्व दिया गया है कि दूसरे किरदारों को उभरने का मौका नहीं मिलता।

फिल्म के लेखक और डायरेक्टर का ध्यान ऐसे दृश्यों को गढ़ने में रहा कि बस सलमान ही सलमान नजर आए। उन्हें बेहतरीन संवाद बोलने को मिले। हीरोगिरी दिखाने का भरपूर मौका मिला, लेकिन कहानी के अभाव में ये सीन बनावटी नजर आते हैं।

चुलबुल पांडे (सलमान खान) एक पुलिस इंसपेक्टर है जो गुंडों को लूटता है। अपने आपको वह रॉबिनहुड पांडे कहता है। चुलबुल अपनी माँ (डिम्पल कपाड़िया) को बेहद चाहता है, लेकिन अपने सौतेले पिता (विनोद खन्ना) और सौतेले भाई माखनसिंह (अरबाज खान) से चिढ़ता है।

रोजा (सोनाक्षी सिन्हा) पर चुलबुल का दिल आ जाता है। छेदी सिंह (सोनू सूद) एक स्थानीय नेता है जो चुलबुल को पसंद नहीं करता। माँ की मौत के बाद चुलबल के अपने सौतेले भाई और पिता से संबंध खराब हो जाते हैं और इसका लाभ छेदी उठाता है।

वह दोनों भाइयों के बीच की दूरी को और बढ़ाता है। किस तरह माखन और चुलबुल में दूरी मिटती है और वे छेदी से मुकाबला करते हैं यह फिल्म का सार है।

फिल्म की कहानी बेहद कमजोर है। नायक अपने को रॉबिनहुड कहता है लेकिन ऐसे दृश्य गायब हैं जिसमें वह लोगों की मदद कर रहा हो। अपने सौतेले भाई से वह क्यों चिढ़ता है, इसके पीछे भी कोई ठोस वजह नहीं है जबकि उसका भाई कभी उसका बुरा नहीं करता। माखन को उसके माँ-बाप मंदबुद्धि कहते हैं, लेकिन वह होशियार नजर आता है।

__________________________
निर्माता :
हीरू यश जौहर, करण जौहर

निर्देशक :
सिद्धार्थ पी. मल्होत्रा

संगीत :
शंकर-अहसान-लॉय

कलाकार :
काजोल, करीना कपूर, अर्जुन रामपाल, आँचल मुंजाल, दिव्या सोनेचा

सेंसर सर्टिफिकेट : यू * 1 घंटा 59 मिनट



बहुत पहले एक्शन और रोमांटिक फिल्मों के साथ-साथ एक ऐसा दर्शक वर्ग भी होता था जो फैमिली ड्रामा पसंद करता था। फिल्म निर्देशक ऐसे सीन गढ़ते थे कि थिएटर में सिसकने की आवाज आती थी।

इस समय फिल्म देखने वालों में युवा वर्ग का प्रतिशत बहुत ज्यादा है, जो इस तरह की ड्रामेबाजी पसंद नहीं करता। फैमिली ड्रामा पसंद करने वालों को टीवी पर ही बहुत मसाला मिल रहा है। इसलिए फैमिली फिल्में बनना लगभग बंद हो गई हैं। अरसे बाद करण जौहर ‘वी आर फैमिली’ लेकर आए हैं। यह हॉलीवुड फिल्म ‘स्टेपमॉम’ पर आधारित है और इजाजत लेकर, दाम चुकाकर यह फिल्म बनाई गई है।

अमन (अर्जुन रामपाल) और माया (काजोल) के तीन बच्चे हैं और दोनों में तलाक हो चुका है। बच्चे माया के साथ रहते हैं, जो कि परफेक्ट मॉम है। श्रेया (करीना कपूर) अब अमन की जिंदगी में आ चुकी है। श्रेया को अमन अपने बच्चों से मिलवाने ले जाता है, जो उसे नापसंद करते हैं। वे इस बात से नाराज हैं कि उनके डैड उससे शादी कर लेंगे। श्रेया को माया भी खास तवज्जो नहीं देती है।

एक दिन माया को पता चलता है कि उसे घातक बीमारी है। वह ज्यादा दिन की मेहमान नहीं है। बच्चों को माँ की जरूरत है। वह चाहती है कि श्रेया उसकी जगह ले, लेकिन श्रेया को अपने करियर से प्यार है। आखिर श्रेया तैयार होती है और किस तरह से वह बच्चों के दिल में जगह बनाती है यह फिल्म का सार है।

फिल्म की कहानी कुछ इस तरह की है कि आगे क्या होने वाला है इसका अंदाजा आप आसानी से लगा सकते हैं। खास बात यह है कि इमोशन्स डालते हुए दृश्यों की विश्वसनीयता को कायम रखा जाए। इसमें कुछ हद तक निर्देशक सिद्धार्थ पी. मल्होत्रा और लेखक सफल रहे हैं।

__________________________
बैनर :
यशराज फिल्म्स

निर्माता :
आदित्य चोपड़ा

निर्देशक :
प्रदीप सरकार

संगीत :
आर. आनंद

कलाकार :
नील नितिन मुकेश, दीपिका पादुकोण

यू/ए सर्टिफिकेट * 12 रील * 2 घंटे 5 मिनट



‘लफंगे परिंदे’ उन लोगों की कहानी है जो मुंबई की चकाचौंध से दूर तंग गलियों में रहते हैं। जहाँ आदमी ज्यादा और जगह कम है। वाडी या चाल में इनके छोटे-छोटे घर होते हैं। इन गलियों में रहने वाले बच्चे/युवाओं में एक खास किस्म की स्मार्टनेस रहती है।

ऐसा ही एक चिकना नौजवान है नंदू (नील नितिन मुकेश) जिसे वन शॉट नंदू कहा जाता है। वह वहाँ फाइटिंग करता है जहाँ लड़ने वालों पर पैसा लगाया जाता है। आँखों पर पट्टी बाँध नंदू पहले तो खूब मार खाता है, लेकिन बाद में एक ही मुक्के से विरोधी को चारों खाने चित्त कर देता है।

पिंकी पालकर (दीपिका पादुकोण) को स्केट पहनकर डांस करने का शौक है और रियलिटी शो जीतकर नाम कमाना चाहती है। अपराध की दुनिया में नंदू कदम रखता है और पहले ही दिन उसकी कार से एक लड़की टकरा जाती है और वह अंधी हो जाती है। बताने की जरूरत नहीं है कि वह पिंकी ही रहती है। यह बात सिर्फ नंदू को पता रहती है।

आत्मग्लानि से पीड़ित नंदू पिंकी की आँख बनता है और उसका सपना पूरी करने में मदद करता है। लेकिन एक दिन उसका राज खुल जाता है और वह पिंकी की नजरों में गिर जाता है। किस तरह से पिंकी और वह एक होते हैं यह फिल्म का सार है।

मूल रूप से यह एक लव स्टोरी है, जिसकी पृष्ठभूमि में स्ट्रीट फाइटिंग और डांस का तड़का लगाया गया है। साथ में मुंबइया फ्लेवर दिया गया है। ये मुंबई में रहने वाले वो लोग हैं जो गणपति जोर-शोर से मनाते हैं, डांडिया खेलते हैं और तेज धूप में पसीने से लथपथ रहते हैं। शानपट्टी, खोपचे, येड़ा, सटकेला शब्द बोलते हैं। गुलकंद, डीजल और चड्डी जैसे कुछ किरदारों के नाम है।

कहानी को लेकर कई सवाल खड़े किए जा सकते हैं और कही-कही ‘रब ने बना दी जोड़ी’ की भी याद आती है। दरअसल निर्देशक प्रदीप सरकार ने सारा फोकस नंदू और पिंकी की लव स्टोरी पर किया है कि किस तरह दोनों एक-दूसरे के करीब आते हैं और दोनों में प्यार के बीज अंकुरित होते हैं।

यह हिस्सा उन्होंने अच्छे तरीके से फिल्माया और दर्शकों को बाँधकर रखा है। पिंकी, नंदू और उनके दोस्तों के बीच कई ऐसे दृश्य हैं, जो भरपूर मनोरंजन करते हैं। जैसे नंदू का स्केटिंग सीखने की कोशिश करना, दोनों का सिनेमा देखने जाना।

लेकिन कहानी के अन्य पहलूओं जैसे एक्सीडेंट के बाद पुलिस का नंदू तक पहुँचना या रियलिटी शो में पिंकी का विजेता बनना जैसे मुद्दों को निर्देशक ने हल्के से लिया है। इन्हें किसी तरह निपटाया गया है। यहाँ कहानी भी कमजोर पड़ती है और निर्देशन भी। इसके बावजूद भी ‍फिल्म देखते समय इसलिए ठीक लगती है क्योंकि नंदू-पिंकी की प्रेम कहानी को अच्छा खासा फुटेज दिया गया है।

नील नितिन मुकेश और दीपिका पादुकोण ने भले ही लोकप्रियता हासिल कर ली हो, लेकिन अभिनय के कई पाठ इन्हें अभी सीखना है। नील के अभिनय में उनकी पिछली रिलीज फिल्मों के मुकाबले सुधार नजर आता है।

दीपिका सुंदर लगी हैं, लेकिन दृष्टिहीन लड़की का रोल उन्होंने ऐसे निभाया मानो उन्हें सब कुछ दिख रहा हो। चूँकि कहानी में बताया गया है कि उन्हें दिखाई नहीं दे रहा है इसलिए हमें ये मानना पड़ता है, वरना दीपिका के अभिनय से कही भी ये बात नजर नहीं आती है कि उन्हें नजर नहीं आ रहा है। नंदू के दोस्तों और पियूष मिश्रा का अभिनय स्वाभाविक है। छोटे से रोल में केके मेनन भी हैं।

आर आनंद का संगीत फिल्म का प्लस पाइंट है। कुछ गीत अच्छे बन पड़े हैं और इनका फिल्मांकन भी बढ़िया है। स्वानंद किरकिरे ने उम्दा गीत लिखे हैं। एन नटराजन सुब्रमण्यम की सिनेमेटोग्राफी आँखों को अच्छी लगती है। संवाद कई बार गुदगुदाते हैं।

ज्यादा उम्मीद से ‘लफंगे परिंदे’ न देखी जाए तो यह अच्छी लग सकती है।

__________________________
बैनर :
अनिल कपूर फिल्म्स कंपनी, पीवीआर पिक्चर्स

निर्माता :
अनिल कपूर, अजय बिजली, संजय बिजली, रिया कपूर

निर्देशक :
राजश्री ओझा

संगीत :
अमित त्रिवेदी

कलाकार :
अभय देओल, सोनम कपूर, सायरस साहूकर, अरुणोदय सिंह, इरा दुबे, अमृता पुरी, लिसा हेडन, युरी सूरी, एम.के. रैना


घंटे 11 मिनट * 14 रील



‘आयशा’ जेन ऑस्टिन के उपन्यास ‘एम्मा’ पर आधारित है जो उन्होंने लगभग 200 वर्ष पूर्व (सन् 1815 में) लिखा था। वर्तमान दौर के मुताबिक बदलाव और भारतीयकरण किया गया है, लेकिन इस बात का ध्यान रखने की भी कोशिश की गई है कि उपन्यास की आत्मा के साथ छेड़छाड़ नहीं हो।

दिल्ली में रहने वाली आयशा (सोनम कपूर) मैच मेकर है और ये उसका शौक है। दूसरों के मामले में वह हद से ज्यादा दखल देती है। शैफाली (अमृता पुरी) एक बहनजी टाइप लड़की है, जिसकी जोड़ी वह रणधीर गंभीर (सायरस साहूकार) के साथ जमाने की कोशिश करती है। इस काम में पिंकी (इरा दुबे) नामक उसकी सहेली मदद करती है।

शैफाली के प्रति रणधीर आकर्षित हो इसके लिए आयशा मिडिल क्लास गर्ल शैफाली का हुलिया बदल देती है ताकि वह हॉट नजर आए। लेकिन आयशा का यह प्रोजेक्ट तब फेल हो जाता है जब रणधीर उसे प्रपोज करता है। आयशा उसे ठुकरा देती है तो रणधीर को पिंकी अच्छी लगने लगती है।

इसके बाद वह कई जोडि़याँ जमाने की कोशिश करती है, लेकिन उसे सफलता नहीं मिलती है और सबसे वह बुराई मोल ले लेती है। अंत में जब वह अकेली रह जाती है तब उसे अहसास होता है कि जोड़ी जमाई नहीं जा सकती है।

उपन्यास का फिल्मीकरण करना मुश्किल काम है और ये बात ‘आयशा’ में भी महसूस होती है। इमोशंस खुलकर सामने नहीं आ पाते हैं। प्यार के मामले में ज्यादातर किरदार कन्फ्यूज नजर आते हैं। पूरी फिल्म में आयशा और अर्जुन (अभय देओल) लड़ते रहते हैं, लेकिन फिल्म के अंत में आयशा को अचानक महसूस होता है कि वह अर्जुन को चाहती है। शायद इस डर से वह अर्जुन को अपना लेती है क्योंकि उसके सामने कोई विकल्प नहीं था।

स्क्रीनप्ले कुछ इस तरह लिखा गया है कि फिल्म जरूरत से ज्यादा लंबी हो गई है और कहानी धीमी रफ्तार से आगे बढ़ती है।

फिल्म के सारे कैरेक्टर्स उस वर्ग का प्रतिनिधित्व करते हैं जिनके पास पैसों की कमी नहीं है। पार्टियाँ, क्लब, पिकनिक, ब्यूटी पॉर्लर, शादियाँ, फैशन, स्टाइलिंग और गॉसिपिंग के इर्दगिर्द उनका जीवन घूमता है। आयशा को भी कुछ काम नहीं है इसलिए वह मैच मेकिंग के लिए लोगों को ढूँढती रहती है ताकि उसकी लाइफ में मसाला रहे। उच्च वर्ग की लाइफ स्टाइल को अच्छी तरह से दिखाया गया है।

फिल्म की निर्देशक राजश्री ओझा ने स्क्रिप्ट की बजाय स्टाइलिंग पर ज्यादा ध्यान दिया है। यदि वे थोड़ा ध्यान स्क्रिप्ट पर भी देती तो फिल्म बेहतरीन बन सकती थी। उन्होंने कलाकारों से अच्छा अभिनय करवाया। सारे किरदारों और वातावरण को बेहतरीन तरीके से पेश किया गया है। स्टाइलिंग के मामले में फिल्म लाजवाब है। ड्रेसेस, लाइफ स्टाइल, एसेसरीज़, रंगों का संयोजन आँखों को सुकून देते हैं। कास्ट्यूम डिजाइनर्स पर्निया कुरैशी और कुणाल रावल का काम उल्लेखनीय हैं।

फिल्म का संगीत प्लस पाइंट है। अमित त्रिवेदी ने अच्छी धुनें बनाई हैं और ‘आयशा’ तथा ‘गल ‍मीठी मीठी बोल’ हिट हो चुके हैं। डिएगो रॉड्रिग्ज की सिनेमॉटोग्राफी फिल्म को रिच लुक देती है। संवाद चुटीले हैं।

फीमेल एक्टर्स का फिल्म में दबदबा है। सोनम कपूर पूरी फिल्म में छाई रहीं। अभय देओल के लिए अवसर कम थे, लेकिन वे अपना असर छोड़ने में कामयाब रहे। इरा दुबे, अमृता पुरी, सायरस, अरुणोदय सिंह भी किसी से कम नहीं रहे।

‘आयशा’ को गुड फिल्म की बजाय गुड लुकिंग फिल्म कहना बेहतर होगा।

__________________________
बैनर :
एस.के. फिल्म्स इंटरप्राइजेस

निर्माता :
सुरिंदर कपूर

निर्देशक :
सतीश कौशिक

संगीत :
हिमेश रेशमिया

कलाकार :
करीना कपूर, शाहिद कपूर, सतीश शाह, डेलनाज़ पॉल, आरती छाबड़िया, किरण खेर, हिमानी शिवपुरी, सतीश कौशिक

यू/ए सर्टिफिकेट * 16 रील * 2 घंटे


आखिरकार 6 वर्ष बाद ‘मिलेंगे-मिलेंगे’ को सिनेमाघरों से मिलने का मौका मिल ही गया और इसके लिए निर्माता बोनी कपूर ने दोस्तों के साथ दुश्मनों का भी शुक्रिया अदा किया है। यह फिल्म 6 वर्ष पहले भी रिलीज हुई होती तो भी कोई फर्क नहीं पड़ता क्योंकि फिल्म की कहानी वर्षों पुरानी लगती है।

फिल्म की हीरोइन ड्रेसेस और लुक से तो आधुनिक है, ले‍किन सोच के मामले में वह कुछ ज्यादा ही रूढ़िवादी है। जब उसका प्रेमी उसके साथ धोखा करता है तो वह उससे संबंध तोड़ लेती है।

प्रेमी माफी माँगता है तो वह पचास रुपए के नोट पर प्रेमी से उसका नाम और फोन नंबर लिखवाकर बाजार में चला देती है और कहती है कि भाग्य में होगा तो वह पचास का नोट उसके पास वापस आएगा और वह उसे स्वीकार लेगी।

अपना नाम और फोन नंबर वह किताब पर लिखकर बाजार में बेच देती है। अगर किस्मत में मिलना लिखा होगा तो प्रेमी के पास किताब पहुँच जाएगी। भाग्य पर उसे इतना ज्यादा यकीन है।

फिल्म के एक सीन में यही हीरोइन कहती है कि उसे भाग्य या भविष्यवाणी पर विश्वास नहीं है, लेकिन एक टैरो कार्ड रीडर से मिलने के बाद उसकी सोच में इतना परिवर्तन आता है कि वह जरूरत से ज्यादा भाग्य पर विश्वास करने लगती है। करीना कपूर के किरदार को इतना बेवकूफ बताया गया है कि वह अपने प्रेमी का पूरा नाम तक नहीं जानती।

प्रिया (करीना कपूर) ऐसे लड़के से शादी करना चाहती है जो सिगरेट और शराब नहीं पीता हो। झूठ नहीं बोलता हो। बैंकॉक के यूथ फेस्टिवल में उसकी मुलाकात इम्मी (शाहिद कपूर) से होती है जिसमें ये तमाम बुराइयाँ हैं। उसके हाथ प्रिया की डायरी लगती है और वह प्रिया के सामने अपने आपको उसी तरह पेश करता है।

जब उसे अहसास होता है कि प्रिया उसे सच्चा प्यार करती है तो उसे अपनी गलती का अहसास होता है। वह अपने को बदलने की सोचता है, लेकिन उसके पहले ही उसकी चोरी पकड़ी जाती है। प्रिया उससे अलग हो जाती है और उनका मिलना होगा या नहीं उसे भाग्य पर छोड़ देती है।

तीन वर्ष बीत जाते हैं। दोनों की शादी होने वाली है, लेकिन एक-दूसरे को वे भूला नहीं पाते। प्रिया को पचास के नोट की तलाश रहती है और इम्मी को किताब की ताकि वे एक-दूसरे तक पहुँच सके। वे एक-दूसरे को भी ढूँढने की कोशिश करते हैं।

ढूँढने के खेल में फिल्म एक बार फिर कमजोर नजर आती है। अब किसी को तलाशना कठिन नहीं है। गूगल, इंटरनेट, ईमेल, फेसबुक आदि की मदद ली जा सकती है। मोबाइल है। अखबारों में विज्ञापन छपवाए जा सकते हैं। लेकिन दोनों प्रेमी बाबा आदम के जमाने के तरीके अपनाते रहते हैं। कई संयोग होते हैं और हैप्पी एंडिंग के साथ फिल्म खत्म होती है।

लेखक शिराज अहमद ने कई छोटी-मोटी बातों का ध्यान रखा है तो कई बड़ी-बड़ी ग‍लतियाँ कर गए, खासकर फिल्म के दूसरे हिस्से में। कई जगह लेखक ने अपने मुताबिक सीन लिखे हैं। कॉपी-किताब हाथ में लेकर वर्षों पहले स्टूडेंट कॉलेज जाते थे। लेकिन एक सीन में करीना कपूर की चुराई हुई डायरी वापस करना है इसलिए सारे विद्यार्थियों के हाथों में कॉपी-किताब दिखा दी गई हैं।

सतीश कौशिक का निर्देशन अच्छा है और उन्होंने स्क्रिप्ट की कमियों के बावजूद फिल्म को मनोरंजक तरीके से पेश किया है, जिससे बोरियत नहीं होती है। हालाँकि एक निर्देशक होने के नाते उन्हें लेखन की कमियों पर ध्यान देना था।

अभिनय के मामले में शाहिद कपूर कमजोर लगे। तीन-चार एक्सप्रेशन्स से उन्होंने पूरी फिल्म में काम चलाया। करीना कपूर का अभिनय उम्दा है, हालाँकि उनके कैरेक्टर को ठीक से पेश नहीं किया गया है। शाहिद-करीना की कैमेस्ट्री उम्दा है। आरती छाबरिया के लिए करने को ज्यादा कुछ नहीं था। सतीश शाह का भी ठीक से उपयोग नहीं किया गया।

एडिटिंग बेरहमी से की गई है और कई सीन अधूरे से लगते हैं। हिमेश रेशमिया ने एक-दो गीत सुनने लायक बनाए हैं।

कुल मिलाकर ‘मिलेंगे मिलेंगे’ एक औसत दर्जे की फिल्म है।

__________________________
बैनर :
मद्रास टॉकीज

निर्माता-निर्देशक :
मणिरत्नम

गीत :
गुलजार

संगीत :
एआर रहमान

कलाकार :
अभिषेक बच्चन, ऐश्वर्या राय, विक्रम, गोविंदा, निखिल द्विवेदी, रवि किशन

यू सर्टिफिकेट * 16 रील * 2 घंटे 18 मिनट



दो सप्ताह पहले हमने महाभारत से प्रेरित ‘राजनीति’ देखी और इस सप्ताह रामायण को आधुनिक संदर्भों से जोड़कर मणिरत्नम ने ‘रावण’ बनाई है। फिल्म शुरू होती है रामायण के उस किस्से से जिसमें सीता का रावण अपहरण कर लेता है। बीरा (अभिषेक बच्चन) जिसे हम रावण कहें या रॉबिन हुड (फिल्म में भी यह प्रश्न किया गया है) देव (विक्रम) की पत्नी रागिनी (ऐश्वर्या राय) का अपहरण कर उसे घने जंगलों में ले जाता है। विक्रम को हम राम के किरदार से जोड़ सकते हैं, जो एक हनुमाननुमा किरदार (गोविंदा) और अपनी सेना (पुलिस वाले) के साथ अपनी सीता को छुड़ाना चाहता है।

दरअसल रामायण का यह प्रसंग मणिरत्नम ने सीता के नजरिये से दिखाया है। यह एक नया और बेहतरीन एंगल है, लेकिन मणि इसे ठीक तरह से प्रस्तुत नहीं कर सके। चौदह दिन तक बीरा के साथ रहने पर रागिनी को अहसास होता है कि जिसे वह रावण समझ रही है वो इतना बुरा नहीं है। उसके अंदर भी राम है और अपने पति जिसे वह भगवान का दर्जा देती है, कहीं ना कहीं गलत है। अच्छाई के पाले से निकलकर जब वह बुराई के साथ खड़ी होती है जो दोनों को विभाजित करने वाली लाइन उसके लिए धुँधली होती जाती है। इस बात को ठीक जस्टिफाई करने के लिए जो घटनाएँ पेश की गई हैं वे कमजोर हैं।

रागिनी का बीरा अपहरण क्यों करता है? क्योंकि पुलिस वालों ने उसी दिन उसे पकड़ने की कोशिश की जिस दिन उसकी बहन की शादी थी। बीरा भाग निकला तो मंडप से पुलिस वाले उसकी बहन को ही उठा ले गए और उसके साथ बलात्कार किया। बहन ने आत्महत्या कर ली और बीरा बदले की आग से सुलग उठा। ठीक है बीरा के साथ बुरा हुआ। लेकिन क्या वह सही कर रहा है? वह भी तो कई निर्दोष पुलिस वालों की जान ले रहा है।

इंटरवल तक रागिनी की नजरों में देव हीरो है, लेकिन उसकी नजरों में वह विलेन इसलिए बन जाता है क्योंकि वह बीरा को मारने की कोशिश कर रहा है। जबकि बीरा एक मुजरिम है। क्लायमैक्स में जरूर वह ऐसी बात करता है, जिससे वह बुरा बनता है।

रागिनी को पाने के बाद वह उससे पूछता है कि क्या उसे बीरा ने इन चौदह दिन और चौहद रातों में एक बार भी नहीं छुआ। जब रागिनी इससे इंकार करती है तो वह पोलिग्राफ टेस्ट (सीता की अग्निपरीक्षा) करने के लिए कहता है। हालाँकि वह बीरा को मारने के लिए ऐसा करता है क्योंकि उसे पता रहता है कि उसकी इस हरकत के कारण उसे छोड़ रागिनी, बीरा से मिलने जरूर जाएगी। इस सीन के जरिये मणि ने दिखाने की कोशिश की है सीता को अग्निपरीक्षा के लिए कहना सही नहीं माना जा सकता है। इस घटनाक्रम के कारण क्लाइमैक्स अच्छा बन पड़ा है। जहाँ तक नक्सलवाद की बात है तो उसे सतही तरीके से मणि ने छुआ है और उनका पक्ष दिखाने की कोशिश की है।

फिल्म पहले घंटे में काफी धीमी गति से आगे बढ़ती है और रागिनी का अपहरण बीरा ने क्यों किया है, यह बताने में उन्होंने लंबा समय लिया है। हालाँकि उन्होंने बीच-बीच में कुछ संकेत दिए हैं, इसके बावजूद कहानी आगे नहीं खिसकती। दूसरे हाफ में घटनाक्रम तेजी से घटते हैं।

मणिरत्नम शॉट को बेहतरीन तरीके से फिल्माते हैं और ‍’रावण’ में भी कुछ उम्दा शॉट्स नजर आते हैं। प्रकृति का उन्होंने अच्छा उपयोग किया है। धूप, हरे-भरे घने जंगल, नदी, झरने, बारिश, धुँध उभरकर इस फिल्म में नजर आते हैं। इसके लिए सिनेमाटोग्राफर संतोष सिवन और मणिकांदन की भी तारीफ की जानी चाहिए जिन्होंने बेहतरीन काम किया है।

अभिषेक बच्चन के पास एक बेहतरीन अवसर था, जिसका वे पूरा लाभ नहीं उठा पाए। कई दृश्यों में उनका लाउड अभिनय अच्छा लगता है, लेकिन कई जगह ओवर एक्टिंग लगती है। वे अपने चरित्र के अनुरुप खौफ पैदा नहीं कर पाए।

कम मेकअप में भी ऐश्वर्या राय सुंदर लगती हैं और पूरी फिल्म में उनका अभिनय सबसे उम्दा है। डर, गुस्से और प्यार को उन्होंने अच्छे तरह अभिव्यक्त किया है। विक्रम के किरदार के साथ न्याय नहीं किया गया है और उन्हें साइड हीरो बना दिया गया। गोविंदा और रवि किशन ने उम्दा अभिनय किया है और यदि उन्हें ज्यादा फुटेज दिए जाते है तो बेहतर होता। फिल्म का संगीत लोकप्रिय नहीं हो पाया है, लेकिन गानों का फिल्मांकन उम्दा है। फिल्म के संवाद औसत हैं।

‘रावण’ की परत में कई अर्थ छिपे हैं। उनसे सहमति या असहमति के आधार पर ‍ही फिल्म को आप अच्छा या बुरा कह सकते हैं।

__________________________
निर्देशक :
माइक नेवेले

कलाकार :
जेक जिलेनहाल, जेमा आरर्टन, बेन किंग्सले, अल्फ्रेड मोलिना, रोनाल्ड पिकअप

यू/ए * 1 घंटा 56 मिनट



वीडियो गेम पर आधारित ’प्रिस ऑफ पर्शिया’ की कहानी भारतीय दर्शकों को पसंद आ सकती है क्योंकि इसमें बहादुर राजकुमार है, खूबसूरत राजकुमारी है, सुल्तान बनने के लिए साजिश है और दुनिया को नष्ट होने से बचाने के लिए मजबूत इरादे हैं।

दास्तान (जेक जिलेनहाल) की बहादुरी से प्रभावित होकर पर्शिया के सुल्तान (रोनाल्ड पिकअप) ने उसे अपना बेटा बना लिया। सुल्तान के बेटों से दास्तान की नहीं बनती। उसे अपने अंकल और सुल्तान के भाई निजाम (बेन किंग्सले) पर विश्वास है जो खुद सुल्तान बनना चाहता है।

निजाम उस खंजर की तलाश में है, जिसके जरिये वह अतीत में जाकर घटनाक्रम को बदल खुद सुल्तान बनना चाहता है। वो खंजर एक पवित्र शहर की राजकुमारी तामिना (जेमा आर्टरटन) के पास है। ‍निजाम उस शहर पर दास्तान के साथ हमला करता है।

एक साजिश के तहत वो सुल्तान की हत्या कर देता है और इसका दोष दास्तान पर आता है। तामिना के साथ मिलकर दास्तान न केवल अपने आपको बेगुनाह साबित करता है बल्कि वो उस खंजर की रक्षा भी करता है जिसे निजाम पाना चाहता है।

इस कहानी को निर्देशक माइक नेवेल ने हल्के-फुल्के अंदाज में पेश किया है। फिल्म का हीरो लाइट मूड में रहता है जिसका असर फिल्म पर भी नजर आता है और वो बोझिल नहीं लगती।

यदि खंजर और उसकी रक्षा वाले दृश्यों को ठीक से एडिट किया जाता तो दर्शकों को बोर होने से बचाया जा सकता था। ये दृश्य बेहद लंबे हैं और इनमें दोहराव भी है। साथ ही इनमें स्पेशल इफेक्ट्‍स भी कुछ खास नहीं है। स्पेशल इफेक्ट्‍स की कमियाँ क्लाइमैक्स में भी उजागर होती हैं।

चूँकि फिल्म की कहानी में वर्षों पुराना समय दिखाया गया है इसलिए तलवारबाजी, तीर कमान, साँप और घोड़ों का उपयोग जमकर किया गया है। नवीनता नहीं होने के बावजूद फिल्म का एक्शन अच्छा लगता है। फिल्म में भव्यता नजर नहीं आती है और सेट नकली लगते हैं।

सेसो और शेख अमर (एल्फ्रेड मोलिना) के किरदार बीच-बीच में आकर हँसने का अवसर देकर दर्शकों को राहत प्रदान करते हैं।

दास्तान बने जेक जिलेनहाल ने एक जिमनास्ट की तरह एक्शन किए हैं। अभिनय के लिहाज से भी उनका काम ठीक है। जेमा आर्टरटन ने एक राजकुमारी के घमंड को बेहतरीन तरह से पेश किया है। प्रिंस और प्रिंसेस के बीच की कैमेस्ट्री जेमा और जेक की जोड़ी में नजर आती है। बेन किंग्सले के अभिनय को देख ऐसा लगता है जैसे उन्होंने बेमन से काम किया हो।

कुल मिलाकर ‘प्रिंस ऑफ पर्शिया : द सेंड्‍स ऑफ टाइम’ लंबे समय तक याद रखी जाने वाली फिल्म न होकर टाइम पास मूवी है।

__________________________
बैनर :
संजय गोधावत ग्रुप, परसेप्ट पिक्चर कंपनी

निर्देशक :
प्रियदर्शन

कलाकार :
दर्शील सफारी, अतुल कुलकर्णी, रितुपर्णा सेनगुप्ता, जिया वस्तानी

यू सर्टिफिकेट * 1 घंटा 55 मिनट * 14 रील



‘बम बम बोले’ माजिद मजिदी की 1997 में बनी ‘चिल्ड्रन ऑफ हेवन’ का भारतीय संस्करण है। माजिद ने साधारण कहानी को इस खूबी से परदे पर पेश किया कि यह फिल्म विश्व सिनेमा में असाधारण मानी जाती है।

जिन लोगों ने ‘चिल्ड्रन ऑफ हेवन’ देखी है, उन्हें ‘बम बम बोले’ पसंद नहीं आएगी क्योंकि प्रियदर्शन उस फिल्म के निकट भी नहीं पहुँच पाए हैं। हकीकत तो ये है कि प्रियन अपने श्रेष्ठ स्तर तक भी नहीं पहुँच पाए हैं। जो इमोशन्स और रियलिटी ‘चिल्ड्रन ऑफ हेवन’ में नजर आती है वो ‘बम बम बोले’ में से नदारद है।

कहानी है पिनू (दर्शील सफारी) और रिमझिम (जिया) की जो अपने पिता खोगीराम (अतुल कुलकर्णी) और माँ (रितुपर्णा सेनगुप्ता) के साथ ऐसे इलाके में रहते हैं जहाँ आतंकवादियों का दबदबा है।

खोगीराम की आर्थिक हालत बहुत खराब है और किसी तरह उनके घर का खर्चा चलता है। वह अपने बच्चों को अच्छे स्कूल में डालता है ताकि वे डॉक्टर या इंजीनियर बन सके।

रिमझिम के पास सैंडल की एकमात्र जोड़ी है, जिन्हें पिनू गुमा देता है। पिनू जानता है कि उसे डाँट पड़ेगी, लेकिन इससे भी ज्यादा उसे और उसकी बहन को इस बात की फिक्र है कि उनके पिता इस हालत में नहीं है कि नए जूते उन्हें दिला सके।

रिमझिम सुबह स्कूल जाती है इसलिए पिनू उसे अपने जूते दे देता है। उसकी छुट्टी होने के बाद वह जूते पहनकर रोजाना दौड़कर अपने स्कूल जाता है। उसे देरी से पहुँचने पर डाँट भी पड़ती है।

इसी बीच पिनू को पता चलता है कि इंटरस्कूल मैराथन होने वाली है, जिसमें एक इनाम एक जोड़ी जूते भी हैं। पिनू इसमें हिस्सा लेता है ताकि वह अपनी बहन के लिए जूते जीत सके।

अभावग्रस्त बच्चे किस तरह बहुत जल्दी परिपक्व हो जाते हैं और अप्रत्यक्ष रूप से अपने माता-पिता का दु:ख-दर्द कम करने की कोशिश करते हैं यह बात इस कहानी में सूक्ष्मता से कही गई है। शाइनिंग इंडिया की चकाचौंध में खोए लोगों को यह जानकर आश्चर्य होगा कि आज भी करोड़ों ऐसे बच्चे हैं जिनके लिए एक जोड़ी जूते या चप्पल सपना है।

आउट ऑफ फॉर्म प्रियदर्शन ने कहानी को इस तरह से पेश किया है कि ज्यादातर जगह बनावटीपन झलकता है। दोनों बच्चों की परेशानियों को दर्शक महसूस नहीं कर पाता। फिल्म को बेवजह लंबा किया गया है (खासतौर पर आतंकवाद वाला एंगल), जिससे दूसरे हॉफ में कहानी बेहद धीमी गति से आगे बढ़ती है। दो गानों को जबरदस्ती ठूँसा गया है।

फिल्म के सभी कलाकारों ने बेहतरीन काम किया है। अतुल कुलकर्णी ने एक आम आदमी की परेशानियों को अच्छी तरह पेश किया है, जबकि रितुपर्णा को ज्यादा अवसर नहीं मिले। दर्शील सफारी ने कठिन रोल को अच्छी तरह निभाया है और जिया वस्तानी की मासूमियत दिल को छूती है। फिल्म का संगीत निराशाजनक है।

‘बम बम बोले’ एक औसत फिल्म है, लेकिन प्रियदर्शन को इस बात के लिए बधाई दी जा सकती है कि उन्होंने दो बच्चों को केंद्र बनाकर फिल्म बनाने का साहस किया।

__________________________
बैनर :
नाडियाडवाला ग्रेंडसन एंटरटेनमेंट, इरोज एंटरटेनमेंट

निर्माता :
साजिद नाडियाडवाला

निर्देशक :
साजिद खान

संगीत :
शंकर-अहसान-लॉय

कलाकार :
अक्षय कुमार, लारा दत्ता, दीपिका पादुकोण, जिया खान, रितेश देशमुख, अर्जुन रामपाल, रणधीर कपूर, चंकी पांडे, बोमन इरानी, मलाइका अरोरा, लिलेट दुबे

यू/ए सर्टिफिकेट * 2 घंटे 35 मिनट



सत्तर और अस्सी के दशक में बनने वाली कमर्शियल फिल्मों से साजिद खान बेहद प्रभावित हैं और इसीलिए ‘हाउसफुल’ की शुरुआत में उन्होंने उस दौर के दिग्गज डायरेक्टर्स हृषिकेश मुखर्जी, मनमोहन देसाई, प्रकाश मेहरा, फिरोज खान आदि को याद किया है। निश्चित रूप से ये निर्देशक बेहतरीन फिल्में बनाते थे, जो आज भी बड़े चाव से ‍देखी जाती
है
ं। मनोरंजन इनकी पहली प्राथमिकता रहती थी। साजिद फिल्म को सिर्फ एंटरटेनमेंट का मीडियम मानते हैं, लेकिन मनोरंजन के लिए अच्छी स्टोरी, कसा हुआ स्क्रीनप्ले, मधुर संगीत आवश्यक शर्तें हैं जिस पर बेहतरीन फिल्म देने वाले ये डायरेक्टर्स ध्यान देते थे। ‘हाउसफुल’ में साजिद ने इन बातों को हल्के-से लिया है, जिससे फिल्म उतनी प्रभावी नहीं बन पाई है।

‘हाउसफुल’ की कहानी में नयापन नहीं है। मिस्टेकन आइडेंटिटिस पर कई फिल्में आ चुकी हैं। चलिए, एंटरटेनमेंट के लिए कहानी को इग्नोर कर देते हैं, लेकिन फिल्म के स्क्रीनप्ले में वो कसावट नहीं है कि दर्शक सब कुछ भूलकर सिर्फ ठहाके लगाते रहे।

कुछ दृश्य ऐसे हैं जो हँसाते हैं, लेकिन ऐसे सीन भी हैं जिनमें चेहरे पर मुस्कान भी नहीं आती। कॉमेडी के नाम पर साजिद ने उन चिर-परिचित दृश्यों को दोहराया है जिन्हें हम सैकड़ों फिल्मों में देख चुके हैं। जैसे- हीरोइन के कमरे में अचानक उसके पिता का आ जाना और डर के मारे हीरो का पलंग के नीचे छिप जाना, रजाई ओढ़ कोई और सोया है और उसे हीरोइन समझकर हीरो का प्यार का इजहार करना, होमोसेक्सुएलिटी को लेकर चिर-परिचित दृश्य या संता-बंता के सुने-सुनाए जोक्स, इन्हें देख अभी भी हँसी आती है, लेकिन जब इतना बड़ा सेटअप है, साजिद के बड़े-बड़े दावे हैं, तो उम्मीद का ज्यादा होना स्वाभाविक है।

कहानी है मकाऊ में रहने वाले आरुष (अक्षय कुमार) की, जो पनौती है। कैसिनो में आपकी बगल में बैठ जाए तो आप हारने लगे। कैसिनो वाला उसे इसके ही पैसे देता है ताकि उसका कैसिनो फायदे में रहे। पता नहीं उसे बदकिस्मत कहा जाए या नहीं क्योंकि उसके पास नौकरी तो है और साथ में गर्लफ्रेंड पूजा (मलाइका अरोरा खान) भी। लेकिन पूजा भी उसे पनौती मान छोड़ देती है और वह नौकरी को लात मार देता है।

मकाऊ से वह लंदन में रहने वाले अपने दोस्त बॉब (रितेश देशमुख) के यहाँ जाता है, जो वेटर है और अपनी पत्नी हेतल (लारा दत्ता) के साथ रहता है। हेतल के पिता बटुक पटेल (बोमन ईरानी) बेटी से खुश नहीं है क्योंकि उसने अपनी मर्जी से शादी कर ली है।

आरुष का मानना है कि जिस दिन उसे सच्चा प्यार मिलेगा उसकी सोई किस्मत जाग जाएगी। बॉब का बॉस किशोर समतानी (रणधीर कपूर) अपनी बेटी देवकी (जिया खान) की शादी एक भारतीय लड़के से करना चाहता है और आरुष में उसे सारी योग्यताएँ नजर आती हैं। आरुष और देवकी की शादी हो जाती है, लेकिन शादी के बाद आरुष को पता चलता है कि देवकी का एक बॉयफ्रेंड है और शादी केवल उसने अपने पिता की दौलत पाने के लिए की है। वह उससे डाइवोर्स चाहती है।

आरुष आत्महत्या करने जाता है, लेकिन उसे सेंडी (दीपिका पादुकोण) बचा लेती है और दोनों में इश्क हो जाता है। सेंडी का भाई (अर्जुन रामपाल) पुलिस वाला है और सख्त मिजाज का है। वह शादी के पहले आरुष को परखना चाहता है।

उधर हेतल अपने पिता को झूठ बोलती है कि उसका पति पैसे वाला है और उसका एक बच्चा भी है। बच्चे को देखने की आस में उसके पिता गुजरात से लंदन आ जाते हैं। आरुष, सेंडी, हेतल और बॉब मिलकर एक आलीशान घर किराए से लेते हैं।

झूठ बोलने के कारण कुछ गलतफहमियाँ ऐसी पैदा होती हैं कि हेतल के पिता आरुष को ही उसका पति समझ लेता है। परिस्थिति तब और बिगड़ जाती है जब सेंडी का भाई भी आ धमकता है। एक झूठ छिपाने के लिए कई झूठ बोलना पड़ते हैं और हास्यास्पद परिस्थितियाँ उत्पन्न होती हैं।

फिल्म के शुरुआती दृश्य बेहद मामूली हैं। आरुष बदकिस्मत है, लेकिन कई दृश्य उसे मूर्ख साबित करते हैं। एंटरटेनमेंट का ग्राफ बहुत समय बाद ऊँचा तब उठता है जब बोमन और अर्जुन रामपाल की एंट्री होती है। फिल्म का क्लायमैक्स ऐसा है कि पसंद और नापसंद करने वाले लोगों की संख्या बराबर रहेगी।

साजिद खान ने एंटरटेनमेंट के नाम पर कुछ ज्यादा ही छूट ले ली है। उनके काम में नयापन नहीं है। रितेश और लारा के बच्चे वाली बात वे बाद में भूल ही गए। अक्षय कुमार के कैरेक्टर को उन्होंने थोड़ा दब्बू पेश किया है जो उनके फैंस को शायद ही पसंद आए। फिल्म को उन्होंने अश्लीलता और फूहड़ता से बचाए रखा, इसके लिए उनकी तारीफ की जा सकती है।

फिल्म के गाने सिर्फ देखते समय ही अच्छे लगते हैं। ‘आई डोंट नो’, ‘पापा जग जाएगा’ और ‘अपनी तो जैसे-तैसे’ की कोरियोग्राफी उम्दा है।

अक्षय कुमार ने कैरेक्टर के मुताबिक सीधा-सादा बनने की कोशिश की है, लेकिन उनके प्रयास नजर आते हैं। फिर भी कुछ दृश्यों में उन्होंने अपने अभिनय के बल पर ही हँसाया है।

रितेश देशमुख और बोमन ईरानी का पूरा उपयोग नहीं हुआ है। अर्जुन रामपाल हैंडसम नजर आए। दीपिका पादुकोण, लारा दत्ता और जिया खान को ग्लैमरस तरीके से पेश किया गया। एक्टिंग में दीपिका भारी पड़ी। रणधीर कपूर अरसे बाद स्क्रीन पर दिखाई दिए।

कुल मिलाकर ‘हाउसफुल’ में उम्मीद के मुताबिक धमाल तो नहीं है, लेकिन टाइमपास हो जाए इतना मसाला तो है।

__________________________
निर्माता :
निखिल पंचामिया

निर्देशक :
कबीर सदानंद

संगीत :
संदेश शांडिल्य

कलाकार :
डिम्पल कपाड़िया, नाना पाटेकर, सुनील शेट्टी, विद्या मालवदे, अंजना सुखानी, रेहान खान, मोहनीश बहल


यू सर्टिफिकेट * 2 घंटे 14 मिनट



‘तुम मिलो तो सही’ तीन कपल्स की कहानी है, जो उम्र के अलग-अलग मोड़ पर हैं और जिनके लिए प्यार के मायने अलग-अलग हैं। इन तीनों की अलग-अलग कहानियाँ हैं, जिन्हें आपस में एक-दूसरे से जोड़ा है।

फिफ्टी प्लस नाना और डिम्पल अपनी-अपनी जिंदगी जी रहे हैं। नाना को ऑफिस से इसलिए निकाल दिया गया है कि कम्प्यूटर के युग में टाइपराइटर का क्या काम। उसे युवाओं से शिकायत है कि वे बूढ़ों की तुलना में अपने आपको होशियार क्यों मानते हैं। क्या बूढ़ा होते ही आदमी बेकार हो जाता है। उसके अंदर गुस्सा भरा हुआ है।

दूसरी ओर डिम्पल एक कैफे चलाती है और जिंदगी का पूरा मजा लेती हैं। इन दोनों की कहानी को निर्देशक ने बेहतरीन तरीके से पेश किया है और इस कहानी को खास बनाने में नाना पाटेकर और डिम्पल कपा‍ड़िया की एक्टिंग का भी अहम योगदान है। पारसी दिलशाद और तमिल सुब्रमण्यम के कैरेक्टर को दोनों ने जिया है।

दूसरी कहानी है सुनील शेट्टी और विद्या मालवदे की। थर्टी प्लस के ये पति-पत्नी लाइफ के प्रेशर को ठीक से संभाल नहीं पाते। पत्नी को शिकायत है कि पति उसे और उसके बच्चे को टाइम नहीं देता है। उधर पति का कहना है कि ये मेहनत वो अपने परिवार के लिए ही कर रहा है।

ऊँची लाइफस्टाइल के लिए उसने लोन ले रखा है इसलिए काम करना उसकी मजबूरी है। इसके लिए वह सही या गलत में फर्क नहीं कर पाता। इस कहानी में कमी ये है कि दोनों कैरेक्टर कुछ ज्यादा ही ओवर रिएक्ट करते हैं। बिना मतलब के वे लड़ते रहते हैं। कुछ बोरिंग सीन भी इस कहानी में हैं।

तीसरी और सबसे कमजोर कहानी है बीस के आसपास के रेहान और अंजना की। अंजना को रेहान चाहता है, लेकिन अंजना किसी और को चाहती है। अंजना को रेहान के प्यार का अहसास तब होता है जब वो इंसान उसे धोखा देता है जिसे वह चाहती थीं। यह लव स्टोरी बेहद उबाऊ है।

ये सारी कहानियाँ जुड़ी हुई हैं डिम्पल के कैफे से, जो मुंबई में प्राइम लोकेशन पर है। एक मल्टीनेशनल कंपनी की इस पर नजर है। इस कैफे को बचाने में नाना सहयोग करता है क्योंकि वह वकील है।

रेहान और अंजना यहाँ रोजाना आते हैं और वे अन्य स्टुडेंट्‍स की मदद से डिम्पल की ओर से लड़ते हैं। सुनील उस मल्टीनेशनल कंपनी में सीओओ है, लेकिन उसकी पत्नी डिम्पल का साथ देती है। लड़ाई अदालत तक जा पहुँचती है और इसे इतनी जल्दबाजी में निपटाया गया है कि डिम्पल के हक में फैसला कैसे हुआ ये समझना मुश्किल हो जाता है।

एक लेखक के बजाय डायरेक्टर के रूप में कबीर सदानंद ज्यादा प्रभावित करते हैं। उन्होंने एक्टर्स से अच्छा काम लिया है और कुछ शॉट्‍स अच्छे फिल्माए हैं।

फिल्म की एडिटिंग ठीक से नहीं की गई है खासकर फिल्म के आरंभ में। टाइटल सांग को छोड़ अन्य गीत बेदम है और उन्हें फिल्म में ठूँसा गया है। एक्टिंग को छोड़ फिल्म के अन्य पहलू औसत दर्जे के हैं।

__________________________
निर्माता :
नीरज पाठक, कृष्ण चौधरी

निर्देशक :
नीरज पाठक

संगीत :
मोंटी शर्मा

कलाकार :
सनी देओल, ईशा कोप्पिकर, इरफान खान, कोंकणा सेन शर्मा, दीपल शॉ, गोविंद नामदेव

यू/ए * दो घंटे 15 मिनट



कई बार ज्यादा उम्मीदों के साथ फिल्म देखी जाए, तो पसंद नहीं आती। उसी तरह कई फिल्में तब अच्छी लगती हैं जब उम्मीद कम हो। ‘राइट या रांग’ इसी कैटेगरी में आती है। फिल्म पर थोड़ी मेहनत की जाती तो यह एक बेहतरीन फिल्म बन सकती थी, लेकिन इसके बावजूद यह निराश नहीं करती।

कहानी है अजय (सनी देओल) की जो पुलिस ऑफिसर है। वह अपनी पत्नी (ईशा कोप्पिकर) और बेटे के साथ खुशहाल जिंदगी जी रहा है। अजय को गोली लग जाती है और शरीर का निचला हिस्सा लकवे का शिकार हो जाता है।

व्हील चेयर पर बैठकर अजय जीना नहीं चाहता। वह अपनी पत्नी और भाई को कहता है कि वे उसे मार दे। वह एक प्लान बनाता है, जिससे लगता है कि उसकी मौत एक हादसे में हुई है। इसके बाद कहानी में जबरदस्त घुमाव आता है।

नीरज पाठक द्वारा निर्देशित इस फिल्म की शुरुआत की कुछ रील्स बेहद बोर और उबाऊ है। समझ में ही नहीं आता कि वे क्या दिखाना चाहते हैं। इस हिस्से में कुछ गानों को भी बेवजह ठूँसा गया है, जिनका कोई मतलब नहीं है। कुछ सीन (सनी और इरफान के बीच शादी को लेकर बातचीत) बड़े बोरिंग हैं।

फिल्म में पकड़ तब आती है जब सनी देओल अपने आपको मारने का प्लान बनाते हैं। इसके बाद चौंकाने वाले घटनाक्रम घटते हैं और फिल्म एक थ्रिलर में बदल जाती है। अपराधी सामने है और पुलिस उसके खिलाफ सबूत ढूँढ रही है। चूहे और बिल्ली का खेल शुरू हो जाता है। इस हिस्से में इरफान के रोल को भी इम्पॉर्टेंस दिया गया है और ये भी एक कारण है कि फिल्म में रुचि पैदा होती है।

नीरज पाठक ने फिल्म को लिखा भी है। उनके लेखन में कुछ छोटी-मोटी कमियाँ भी हैं, जिनकी चर्चा यहाँ करने से फिल्म का सस्पेंस खुल सकता है। अगर वे फिल्म के मध्यांतर के पूर्व हिस्से को भी बेहतर लिख लेते तो यह एक उम्दा फिल्म बन सकती थी।

सनी देओल के अभिनय का स्तर एक जैसा नहीं रहा। कुछ दृश्य उन्होंने बेमन से किए मानो उन्हें कोई रू‍चि ही नहीं हो। बैक प्रॉब्लम के कारण वे एक्सरसाइज नहीं कर पा रहे हैं और थुलथुले हो गए हैं। लूज शर्ट/टी शर्ट पहनकर उन्होंने मोटापे को छिपाने की कोशिश की है।

इरफान खान सशक्त तरीके से अपनी उपस्थिति दर्ज कराते हैं और उन्हें ज्यादा मौके दिए जाने थे। कोंकणा सेन जो रोल निभाया है वो उनके लायक नहीं था। सनी और उनके रिश्ते को भी ठीक से परिभाषित नहीं किया गया है। ईशा कोप्पिकर और अन्य कलाकारों का अभिनय औसत है।

फिल्म के म्यूजिक के बारे में बात करना बेकार है। बैकग्राउंड म्यूजिक और सिनेमाटोग्राफी औसत है।

इंटरवल के पहले ‘रांग’ ट्रेक पर चलने वाली यह फिल्म बाद में ‘राइट’ ट्रेक पकड़ लेती है। टाइम पास करना हो तो देखी जा सकती है।

__________________________
निर्माता :
अंबिका हिंदूजा

निर्देशक :
लीना यादव

संगीतकार :
सलीम-सुलेमान

कलाकार : अमिताभ बच्च
न, सर बेन किंग्सले, आर माधवन, श्रद्धा कपूर, ध्रु
व मेहमान कलाकार -
रायमा सेन, अजय देवगन, महेश माँजरेकर, जैकी श्रॉफ, टीनू आनंद, रंजीत

यू/ए * 2 घंटे 23 मिनट



एक उम्दा थ्रिलर और सस्पेंस फिल्म बनने के सारे तत्व अपराध, जुआ, तीन पत्ती का खेल, स्टुडेंट, कॉलेज कैम्पस, ब्लैकमेलिंग ‘तीन पत्ती’ में मौजूद हैं। अमिताभ बच्चन, बेन किंग्सले जैसे एक्टर्स हैं। बड़ा बजट है। इसके बावजूद डायरेक्टर लीना यादव ऐसी फिल्म नहीं बना पाई जो दर्शकों को इम्प्रेस कर पाए। खासतौर पर राइटिंग के मामले में फिल्म निराश करती है।

कहानी है वेंकट (अमिताभ बच्चन) नामक जीनि
यस
मेथेमेटेशियन की जो एक कॉलेज में प्रोफेसर है। प्रोबेबिलिटी (प्रायिकता) के सिद्धांतों के आधार पर वह एक दिन अनोखा फॉर्मूला खोज लेता है, जिसके आधार पर वह यह कह सकता है कि तीन पत्ती के खेल में विनर कौन होगा।

प्रोफेसर शांतनु (माधवन) और कुछ स्टुडेंट्स उसके इस फॉर्मूले को रियल लाइफ में आजमाने के लिए कहते हैं। वे एक ऐसे अड्डे पर पहचान छिपाकर जाते हैं जहाँ तीन पत्ती का खेल अवैध तरीके से खेला जाता है। वेंकट की थ्योरी काम कर जाती है और वे खूब रुपए कमाते हैं।

वेंकट को पैसों का लालच नहीं है और वह अगले दिन तीन पत्ती खेलने से इंकार कर देता है। लेकिन उसे एक अज्ञात ब्लैकमेलर का फोन आता है। वेंकट को धमकी मिलती है उसे यह खेल जारी रखना पड़ेगा। जीती हुई आधी रकम ब्लैकमेलर को देना होगी वरना उसके किसी भी स्टुडेंट का मर्डर कर दिया जाएगा।

न चाहते हुए भी वेंकट को यह खेल जारी रखना पड़ता है और वह उस ब्लैकमेलर की तलाश करता है। इधर उसके स्टुडेंट्‍स पर लालच हावी हो जाता है और अचानक अमीर बनने से वे तमाम बुराइयों से ग्रस्त हो जाते हैं। कैसे उस ब्लैकमेलर के चेहरे से नकाब हटता है यह फिल्म का सार है।

मैथ्य और तीन पत्ती के खेल को आपस में जोड़ा गया है, लेकिन दर्शकों को यह स्पष्ट नहीं किया गया वेंकट कैसे यह जान लेता है कि बाजी कौन मारेगा। मन में वह कुछ केलकुलेशन्स करता है और विनर का नाम इशारे से अपने साथियों को बता देता है। यह कैसे हो रहा है, यह बताने की जहमत राइटर ने नहीं की, इससे कहानी में विश्वसनीयता नहीं पैदा होती। सिर्फ वेंकट को जीनियस बताने से ही काम पूरा नहीं हो जाता।
वेंकट की थ्योरी को लेकर कुछ सीन का होना जरूरी था।


तीन पत्ती की कई बाजियाँ फिल्म में दिखाई गई हैं, लेकिन उसमें रोमांच बिलकुल भी नहीं है। साथ ही लगातार एक जैसे कई सीन हैं, जिससे फिल्म एक समय के बाद दोहराव का शिकार हो जाती है और कहानी आगे नहीं बढ़ती। थ्रिलर फिल्म में स्पीड बहुत मायने रखती है, लेकिन फिल्म यहाँ पर भी मात खाती है।

लीना यादव ने जो बात कहने में ढाई घंटे का समय लगाया है, वो बात वे डेढ़ घंटे में भी कह सकती थीं। कई दृश्य ऐसे हैं जो फिल्म में नहीं भी होते तो भी काम चल जाता। जैसे शक्ति कपूर और अजय देवगन वाले दृश्य।

वेंकट का किरदार अमिताभ ने बखूबी निभाया। ‍बेन किंग्सले को वेस्ट किया गया है। अजय देवगन, जैकी श्रॉफ, रायमा सेन, रंजीत, महेश माँजरेकर, टीनू आनंद, शक्ति कपूर जैसे कई कलाकारों ने एक या दो सीन करना क्यों मंजूर किए, समझ से परे है।

कुल मिलाकर ‘तीन पत्ती’ का समीकरण गड़बड़ है।

__________________________
बैनर :
यूटीवी मोशन पिक्चर्स

निर्माता :
रॉनी स्क्रूवाला

निर्देशक :
केन घोष

संगीत :
अदनाम सामी

कलाकार :
शाहिद कपूर, जेनेलिया डिसूज
ा,
मोहनी
श
बह
ल,
परीक्षि
त
साहन
ी

यू सर्टिफिकेट * 7 रील * दो घंटे एक मिनट



‘चांस पे डांस’ के रूप में एक और स्ट्रगलर की कहानी पर फिल्म आ गई जो चकाचौंध से भरी दुनिया में आकर छा जाना चाहता है। उसे एक चांस का इंतजार है जिसके सहारे वह लंबी छलाँग लगा सके।

समीर (शाहिद कपूर) के पिता (परीक्षित साहनी) की दिल्ली में साड़ी की दुकान है। बेटे को फिल्म लाइन में जाना है क्योंकि बचपन से ही उसकी माँ को लगता था कि वह बहुत बड़ा स्टार बनेगा। हर माँ ऐसा ही सोचती है, इसमें नया क्या है।

मायानगरी मुंबई में समीर का संघर्ष शुरू होता है। एक चांस का सवाल है बाबा-बाबा। संघर्षशील इंसान और मकान मालिक का संघर्ष सदियों से चला आ रहा है, इसलिए हजारों बार दिखाया जा चुका सीन एक बार फिर देखना पड़ता है।

मकान मालिक को किराया चाहिए, परंतु ब्रांडेड कपड़े पहनने वाले हमारे हीरो के पास पैसे नहीं है। नतीजन उसे घर से निकाल दिया जाता है। फिल्म के निर्देशक हैं केन घोष, जो शाहिद के अच्छे दोस्त भी हैं। शाहिद के संघर्ष की कहानी उन्हें पता है कि किस तरह वे पुरानी कार में बैठकर स्टुडियो के चक्कर लगाते रहते थे। पहले चप्पलें घिसकर संघर्ष होता था, अब कार में बैठकर चांस माँगने को भी संघर्ष कहा जाता है। इसलिए वो प्रसंग उन्होंने फिल्म में डाल दिया है।

बेचारा समीर कहाँ जाए, इसलिए वह रात कार में गुजारने का फैसला करता है। एक-दो रात तो ठीक है, लेकिन यह क्या समीर तो हर रात कार में गुजारता है। बेचारा कूरियर बाँटने की नौकरी भी करता था, स्टुडियो के चक्कर भी लगा रहा है, उसके पास नया ठिकाना ढूँढने का वक्त कहाँ है।

एक स्कूल के पास वह अपनी कार खड़ी रखता है और उसी स्कूल में वह डांस टीचर बन जाता है। बच्चों से उसे नफरत है, लेकिन पेट की खातिर उनको डांस सिखाना पड़ता है। तड़के स्कूल के बॉथरूम के सहारे वह अपने सारे काम निपटा लेता है और दिन में उन्हें डांस सिखाता है। बच्चे कहते हैं कि डांस तो ‘लल्लू’ करते हैं तो वह पूछता है कि क्या माइकल जैकसन, रितिक रोशन, गोविंदा जैसे लोग लल्लू हैं?

समीर क
ो
अचानक एक निर्माता अपनी फिल्म में हीरो बना देता है क्योंकि उसने क्लब में समीर का डांस देख लिया था। यही निर्माता अचानक बाद में उसे फिल्म से बाहर कर देता है और घोषणा करता है कि टेलेंट हंट के जरिये वह अपना हीरो चुनेगा।

समीर टेलेंट हंट में हिस्सा लेता है और वही निर्माता जज की कुर्सी पर बैठकर अचानक उसे अपनी फिल्म ‘चांस पे डांस’ का हीरो बना देता है। निर्माता के साथ अचानक शब्द का बार-बार इसलिए उपयोग किया गया है कि उसके महत्वपूर्ण निर्णयों के पीछे कोई ठोस वजह नहीं दी गई है।

फिल्म में टीना (जेनेलिया) भी है, जो ट्रेफिक नियमों का पालन करती है, लेकिन उसके इस काम की हँसी उड़ाई गई है। टीना एक कोरियोग्राफर है, जिसकी पहले समीर से दोस्ती होती है जो बाद में प्यार में परिवर्तित हो जाती है।

फिल्म के लेखन में कुछ नयापन नहीं है। शुरू से लेकर आखिर तक आप बता सकते हैं कि आगे क्या होने वाला है। समीर के पिता की दुकान तोड़ने और उनके हृदय परिवर्तन वाले प्रसंग सिर्फ लंबाई बढ़ाने का काम करते हैं।

वो तो भला हो निर्देशक केन घोष का, जिन्होंने स्क्रिप्ट का साथ नहीं मिलने के बावजूद फिल्म को मनोरंजक तरीके से पेश किया, जिससे बोरियत नहीं होती और फिल्म में मन लगा रहता है। उन्होंने साफ-सुथरी फिल्म का मूड हल्का-फुल्का रखा है। खासतौर पर इंटरवल के बाद उन्होंने अपनी पकड़ मजबूत की है।

शाहिद और जेनेलिया के रोमांस को उन्होंने अच्छी तरह पेश किया है, लेकिन शाहिद के संघर्ष वाले ट्रेक में वे कमजोर पड़ गए। शाहिद का संघर्ष दर्शकों के मन में उनके प्रति हमदर्दी नहीं पैदा कर पाता। टेलेंट हंट के फाइनल में दर्शकों की धड़कनें तेज नहीं होती कि शाहिद नहीं जीत पाए तो क्या होगा।

शाहिद कपूर ने गंभीरता के साथ समीर का किरदार निभाया है। उन्होंने कठिन डांस स्टेप्स कुशलता से किए हैं। बबली गर्ल का किरदार निभाना खूबसूरत जेनेलिया के लिए बाएँ हाथ का खेल है। मोहनीश बहल ने ओवर एक्टिंग की है।

फिल्म के नाम में ही डांस है, इसलिए बेहतर संगीत की आशा की जा सकती है, लेकिन अदनान सामी निराश करते हैं। एकाध गाने को छोड़ दिया जाए तो उनकी धुनें औसत हैं। फिल्म का बैकग्राउंड म्यूजिक अच्छा है।

कुल मिलाकर चांस पे डांस, मिले अवसर का पूर
ा
लाभ नहीं उठा पाई।

__________________________
बैनर :
यश राज फिल्म्स

निर्माता :
आदित्य चोपड़ा

निर्देशक :
शिमीत अमीन

गीत :
जयदीप साहनी

संगीत :
सलीम मर्चेण्ट, सुलेमान मर्चेण्ट

कलाकार :
रणबीर कपूर, शाजान पद्मसी, गौहर खान

यू/ए * 2 घंटे 32 मिनट


वर्तमान दौर में इस तथ्य को स्वीकार लिया गया है कि भ्रष्ट हुए बिना बिज़नेस नहीं किया जा सकता है। भ्रष्टाचार, बिज़नेस का पर्यायवाची शब्द बन चुका है। कस्टमर में ही मर शब्द छिपा हुआ है इसलिए ग्राहक की जेब पर ऐसा डाका डाला जाता है कि बेचारा मर ही जाता है। लेकिन जयदीप साहनी द्वारा लिखित और शिमित अमीन द्वारा निर्देशित फिल्म यह संदेश देती है कि बिना रिश्वत दिए, बिना भ्रष्ट हुए, अपनी मेहनत और लगन के जरिये भी सफलतापूर्वक व्यापार किया जा सकता है।

हरप्रीत सिंह बेदी (रणबीर कपूर) 38.72 प्रतिशत नंबरों से ग्रेजुएट हुआ है और उसने फैसला कर लिया है कि वह सेल्स की दुनिया में जाएगा। अब हर कोई तो डॉक्टर या इंजीनियर नहीं बन सकता। कम्प्यूटर बेचने वाली कंपनी एट योअर सर्विस (एवायएस) में वह इंटरव्यू देने जाता है। उससे कहा जाता है कि वह अपने आपको बेचकर दिखाए, जिसमें हरप्रीत असफल हो जाता है। लेकिन कंपनी के मालिक को उसमें उसे दम नजर आता है और हरप्रीत को नौकरी मिल जाती है।

पहली बार कम्प्यूटर बेचने हरप्रीत एक बड़ी कंपनी में जाता है और वहाँ काम करने वाला कर्मचारी उससे अपना कमीशन माँगता है। ईमानदार हरप्रीत को यह बात अखरती है और वह उसके खिलाफ शिकायत कर देता है। यह बात हरप्रीत के बॉस को नाराज करने देने के लिए काफी थी, जो उसे बेहद जलील करते हुए ‘जीरो’ कहता है। साथ काम करने वाले कर्मचारी उसे कागज के रॉकेट मारकर चिढ़ाते हैं।

एक दिन हरप्रीत को दो कम्प्यूटर सप्लाय करने का ऑर्डर मिलता है, जो वह व्यक्तिगत रूप से बेच देता है। उसे तब पता चलता है कि उसकी कंपनी अपने ग्राहकों को कितना लूट रही है। वह कंपनी के समानांतर अपनी कंपनी ‘रॉकेट सेल्स कॉर्पोरेशन’ बना लेता है, जिसमें वह कुछ और कर्मचारियों को शामिल कर लेता है।

हरप्रीत की कंपनी कम मुनाफा, बेहतर सर्विस और ईमानदारी के साथ काम करती है और एवायएस कंपनी को टक्कर देती है। आखिर में हरप्रीत और उसके साथियों का भेद खुल जाता है और उनकी कंपनी को हरप्रीत का बॉस सुनील पुरी खरीद लेता है। हरप्रीत बेचारा सड़क पर आ जाता है, लेकिन उसके बनाए ग्राहक सुनील की कंपनी से संतुष्ट नहीं होते। अंत में वह हरप्रीत से अपनी हार मानकर उसकी कंपनी लौटा देता है।

जयदीप साहनी द्वारा लिखा गया स्क्रीन प्ले एक कंपनी की काम करने की शैली और वातावरण को सूक्ष्मता के साथ पेश करता है। किस तरह काम करने वाले कर्मचारियों में आपस में ईर्ष्या और प्रतिद्वंद्विता रहती है। किस तरह एक बॉस इंसानियत भूलकर अपने कर्मचारियों पर सेल्स टॉरगेट के जरिये दबाव डालता रहता है। साथ ही ईमानदारी, परस्पर विश्वास और भ्रष्ट हुए बिना भी व्यापार में सफल हुआ जा सकता है, यह बात भी फिल्म कहती है। लेकिन जो बात फिल्म के खिलाफ जाती है वो है इसकी लंबाई और रुखापन। संदेश के साथ यदि मनोरंजन भी हो तो फिल्म का महत्व बढ़ जाता है, लेकिन ‘रॉकेट सिंह’ में मनोरंजन की अनदेखी की गई है।

इंटरवल के पहले फिल्म धीमी रफ्तार से रेंगती है। बिजनेस दुनिया की जो हलचल दिखाई गई है वो बेहद उबाऊ है। एक ही ऑफिस में अधिकांश दृश्य फिल्माए गए हैं, जो राहत नहीं प्रदान करते। फिल्म में एक्शन कम और संवाद ज्यादा है, इसलिए इसकी लंबाई अखरती है। इंटरवल के बाद जब हरप्रीत अपनी समानांतर कंपनी आरंभ करता है तब फिल्म में थोड़ी पकड़ आती है।

हरप्रीत को सच्चा और ईमानदार दिखाया गया है, लेकिन क्या वह जिस कंपनी में काम करता है उसमें काम करते हुए समानांतर कंपनी खोलकर बेईमानी नहीं करता? बेहतर होता वह नौकरी छोड़कर अपना व्यवसाय करता। या फिल्म में उसके इस कदम को उचित बताने के कुछ ठोस कारण बतलाए जाते। उसका यह कदम दर्शकों के मन में कन्फ्यूजन पैदा करता है। वह अपने व्यवसाय के लिए कंपनी के फोन का इस्तेमाल करता है। इसके बजाय वह अपना मोबाइल का प्रयोग करता तो उसके पकड़ाए जाने के संभावना कम रहती। फिल्म में यदि थोड़े परिचित चेहरे लिए जाते तो बेहतर होता।

रणबीर का अभिनय फिल्म दर फिल्म निखरता जा रहा है। हरप्रीत के किरदार को उन्होंने बेहतरीन तरीके से समझकर पर्दे पर पेश किया। वे रणबीर कम और हरप्रीत ज्यादा लगे। शाजान पद्मसी को करने के लिए ज्यादा कुछ नहीं था और वे प्रभावित नहीं कर पाईं। गौहर खान ने बेहतरीन अभिनय किया है। गिरी बने डी. संतोष, नितिन राठौर बने नवीन कौशिक और छोटेलाल बने मुकेश भट्ट ने भी अपने किरदारों को जीवंत किया है।

फिल्म का संगीत निराशाजनक है, शायद इसीलिए एक भी गाने को फिल्म में शामिल नहीं किया गया है। फिल्म के संवाद अच्छे हैं।

कुल मिलाकर ‘रॉकेट सिंह - सेल्समैन ऑफ द ईयर’ एक ईमानदार प्रयास है, लेकिन यह अपने टॉरगेट से थोड़
ी
दूर र
ह
गई।

__________________________
निर्माता :
रवि अग्रवाल

निर्देशक :
ईशान त्रिवेदी

संगीतकार :
हिमेश रेशमिया

कलाकार :
हिमेश रेशमिया, शहनाज़ ट्रेज़रीवाला, सोनल सहगल, ज़ाकिर हुसैन, राजेश खट्टर

घंटा 50 मिनट



‘रेडियो’ का सबसे बड़ा माइनस पाइंट अभिनेता हिमेश रेशमिया हैं। गर्लफ्रेंड से वे रोमांस कर रहे
हो
ं या गाना गा रहे
हो
ं या फिर कॉमेडी कर रहे
हो
ं, सदा उनका चेहरा एक सा रहता है और वो भी उदासी से भरा। चेहरे पर उनके बारह बजे रहते हैं। पाँच मिनट के म्यूजिक वीडियो में तो आप उन्हें सह सकते हैं, लेकिन पूरी फिल्म में हिमेश का यह चेहरा झेल पाना मुश्किल हो जाता है।

‘रेडियो’ को मॉडर्न और युथफूल लुक दिया गया है और इसे फेसबुक, ऑरकुट, ट्विटर पर चिपकी रहने वाली पीढ़ी को ध्यान में रखकर बनाया गया है, लेकिन सवाल यह उठता है कि क्या यह जनरेशन अभिनेता के रूप में हिमेश को पसंद करती है?

कहानी है विवान (हिमेश रेशमिया) नामक आरजे की, जो रेडियो के जरिये लोगों की निजी समस्याओं के हल बताता है, लेकिन खुद के जीवन में उलझा हुआ है। पत्नी पूजा (सोनल सहगल) से उसका तलाक हो गया है क्योंकि दोनों का मानना है कि वे अच्छे दोस्त बन सकते हैं, लेकिन पति-पत्नी नहीं। जिस दिन तलाक होता है उसी शाम को विवान की मुलाकात शनाया (शहनाज ट्रेजरीवाला) होती है। कुछ दिनों
में
तकरार दोस्ती में बदल जाती है।

विवान के शो की रेटिंग गिरने लगती है और अपने शो को बचाने के लिए विवान, शनाया को ऐसी मिस्ट्री गर्ल बनाता है जो रेडियो के जरिये उसे प्यार करती है। शनाया सचमुच विवान को चाहने लगती है।

विवान का भी ऐसा ही हाल है, लेकिन पूजा के प्रति भी उसके दिल में सॉफ्ट कॉर्नर है, जो उसकी जिंदगी में लौट आई है। कन्फ्यूज विवान आखिर में इस निर्णय पर पहुँचता है कि वो वास्तव में शनाया को प्यार करता है।

इस सरल कहानी को निर्देशक ईशान त्रिवेदी ने कॉम्प्लिकेटेड तरीके से पेश किया है। उन्होंने फिल्म को किताब की तरह 15 अध्यायों में बाँट दिया है और हर अध्याय का नाम दिया है। उन्होंने यह तरीका फिल्म की खामियों (कमजोर कहानी और हिमेश का अभिनय) को छिपाने के लिए अपनाया है। ऐसा लगता है कि उन्होंने ढेर सारे टुकड़ों को जोड़ दिया जो निश्चित क्रम में नहीं
है
ं। यह प्रस्तुतिकरण प्रयोगात्मक और अच्छा है, लेकिन
ज्ररूरी नहीं है कि
सभी को पसंद
आए।


हिमेश रेशमिया का संगीत बेहतरीन है।
मन का रेडियो, तेरी मेरी दोस्ती, जिंदगी जैसे एक रेडियो
जैसे कुछ गीत मधुर हैं, लेकिन फिल्म में इन गीतों को ज्यादा फुटेज नहीं दिया गया है, जिससे इस हिट संगीत के साथ न्याय नहीं हो पाया है।

अभिनय में ज्यादातर कलाकारों ने निराश किया है। सोनल सहगल ने पूरी कोशिश की लेकिन बात नहीं बन पाई। परेश रावल ने बेहूदा चुटकलों से उबाया है। ज़ाकिर हुसैन ने ओवर एक्टिंग की है। शहनाज ट्रेजरीवाला का अभिनय ठीक कहा जा सकता है।

फिल्म की हर फ्रेम को खूबसूरत बनाया गया है और आर्ट डॉयरेक्टर ने इसके लिए खासी मेहनत की है। संपादन में कई प्रयोग किए गए हैं और हर सीन में कई कट हैं।

कुल मिलाकर यह ‘रेडियो’ फाइन ट्यून नहीं हो पाया है।

__________________________
बैनर :
वीनस रेकॉर्डस, इरोज़ एंटरटेनमेंट, बाबा आर्टस लिमिटेड प्रोडक्शन

निर्माता :
गणेश जैन, गिरीश जैन, रतन जैन

निर्देशक :
प्रियदर्शन

संगीत :
प्रीतम चक्रवर्ती, आरडीबी, एड बॉयज़

कलाकार :
अक्षय कुमार, कैटरीना कैफ, सुनील शेट्टी, परेश रावल, नेहा धूपिया, समीरा रेड्डी, अर्चना पूरनसिंह, चंकी पांडे, राजपाल यादव, असरानी, शक्ति कपूर, अदिती गोवित्रीकर, मनोज जोशी

यू/ए * 2 घंटे 40 मिनट



प्रियदर्शन की ज्यादातर हास्य फिल्मों में पात्र गरीब होते हैं और जल्दी से अमीर बनने के उनके सपने होते हैं। इन सपनों को पूरा करने के लिए वे ऐसा कदम उठाते हैं कि मुसीबतों में फँस जाते हैं और हास्यास्पद परिस्थितियाँ निर्मित होती हैं। क्लायमैक्स में सारे पात्र एक इकठ्ठा होकर भागते रहते हैं और फिल्म खत्म होती है। उनकी ताजा फिल्म ‘दे दना दन’ में भी यही सब है।

नितिन (अक्षय कुमार) और राम (सुनील शेट्टी) अपने काम से खुश नहीं हैं। उनकी गर्लफ्रेंड्‍स (कैटरीना कैफ और समीरा रेड्डी) बेहद अमीर हैं। नितिन और राम जल्दी अमीर बनना चाहते हैं ताकि अपनी प्रेमिकाओं से शादी कर सके क्योंकि उन्हें चेतावनी मिल चुकी है कि यदि वे जल्दी धनवान नहीं बने तो उनकी प्रेमिकाओं की शादी किसी ओर से हो जाएगी।

अमीर बनने के लिए नितिन, राम के साथ मिलकर अपनी मालकिन (अर्चना पूरनसिंह) के कुत्ते का अपहरण कर लेता है क्योंकि इस कुत्ते को उसकी मालकिन बेटे जैसा चाहती है। कुत्ते को उठाने के बाद नितिन और राम एक आलीशान होटल में छिप जाते हैं, लेकिन कुछ देर बाद स्थिति उनके नियंत्रण से बाहर हो जाती है।

इसी होटल में राम की प्रेमिका की शादी हरबंस (परेश रावल) के बेटे (चंकी पांडे) से हो रही है। पूरी बारात होटल में ठहरी है। चाइनीज़ डॉन (असरानी), हत्यारा (जॉनी लीवर), वेटर (राजपाल यादव), पुलिस इंसपेक्टर (शरत सक्सेना), क्लब डांसर (नेहा धूपिया) जैसे कुछ और पात्र कहानी में जुड़ जाते हैं और शुरू हो जाता है गलतफहमियों का सिलसिला जो अंत में होटल में बाढ़ आने के बाद समाप्त होता है।

दो दर्जन से अधिक कलाकारों की भीड़ फिल्म में जमा की गई है। छोटे से रोल में भी नामी कलाकार है। हर किरदार की अपनी कहानी है और इस कारण मुख्य कहानी के साथ-साथ कई कहानियाँ चलती रहती है। थोड़ी देर बाद किरदारों की तरह दर्शक भी कन्फ्यूज होने लगता है। शायद प्रियन यही चाहते हैं कि दर्शक कन्फ्यूज हो जाए और सामने चल रहे दृश्य का मजा ले और क्या हो रहा है, क्यों हो रहा है जैसी बातों में न पड़े। जो लोग दिमाग पर ज्यादा जोर नहीं डालना चाहते हैं उन्हें हँसने के कई मौके फिल्म उपलब्ध कराती है। अक्षय-अर्चना और जॉनी लीवर वाले कुछ दृश्य बेहतरीन बन पड़े हैं।

प्रियदर्शन का निर्देशन रूटीन काम की तरह है। उनके पास नया देने के लिए कुछ नहीं है और उन्होंने अपने आपको दोहराया ही है। उन्होंने सिर्फ कॉमेडी पर फोकस किया है और रोमांस, इमोशन जैसी बातों को भूला दिया है। अक्षय-कैटरीना जैसी सफल जोड़ी का भी खास उपयोग नहीं किया गया।

अक्षय और कैटरीना जैसे स्टार्स के साथ यह फिल्म न्याय नहीं करती है। इन दोनों स्टार्स के रोल देखकर उनके प्रशंसक खुश नहीं होंगे। इंटरवल के बाद तो अक्षय को एक अलमारी में बंद कर कुछ देर के लिए भूला दिया गया है।

अभिनय की बात की जाए तो अक्षय कुमार, परेश रावल, नेहा धूपिया और जॉनी लीवर याद रहते हैं। फिल्म के अधिकतर कलाकारों ने लाउड एक्टिंग की है और चीख-चीखकर संवाद बोले हैं।

एकाध गाना छोड़ दिया जाए तो प्रीतम का संगीत शोरगुल से भरा हुआ है। गानों की सिचुएशन भी ठीक से निर्मित नहीं की गई है और उन्हें ठूँस दिया गया है। हाल ही में प्रदर्शित ‘डू नॉट डिस्टर्ब’ की तरह इस फिल्म की भी आधे से ज्यादा शूटिंग एक होटल में की गई है।

कुल मिलाकर ‘दे दना दन’ उन लोगों को थोड़ा-बहुत मनोरंजन कर सकती है, जो दिमाग पर जोर लगाए बिना कुछ देर हँसना चाहते हैं।

__________________________
बैनर : धर्मा प्रोडक्शन्स, यूटीवी मोशन पिक्चर्स
निर्माता :
हीरू जौहर, करण जौहर

निर्देशक :
रेंसिल डीसिल्वा

संगीत :
सलीम-सुलैमान

कलाकार :
सैफ अली खान, करीना कपूर, विवेक ओबेरॉय, ओम पुरी, दीया मिर्जा, किरण खेर

केवल वयस्कों के लिए * 17 रील * 2 घंटे 37 मिनट



आदित्य चोपड़ा और करण जौहर की दोस्ती जगजाहिर है। दोनों अक्सर मुलाकात करते रहते हैं और संभव है कि किसी दिन उन्होंने एक कहानी को लेकर गपशप की हो। इसके बाद दोनों उस कहानी पर फिल्म बनाने में जुट गए। लगभग एक सी कहानी पर थोड़े से फेरबदल के साथ ‘न्यूयॉर्क’ और ‘कुर्बान’ सामने आईं। करण ने ‘कुर्बान’ में ‘फना’ को भी जोड़ दिया है।

/11 की घटना के बाद कई फिल्मों का निर्माण किया गया है और हर फिल्मकार ने आतंकवाद के बारे में अपना न‍जरिया पेश किया है। अमेरिका में जो हुआ, निंदनीय है और बदले में अमेरिका ने जो कार्रवाई की वह भी निंदनीय है क्योंकि मरने वालों में अधिकांश बेकसूर थे।

‘कुर्बान’ के जरिये भी आतंकवाद को अपने तरीके से विश्लेषित किया गया है। कुछ लोग अपने फायदे के लिए इस्लाम की गलत व्याख्या कर आतंकवाद को बढ़ावा देते हैं, जो कि गलत है। वही दूसरी ओर आतंकवादियों को ढूँढने के नाम पर अमेरिका ने अफगानिस्तान और इराक में बेकसूर लोगों को मारा है वह भी आतंकवाद ही है। फिल्म की सोच भले ही सही हो, लेकिन अपनी बात कहने के लिए जो ड्रामा रचा गया है वह खामियों के साथ-साथ उबाऊ भी है।

एहसान (सैफ अली खान) और अवंतिका (करीना कपूर) दिल्ली के एक ही कॉलेज में पढ़ाते कम और रोमांस ज्यादा करते हैं। अवंतिका अमेरिका से कुछ दिनों के लिए दिल्ली आई है और अब वापस अमेरिका जाने वाली हैं। एहसान भी अपना करियर छोड़ उसके साथ अमेरिका चला जाता है और दोनों शादी कर लेते हैं।

अवंतिका के पैरो तले जमीन उस समय खिसक जाती है जब उसे पता चलता है कि एहसान एक आतंकवादी संगठन से जुड़ा हुआ है और उसके इरादे खतरनाक हैं। साथ ही उसने अमेरिका में प्रवेश के लिए अवंतिका का उपयोग किया है। अवंतिका को हिदायत दी जाती है कि वह चुप रहे वरना उसके पिता को मार दिया जाएगा।

रियाज़ (विवेक ओबेरॉय) आधुनिक सोच वाला युवा मुसलमान है,जो पेशे से पत्रकार है। रियाज़ इस बात से भी वाकिफ है कि अमेरिकियों ने इराक में ‍क्या किया है। उसकी गर्लफ्रेंड (दीया मिर्जा) उस विमान दुर्घटना में मारी गई, जिसकी साजिश एहसान और उसके साथियों ने रची थी।

अवंतिका को यह बात मालूम पड़ गई थी और उसने दीया के लिए टेलीफोन पर संदेश भी छोड़ा था, जो रियाज़ ने बाद में सुना। रियाज़ अपने तरीके से मामले को निपटाने के लिए एहसान की गैंग में शामिल हो जाता है। किस तरह एहसान को एहसास होता है कि वह गलत राह पर है, यह फिल्म का सार है।

निर्देशक रेंसिल डीसिल्वा ने कहानी को वास्तविकता के नजदीक रखने की कोशिश की है, लेकिन कहानी में कुछ ऐसी खामियाँ हैं, जो हजम नहीं होती। मिसाल के तौर पर विवेक ओबेरॉय बजाय पुलिस को बताने के मामले को अपने हाथ में लेता है, जबकि सारे अपराधी उसके सामने बेनकाब हो चुके थे।

अमेरिकी पुलिस को तो भारतीय पुलिस से भी कमजोर बताया गया है। एक आतंकवादी के रूप में सैफ के फोटो पुलिस के पास मौजूद रहते हैं, लेकिन सैफ एअरपोर्ट, रेलवे स्टेशन और यूनिवर्सिटी में बेखौफ घूमता रहता है। कई दृश्यों में फिल्म के नाम पर कुछ ज्यादा ही छूट ‍ले ली गई है।

सैफ का किरदार बीच फिल्म में अपनी धार खो देता है। न तो वह आतंकवादी लगता है और न ही ऐसा इंसान जिसकी सोच प्यार की वजह से बदल रही है। उनके किरदार को ठीक से पेश नहीं किया गया है।

फिल्म के प्रचार में इसे एक प्रेम कहानी बताया गया है, लेकिन सैफ और करीना के प्रेम में गर्माहट नजर नहीं आती। रोमांस और सैफ का असली चेहरा सामने आने वाली बात फिल्म के आरंभ में ही दिखा दी गई है, लेकिन उसके बाद कहानी बेहद धीमी गति से आगे बढ़ती है।

फिल्म के मुख्य कलाकारों सैफ, करीना और विवेक का अभिनय ठीक ही कहा जा सकता है। वे और बेहतर कर सकते थे। तकनीकी रूप से फिल्म बेहद सशक्त है, चाहे फोटोग्राफी हो, एक्शन सीन हो, बैकग्राउंड म्यूजिक हो। एक-दो गाने भी सुनने लायक हैं। संपादन में कसावट की कमी महसूस होती है।

कुल मिलाकर ‘कुर्बान’ न तो कुछ ठोस बात सामने रख पाती है और न ही मनोरंजन कर पाती है।

__________________________
निर्माता :
मुकेश भट्ट

निर्देशक :
कुणाल देशमुख

गीत :
सईद कादरी, कुमार

संगीत :
प्रीतम

कलाकार :
इमरान हाशमी, सोहा अली खान, मंत्र, रितुराज, सचिन खेड़ेकर

* यू/ए * 15 रील * दो घंटे 15 मिनट



‘तुम मिले’ के प्रचार में भले ही 26 जुलाई 2005 को मुंबई में बारिश से हुई तबाही की बात की जा रही हो, लेकिन निर्देशक कुणाल देशमुख ने अपना सारा ध्यान लव स्टोरी पर केन्द्रित किया है और बारिश वाली घटना को सिर्फ पृष्ठभूमि में रखा है। यदि 26 जुलाई वाले घटनाक्रम को अलग कर दिया जाए तो फिल्म की कहानी एकदम सामान्य है।

वर्ष पहले अलग हुए एक्स लवर्स अक्षय (इमरान हाशमी) और संजना (सोहा अली खान) एक ही विमान से मुंबई जा रहे हैं। 26 जुलाई 2005 को जब वे मुंबई पहुँचते हैं तो मूसलाधार बारिश से उनका सामना होता है। वे अलग-अलग स्थानों के लिए रवाना होते हैं, लेकिन बाढ़ में फँस जाते हैं। अक्षय को संजना की फिक्र होती है और वह उसे ढूँढता हुआ उसके पास जा पहुँचता है।

फ्लैशबैक के जरिये दिखाया जाता है कि कैपटाउन में उनकी प्रेम कहानी शुरू होती है और जल्दी ही वे साथ रहने लगते हैं। अक्षय एक आर्टिस्ट है जो पेंटिंग्स बनाता है। पेंटिग्स बनाने वाले ज्यादातर लोगों का हाथ तंग रहता है और अक्षय भी इसका अपवाद नहीं है। व्यावहारिक संजना के पैसों से घर खर्च चलता है। अक्षय से बिजली के बिल भरने जैसे काम भी समय पर नहीं हो पाते और नाकाम मगर खुद्दार अक्षय कुंठित हो जाता है।

आखिरकार अक्षय को सिडनी में नौकरी मिलती है, लेकिन संजना उसके अस्थिर स्वभाव के कारण उसके साथ जाने के लिए तैयार नहीं होती है और इसी वजह से उनमें अलगाव होता है।

मुंबई में दोनों मुसीबत का साथ सामना करते हुए महसूस करते हैं कि वे एक-दूसरे को बेहद चाहते हैं और छोटे से कारण को उन्होंने जरूरत से ज्यादा तूल दे दिया है। जिंदगी ने उन्हें एक और मौका दिया है और इस बार वे उसे नहीं गँवाते हैं।

अक्षय और संजना की प्रेम कहानी में कोई खास बात नहीं है। एकदम फिल्मी स्टाइल से उनका प्रेम शुरू किया गया, जो तेजी से दौड़ता हुआ लिव इन रिलेशनशिप तक जा पहुँचता है। उनके प्रेम और तकरार से दर्शक जुड़ नहीं पाते हैं।

इमरान का चरित्र भी कन्फ्यूज्ड है। समस्याओं को अपनी गर्लफ्रेंड से वह क्यों नहीं बाँटना चाहता है, यह स्पष्ट नहीं किया है। लेखक ने यह बताने की कोशिश की है कि अलग होने के बावजूद दोनों में प्यार था, तो ‍6 वर्ष तक उन्होंने एक-दूसरे से संपर्क करने की कोशिश क्यों नहीं की? मुंबई में ऐसी कोई विशेष घटना नहीं घटती, जिससे वे एक बार फिर साथ होने का निर्णय लेते हैं।

संजना विमान से जब मुंबई आती हैं तब उसका एक बॉयफ्रेंड दिखाया गया है, जिसे बाद में ‘गे’ कहकर भूला दिया गया। मुंबई में आई विपदा को भी कहानी में विशेष महत्व नहीं दिया गया है।

कुणाल देशमुख का निर्देशन अच्छा है और फ्लेशबैक का उन्होंने उम्दा प्रयोग किया है। लेखन की कमियों की ओर भी वे ध्यान देते तो बेहतर होता। प्रीतम ने मधुर संगीत दिया है। तुम मिले, तू ही हकीकत, इस जहाँ में और दिल इबादत सुनने लायक हैं। लेकिन गानों का फिल्मांकन ठीक से नहीं किया गया।

अभिनय की बात की जाए तो इमरान कई दृश्यों में भावहीन हो जाते हैं। सोहा अली खान से उन्हें सीखना चाहिए, जिन्होंने बेहतरीन अभिनय किया है। इमरान के रूप दोस्त के रूप में मंत्र भी प्रभावित करते हैं।

कुल मिलाकर ‘तुम मिले’ में मधुर संगीत और कुछ अच्छे दृश्य हैं, लेकिन पूरी फिल्म के बारे में यह नहीं कहा जा सकता है।

__________________________
बैनर :
परसेप्ट पिक्चर कंपनी, भंडारकर एंटरटेनमेंट

निर्देशक :
मधुर भंडारकर

संगीत :
शरीब साबरी, तोशी साबरी, शमीर टंडन

कलाकार :
नील नितिन मुकेश, मुग्धा गोडसे, मनोज बाजपेयी, आर्य बब्बर, चेतन पंडित, राहुल सिंह

यू/ए * 16 रील * दो घंटे 13 मिनट



जेल से ज्यादा लोग परिचित नहीं है। फिल्मों के माध्यम से ही लोगों ने जेल देखा है, जो बनावटी ज्यादा होता है। इसलिए मधुर भंडारकर की ‘जेल’ से बहुत आशाएँ थीं क्योंकि उनकी फिल्म वास्तविकता के निकट होती है, लेकिन ‘जेल’ उम्मीदों पर खरी नहीं उतरती।

मधुर भंडारकर हार्ड हिटिंग फिल्मों के लिए जाने जाते हैं, लेकिन ‘जेल’ में मधुर के आक्रामक तेवर गायब हैं। बजाय जेल के उन्होंने फिल्म के मुख्य किरदार पराग दीक्षित को ज्यादा अहमियत दी, इससे फिल्म उतनी प्रभावी नहीं बन पाई।

पराग दीक्षित (नील नितिन मुकेश) अच्छी-भली जिंदगी जी रहा है। बढि़या नौकरी और खूबसूरत गर्लफ्रेंड मानसी (मुग्धा गोडसे) की वजह से उसकी जिंदगी मजे से कट रही है। अपने रूममेट के कारण पराग ड्रग्स के मामले में फँस जाता है और उसे जेल हो जाती है।

जेल की दुनिया से परिचित होने के बाद पराग सहम जाता है। जानवरों की तरह कैदियों को रखा जाता है। अपराधियों के बीच वह अपने आपको अजनबी पाता है। धीरे-धीरे वह ‘जेल’ की गतिविधियों से परिचित होता है किस तरह जेल के अंदर से कुछ कैदी अपना कामकाज चलाते हैं, दादागिरी करते हैं, कूपन चलाते हैं, पुलिस से साँठगाँठ करते हैं।

पराग का मामला अदालत में चलता है, लेकिन अदालत के कार्य करने की धीमी गति उसे तोड़कर रख देती है। आत्महत्या वह करना चाहता है, लेकिन हिम्मत नहीं जुटा पाता। उसकी माँ और गर्लफ्रेंड वकील की फीस भरकर आर्थिक परेशानियों में घिर जाते हैं। लंबी मानसिक यंत्रणा भोगने के बाद करीब दो-ढाई वर्ष बाद उसे न्याय मिलता है।

‘जेल’ की पृष्ठभूमि को आधार बनाकर लिखी गई इस कहानी में कोई खास बात नहीं है। कई फिल्मों में बेगुनाहों को जेल की यंत्रणा भोगते दिखाया जा चुका है। साथ ही न्याय प्रणाली की धीमी गति भी नई बात नहीं है।

जेल का वास्तविक चित्रण इस फिल्म का सबसे बड़ा प्लस प्वाइंट होना था। मधुर ने इसे दिखाने की कोशिश तो की है, लेकिन सॉफ्टनेस के साथ। इससे फिल्म का पैनापन कम हो गया।

साथ ही ‘जेल’ देखने के बाद ऐसा लगता है कि सारे अपराधी बेगुनाह हैं और जेल में रखकर उनके साथ अन्याय किया जा रहा है। पराग को मासूम दिखाने के चक्कर में मधुर ने दूसरे किरदारों को भी दिल का अच्छा दिखाया है। जरूरी नहीं है कि जेल में सजा भोग रहे सभी अपराधियों के दिल नेक हो। कुछ किरदार फिल्मी हो गए हैं।

पोल-खोल अभियान में जुटे मधुर फॉर्मूले का शिकार हो गए हैं। हर बार वे जिंदगी से वे एक खास वर्ग या सिस्टम को चुनते हैं और फॉर्मूले की तरह उनका चित्रण करते हैं।

नील नितिन मुकेश का अभिनय कहीं अच्छा है तो कहीं बुरा। कई बार वे लाउड हो जाते हैं। उन्हें अपने अभिनय पर नियंत्रण रखना चाहिए। मनोज बाजपेयी ने अरसे बाद प्रभावी अभिनय किया है। आर्य बब्बर को इस फिल्म के बाद गंभीरता से लिया जाने लगेगा। चेतन पंडित, मुग्धा गोडसे सहित अन्य कलाकारों का अभिनय अच्छा है। सयाली भगत पर फिल्माया गया गीत अधूरे मन से रखा गया है।

कुल मिलाकर ‘जेल’ से मधुर का वो टच गायब है, जिसके लिए वे जाने जाते हैं।

__________________________
निर्माता :
इरोज़ इंटरनेशनल, बाउंड स्क्रिप्ट पिक्चर्स

निर्देशक :
सुजॉय घोष

संगीत :
विशाल शेखर

कलाकार :
अमिताभ बच्चन, संजय दत्त, रितेश देशमुख, जैकलीन फर्नांडिस

* यू * 8 रील * दो घंटे 13 मिनट



सालों पुरानी अलादीन और जिन्न की कहानी को निर्देशक सुजॉय घोष वर्तमान में खींच लाए हैं। इस कहानी में उन्होंने अपनी कल्पना मिला दी और नई कहानी तैयार कर दी। लेकिन चार साल तक इस फिल्म पर मेहनत करने वाले सुजॉय यह तय नहीं कर पाए कि ये फिल्म वे किस दर्शक वर्ग को ध्यान में रखकर बना रहे हैं। बच्चों और वयस्कों दोनों को खुश करने में संतुलन बिगड़ गया। दूसरी बात जो ‘अलादीन’ के खिलाफ जाती है वो है इसकी अवधि। 133 मिनट जो उन्होंने अपनी बात कहने में लगाए हैं, उसे वे 90 मिनट में भी कह सकते थे, बशर्ते वे गानों और लंबे क्लायमैक्स का मोह छोड़ देते।

ख्वाहिश नगर में रहने वाले अलादीन (रितेश देशमुख) को स्कूल से लेकर कॉलेज तक पढ़ने वाले उसके क्लासमेट्स चिढ़ाते हैं ‘अलादीन, अलादीन, कहाँ है तेरा जिन्न’। उसे लैम्प (चिराग) देकर रगड़ने को देते हैं ताकि जिन्न सामने आए। लेकिन कभी उसके साथ चमत्कार नहीं होता।

अपने साथ पढ़ने वाली जस्मिन (जैकलीन फर्नांडिस) को अलादीन मन ही मन चाहता है। अलादीन के जन्मदिन सभी दोस्तों की तरह जस्मिन भी उसे उपहार में लैंप देती है, जिसे रगड़ने पर सूट-बूट पहना, उम्रदराज और हिंग्लिश बोलने वाला जिनी सामने आ जाता है।

वह अलादीन की तीन ख्वाहिशें पूरी करने के लिए कटिबद्ध है, ताकि रिटायर होकर लैम्प की गुलामी से आजाद हो। लेकिन अलादीन अपनी बेवकूफी से दो ख्वाहिशें बरबाद कर देता है। यहाँ तक फिल्म मनोरंजक है। बाँधे रखती है।

बात बिगड़ना तब शुरू होती है जब अलादीन तीसरी ख्वाहिश सामने रखता है। वह चाहता है कि जस्मिन उसे चाहने लगे, लेकिन जादू की मदद के बिना। जिन्न अपने तरीके से उसकी मदद करता है। अलादीन होंठ हिलाता है और पीछे से जिन गाता है।

रिंग मास्टर के रूप में जब संजय दत्त के रोल को महत्व दिया जाता है तो फिल्म में बोरियत का प्रतिशत बढ़ जाता है। रिंग मास्टर कौन है, क्या है, उसका मकसद क्या है, इसको लेकर जो बातें फिल्म में बताई गई हैं वो स्पष्ट नहीं हो पाती। न बच्चे समझ पाते हैं और न बड़े।

अमिताभ बच्चन और संजय दत्त से ओवर ‍एक्टिंग करवाई गई है, जिससे उनके किरदारों का प्रभाव कम हो गया है। रितेश देशमुख ने अपना काम बखूबी निभाया है। खूबसूरत जैकलीन फर्नांडिस को करने के लिए ज्यादा कुछ नहीं था। विक्टर बैनर्जी, रत्ना पाठक शाह और मीता वशिष्ठ जैसे उम्दा कलाकारों के साथ न्याय नहीं किया गया है।

संगीत की बात की जाए तो कुछ गाने अच्छे हैं और कुछ बेहद साधारण। विजुएल इफेक्ट्स और फिल्मांकन उम्दा है।

कुल मिलाकर ‘अलादीन’ ऐसी फिल्म है जो बच्चे या बड़े में से किसी का भी दिल नहीं जीत पाती।

__________________________
बैनर :
हेडस्टॉर्ट फिल्म्स यूके लि., ब्लॉकबस्टर मूवी एंटरटेनर्स

निर्देशक :
विपुल शाह

संगीत :
शंकर-अहसान-लॉय

कलाकार :
सलमान खान, अजय देवगन, असिन, ओमपुरी, मनोज पाहवा, बरखा बिष्ट रणविजयसिंह, आदित्य रॉय कपूर

* यू/ए * 18 रील * 2 घंटे 33 मिनट



विपुल शाह द्वारा निर्देशित फिल्म ’लंदन ड्रीम्स’ बनाने की प्रेरणा कई फिल्मों से ली गई है। दोस्ती, प्रेम त्रिकोण और संगीत को आधार बनाया गया है, लेकिन फिल्म का सिर्फ पैकेजिंग उम्दा हो पाया है। फिल्म से इतने बड़े नाम जुड़े होने के कारण जो अपेक्षाएँ फिल्म से रहती हैं उन पर यह खरी नहीं उतर पाती है।

पंजाब में रहने वाले मन्नू (सलमान खान) और अर्जुन (अजय देवगन) जिगरी दोस्त हैं। बचपन से ही अर्जुन का सपना है बहुत बड़ा रॉकस्टार बनना और लंदन स्थित वेम्बली स्टेडियम में परफॉर्म करना। सपने को पूरा करने के लिए वह किसी भी हद को पार कर सकता है। दूसरी ओर मन्नू में नैसर्गिक प्रतिभा है और वह इससे अंजान है।

बचपन में अर्जुन के पिता का देहांत हो जाता है और उसके चाचा (ओमपुरी) उसे लंदन ले जाते हैं। अपने चाचा से भागकर वह संघर्ष शुरू करता है और बड़ा होकर एक बैंड बनाता है, जिसमें प्रिया (असिन) भी शामिल होती है। प्रिया को अर्जुन मन ही मन चाहता है।

अर्जुन अपने बचपन के दोस्त मन्नू को भी इस बैंड से जोड़ लेता है और यही से उसकी परेशानी शुरू होती है। अर्जुन की तुलना में मन्नू ज्यादा प्रतिभाशाली है और वह उससे ज्यादा लोकप्रिय हो जाता है। साथ ही प्रिया का भी दिल मन्नू जीत लेता है। ईर्ष्या की आग में जलते हुए अर्जुन, मन्नू को बरबाद करने की कोशिश में लग जाता है।

इस कहानी में तमाम तरह के मसाले हैं, इसके बावजूद कहानी को ठीक से लिखा नहीं गया है। कहानी को कहने में जल्दबाजी की गई है। हर महत्वपूर्ण घटना अचानक हो जाती है और उनके पीछे कोई ठोस कारण नजर नहीं आता।

लंदन में अर्जुन अपने चाचा का साथ छोड़ भाग जाता है। उसके चाचा उसे ढूँढने की कोशिश क्यों नहीं करते? अर्जुन किस तरह वहाँ जीवन-यापन करता है, यह भी स्पष्ट नहीं है।

अर्जुन जिस तरह बैंड बनाता है, वो बेहद हास्यास्पद है। लंदन के एक व्यस्त इलाके में वह अचानक गाना शुरू करता है। कुछ अँग्रेज उसके हिंदी गाने पर झूमते हैं। अचानक दो पाकिस्तानी उसके साथ शामिल हो जाते हैं और बन गया बैंड। इस हिंदी बैंड की लोकप्रियता दिखाने में भी जल्दबाजी की गई।

मन्नू ड्रग्स लेने लगा है, ये बात सभी जानते हैं, लेकिन उसकी प्रेमिका प्रिया को यह बात बहुत दिनों बाद पता लगती है, जबकि टूर में वह उसके साथ रहती है। इसी तरह प्रिया के रूढि़वादी पिता जो पाश्चात्य संगीत के‍ खिलाफ हैं, उन्हें भी यह बात कई दिनों बाद पता चलती है कि उनकी बेटी ‘लंदन ड्रीम्स’ नामक बैंड से जुड़ी हुई है, जबकि यह बैंड उस समय धूम मचा रहा होता है। शायद प्रिया के पिता अखबार नहीं पढ़ते होंगे क्योंकि फिल्म में इस बैंड की तारीफ से भरे अखबार दिखाए गए हैं। वेम्बली स्टेडियम में हजारों दर्शकों के सामने अर्जुन का मन्नू के खिलाफ अपने दिल की भड़ास निकालने वाला दृश्य भी फिल्मी लगता है।

निर्देशक विपुल शाह भी संभवत: कहानी की इन
कम
ियों से वाकिफ थे, इसलिए उन्होंने अपना सारा जोर रोमांस, कॉमेडी और भव्यता पर लगाया। उन्होंने फिल्म की गति तेज रखी ताकि दर्शकों का ध्यान इन कमियों पर न जाए और इसमें वे कामयाब भी रहे हैं।

फिल्म में कुछ उल्लेखनीय दृश्य हैं, अजय के गाने पर सलमान द्वारा अलग-अलग धुन बनाना, विमान में सलमान और एअर होस्टेस के बीच के दृश्य, विमानतल पर सलमान द्वारा पत्रकार की पिटाई करना, चाँदनी रात में सलमान और अजय का बातचीत करना।

फिल्म संगीत पर आधारित है, लेकिन शंकर-अहसान-लॉय का संगीत निराश करता है। फिल्म में हिट गानों की कमी खलती है।

सलमान खान ने मन्नू का किरदार बेहतरीन तरीके से निभाया है। यह चरित्र उनकी इमेज से मेल भी खाता है। उन्हें कुछ बेहतरीन संवाद और दृश्य भी मिले हैं।
उन्हें अपनी हेयर स्टाइल पर ध्यान देना चाहिए।
अजय देवगन ने पूरी गंभीरता से अपना किरदार निभाया है, लेकिन जो त्रीवता उनके किरदार को चाहिए थी वे नहीं दे पाए।

असिन की भूमिका बेहद कमजोर है। बैंड में वे पृष्ठभूमि में सिर्फ नाचती रहती हैं, जबकि अजय देवगन उनके पिता से कहते हैं कि उसे बैंड से जुड़ने दीजिए क्योंकि वह बहुत प्रतिभाशाली (?) है।

तकनीकी रूप से फिल्म बेहद सशक्त है। सेजल शाह ने ‍हर दृश्य खूबसूरती के साथ फिल्माया है। फिल्म को भव्यता प्रदान करने के लिए खूब पैसा खर्च किया गया है। सलीम-सुलेमान का बैकग्राउंड म्यूजिक उम्दा है।

कुल मिलाकर ‘लंदन ड्रीम्स’ का मजा आप कहानी की कमजोरी पर ध्यान न देकर ही उठा सकते हैं।

__________________________
बैनर :
अजय देवगन फिल्म्स

निर्माता :
अजय देवगन

निर्देशक :
रोहित शेट्टी

गीतकार :
कुमार

संगीतकार :
प्रीतम

कलाकार :
अजय देवगन, बिपाशा बसु, फरदीन खान, संजय दत्त, मुग्धा गोडसे, असरानी, मुकेश तिवारी, जॉनी लीवर, संजय मिश्रा



‘गोलमाल’ और ‘गोलमाल रिटर्न’ की सफलता के बाद रोहित शेट्टी उस भ्रम का शिकार हो गए, जो कई फिल्मकारों को लील गया। रोहित को लगने लगा है कि उन्हें सफलता का फॉर्मूला मिल गया है, जिसका नतीजा ‘ऑल द बेस्ट’ में नजर आता है। यह फिल्म दोहराव का शिकार है और रोहित कुछ नया नहीं दे पाए।

‘मिस्टेकन आइडेंटिटी’ को लेकर कई हास्य फिल्में बनी हैं और यही थीम ‘ऑल द बेस्ट’ की भी है, लेकिन इस फिल्म के हास्य में वो धार नहीं है जो पूरी फिल्म में दर्शकों को हँसने पर मजबूर कर दे।

वीर (फरदीन खान) विदेश में रहने वाले अपने सौतेले भाई धरम कपूर (संजय दत्त) द्वारा भेजी गई पॉकेटमनी जिंदगी गुजारता है। पॉकेटमनी में बढ़ोतरी के लिए वह धरम से झूठ बोलता है कि उसने अपनी गर्लफ्रेंड विद्या (मुग्धा गोडसे) से शादी कर ली है। वीर को झूठ बोलने में प्रेम चोपड़ा (अजय देवगन) उसकी मदद करता है। अजय की पत्नी जाह्नवी (बिपाशा बसु) एक टूटा-फूटा जिम चलाती है।

एक दिन अचानक वीर के घर धरम आ जाता है। झूठ को सच साबित करने के चक्कर में जाह्नवी को विद्या बना दिया जाता है। इसके बाद शुरू होता है झूठ को छिपाने का लंबा सिलसिला जो फिल्म के अंत तक चलता रहता है।

‘राइट बैड, रांग हसबैण्ड’ से प्रेरित ‘ऑल द बेस्ट’ सिंगल ट्रेक पर चलती है। पूरी फिल्म में प्रेम और वीर, धरम के आगे यह साबित करने में लगे रहते हैं कि जाह्नवी ही विद्या है। फिल्म में कई किरदार आते हैं, जिससे कई बार प्रेम और वीर की पोल खुलते-खुलते रह जाती है। तरह-तरह के बहाने वे बनाकर धरम को बेवकूफ बनाते हैं। दो-चार बार तो यह बहाने ठीक लगते हैं, लेकिन बार-बार इन्हें देख कोफ्त होने लगती है।

इतना बड़ा बिजनैस मैन धरम क्या इतना बड़ा बेवकूफ है जो इतनी सी बात नहीं जान पा रहा है। धरम जानबूझकर अंजान बनता तो फिल्म थोड़ी रोचक हो सकती थी। धरम के आगे प्रेम और वीर की पोल खुलने वाला प्रसंग फिल्म का रोचक हिस्सा होना था, लेकिन इसे बड़े हल्के तरीके से निपटा दिया गया। फिल्म का समापन भी ठीक से नहीं किया गया है।

निर्देशक रोहित शेट्टी ने हर सीन में हास्य पैदा करने की कोशिश की है। कलाकारों से मुँह बनवाए, उटपटाँग हरकतें करवाई, लेकिन बात नहीं बनी।

फिल्म के सारे लीड कलाकार कॉमेडी के मामले में कमजोर माने जाते हैं, इसलिए भी फिल्म का प्रभाव कम हो गया। हर कलाकार से लाउड एक्टिंग करवाई गई है। अजय देवगन, फरदीन, बिपाशा, संजय दत्त का अभिनय ठीक कहा जा सकता है। मुग्धा गोडसे अपनी उपस्थिति दर्ज नहीं करा पाई। जॉनी लीवर, संजय मिश्रा और असरानी का काम उम्दा है। फिल्म का संगीत और बैकग्राउंड म्यूजिक शोरगुल भरा है।

कुल मिलाकर ‘ऑल द बेस्ट’ एक औसत फिल्म है।

__________________________
बैनर :
पूजा एंटरटेनमेंट (इंडिया) लि., बिग पिक्चर्स

निर्माता :
वासु भगनानी

निर्देशक :
डेविड धवन

संगीत :
नदीम - श्रवण

कलाकार :
गोविंदा, सुष्मिता सेन, लारा दत्ता, रितेश देशमुख, सोहेल खान, रणवीर शौरी, राजपाल यादव, मनोज पाहवा, विशेष भूमिका - रितुपर्णा सेनगुप्ता और सतीश कौशिक

* यू/ए सर्टिफिकेट * दो घंटे पाँच मिनट



कई कामयाब फिल्म देने वाली गोविंदा-डेविड धवन की सफल जोड़ी एक बार फिर ‘डू नॉट डिस्टर्ब’ लेकर हाजिर है। उम्मीद ज्यादा होना स्वाभाविक है, लेकिन इस बार यह जोड़ी उम्मीद पर खरी नहीं उतरती। ऐसा लगता है कि दोनों के पास नया देने के लिए कुछ नहीं बचा है। अपनी ही पुरानी फिल्मों को देख इन्होंने नई फिल्म तैयार कर दी है। माना कि डेविड धवन की फिल्मों में दिमाग नहीं लगाया जाना चाहिए या उनकी फिल्म में कहानी पर गौर नहीं करना चाहिए, लेकिन ‘डू नॉट डिस्टर्ब’ के कॉमेडी सीन दोहराव और बासीपन के शिकार हैं।

एक अमीर और सफल पत्नी (सुष्मिता सेन) के पति (गोविंदा) का सुपरमॉडल (लारा दत्ता) से अफेयर चल रहा है। उसकी पत्नी को उस पर शक है। उससे बचने के लिए वह एक वेटर (रितेश देशमुख) को सुपरमॉडल का बॉयफ्रेंड बना देता है। इसके बाद शुरू होता है गलतफहमी का लंबा सिलसिला।

फिल्म की कहानी कमजोर है, इसलिए कॉमिक दृश्यों का सशक्त होना जरूरी है ताकि दर्शक कहानी को छोड़ इनका मजा ले सकें। यहीं पर फिल्म कमजोर साबित होती है। अधिकांश दृश्यों को देख हँसी नहीं आती बल्कि बोरियत पैदा होती है।

इंटरवल के बाद फिल्म में थोड़ी पकड़ आती है, लेकिन लेखक युनूस सेजवाल ने बात खत्म करने में बहुत लंबा समय लिया जिससे फिल्म अपना असर खो बैठती है। रणवीर शौरी के डबल रोल वाला घटनाक्रम और सोहेल खान वाला हिस्सा ठूँसा हुआ लगता है।

निर्देशक डेविड धवन फॉर्म में नजर नहीं आए और यही हाल गोविंदा का रहा। गोविंदा का अभिनय ‘अच्छे से बुरे’ के बीच झूलता रहा। अभिनय के नाम पर वे चीखे, चिल्लाए। अपने अलावा उन्होंने कई कलाकारों की मिमिक्री की और अपनी बासी अदाओं को दोहराया। थुलथुले गोविंदा को दो भूतपूर्व मिस यूनिवर्स के साथ रोमांस करते देखना अटपटा लगता है।

लारा दत्ता निराश करती हैं। हास्य दृश्यों में अभिनय के नाम पर वे असहाय लगीं। सुष्मिता सेन का अभिनय ठीक है, लेकिन उनका वजन बहुत बढ़ गया है। रितेश देशमुख, रणवीर शौरी, मनोज पाहवा और राजपाल यादव ने अपने अभिनय के जरिये थोड़ा हँसाया है। सोहेल खान की भूमिका में कोई दम नहीं है, इसलिए वे कोई असर नहीं छोड़ पाए। अरसे बाद फिल्म में संगीत दे रहे नदीम-श्रवण ने सुनने लायक एक-दो धुनें बनाई हैं।

कुल मिलाकर ‘डू नॉट डिस्टर्ब’ डेविड-गोविंदा की एक कमजोर फिल्म है।

__________________________
बैनर :
यूटीवी मोशन पिक्चर्स, आशुतोष गोवारीकर प्रोडक्शन्स

निर्माता :
रॉनी स्क्रूवाला, सुनीता गोवारीकर

निर्देशक :
आशुतोष गोवारीकर

गीत :
जावेद अख्तर

संगीत :
सोहेल सेन

कलाकार :
प्रियंका चोपड़ा, हरमन बावेजा, अंजन श्रीवास्तव, राजेश विवेक, दया शंकर पांडे, दर्शन जरीवाला

यू/ए सर्टिफिकेट * 3 घंटे 31 मिनट



गंभीर फिल्म बनाने वाले ज्यादातर फिल्म निर्देशक ये मानते हैं‍ हल्की-फुल्की मनोरंजक फिल्म बनाना उनके लिए बाएँ हाथ का खेल है, लेकिन ये बात उतनी आसान नहीं है। निर्देशक आशुतोष गोवारीकर भी इस मामले में मात खा गए।

आशुतोष अपनी बात को विस्तार से रखते हैं, इसलिए उनकी फिल्मों की अवधि ज्यादा होती है। फिल्म की लंबाई से कोई समस्या नहीं है, लेकिन उसमें इतना दम होना चाहिए कि वो दर्शकों को बाँधकर रख सके।

‘व्हाट्स योर राशि’ का ग्राफ मनोरंजन और बोरियत के बीच लगातार उतरता-चढ़ता रहता है और फिल्म बिखरी हुई नजर आती है। फिल्म से कसावट नदारद है। ऐसा लगता है कि संपादन हुआ ही नहीं है। आशुतोष को अपने काम से इतना प्यार हो गया कि वे काँट-छाँट करने की हिम्मत जुटा नहीं पाए। परिणामस्वरूप फिल्म प्रभावित नहीं करती है।

कहानी है एनआरआई लड़के योगेश पटेल (हरमन बावेजा) की, जो शिकागो में रहता है। मुंबई में उसका बड़ा भाई करोड़ों का घोटाला कर देता है। अंडरवर्ल्ड का भाई दस दिन में अपना पैसा वापस चाहता है। योगेश के नाना की करोड़ों की जायदाद है जो योगेश के नाम उस दिन हो जाएगी, जिस दिन वह शादी करेगा।

पिता को दिल का दौरा पड़ा है वाला चिरपरिचित बहाना बनाकर योगेश को भारत बुलवाया जाता है। एनआरआई लड़के का बायोडाटा वेबसाइट पर डाला जाता है। 176 लड़कियाँ उससे 5 करोड़ रुपए तक का दहेज देकर शादी के लिए तैयार है। लेकिन नायक है दहेज विरोधी।

दस दिन में उसे शादी करना है और एक दिन में 17 लड़कियों से मिलना मुश्किल है। वह हर राशि की एक लड़की से मिलने का फैसला करता है क्योंकि एक किताब में ‍उसने पड़ा है कि लड़कियाँ 12 प्रकार की होती हैं।

इसके बाद शुरू होता है अंजलि, संजना, काजल, हंसा, रजनी, चन्द्रिका, मल्लिका, नंदिनी, भावना, पूजा, विशाखा और झंखाना से मुलाकातों का सिलसिला। इस कहानी के साथ योगेश के चाचा देबू भाई के रोमांस और उस पर जासूसी की उपकहानियाँ भी गूँथी गई हैं।

फिल्म के लेखक 12 लड़कियों से मुलाकातों को दिलचस्प तरीके से पेश नहीं कर सके। चन्द्रिका, मल्लिका, विशाखा और भावना वाले किस्से तो बेहद घटिया किस्म के हैं। भावना मुलाकात के दस मिनट बाद योगेश से शारीरिक संबंध बनाना चाहती है तो विशाखा पागलपन का नाटक यह देखने के लिए करती है कि योगेश उसे चाहता है या उसकी दौलत को। केवल अंजलि़, संजना, काजल और हंसा से योगेश की मुलाकात अच्‍छी लगती है। कुछ दृश्य बेहद बनावटी हैं और कुछ दृश्य ऐसे लिखे गए हैं कि गाने की सिचुएशन पैदा हो।


फिल्म की उपकहानियाँ भी दमदार नहीं है। देबू भाई के रोमांस को कुछ ज्यादा ही फुटेज दिया गया है और जासूसी के घटनाक्रम भी मजेदार नहीं हैं। फिल्म के अंत में योगेश की शादी जिस लड़की से दिखाई जाती है, उससे भी ज्यादातर दर्शक असहमत नजर आएँगे।

निर्देशक के रूप में आशुतोष गोवारीकर ने अपना टच देने की कोशिश की है, लेकिन स्क्रिप्ट की मदद नहीं मिलने से वे ज्यादा योगदान नहीं दे पाए। कुछ दृश्यों द्वारा उन्होंने दिखाया है कि लड़का-लड़की को मिलवाने के नाम पर किस तरह की नौटंकी खेली जाती है और धोखा दिया जाता है। उम्र में बड़े लोग मुलाकात के नाम पर लड़कियों को शो पीस की तरह पेश कर छोटी हरकत करते हैं। उनके बजाय युवा पीढ़ी ज्यादा समझदार और ईमानदार है। योगेश के सामने हंसा कबूल करती है कि वह ‘वर्जिन’ नहीं है या संजना पहली मुलाकात में योगेश को बता देती है कि वह किसी और को चाहती है।

आशुतोष यदि 13 के बजाय पाँच गाने रखते और फिल्म की अवधि दो घंटे रखते तो फिल्म बेहतर बन सकती थी।

प्रियंका चोपड़ा ने 12 भूमिकाएँ अभिनीत की हैं। मेकअप के साथ-साथ आवाज और बॉडी लैंग्वेज के जरिये उन्होंने विविधता पेश की, लेकिन दोहराव का शिकार होने से भी वे बच नहीं पाई हैं। फिर भी उनका प्रयास सराहनीय है। हरमन बावेजा ने अपना किरदार पूरी गंभीरता से निभाया है और उनके करियर को ऑक्सीजन मिल सकती है। दर्शन जरीवाला का अभिनय उम्दा है। फिल्म के अन्य कलाकार भी अपनी उपस्थिति दर्ज कराते हैं।

सोहेल सेन का संगीत मधुर है, लेकिन इसका ठीक से प्रचार नहीं किया गया। अगर गीत लोकप्रिय होते तो दर्शक इनका आनंद उठा सकते थे।
कुल मिलाकर ‘व्हाट्स योर राशि?’ की राशि में कुछ खास नहीं है। थोड़े प्रयास से यह बेहतर बन सकती थी।

__________________________
बैनर :
यशराज फिल्म्स

निर्माता :
आदित्य चोपड़ा

निर्देशक :
अनुराग सिंह

गीतकार :
जयदीप साहनी

संगीत :
प्रीतम चक्रवर्ती, जूलियस

कलाकार :
शाहिद कपूर, रानी मुखर्जी, शेर्लिन चोपड़ा, पूनम ढिल्लो, अनुपम खेर, राखी सावंत, व्रजेश हीरजी

*यू/ए सर्टिफिकेट * 147 मिनट * 14 रील



यशराज फिल्म्स वालों की सोच सीमित हो गई है। अपनी ही पिछली कुछ फिल्मों को घुमा-फिराकर उन्होंने ‘दिल बोले हड़िप्पा’ बना दी है। वही पंजाब, भारत-पाकिस्तान (वीर जारा), खेल (चक दे इंडिया), नाच-नौटंकी (आजा नच ले), भेष बदलना (रब ने बना दी जोड़ी) जैसी चीजें इस फिल्म में नजर आती
है
ं। डीडीएलजे को हर फिल्म में याद किया जाता है, इसमें भी किया गया है।

पंजाब के लहलहाते खेत यशराज फिल्म्स की पहचान है और इन्हीं खेतों के दृश्यों के साथ शुरू होती है हड़िप्पा। वीरा (रानी मुखर्जी) क्रिकेट की दीवानी है। एक तेज गेंदबाज शर्त लगाता है कि उसकी 6 गेंदों पर यह लड़की 6 छक्के नहीं लगा सकती। बिना पैड और ग्लोव्ज पहने वीरा यह कारनामा कर दिखाती है।

दो दोस्त हैं अनुपम खेर और दलीप ताहिल। एक पाकिस्तानी में रहता है और दूसरा भारत में। दोनों एकदम बनावटी लगते हैं। हर साल उनकी अमृतसर और लाहौर की टीम अमन कप में एक-दूसरे के खिलाफ खेलती है। नौ साल से अनुपम की टीम हार रही है।

अनुपम का बेटा रोहन (शाहिद कपूर) लंदन में क्रिकेट खेलता है। उसे लंदन से बुलवाया जाता है ताकि अनुपम की टीम जीते। एनआरआई लड़के की पंजाब में एंट्री होती है। विलायती मुंडा और देशी गर्ल के बीच नोक-झोंक शुरू हो जाती है।

रोहन अपनी टीम के लिए खिलाडि़यों का सिलेक्शन करता है। वीरा भी सिलेक्शन के लिए जाती है, लेकिन लड़की होकर वह लड़कों के बीच कैसे क्रिकेट खेल सकती है, उसे सिक्युरिटी गॉर्ड भगा देता है। ‘औरत को माता के रूप में पूजते हैं और इंसान के रूप में कुचल देते हैं’ संवाद बोलकर वीरा वापस नौटंकी में लौट जाती है।

नौटंकी में वह लड़के पात्र अदा करती है और उसे आइडिया आता है कि क्यों न वह वीरा से वीर सिंह बनकर टीम में शामिल हो जाए। यहाँ याद आता है ‘रब ने बना दी जोड़ी’ का सुरिंदर साहनी जो मूँछ कटाकर राज बन जाता है। वीरा दाढ़ी-मूँछ लगाकर वीरसिंह बन जाती है और क्रिकेट टीम में उसका सिलेक्शन हो जाता है।

क्रिकेट मैच तो 6 महीने बाद होगा, जो
अंतिम रीलों
में दिखाया जाएगा। तब तक रोमांस दिखाया जाए। तो विलायती मुंडे को हमारी बफेलो गर्ल (वीरा को रोहन इसी नाम से पुकारता है) पसंद आ जाती है और यही ‍पर फिल्म मार खा जाती है। पढ़ा-लिखा रोहन अचानक जाहिल वीरा को क्यों चाहने लगता है यह फिल्म में स्पष्ट नहीं है। न ही उनके रोमांस में
गर्मी
नजर
आत
ी है।

वीरा और रोहन के रोमांस के बीच में सोनिया (शेर्लिन चोपड़ा) नामक कबाब में हड्डी घुसाने की कोशिश की गई, लेकिन बाद में निर्देशक सोनिया को भी भूल गए। कम कपड़े पहनने वाली सोनिया की अक्ल भी कम थी। मैदान में चमकते सूरज के नीचे बैठकर वह धूप से बचने वाली क्रीम लगाती है।

आखिरकार मैच वाला दिन आ जाता है। अमृतसर के लड़के अच्छा प्रदर्शन करते रहते हैं, लेकिन बीच मैदान में रोहन को पता चल जाता है कि जो वीरसिंह बनकर खेल रहा है वो असल में वीरा है। उसे गुस्सा आ जाता है और उसकी गेंदों की पिटाई होती है। लेकिन दूसरे गेंदबाज क्यों पिटने लगते हैं ये समझ से परे है।

रोहन फैसला करता है वीरसिंह बैटिंग नहीं करेगा। तो जनाब फिल्डिंग क्यों करवाई थ
ी?
उसी समय मैदान से बाहर कर देना था। अमृतसर के लड़के बैटिंग के समय लड़खड़ा जाते हैं। 10 ओवर में सवा सौ से ज्यादा रन बनाने हैं और नौ विकेट गिर चुके हैं। ड्रिंक्स ब्रेक में रोहन और उसके पिता की खुसर-पुसर होती है और वीरसिंह को बैटिंग देने के लिए रोहन राजी हो जाता है। रोहन और वीर लाहौर की गेंदबाजों की खूब खबर लेते हैं। ये तो पहले से पता ही था कि अमृतसर की टीम जीतेगी, लेकिन रोमांच अच्छा पैदा किया गया।

पुरस्कार समारोह
के दौरान रोहन सभी के सामने बताता है कि वीर असल में लड़की है। पाकिस्तानी चिटिंग-चिटिंग चिल्लाने लगते हैं। वीरा माइक पकड़कर भाषण देती है कि लड़कियाँ, लड़कों के साथ क्रिकेट क्यों नहीं खेल सकती। खेल देखना चयन किया जाना चाहिए न कि लिंग देखकर। आईसीसी नोट करें। भाषण सुनकर पाकिस्तानी ताली बजाते हैं और अचानक रोहन का भी हृदय परिवर्तन हो जाता है।

पूरी फिल्म में रानी छाई रहीं। स्क्रिप्ट का सपोर्ट नहीं मिलने के बावजूद उन्होंने बेहतरीन अभिनय किया। शाहिद कपूर ठीक-ठाक रहे। शेर्लिन चोपड़ा और राखी सावंत का निर्देशक अनुराग सिंह ठीक से उपयोग नहीं कर पाए। फिल्म में बनावटीपन ज्यादा है, इसलिए ज्यादा असर नहीं छोड़ पाती। गीत-संगीत औसत दर्जे का है।

‘दिल बोले हड़िप्पा’ बुरी फिल्म नहीं है, लेकिन यशराज फिल्म्स अपनी उन्हीं बातों को अब रबर की तरह खींचने लगा है, जिससे
व
ो अब अपना प्रभाव खोती जा रही हैं। जनाब आदित्य, अब कुछ नया करिए।

__________________________
बैनर :
तिजोरी इंटरनेशनल, रोहित कुमार प्रोडक्शन्स, ज़ी मोशन पिक्चर्स

निर्देशक :
दीपक तिजोरी

संगीत :
मोंटी शर्मा

कलाकार :
सनी देओल, अर्जुन रामपाल, सागरिका घाटगे, उदिता गोस्वामी

सेंसर सर्टिफिकेट : यूए * 14 रील * 116 मिनट



सस्पेंस-थ्रिलर ‘फॉक्स’ के साथ के साथ वहीं समस्या है जो आमतौर पर इस तरह की फिल्मों के साथ होती है। रहस्य का ताना-बाना तो अच्छी तरह बुन लिया जाता है, लेकिन जब रहस्य पर से परदा उठाने की बारी आती है तो लेखक ऐसे तर्क और घटनाक्रम सामने रखता है जो तर्कसंगत नहीं लगते और मामला टाँय-टाँय फिस्स हो जाता है। इस तरह की फिल्म बनाना हर किसी के बस की बात नहीं है और इसे निर्देशक और लेखक दीपक तिजोरी को भी अच्छी तरह समझ लेना चाहिए।

अर्जुन कपूर (अर्जुन रामपाल) एक वकील है जो पैसों की खातिर उन लोगों को बचाता है जो दोषी हैं। वकालत उसके लिए मात्र व्यवसाय है। आखिर उसका जमीर जागता है और वह वकालत से ब्रेक लेकर मुंबई से गोआ चला जाता है।

एक मुलाकात के दौरान एक बूढ़ा आदमी अर्जुन को अपना उपन्यास पढ़ने को देता है। अर्जुन को उपन्यास बहुत रोचक लगता है। अगले दिन वह उसे लौटाने जाता है, लेकिन उसे पता चलता है कि वह वृद्ध इस दुनिया में नहीं रहा।

अर्जुन अपने नाम उसे उस उपन्यास को पब्लिशर सोफिया (उदिता गोस्वामी) की मदद से छपवाता है। उपन्यास बेहद सफल रहता है और अर्जुन की ख्‍याति और बढ़ जाती है। एक दिन पुलिस ऑफिसर यशवंत देशमुख (सनी देओल) अर्जुन से पूछता है कि क्या उपन्यास उसने लिखा है? हाँ कहने पर उसे गिरफ्तार कर लिया जाता है क्योंकि उपन्यास में वर्णित घटनाक्रम पाँच मर्डर केस से संबंधित है। उपन्यास में इन हत्याओं का इतनी बारीकियों से वर्णन किया गया कि अर्जुन को ही हत्यारा समझ लिया जाता है। कैसे अर्जुन अपने आपको बेगुनाह साबित करता है, ये फिल्म का सार है।

फिल्म के शुरुआत में अर्जुन के जमीर जागने और वकालत से ब्रेक लेने के घटनाक्रम को जरूरत से ज्यादा फुटेज दिया गया है। इंटरवल से कुछ देर पहले सनी देओल की एंट्री और अर्जुन रामपाल के गिरफ्तार होने के बाद उम्मीद जागती है कि आगे कुछ दिलचस्प देखने को मिलेगा। लेकिन इसके बाद कहानी को ठीक तरह से दीपक तिजोरी विकसित नहीं कर सके। कहानी को पूरा करने के लिए उन्होंने तर्क-वितर्कों को परे रखकर फिल्म के नाम पर खूब छूट ले ली।

अर्जुन जैसे भ्रष्ट वकीलों को मौत के घाट उतारने वाला क्यों उसकी मदद करता है, ये समझ के परे है। उसकी हत्या करने वाले आसान रास्ते की बजाय वह उपन्यास के जरिये उसे फँसाने वाला कठिन रास्ता क्यों चुनता है? अपनी गलतियों के लिए शर्मिंदा अर्जुन उपन्यास को अपने नाम से छपवाने का अपराध क्यों करता है? इन पक्षों पर लेखक ठीक से रोशनी नहीं डाल सके।

सनी देओल का किरदार भी ठीक से नहीं लिखा गया है। उन्हें अक्खड़ व्यक्ति दिखाने की कोशिश की गई है, लेकिन कई बार वे उदार निकले और अपने दुश्मन की उन्होंने मदद भी की।

निर्देशक के रूप में दीपक तिजोरी ने फिल्म को आधुनिक लुक देने की कोशिश की है। इस वजह से अँग्रेजी के कई संवादों का इस्तेमाल किया गया है और किरदारों की लाइफस्टाइल हाईफाई रखी गई है।

अर्जुन रामपाल का अभिनय औसत है और उनके द्वारा बोले गए कुछ संवाद अधूरे लगते हैं। सनी देओल ने नियंत्रित अभिनय किया है। सागरिका घाटगे के मुकाबले उदिता गोस्वामी बेहतर रही।

कुल मिलाकर ‘फॉक्स’ एक औसत फिल्म है।

__________________________
निर्माता :
सुधीर मिश्रा, बिग पिक्चर्स

निर्देशक :
पीयूष झा

संगीत :
शंकर-अहसान-लॉय, जस्टिन, उदय, संदेश शांडिल्य

कलाकार :
परज़ाद दस्तूर, आयशा कपूर, संजय सूरी, आर. माधवन, अरुणोदय सिंह

* यू/ए * 114 मिनट



कश्मीर में आतंकवाद को लेकर कई फिल्मों का निर्माण हुआ है, लेकिन पीयूष झा की फिल्म ‘सिकंदर’ थोड़ी हटकर है। इसमें दिखाया गया है किस तरह आतंकवादी, नेता अपने घिनौने मकसद के लिए बच्चों का उपयोग करने में भी नहीं हिचकते। लेकिन कमजोर स्क्रीनप्ले, अभिनय और निर्देशन की वजह से ‘सिकंदर’ किसी तरह का प्रभाव नहीं छोड़ पाती।

वर्षीय सिकंदर (परजान दस्तूर) को स्कूल से लौटते समय रास्ते में पिस्तौल मिलती है, जिसे वह अपनी दोस्त नसरीन (आयशा कपूर) के मना करने के बावजूद रख लेता है। इस हथियार से वह अपने उन दोस्तों को डराता है, जो उसे परेशान करते हैं।

इसी बीच उसकी एक आतंकवादी से मुलाकात होती है, जो उसे बंदूक चलाना सिखाता है। एक दिन उसी आतंकवादी के साथ सिकंदर की झड़प होती है और वह उसे मार डालता है। इसके बाद सिकंदर मुसीबतों में फँसता जाता है और अंत में उसे समझ में आता है कि वह सेना, नेता और धर्म के ठेकेदारों का खिलौना बन गया है।

फिल्म की कहानी अच्छी है, लेकिन इसे ‍ठीक से विकसित नहीं किया गया है। खासतौर पर स्क्रीनप्ले ठीक से नहीं लिखा गया है। सिकंदर के पास पिस्तौल है, ये बात उसके साथ पढ़ने वाले और उसे नापसंद करने वाले तीन लड़कों को पता रहती है, लेकिन वे अपने टीचर या पुलिस को क्यों नहीं बताते, जबकि सिकंदर रोज पिस्तौल लेकर स्कूल जाता है। नसरीन का अंत में हृदय परिवर्तन, अपने पिता की हत्या करना और आर्मी ऑफिसर द्वारा सिकंदर को अपना बदला लेने के लिए बंदूक देना तर्कसंगत नहीं है। संजय सूरी और माधवन की बातचीत वाले दृश्य बेहद उबाऊ हैं।

निर्देशक के रूप में भी पीयूष झा प्रभावित नहीं करते हैं। फिल्म की ‍गति उबाने की हद तक धीमी है और कई दृश्यों का दोहराव है। अंतिम 15 मिनटों में घटनाक्रम तेजी से घटते हैं, जब यह भेद खुलता है कि सिकंदर को मोहरा बनाया गया है, लेकिन तब तक दर्शक फिल्म में अपनी रुचि खो बैठता है।

अपने कलाकारों से भी पीयूष अच्छा काम नहीं ले पाए हैं। परजान दस्तूर और आयशा कपूर का अभिनय कुछ दृश्यों में अच्छा और कुछ में बुरा है। कई दृश्यों में उन्हें समझ ही नहीं आया कि चेहरे पर क्या भाव लाने हैं। ऐसा लगता है कि वे संवाद बोलने के लिए अपनी बारी का इंतजार कर रहे हों।

माधवन और संजय सूरी बेहद अनुभवी और प्रतिभाशाली कलाकार हैं, लेकिन ‘सिकंदर’ में वे निराश करते हैं। फिल्म की फोटोग्राफी साधारण है।

कुल मिलाकर ‍’सिकंदर’ निराश करती है।

__________________________
बैनर :
ए फैट फिश मोशन पिक्चर्स, फॉक्स स्टार स्टुडियो

निर्देशक :
शशांक घोष

कलाकार :
राजेन्द्र प्रसाद, विनय पाठक, नासिर रणवीर शौरी, संध्या मृदुल, रम्भा, अश्विन मुश्रान

सेंसर सर्टिफिकेट : यू/ए * 90 मिनट



एक म्यूजिक चैनल पर वर्षों पहले क्विक गन मुरुगन पहली बार आया था, जिसे लोगों ने खूब पसंद किया। लोगों को गुदगुदाने वाले इस किरदार को फीचर फिल्म के रूप में पेश किया है।

‘क्विक गन मुरुगन’ में काउबॉय मुरुगन के मिसएडवेंचर्स को दिखाया गया है। सत्तर और अस्सी के दशक में जैसी हिंदी और तमिल मसाला फिल्में बनती थीं, वैसा ही इसे पेश किया गया है। खासतौर पर तमिल फिल्म का प्रभाव इस पर ज्यादा नजर आता है।
ये फिल्म उस दौर में बनाई गई फिल्मों की यादों को ताजा करने के लिए बनाई गई है।

अधेड़ उम्र, विग और होंठों पर लिपिस्टिक, पतली सी मूँछ, हरी शर्ट, ऑरेंज ट्राउजर, सफेद जूते, सिर पर हैट और जबर्दस्त एक्शन करने वाला गरीबों का मसीहा नायक, जो अपनी प्रेमिका को छोड़ किसी दूसरी स्त्री की ओर आँख उठाकर भी नहीं देखता है। ज़ीरो फिगर वाली नहीं बल्कि माँसल देह वाली हीरोइन। सोने से लदा हुआ खूँखार विलेन और बदसूरत चेहरे वाले उसके चमचे, उस दौर की फिल्मों की खासियत हुआ करती थी। यही सब मुरुगन में भी नजर आती है।

मुरुगन को फिल्म के आरंभ में ही राइस प्लेट रेड्डी ने मार दिया क्योंकि राइस प्लेट सभी रेस्तरां को माँसाहारी बनाना चाहता है और मुरुगन उसका विरोध करता है। यमदूत मुरुगन को ऊपर ले जाता है और चित्रगुप्त को पटाकर मुरुगन फिर धरती पर उतरता है।

अपने मैकडोसा को स्वादिष्ट बनाने के लिए राइस प्लेट ढेर सारी मम्मियों को उठा लेता है ताकि वह उसे बेच सके। इस चक्कर में मुरुगन का भाई मारा जाता है और मुरुगन को राइस प्लेट रेड्डी से बदला लेने का एक और कारण मिल जाता है। इस काम में उसकी मदद मैंगो डॉली भी करती है। कैसे मुरुगन अपना बदला लेता है और डोसे को माँसाहारी होने से बचाता है यह फिल्म का सार है।

फिल्म में वे सारे स्टंट (दुश्मन की गोली को मुँह से पकड़ लेना, तीली जलाने और गोली मारने का स्टाइल) हैं जो आमतौर पर रजनीकांत ‍की फिल्मों में देखने को मिलते हैं। निर्देशक शशांक घोष ने कुछ उम्दा दृश्य रचे हैं। जैसे, राइस प्लेट का गोली पर मुरुगन का नाम लिखकर उसे मारना। फिल्म के अंत में विकलांग भिखारी द्वारा मुरुगन से भीख माँगना। गनपावडर से इस्तीफा लिखवाकर राइस प्लेट द्वारा उसे मारना
। राइस प्लेट को मरते समय मुरुगन के सारे अवतार दिखना।


हिंदी, तमिल और अँग्रेजी में लिखे संवाद चुटीले हैं। राजेंद्र प्रसाद ने मुरुगन की भूमिका में जान डाल दी है। नासिर और रंभा का अभिनय भी उल्लेखनीय है। फिल्म का लुक एकदम परफेक्ट है।

‘मुरुगन’ के साथ समस्या यह है कि मजाक थोड़ी देर तक अच्छा लगता है, लेकिन डेढ़ घंटे तक उसे देखना भारी हो जाता है। जो लोग मुरुगन के प्रशंसक हैं वे इसे पसंद करेंगे।

__________________________
बैनर :
यूटीवी मोशन पिक्चर्स

निर्माता :
रॉनी स्क्रूवाला

निर्देशन एवं संगीत :
विशाल भारद्वाज

गीत :
गुलजार

कलाकार :
शाहिद कपूर, प्रियंका चोपड़ा, अमोल गुप्ते, तेनजिंग नीमा, चंदन रॉय सान्याल और शिव सुब्रमण्यम

* केवल वयस्कों के लिए



फरहा खान (ओम शांति ओम), अनुराग कश्यप (देव डी) और विजय कृष्णा आचार्य (टशन) के बाद विशाल भारद्वाज ने भी सत्तर और अस्सी के दशक की कहानी को नए प्रस्तुतिकरण के साथ पेश किया है। ‘मकबूल’ और ‘ओंकारा’ जैसी फिल्म बनाने वाले इस निर्देशक ने हमशक्ल भाइयों और अपराध पर बन चुकी कई फिल्मों के आधार पर ‘कमीने’ बनाई है।

गुड्डू (शाहिद कपूर) सीधा-सादा है। हकलाता है। चार्ली (शाहिद कपूर) तुतलाता है। ‘स’ को ‘फ’ बोलता है। वह अमीर बनने के लिए हर रास्ते पर चलने के लिए तैयार है। उसका मानना है कि जीवन में दो रास्ते होते हैं। ‘शॉर्टकट’ और ‘छोटा शॉर्टकट’। दोनों भाई एक-दूसरे से नफरत करते हैं। तीन साल से दोनों ने एक-दूसरे की शक्ल नहीं देखी है।

स्वीटी (प्रियंका चोपड़ा) गुड्डू को चाहती है और उसका भाई भोपे (अमोल गुप्ते) छोटा-मोटा गैंगस्टर है, जो महाराष्ट्र में आए दूसरे प्रदेश के लोगों को खदेड़ना चाहता है। स्वीटी और गुड्डू शादी कर लेते हैं और नाराज भोपे उनके पीछे पड़ जाता है।

चार्ली अंजाने में दो भ्रष्ट पुलिस ऑफिसर से ड्रग्स लूट लेता है, जिसका मूल्य करोड़ों रुपए है। चार्ली की जगह गुड्डू पकड़ा जाता है। इसके बाद दोनों भाइयों पर लगातार मुसीबतें आती जाती हैं। कैसे वे इनसे निपटते हैं इसे अपने तरीके से विशाल ने स्क्रीन पर पेश किया है।

कहानी में नयापन नहीं है, लेकिन इसका प्रस्तुतिकरण अलग तरह का है। फिल्म को समझने के लिए आपको लगातार चौकन्ना रहना पड़ता है। एक मिनट के लिए भी ध्यान भंग हुआ तो आगे की फिल्म समझने में कठिनाई हो सकती है। यही बात फिल्म के खिलाफ जा सकती है क्योंकि कहानी तो आम आदमी की पसंद की चुनी गई है, लेकिन उसका प्रस्तुतिकरण दर्शकों को बेहद समझदार मानकर किया गया है।

फिल्म का स्क्रीनप्ले बारीकी से लिखा गया है और उसे पेचीदगी के साथ पर्दे पर पेश किया गया है। विशाल पहले ही स्पष्ट कर चुके हैं कि उन्होंने फिल्म इस तरह बनाई है कि दर्शक अपने दिमाग का भी उपयोग करें। फिल्म का अंत सामान्य है जबकि विशाल से अनोखे अंत की अपेक्षा थी।

शुरुआत के बीस मिनटों में फिल्म से तालमेल बैठाने में तकलीफ होती है क्योंकि दोनों हीरो द्वारा बोले गए संवादों को गौर से सुनना पड़ता है। फिल्म के किरदारों से परिचित होना पड़ता है। उसके बाद ही आप आनंद उठा सकते हैं।

निर्देशक विशाल ने पूरी फिल्म पर पकड़ बनाए रखी और उनका दबदबा फिल्म के हर विभाग में नजर आता है। फिल्म को उन्होंने वास्तविकता के निकट रखने की पूरी कोशिश की है।

उनका हीरो साफ-सुथरा या स्मार्ट नजर नहीं आता। वो गली का गुंडा है, इसलिए उसके बालों में धूल है। उसकी टी-शर्ट पसीने से लथपथ है। किरदारों की तरह उन्होंने पूरी फिल्म को रफ-टफ लुक दिया है। फिल्म को शूट भी इसी अंदाज में किया गया है। कैमरा लगातार हिलता रहता है और स्क्रीन पर ज्यादातर अंधेरा नजर आता है। क्लोज अप का बहुत ज्यादा उपयोग किया गया है। फिल्म के लोकेशन एकदम वास्तविक लगते हैं।

शाहिद कपूर ने डबल रोल अच्छे से निभाए हैं, लेकिन उनकी जगह कोई दमदार अभिनेता होता तो फिल्म में जान आ जाती। प्रियंका चोपड़ा ने महाराष्ट्रीयन लड़की के रूप में अच्छा अभिनय किया है और शाहिद पर वे हावी रही हैं। अमोल गुप्ते, तेनजिंग नीमा, चंदन रॉय सान्याल और शिव सुब्रमण्यम ने अपने-अपने पात्रों को जिया है।

फिल्म का संगीत पहले ही लोकप्रिय हो चुका है और ‘ढेन टेनेन’ इस समय का सर्वाधिक हिट गीत है। गुलजार ने कहानी और किरदार के अनुरूप गीत लिखे हैं। विशाल के लिखे संवाद फिल्म का प्लस पाइंट है।

विशाल भारद्वाज नि:संदेह प्रतिभाशाली निर्देशक हैं, लेकिन बजाय पुराने दौर की कहानी को नए अंदाज में पेश करने के उन्हें कुछ नया करना चाहिए।

__________________________
निर्माता :
सैफ अली खान, दिनेश विजान

निर्देशक :
इम्तियाज़ अली

गीतकार :
इरशाद कामिल

संगीतकार :
प्रीतम चक्रवर्ती

कलाकार :
सैफ अली खान, दीपिका पादुकोण, ऋषि कपूर, राहुल खन्ना, नीतू सिंह



‘सोचा न था’ और ‘जब वी मेट’ फिल्म बनाने के बाद इम्तियाज अली की पहचान ऐसे निर्देशक के रूप में बन गई है, जो प्रेम कथा पर आधारित फिल्म बनाने में माहिर हैं। इन दोनों फिल्मों की कहानी में नयापन नहीं था, लेकिन जो बात इन्हें विशेष बनाती है वो है इम्तियाज का प्रस्तुतिकरण। इस वजह से दर्शकों का ‘लव आज कल’ से ज्यादा उम्मीद करना स्वाभाविक है और यही उम्मीद ‘लव आज कल’ पर भारी पड़ती है। फिल्म देखने के बाद ऐसा लगता है कि जो आशाएँ लेकर आए थे वो पूरी नहीं हो पाईं।

लड़का-लड़की के बीच प्यार सदियों से चला आ रहा है। पहले कबूतरों से संदेश भेजे जाते थे। ‘आय लव यू’ कहने में वर्षों बीत जाते थे। अब ई-मेल या एसएमएस से बातचीत होती है। वर्तमान पीढ़ी सेक्स को ही प्यार समझ बैठी है और तू नहीं और सही वाक्य पर विश्वास करती है। प्रेमी के इंतजार में वे उम्र तो क्या कुछ घंटे नहीं बिता सकते। इन दो पीढि़यों के प्यार के प्रति नजरिये को ‘लव आज कल’ में रेखांकित किया गया है।

फिल्म में दो कहानियाँ समानांतर चलती हैं। जय (सैफ अली खान) और मीरा (दीपिका पादुकोण) 2009 के युवा हैं। वे बेहद व्यावहारिक हैं। साथ घूमना, मौज-मस्ती करना उन्हें पसंद है और शादी पर उनका विश्वास नहीं है। काम की खातिर जब मीरा लंदन छोड़कर दिल्ली जाती है तो वे अपने रिश्ते को तोड़ने में देर नहीं लगाते। उनका मानना है कि उनके शहरों की दूरी बहुत ज्यादा है, इसलिए ब्रेकअप जरूरी है। वे ब्रेकअप को सेलिब्रेट भी करते हैं।

एक कहानी 1965 की है। वीरसिंह (सैफ अली खान/ऋषि कपूर) हरलीन को बेहद चाहता है। दोनों को प्रेम के इजहार में समय लगता है। हरलीन की सगाई हो जाती है, लेकिन वीरसिंह हिम्मत नहीं हारता और उसे भगाकर ले जाता है।

इन दोनों कहानियों को वर्तमान में मिलाया गया है। युवा ‍वीरसिंह (सैफ अली) अब बूढ़ा (ऋषि कपूर) हो गया है और वह जय को प्रेम के अर्थ बताता है। जय और मीरा अलग होने के बाद एक-दूसरे की कमी महसूस करते हैं और उन्हें समझ में आता है कि यही प्यार है।

दोनों कहानियों में कोई नई बात नहीं है। ‘लव कल’ में वीर और हरलीन के प्रेम में तीव्रता नजर नहीं आती और उनकी प्रेम कहानी सतही लगती है। जबकि इस कहानी में प्रेम की भावनाओं को दिखाने का पर्याप्त अवसर था।

‘लव आज’ के किरदारों को ज्यादा ही आधुनिक दिखाने की कोशिश की गई है, जिससे वे बनावटी लगते हैं। उनकी कहानी भी ‘हम तुम’ जैसी फिल्मों में आ चुकी है। ये किरदार फिल्म की शुरुआत में व्यावहारिक इनसान की तरह व्यवहार करते हैं, तब तक फिल्म भी अच्‍छी लगती है। लेकिन फिल्म के अंत में कुछ ज्यादा ही भावुक हो जाते हैं और यहीं पर फिल्म मार खा जाती है। साथ ही प्यार को लेकर दोनों बहुत ज्यादा कन्फ्यूज नजर आते हैं। राहुल खन्ना से शादी के बाद अचानक अगले ही दिन दीपिका को महसूस होता है कि वे सैफ को प्यार करती हैं। अचानक उनमें आए बदलाव का कोई कारण नजर नहीं आता क्योंकि राहुल से वे शादी अपनी मर्जी से करती हैं। सैफ अली का लुटेरों को दीपिका का फोटो नहीं देने वाला दृश्य तो एकदम फिल्मी है।

लेखन की तुलना में इम्तियाज का निर्देशन अच्छा है। दोनों कहानी को बड़ी सफाई से उन्होंने गूँथा है और इसके लिए फिल्म की एडिटर आरती बजाज भी प्रशंसा के काबिल हैं। दर्शक को अलर्ट रहना पड़ता है कि फिल्म में कब कौनसी कहानी दिखाई जा रही है। हालाँकि पुरानी कहानी को सीपिया में दिखाया गया है। युवा वीर के रूप में सैफ और बूढ़े वीर के किरदार में उन्होंने ऋषि कपूर को लेकर अच्छा प्रयोग किया है।

जय का किरदार निभाने के लिए सैफ की उम्र ज्यादा है, लेकिन वे इस बात को महसूस नहीं होने देते हैं। सैफ ने सलाम नमस्ते, हम तुम वाली अभिनय की शैली यहाँ भी दोहराई है। वीर के रूप में सैफ निराश करते हैं। पंजाबी लहजे में हिंदी बोलते समय वे असहज लगे। दीपिका पादुकोण खूबसूरत हैं, लेकिन अभिनय के मामले में कमजोर साबित हुईं। ऋषि कपूर अब इस तरह की भूमिकाओं में टाइप्ड होते जा रहे हैं। राहुल खन्ना, हरलीन बनी लड़की को ज्यादा अवसर नहीं मिले।

प्रीतम का संगीत उम्दा है। ‘चोर बाज़ारी’, ‘आहूँ आहूँ’, ‘दूरियाँ’, ‍’ट्विस्ट’ सुनने लायक हैं। फिल्म के संवाद बेहतरीन हैं। तकनीकी रूप से फिल्म सशक्त है।

कुल मिलाकर ‘लव आज कल’ एक औसत और टाइमपास फिल्म है।

__________________________
निर्माता :
ढिलिन मेहता

निर्देशक :
सोहम शाह

संगीत :
सलीम-सुलैमान

कलाकार :
संजय दत्त, इमरान खान, श्रुति हासन, मिथुन चक्रवर्ती, डैनी, रवि किशन, रति अग्निहोत्री, चित्रांशी




जिस तरह टीवी पर ‘बिग बॉस’ नुमा कुछ रियलिटी शो दिखाए जाते हैं, जिनमें लोगों को टॉस्क दिए जाते हैं और कौन शो में रहेगा कौन नहीं, इसका फैसला दर्शक करते हैं, उसी तरह का शो ‘लक’ फिल्म का मूसा भी आयोजित करता है। फर्क इतना है कि उसके खेल में भाग लेने वाले एक-एक कर मारे जाते हैं और जो भाग्यशाली होते हैं वो बच जाते हैं।

मूसा ‘लक’ का व्यापार करता है और भाग्यशाली लोगों को वो उठाकर अपने खेल का हिस्सा बना लेता है। लोग इस बात पर पैसा लगाते हैं कि कौन जिंदा बचेगा। मूसा लोगों की किस्मत से तरह-तरह से खेलता है।

हेलिकॉप्टर में वह सभी को बैठाकर हजारों फीट ऊपर ले जाता है और कूदने को कहता है। तीन पैराशूट ऐसे हैं, जो खुलेंगे नहीं। बदकिस्मत मारे जाते हैं और किस्मत वाले बच जाते हैं। जो बचे वे अगले राउंड में फिर जिंदगी और मौत के खेल में अपना लक आजमाते हैं।

निर्देशक और लेखक सोहम की कहानी का मूल विचार अच्छा है। उसमें नयापन है। वे टीवी पर दिखाने वाले शो को फिल्म में ले आए और उसे लार्जर देन लाइफ का रूप दे दिया, लेकिन कहानी का वे ठीक से विस्तार नहीं कर पाए वरना एक अच्छी फिल्म बना
ई
ज
ा
सकत
ी
थी
।


मूसा (संजय दत्त) गैंबलिंग की दुनिया में बड़ा नाम है। लाखन (डैनी) उसके लिए दुनियाभर से भाग्यशाली लोगों को चुनने का काम करता है, जो उसके खेल का हिस्सा बनते हैं। सवाल यह है कि इसमें भाग्यशाली लोगों को चुनने की क्या जरूरत। किसी को भी चुना जा सकता है।

राम (इमरान खान), शॉर्टकट (चित्रांशी), मेजर (मिथुन चक्रवर्ती), एक कैदी (रवि किशन) और नताशा (श्रुति हासन) अलग-अलग कारणों से मूसा के खेल का हिस्सा हैं। ये कुछ लोगों के साथ अपना ‘लक’ आजमाते हैं।

ट्रेन सीक्वेंस के साथ फिल्म की बेहतरीन शुरुआत होती है। नए-नए किरदार कहानी में जुड़ते जाते हैं और कहानी आगे बढ़ती है। उम्मीद बँधती है कि एक अच्छी फिल्म देखने को मिलेगी, लेकिन जल्दी ही फिल्म अपनी दिशा खो बैठती है। मूसा इन लोगों के साथ जिंदगी और मौत के जो खेल खेलता है, वो इतने दिलचस्प नहीं हैं कि दर्शकों को बाँधकर रखें। एकरसता होने की वजह से फिल्म ठहरी हुई लगती है। रोमांस और इमोशन पैदा करने की कोशिश की गई है, लेकिन वो जबरदस्ती ठूँसे हुए और बनावटी लगते हैं।

फिल्म का अंत भी हास्यास्पद है। मूसा की अंतिम चुनौती में विजयी होकर राम 20 करोड़ रुपए जीत जाता है। इसके बावजूद वो मूसा के साथ एक और खेल खेलता है। क्यों? इसका कोई जवाब नहीं है। दोनों एक-दूसरे को गोली मार देते हैं। इसके बाद अस्पताल वाले दृश्य देखकर लेखकों की अक्ल पर हँसी आती है। श्रुति हासन के डबल रोल वाली बात का भी कोई मतलब नहीं है।

निर्देशक सोहम का सारा ध्यान फिल्म को स्टाइलिश लुक देने में रहा और इसमें कुछ हद तक वे कामयाब रहे। आँख पर पट्टी बाँधे 6 ट्रेनों के बीच पटरी पार करना, पानी के अंदर शार्क वाले दृश्य और अंत में ट्रेन वाला दृश्य अच्छे बन पड़े हैं।

मूसा जैसा रोल निभाने में संजय दत्त माहिर हैं। एक बार फिर कामयाब रहे हैं। इमरान खान के चेहरे पर पूरी फिल्म में एक जैसे भाव रहे हैं। चाहे वो माँ से बात कर रहे हों या प्रेमिका से या अपने दुश्मन से। मिथुन चक्रवर्ती ठीक-ठाक रहे।

कलाकारों की भीड़ में रवि किशन और चित्रांशी अपनी उपस्थिति दर्ज कराने में कामयाब रहे। श्रुति हासन ने अपना करियर शुरू करने के लिए गलत फिल्म का चयन किया है। उन्हें ज्यादा अवसर नहीं मिले। अभिनय भी उनका औसत दर्जे का रहा। डैनी प्रभावी रहे।

तकनीकी रूप से फिल्म सशक्त है और स्टंट सीन उल्लेखनीय हैं। संगीतकार के रूप में सलीम-सुलैमान निराश करते हैं। कुल मिलाकर ‘लक’ में कुछ रोमांचक दृश्य हैं, थोड़ा नयापन है, लेकिन पूरी फिल्म के रूप में ये निराश करती है।

__________________________
कुल मिलाकर ‘शॉर्टकट : द कॉन इज़ ऑन’ एक औसत फिल्म है।
निर्माता :
अनिल कपूर

निर्देशक :
नीरज वोरा

संगीत :
शंकर-अहसान-लॉय

कलाकार :
अक्षय खन्ना, अमृता राव, अरशद वारसी, चंकी पांडे, संजय दत्त (विशेष भूमिका), अनिल कपूर (विशेष भूमिका)



‘शॉर्टकट’ एक मलयालम फिल्म का रीमेक है। अनीस बज्मी (लेखक) और नीरज वोरा (निर्देशक) जैसे लोग इस फिल्म से जुड़े हैं, इससे अपेक्षा बढ़ना स्वाभाविक है, लेकिन फिल्म उन अपेक्षाओं पर खरी नहीं उतरती और एक औसत फिल्म बनकर रह जाती है। फिल्म देखते समय मनोरंजन बनाम बोरियत का ग्राफ लगातार ऊपर-नीचे होता रहता है।

शेखर (अक्षय खन्ना) सहायक निर्देशक है और बतौर निर्देशक अपनी फिल्म शुरू करना चाहता है। वह स्क्रिप्ट लिखता है, जिस पर एक निर्माता फिल्म बनाने के लिए तैयार हो जाता है। राजू (अरशद वारसी) बहुत खराब अभिनेता है, लेकिन सुपरस्टार बनने का ख्वाब सँजोए है।

राजू को एक निर्माता कहता है कि यदि वह अच्छी स्क्रिप्ट लाए तो उसे वह हीरो बना देगा। राजू अपने ही दोस्त शेखर की स्क्रिप्ट चुरा लेता है। फिल्म बनती है। हिट होती है और राजू सुपरस्टार बन जाता है। राजू के इस कदम से शेखर को बहुत ठेस पहुँचती है।

मानसी (अमृता राव) सुपरस्टार है और शेखर को चाहती है। दोनों शादी कर लेते हैं। शादी के बाद शेखर को सभी मानसी के पति के रूप में जानते हैं और उसे यह बात बुरी लगती है। खफा होकर शेखर अपनी पत्नी से झगड़ लेता है और दोनों अलग हो जाते है।

नाकामियों से परेशान शेखर को एक निर्माता मिलता है और अपनी फिल्म निर्देशित करने को कहता है। उसकी शर्त है कि हीरो राजू रहेगा। फिल्म शुरू हो उसके पहले निर्माता की मौत हो जाती है। शेखर अपने पड़ोसियों की मदद से फिल्म शुरू करता है, लेकिन उसका और राजू का ईगो आड़े आता है। किस तरह से शेखर फिल्म पूरी करता है और मानसी को फिर पाता है, ये फिल्म का सार है।

फिल्म की शुरुआत अच्छी है और उम्मीद जगाती है कि एक उम्दा फिल्म देखने को मिलेगी। राजू के स्क्रिप्ट चुराने तक फिल्म में पकड़ हैं। इसके बाद शेखर और मानसी की प्रेम कहानी और उनका झगड़ा फिल्म को बोझिल बना देता है और ‘अभिमान’ की याद दिलाता है। शेखर जब फिल्म बनाना शुरू करता है, तब फिल्म में फिर पकड़ आती है, लेकिन क्लायमैक्स में मामला फिर बिगड़ जाता है।

खुद्दार शेखर पहले राजू के साथ फिल्म बनाने से इंकार कर देता है। इस बात पर अपनी पत्नी से झगड़ लेता है, लेकिन बाद में क्यों राजी हो जाता है, ये स्पष्ट नहीं किया गया है। मानसी और शेखर के झगड़े और फिर सुलह बनावटी लगते हैं। कुंठित होकर शेखर का वेटर के रूप में काम करने वाला दृश्य इमोशन पैदा करने करने के लिए रखा गया है, लेकिन बचकाना लगता है। इस फिल्म में यह बताने की कोशिश की गई है कि सफलता का कोई शॉर्टकट नहीं होता है और मेहनत के जरिये ही मंजिल तक पहुँचा जा सकता है। लेकिन कहानी इस संदेश के साथ न्याय नहीं कर पाती।

सकारात्मक पहलू की बात की जाए तो कहानी में कमियाँ होने के बावजूद फिल्म का स्क्रीनप्ले अच्छा है। इस वजह से दिलचस्पी बनी रहती है। फिल्म में कुछ मनोरंजक दृश्य भी हैं, जो हँसाते हैं। लेकिन ज्यादातर फिल्म इंडस्ट्री से जुड़े हुए हैं। जो लोग बॉलीवुड को नजदीक से जानते हैं, उन्हें ये ज्यादा मजा देंगे।

अक्षय खन्ना ने अपना रोल पूरी गंभीरता से निभाया है। अमृता राव के हिस्से में थोड़े-बहुत गाने और दृश्य आएँ। हर फिल्म में अरशद वारसी एक जैसा अभिनय कर रहे हैं, लेकिन फिर भी वे हँसाते हैं। चंकी पांडे ने अभिनय के नाम पर तरह-तरह के मुँह बनाए हैं। संजय दत्त और ‍अनिल कपूर एक गाने में नजर आएँ, लेकिन बात नहीं बनी।

शंकर-अहसान-लॉय का संगीत उनके प्रतिष्ठा के अनुरूप नहीं है। केवल एक गीत ‘निकल भी जा’ याद रहता है।

कुल मिलाकर ‘शॉर्टकट : द कॉन इज़ ऑन’ एक औसत फिल्म है।

__________________________
कुल मिलाकर ‘कमबख्त इश्क’ देखकर दर्शक निराशा के साथ सिनेमा हॉल छोड़ता है क्योंकि जो अपेक्षा लेकर वह अंदर गया था, वो यह फिल्म पूरी नहीं करती।
बैनर :
नाडियाडवाला ग्रेंडसन एंटरटेनमेंट, ईरोज़ एंटरटेनमेंट

निर्माता :
साजिद नाडियाडवाला

निर्देशक :
साबिर खान

गीतकार :
आरडीबी, अंविता दत्त गुप्ता, साबिर खान

संगीत :
आरडीबी, अनू मलिक, सुलेमान मर्चेण्ट

कलाकार :
अक्षय कुमार, करीना कपूर, आफताब शिवदासानी, अमृता अरोरा, सिल्वेस्टर स्टेलॉन, ब्रांडन राउथ, डेनिस रिचर्डस, किरण खेर, जावेद जाफरी, बोमन ईरानी



‘कमबख्त इश्क’ देखने के बाद ऐसा महसूस होता है जैसे किसी फाइव स्टार होटल से रोड साइड ढाबे का खाना खाकर बाहर निकले हों। निर्माता साजिद नाडियाडवाला ने फिल्म पर दिल खोलकर पैसा खर्च किया है। हर फ्रेम भव्य नजर आती है। जहाँ एक रुपए से काम चल सकता है वहाँ उन्होंने दस रुपए खर्च किए हैं, लेकिन कहानी, स्क्रीनप्ले और निर्देशन कमजोर होने से ये धन की बर्बादी नजर आती है।

इस फिल्म को सिंह इज़ किंग या गोलमाल की श्रेणी का बताया जा रहा है, जिसमें माइंडलेस एंटरटेनमेंट था। लेकिन उन फिल्मों में हँसने की कुछ वजह थी। ‘कमबख्त इश्क’ में ऐसी कोई वजह नजर नहीं आती। दिमाग नहीं लगाया जाए, फिर भी हँसी नहीं आती। मनोरंजन नहीं होता।

कहानी है दो अजीबोगरीब इनसानों की। विराज शेरगिल (अक्षय कुमार) एक स्टंटमैन है। ऐसा-वैसा नहीं हॉलीवुड का। लड़कियाँ उसे सिर्फ सेक्स करने के लिए अच्छी लगती हैं। प्यार, शादी जैसे शब्दों पर उसे भरोसा नहीं है। सिमरीटा उर्फ बेबो (करीना कपूर) सर्जन बनने की कोशिशों में लगी हुई है। मन हुआ तो मॉडलिंग कर लेती है। मर्दों से उसे नफरत है क्योंकि उसकी बहन और माँ को पुरुषों ने धोखा दिया। विराज और बेबो अकसर टकराते रहते हैं और एक दूसरे को कुत्ता-कुतिया जैसे शब्दों से संबोधित करते रहते हैं।

बेबो की खास सहेली कामिनी (अमृता अरोरा) विराज के भाई (आफताब शिवदासानी) से शादी करती है। बेबो उसकी शादी तोड़ने के लिए सारे प्रयास करती है। इसी बीच एक स्टंट सीन में विराज घायल हो जाता है। बेबो उसका ऑपरेशन करती है और घड़ी उसके पेट में छोड़ देती है। बेबो को डर लगता है कि उसका करियर चौपट हो सकता है। वह विराज से प्यार का नाटक कर उसका एक बार फिर ऑपरेशन कर घड़ी निकाल लेती है। ‍बेबो के प्यार को नाटक विराज सच मान लेता है। जब उसे असलियत मालूम होती है तो वह अमेरिकन अभिनेत्री डेनिस रिचर्ड से शादी करने की घोषणा करता है। इधर बेबो को महसूस होता है कि वह विराज को चाहने लगी है। शादी के मंडप में बेबो पहुँच जाती है और विराज, डेनिस को छोड़ बेबो को अपना लेता है।

इतनी बुरी कहानी को लिखने के लिए भी तीन लोगों (अंविता दत्त गुप्ता, इशिता मोहित्रा और साबिर खान) ने मेहनत की है। इस कहानी को विस्तार देने के लिए स्क्रीनप्ले के नाम पर कुछ बेहूदा हास्य दृश्य रचे गए हैं। जावेद जाफरी का ट्रेक डाला गया, जिसका कहानी से कोई ताल्लुक नहीं है। एक सिंधी के रूप में उन्होंने जो कॉमेडी की हैं वो बहुत बासी लगती है।

विराज और बेबो एक-दूसरे से बहुत नफरत करते हैं, लेकिन अचानक उनके हृदय परिवर्तन के पीछे कोई ठोस कारण नजर नहीं आते हैं। फिल्म के क्लाइमैक्स में विराज, डेनिस से शादी कर रहा होता है। वहाँ बेबो के पहुँचने पर वह डेनिस का साथ छोड़ बेबो का हाथ पकड़ लेता है। क्यों? क्या कारण बताएँ यह निर्देशक और लेखक भी सोच नहीं पाए। उन्होंने तरकीब भिड़ाई। अक्षय और डेनिस के बीच एक दृश्य फिल्मा लिया जिसमें दोनों बातें करते रहते हैं। वे क्या बात कर रहे हैं ये दर्शक नहीं सुन सकते क्योंकि बैकग्राउंड म्यूजिक के पीछे उनकी आवाज छिपा दी गई।

निर्देशक साबिर खान को जो अवसर मिला है, वो करोड़ों में एकाध को मिलता है। साजिद जैसा निर्माता, बॉलीवुड और हॉलीवुड के नामी कलाकार, बजट की कोई चिंता नहीं। इतने सारे संसाधन होने के बावजूद साबिर मनोरंजक फिल्म नहीं बना सके। मध्यांतर तक फिल्म में एक-दो जगह हँसी आ सकती है, लेकिन इंटरवल के बाद फिल्म बोर करती है।

अनू मलिक का संगीत इस फिल्म का एक बड़ा माइनस पाइंट है। एक से एक बेसुरी धुनें उन्होंने बनाई हैं। फिल्म में कुछ एक्शन दृश्य हैं, लेकिन चूँकि उन्हें स्टंटमैन कर रहा है और फिल्म की शूटिंग के लिए वो फिल्माए जा रहे हैं, इसलिए नकली लगते हैं।

अक्षय कुमार को अब कुछ नया सोचना और करना चाहिए। इस तरह की फिल्में वे लगातार करते रहेंगे तो बहुत जल्दी अपनी स्टार वैल्यू खो बैठेंगे। अक्षय को दर्शक कॉमेडी रोल में पसंद करते हैं, लेकिन उन्हें फिल्मों के चयन के मामले में सावधानी बरतना चाहिए। करीना कपूर को ग्लैमरस लगना था, सो वे लगीं।

अमृता अरोरा को अभिनय नहीं आता, ये बात एक बार फिर साबित हो गई। बोमन ईरानी, किरण खेर जैसे कलाकारों ने छोटे-छोटे रोल संभवत: पैसों की खातिर किए। सिल्वेस्टर स्टेलॉन, डेनिस रिचर्डन, ब्रांडन राउथ ने शायद बॉलीवुड प्रेम की खातिर यह फिल्म की।

कुल मिलाकर ‘कमबख्त इश्क’ देखकर दर्शक निराशा के साथ सिनेमा हॉल छोड़ता है क्योंकि जो अपेक्षा लेकर वह अंदर गया था, वो यह फिल्म पूरी नहीं करती।

__________________________
नई फिल्म देखे अरसा हो गया हो और हलकी-फुलकी टाइमपास फिल्म देखना चाहते हैं तो ‘कल किसने देखा’ के लिए महीनों बाद सिनेमाघर जाया जा सकता है।
निर्माता :
वासु भगनानी

कहानी-निर्देशन :
विवेक शर्मा

गीत :
समीर

संगीत :
साजिद-वाजिद

कलाकार :
जैकी भगनानी, वैशाली देसाई, ऋषि कपूर, अर्चना पूरनसिंह, रितेश देशमुख, राहुल देव, राजपाल यादव, सतीश शाह, फरीदा जलाल



कुछ वर्षों पहले किसी हीरो/हीरोइन को लांच किया जाता था तो कहानी के कुछ तयशुदा फार्मूले थे। कॉलेज का कैम्पस। सीधा-सादा लड़का। नकचढ़ी लड़की। ‘मैं किसी को सॉरी नहीं बोलती’ टाइप। थोड़ी तकरार, फिर प्यार। कॉलेज में बाइक कर घूमते कुछ गुंडेनुमा विद्यार्थी। उन फिल्मों में अमीरी-गरीबी या माँ-बाप विलेन का रोल निभाते थे। ‘कल किसने देखा’ में भविष्य देखने की हीरो की शक्ति ही उसकी राह में बाधा खड़ी करती है।

नंबर वन सिरीज की कई फिल्म बना चुके बिल्डर और फिल्म निर्माता वासु भगनानी ने अपने बेटे जैकी की लांचिंग के लिए सुरक्षित और आजमाया हुआ रास्ता चुना है। फिल्म की कहानी वैसी ही है, ‍जैसी आप सैकड़ों बार देख चुके हैं। कल देखने की शक्ति हीरो को मिली हुई है और यही बात फिल्म में थोड़ा नयापन लाती है।

चंडीगढ़ का रहने वाला निहाल (जैकी भगनानी) अपनी आगे की पढ़ाई करने मुंबई में आता है। कल को देखने के साथ-साथ उसका दिमाग बहुत तेज है। फिजिक्स पढ़ाने वाले प्रोफेसर वर्मा (ऋषि कपूर) उससे बहुत प्रभावित होते हैं। कॉलेज में निहाल की मुलाकात मीशा (वैशाली देसाई) से होती है, जो बहुत घमंडी है।

निहाल भविष्य को वर्तमान में देखकर एक बार उसकी जान बचाता है। इससे मीशा उसे चाहने लगती हैं, लेकिन उसकी शक्ति के बारे में पूरी दुनिया को पता लग जाता है। कुछ लोग उसकी शक्ति का दुरुपयोग करना चाहते हैं और निहाल पर कई मुसीबतें आती हैं। वह इनसे मुकाबला कर अंत में विजयी होता है।

हीरो की शक्ति के बारे में स्पष्ट नहीं किया गया है। भविष्य देखने वाला अपने कॉलेज के ऑफिस का पता पूछते नजर आता है। मुंबई में आने पर पूरा जमाना उसके इस विशेष गुण के बारे में जान जाता है। क्या जवान होने तक उसने कभी किसी की जान नहीं बचाई या ऐसा कोई कारनामा नहीं किया, जिससे सभी को पता चले कि वह विशेष है। फिल्म का खलनायक दहशत फैलाने वालों की मदद करता है, लेकिन इसके लिए उसके पास कमजोर कारण है। इससे उसके प्रति नफरत नहीं पैदा होती।

फिल्म की कहानी ठीक-ठाक है, लेकिन जो बात फिल्म को देखने लायक बनाती है वो है इसका प्रस्तुतिकरण। निर्देशक विवेक शर्मा ने फिल्म को हलके-फुलके अंदाज में ताजगी के साथ प्रस्तुत किया है, जिससे फिल्म देखने में बोरियत नहीं होती और मनोरंजन होता रहता है।

संगीतकार साजिद-वाजिद का भी इसमें अहम हाथ है। उनके द्वारा बनाए गए तकरीबन सारे गाने अच्छे बन पड़े हैं। इन गीतों का फिल्मांकन खूबसूरत लोकेशन पर किया गया है।

जैकी भगनानी की शक्ल एक आम लड़के की तरह है। अभिनय के अलावा उनसे मार-धाड़, डांस और स्टंट भी करवाए गए हैं ताकि वे ‘कम्प्लीट एक्टर’ लगें। जैकी का अभिनय ठीक है क्योंकि यह उनके घर की फिल्म है और सर्वश्रेष्ठ शॉट देने के लिए कई बार उन पर शॉट फिल्माए गए होंगे। अन्य फिल्मों में उनका अभिनय कैसा रहता है, ये देखने वाली बात होगी। डांस और एक्शन दोनों में वे कमजोर लगे।

वैशाली देसाई खूबसूरती और अभिनय दोनों मामलों में औसत हैं। ऋषि कपूर, अर्चना पूरनसिंह, रितेश देशमुख ने अपने-अप‍ने किरदार बखूबी निभाए हैं। छोटे से रोल में भी राजपाल यादव दर्शकों को हँसाने में कामयाब होते हैं।

तकनीकी रूप से फिल्म सशक्त है और फोटोग्राफी उल्लेखनीय है। फिल्म निर्माण में किसी किस्म की कंजूसी नहीं बरती गई है।

नई फिल्म देखे अरसा हो गया हो और हलकी-फुलकी टाइमपास फिल्म देखना चाहते हैं तो ‘कल किसने देखा’ के लिए महीनों बाद सिनेमाघर जाया जा सकता है।

__________________________
फिल्म के निर्माण में खूब पैसा खर्च किया गया है। कुछ एक्शन दृश्य अच्छे बन पड़े हैं। हिमेश रेशमिया के संगीत में दम नहीं है। डबिंग उम्दा है। कुल मिलाकर यह कमल हासन शो निराश करता है।
निर्माता :
आस्कर रविचंद्रन

निर्देशक :
के.एस. रविकुमार

गीत :
समीर

संगीत :
हिमेश रेशमिया

कलाकार :
कमल हासन, असिन, मल्लिका शेरावत, जया प्रदा

* डब * यू सर्टिफिकेट



‘दशावतार’ (डब) फिल्म का निर्माण इसलिए किया गया है ताकि कमल हासन दिखा सकें कि वे कितने प्रतिभाशाली हैं। इस फिल्म में उन्होंने दस भूमिकाएँ निभाई हैं। हीरो भी वे ही हैं, विलेन और सहायक भूमिकाएँ भी उन्होंने ही निभाई हैं। बूढ़ी अम्मा, अंग्रेज, चीनी, बंगाली बाबू, जॉर्ज बुश, सरदार, वैज्ञानिक जैसे कई किरदार उन्होंने निभाए हैं। उन्होंने दिखाने की ‍कोशिश की है कि वे हर प्रकार की भूमिकाएँ निभा सकते हैं। निर्देशक और लेखक का सारा ध्यान इसी बात में लगा रहा कि हर दृश्य में कमल का कमाल दिखे और इसके लिए उन्होंने कहानी, स्क्रीनप्ले जो किसी भी फिल्म के मुख्य आधार पर होते हैं, को दोयम दर्जा दिया। अगर कमल के कमाल को देखने के लिए भी यह फिल्म देखी जाए तो भी निराशा हाथ लगती है। मैकअपमैन ने कमल का मैकअप ऐसा किया है कि वे पहचान में नहीं आते, लेकिन कमल द्वारा निभाए गए अधिकांश चरित्रों का मैकअप इतना भद्दा है कि बनावटी लगता है।

फिल्म की कहानी 12वीं सदी से शुरू होती है और इक्कीसवीं सदी पर खत्म होती है। 12वीं सदी और इक्कीसवीं सदी में संबंध जोड़ने की कोशिश की गई है, जिसका कोई अर्थ नहीं निकलता। 12वीं सदी वाले सारे दृश्य भी फिल्म से हटा लिए जाएँ तो फिल्म पर कोई असर नहीं होगा, जिसमें शिव समर्थक बनाम विष्णु समर्थक की लड़ाई दिखाई गई है।

फिर कहानी आती है 21वीं सदी में। 2004 का समय है और अमेरिका स्थित प्रयोगशाला में एक वायरस का निर्माण किया जाता है, जो पलभर में लाखों लोगों की जान ले सकता है। इस वायरस को कुछ देश हथियाना चाहते हैं। जब गोविंद नामक भारतीय वैज्ञानिक को इस बात का पता चलता है तो वह उस वायरस को लेकर भाग निकलता है। वह भारत पहुँचता है और उसके पीछे-पीछे फिल्म का विलेन भी आ जाता है। फिर शुरू होता है टॉम एंड जैरी का खेल।

इस कहानी में ढेर सारे मसाले डालकर फिल्माया गया है। विशेष एक्शन दृश्य, कार-ट्रेन-हेलिकॉप्टर के जरिये पीछा करना, हीरो और विलेन की कलाबाजियाँ, नाच, गाने और वे सारे तत्व जिनसे दर्शकों को आकर्षित किया जा सके, लेकिन बात नहीं बनती। फिल्म से दर्शक कहीं भी जुड़ नहीं पाता।

इस फिल्म के जरिये निर्देशक और लेखक के रूप में कमल हासन बहुत कुछ कहना चाहते हैं, लेकिन कोई भी बात सामने नहीं आती। ऐसा लगता है कि दस लोग एक साथ बोल रहे हों। फिल्म के स्क्रीनप्ले में ढेर सारी खामियाँ हैं। कमल हासन के दसों किरदार को ज्यादा फुटेज देने के चक्कर में फिल्म कुछ ज्यादा ही लंबी हो गई है। कमल हासन और असीन के बीच फिल्माए गए किरदार खीज पैदा करते हैं। पूरी फिल्म में असीन बेमतलब की बक-बक करती रहती हैं और ये बक-बक बसंती की तरह प्यारी नहीं है।

एक्स सीआईए एजेंट, वैज्ञानिक और बंगाली किरदार के रूप में कमल हासन का अभिनय अच्छा है, शेष किरदार ठीक से बुरे हैं। असीन निराश करती हैं। मल्लिका शेरावत छोटे से किरदार में असर छोड़ती हैं। जया प्रदा ने कमल हासन से अपने संबंधों की खातिर यह फिल्म की है।

फिल्म के निर्माण में खूब पैसा खर्च किया गया है। कुछ एक्शन दृश्य अच्छे बन पड़े हैं। हिमेश रेशमिया के संगीत में दम नहीं है। डबिंग उम्दा है। कुल मिलाकर यह कमल हासन शो निराश करता है।

__________________________
कुल मिलाकर कहा जा सकता है कि ‘बारह आना’ में अच्छी फिल्म बनने की संभावनाएँ थीं, जिनका पूरा उपयोग नहीं किया गया।
बैनर :
बांद्रा वेस्ट पिक्चर्स

निर्माता :
राज एरासी, जियुलिया अचीली, राजा मेनन

कहानी-पटकथा-निर्देशन :
राजा मेनन

कलाकार :
नसीरुद्दीन शाह, विजय राज, अर्जुन माथुर, वायलेंटी प्लेसिडो, तनिष्ठा चटर्जी




अपराध की दुनिया में आदमी कदम अपने अपमान का बदला लेने या फिर जरूरतों को पूरा करने के लिए रखता है। इस एक लाइन की बात पर सैकड़ों फिल्में बन चुकी हैं। ‘बारह आना’ का नाम और जोड़ लीजिए। फिल्म के तीनों किरदारों (वॉचमैन, ड्राइवर और वेटर) की मजबूरी अनायास उन्हें अपराध की दुनिया से जोड़ देती है।

ड्राइवर (नसीरुद्दीन शाह) के शरीर की बदबू उसकी मालकिन को पसंद नहीं है और वह उसे अपमानित करने का बहाना ढूँढती रहती है। वॉचमैन (विजय राज) का गाँव में बच्चा बीमार है और उसके पास भेजने के लिए पैसे नहीं हैं। लाखों की गाड़ियों में घूमने वाले और एक बार में हजारों रुपए का खाना खाने वाले उसकी मदद करने में असमर्थ हैं। वेटर (अर्जुन माथुर) एक फिरंगी लड़की को चाहता है, इसलिए वह अपना बैंक बैलेंस बढ़ाना चाहता है क्योंकि लड़कियाँ प्यार के बजाय पैसों को अहमियत देती हैं।

सड़क किनारे लगे ठेले के पास बैठा वॉचमैन उदास है, तभी एक आदमी उस पर रौब जमाता है। वॉचमैन उसे एक तमाचा जमाता है और वो आदमी बेहोश हो जाता है। घबराकर वह उसे अपने घर ले आता है। उस आदमी के घर फोन लगाकर वह तीस हजार रुपए माँगता है। पैसे मिलते हैं और वह उसे छोड़ देता है।

कम मेहनत और अधिक पैसा का फॉर्मूला तीनों को जम जाता है। नसीर को अपनी मालकिन से बदला लेना है और तीनों उसका अपहरण कर लेते हैं। यह बेवकूफी उन पर भारी पड़ती है और तीनों पुलिस के हाथ लग जाते हैं।

फिल्म की जो भी कहानी है, उसमें कुछ भी नयापन नहीं है, लेकिन निर्देशक और लेखक राजा मेनन ने इसे स्क्रीन पर हलके-फुलके तरीके से पेश किया है। प्रस्तुतिकरण के जरिये उन्होंने दर्शक का ध्यान बँटाने की कोशिश की है, लेकिन बात नहीं बनी।

‘रियलिस्टिक कॉमेडी’ कहकर इसे प्रचारित किया जा रहा है, लेकिन हँसने के क्षण बहुत कम आते हैं। नसीर की मालकिन का अपहरण वाला प्रसंग बेवकूफी भरा लगता है। जब तीनों को यह बात मालूम रहती है कि वे पकड़े जाएँगे, फिर भी वे यह अपराध करते हैं।

अवधि कम होने के बावजूद फिल्म की गति बेहद धीमी लगती है। मध्यांतर के बाद ही फिल्म में थोड़ा रोमांच पैदा होता है, लेकिन अंत ‍में फिल्म कमजोर साबित होती है।

अर्जुन माथुर वेटर की भूमिका में मिसफिट लगे। नसीरुद्दीन शाह अंत के सिवाय पूरी फिल्म में चुप रहते हैं। सिर्फ शारीरिक हाव-भाव के जरिये उन्होंने अभिनय किया है। लेकिन अंत में जब वे संवाद बोलते हैं तो उनके किरदार का प्रभाव कम हो जाता है।

तनिष्ठा चटर्जी और वायलेंटी प्लेसिडो ने अपने-अपने किरदार बखूबी निभाए हैं, लेकिन अभिनय में बाजी मारते हैं विजय राज। वॉचमैन के किरदार को पूरी विश्वसनीयता के साथ उन्होंने अभिनीत किया है। कब धीमे बात करनी है, कब जोर से बोलना है जैसी कई छोटी बातों का ध्यान उन्होंने रखा है। उनके अभिनय के कारण ही फिल्म में थोड़ी दिलचस्पी बनी रहती है।

कुल मिलाकर कहा जा सकता है कि ‘बारह आना’ में अच्छी फिल्म बनने की संभावनाएँ थीं, जिनका पूरा उपयोग नहीं किया गया।

__________________________
कुल मिलाकर राज टुकड़ों-टुकड़ों में डराती है, अच्छी लगती है, लेकिन पूरी फिल्म के रूप में निराश करती है।
बैनर :
विशेष फिल्म्स, सोनी बीएमजी

निर्माता :
मुकेश भट्ट

निर्देशक :
मोहित सूरी

संगीत :
तोषी, शरीब साबरी, राजू सिंह, गौरव दासगुप्ता

कलाकार :
इमरान हाशमी, अध्ययन सुमन, कंगना



‘राज : द मिस्ट्री कन्टीन्यूज़’ का पिछली फिल्म ‘राज’ से कोई लेना-देना नहीं है। दरअसल ‘राज’ को एक ब्रांड नेम बना दिया गया है और हो सकता है कि विशेष फिल्म्स इसी नाम से एक और फिल्म बनाए। ये बात निर्माता मुकेश भट्ट ने स्पष्ट कर दी है और दर्शकों को किसी तरह से अँधेरे में नहीं रखा है।

रहस्य, रोमांच और हॉरर फिल्म बनाना भट्ट ब्रदर्स की खासियत है और कई बार उन्होंने दर्शकों को डराकर पैसे कमाए हैं, लेकिन ‘राज 2’ एक कमजोर फिल्म है क्योंकि जब राज खुलता है तो दर्शक ठगा-सा महसूस करता है।

कहानी है पृथ्वी (इमरान हाशमी) नामक चित्रकार की, जो भविष्य में होने वाली घटनाओं को कैनवास पर चित्र के रूप में बना देता है। नंदिनी (कंगना) और यश (अध्ययन सुमन) एक-दूसरे को चाहते हैं और जल्दी ही शादी करने वाले हैं। नंदिनी से पृथ्वी कभी मिला नहीं है, लेकिन वो उसके चित्र बनाता है।

एक दिन उसे नंदिनी दिखाई देती है तो वह उसे अपनी पेंटिंग्स दिखाता है। पेंटिंग्स को देख लगता है कि नंदिनी पर बड़ा खतरा आने वाला है। पहले तो नंदिनी उसकी बात नहीं मानती, लेकिन जब उसके साथ कुछ घटनाएँ घटती हैं तो वह उस पर विश्वास करने लगती है। एक दिन पृथ्वी नंदिता की ऐसी पेंटिंग बनाता है, जो उसके मौत होने का आभास देती है। नंदिता इस राज का पता लगाना चाहती है। यश को इस तरह की बातों में विश्वास नहीं है। वह नंदिता की मदद नहीं करता, लेकिन पृथ्‍वी नंदिता का साथ देता है। इसके बाद क्या होता है, ये ‘राज’ है।

फिल्म की शुरुआत को देख लगता है कि कुछ हटकर देखने को मिलेगा, लेकिन धीरे-धीरे यह आम हॉरर फिल्मों की तरह हो जाती है। कुछ दृश्य ऐसे हैं, जिन्हें देख दर्शक चौंकता या डरता है, वहीं ज्यादातर दृश्य ऐसे हैं जो हर हॉरर फिल्मों में पाए जाते हैं। कंगना के आईने के सामने खड़े होने वाला दृश्य, पार्टी से निकलकर सड़कों पर भागने वाला दृश्य, बाथ टब वाला दृश्य अच्छे बन पड़े हैं।

मोहित सूरी ने कहानी लिखने के साथ-साथ निर्देशन भी किया है, लेकिन दोनों में वे कमजोर साबित हुए हैं। वे विश्वास और अंधविश्वास की बात करते हैं, लेकिन अंत में अंधविश्वास भारी पड़ जाता है। जिस राज को उन्होंने छिपाकर रखा और दर्शकों की उत्सुकता बढ़ाई, अंत में राज खुलता है तो मामला टाँय-टाँय फिस्स नजर आता है। फिल्म का अंत बेहद खराब है और ठीक से लिखा नहीं गया है। इमरान हाशमी का भविष्य देखने वाले विचार का ठीक से उपयोग नहीं किया गया।

निर्देशक के रूप में भी मोहित प्रभावित नहीं कर पाए। वे कहानी को स्क्रीन पर ठीक तरह से पेश नहीं कर पाए। पहले तो उन्होंने दर्शकों को खूब डराने में कई रील खर्च कर डाली। दर्शक डर-डरकर बोर हो गए, लेकिन उन्होंने ‘राज’ नहीं खोला। और जब बारी रहस्य पर से परदा उठाने की आई तो उनके पास कम समय बचा। फिल्म का अंत ताबड़तोड़ तरीके से निपटाया गया। कई सवाल अनसुलझे रह गए।

इमरान हाशमी ने अपना किरदार अच्छी तरह से निभाया है। उनके प्रशंसक जरूर निराश हो सकते हैं क्योंकि उन्होंने फिल्म में रोमांस नहीं किया है। कंगना ने एक बार फिर अच्छा अभिनय किया है। चेहरे के जरिये वे भावों को अच्‍छी तरह से व्यक्त करती हैं। अध्ययन सुमन का अभिनय कुछ दृश्यों में अच्छा था तो कुछ में खराब। उत्साह में आकर वे ओवर एक्टिंग करने लगते हैं। उनकी हेअर स्टाइल चेंज करने की भी जरूरत है। जैकी श्रॉफ भी छोटे रोल में दिखाई दिए।

इमरान की फिल्मों का संगीत हमेशा हिट रहता है और राज भी इसका अपवाद नहीं है। ‘सोनिया’ और ‘माही’ पहले ही लोकप्रिय हो चुके हैं। रवि वालिया की सिनेमाटोग्राफी उम्दा है और कैमरे के जरिये उन्होंने दर्शकों को डराया है। फिल्म को संपादित किए जाने की सख्त जरूरत है क्योंकि इसकी लंबाई अखरती है।

कुल मिलाकर राज टुकड़ों-टुकड़ों में डराती है, अच्छी लगती है, लेकिन पूरी फिल्म के रूप में निराश करती है।

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
रॉनी स्क्रूवाला

निर्देशक :
दिबाकर बैनर्जी

संगीत :
स्नेहा खानवलकर

कलाकार :
अभय देओल, नीतू चन्द्रा, परेश रावल, अर्चना पूरनसिंह


’खोसला का घोसला’ जैसी फिल्म बना चुके दिबाकर बैनर्जी की फिल्म ‘ओए लकी, लकी ओए’ से अपेक्षा होना स्वाभाविक है, लेकिन जितना अच्छा फिल्म का नाम है, उतनी दमदार फिल्म नहीं है। कहाँ है कमी? कमी है कहानी में। देखा जाए तो कहानी नाम की कोई चीज ही नहीं है फिल्म में।

लकी (अभय देओल) जब पन्द्रह वर्ष का था तो उसे अफसोस होता था कि वह इतने कंगले बाप के यहाँ क्यों पैदा हो गया, जो उसकी इच्छाएँ पूरी नहीं कर पाता। ऊपर से उसका बाप लकी की माँ के होते हुए दूसरी औरत को घर ले आता है। लकी अपनी इच्छाओं को पूरा करने के लिए चोरी करता है और 31 वर्ष की उम्र तक बड़ा चोर बन जाता है।

चम्मच से लेकर तो मर्सीडीज कार तक की वह चोरी करता है और दिल्ली पुलिस की नाक में दम कर देता है। चोरी का माल वह गोगी भाई (परेश रावल) को बेचता है। आखिर उसका हश्र वही होता है, जो एक दिन हर चोर का होता है। वह पुलिस के हत्थे चढ़ जाता है, लेकिन अंत में वहाँ से चकमा देकर निकल भागता है।

यहाँ पर लकी की मजबूरी कोई ऐसी नहीं है कि वह चोरी नहीं करे तो भूखा मर जाए। वह भौतिक सुविधाएँ पाना चाहता है, इसलिए ‘बंटी और बबली’ की तरह चोरियाँ करता है।

कहानी में कोई खास उतार-चढ़ाव नहीं है, इसलिए ‍थोड़ी देर बाद फिल्म ठहरी हुई लगती है क्योंकि दृश्यों का दोहराव शुरू हो जाता है। फिर भी‍ निर्देशक दिबाकर बैनर्जी ने इस कहानी को दिलचस्प तरीके से परदे पर उतारने की कोशिश की है। खासकर किशोर लकी के कुछ दृश्य शानदार हैं।

एक चोर का भी घर होता है, रिश्ते होते हैं, गर्लफ्रेंड होती है और चोरियों की वजह से इन रिश्तों पर क्या असर होता है, इसे सतही तौर पर दिखाया गया है। लकी समाज के लिए चोर है, लेकिन उससे बड़े भी चोर हैं जिन्हें समाज में इज्जत के साथ देखा जाता है। ऐसा ही एक किस्सा दिबाकर बैनर्जी ने मि. हाँडा और लकी के बीच रखा है, जिसमें हाँडा, लकी का ही माल उड़ा लेते हैं।

पूरी फिल्म पर दिल्ली का रंग चढ़ा हुआ है। दिल्ली की तंग गलियों और आलीशान कॉलोनियों को बखूबी दिखाया गया है। फिल्म के किरदार बिलकुल असल जिंदगी से उठाए गए लगते हैं।

अभय देओल ने लकी का किरदार बखूबी निभाया है। पूरे आत्मविश्वास और ऊर्जा के साथ लकी के किरदार को उन्होंने परदे पर साकार किया है। नीतू चन्द्रा ने साहस के साथ बिना मेकअप के कैमरे का सामना किया। परेश रावल ने ‍तीन किरदार निभाए हैं, लेकिन वे रंग में नहीं दिखाई दिए। इसका दोष निर्देशक को ज्यादा है जो उनका पूरा उपयोग नहीं कर पाया। संगीत के मामले में फिल्म कमजोर है और संपादित किए जाने की भी गुंजाइश है।

कुल मिलाकर दिबाकर बैनर्जी उन उम्मीदों पर खरे नहीं उतर पाते जो ‘खोसला का घोसला’ के बाद उन्होंने जगाई थी।



बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
‘द्रोणा’ में भव्यता है। मेहनत है। कुछ खामियाँ भी हैं, लेकिन गोल्डी का प्रयास सराहनीय है।
निर्माता :
सृष्टि बहल, सुनील लुल्ला

निर्देशक :
गोल्डी बहल

संगीत :
ध्रुव घाणेकर

कलाकार :
अभिषेक बच्चन, प्रियंका चोपड़ा, केके मेनन, जया बच्चन



हॉलीवुड में फंतासी फिल्में लगातार बनती रहती हैं, जिसमें सृष्टि को बचाने के लिए सुपर हीरो अपना काम करते हैं और आम आदमी को इसका पता भी नहीं चलता। कुछ इसी तरह का प्रयास निर्देशक गोल्डी बहल ने बॉलीवुड में ‘द्रोणा’ के जरिये किया है। बुरी शक्तियाँ दुनिया पर अपने राज को कायम करने का मंसूबा सदियों से पाले हुए हैं, लेकिन हर बार उनकी राह में कोई न कोई आ खड़ा होता है। इस बार द्रोणा उनकी राह का रोड़ा बन गया।

आदित्य (अभिषेक बच्चन) को एक परिवार पाल-पोसकर बड़ा करता है। बचपन से ही उसके साथ सौतेला व्यवहार होता आया है। आदित्य को यह नहीं पता है कि उसके असली माँ-बाप कौन हैं?

रिज़ रायज़दा (केके मेनन) शैतान का दूसरा नाम है। रिज़ को अमृत की तलाश है, ताकि वह अमर हो जाए, लेकिन अमृत पाने के लिए उसे द्रोणा को पराजित करना होगा। लेकिन वह नहीं जानता कि द्रोणा कौन है और कहाँ है?

एक दिन आदित्य और रिज़ एक-दूसरे के सामने आते हैं। आदित्य के हाथ में कड़ा देख रिज़ पहचान लेता है कि आदित्य ही द्रोणा है। रिज़ उसे पकड़ने की कोशिश करता है, लेकिन सोनिया (प्रियंका चोपड़ा) उसे बचा लेती है।

आदित्य को सोनिया उसकी असलियत बताती है। वह आदित्य को उसकी माँ रानी जयती देवी (जया बच्चन) से मिलाने ले जाती है। आदित्य के पीछे-पीछे रिज़ भी वहाँ आ पहुँचता है और फिर शुरू होती है द्रोणा और रिज़ की लड़ाई।

बुराई पर अच्छाई की विजय को आधार बनाकर गोल्डी बहल ने सदियों पुराने रहस्यों को वर्तमान से जोड़ा है, लेकिन गोल्डी यह फैसला नहीं ले पाए कि फिल्म को क्या दिशा दें। वे अपने नायक को सुपर हीरो भी बताना चाहते थे और नहीं भी। इसलिए कई बार ‘द्रोणा’ सुपर हीरो की तरह व्यवहार करता है तो कई बार ‍लाचार हो जाता है। यही हाल खलनायक बने रिज़ का भी है, जो अपने खून की एक बूँद से अपना हमशक्ल आदमी बना लेता है, वो कई बार आसान काम नहीं कर पाता।

फिल्म के पक्ष में एक बात जाती है और वो है इसका प्रस्तुतीकरण। धीमी शुरुआत के बाद फिल्म तेज गति से भागती है और ज्यादा सोचने का अवसर नहीं देती। प्रियंका का एंट्री सीन, द्रोणा को अपनी भीतरी शक्ति का अहसास होने वाला दृश्य, द्रोणा की माँ का पत्थर की मूर्ति में तब्दील होकर आँसू बहाने का वाला दृश्य बेहतरीन तरीके से फिल्माए गए हैं।

फिल्म भव्य है और खुले हाथों से पैसा खर्च किया गया है। हर दृश्य में परदे के पीछे के कलाकारों की मेहनत झलकती है। फिल्म के स्पेशल इफेक्ट्स लाजवाब हैं। समीर आर्य का फिल्मांकन और श्याम सालगाँवकर का संपादन फिल्म को रिच लुक देता है। फिल्म का एक्शन और पार्श्व संगीत भी उम्दा है। तकनीकी रूप से फिल्म बेहद सशक्त है।

अभिषेक बच्चन के अभिनय में वो ऊर्जा नहीं थी जो एक सुपर हीरो में होती है। उनका अभिनय ठीक-ठाक कहा जा सकता है। द्रोणा के अंगरक्षक के रूप में प्रियंका ने सफाई से एक्शन दृश्य किए हैं और अपने हिस्से आए दृश्यों को भी अच्छे से अभिनीत किया है।

के.के. मेनन नि:संदेह अच्छे अभिनेता हैं, लेकिन जो विराटता उनका चरित्र माँगता है वो देने में वे असमर्थ रहे हैं। उनके अकेले बड़बड़ाने के कई दृश्य लोगों को बोर कर सकते हैं। वे खूँखार कम और जोकर ज्यादा लगे। जया बच्चन और अखिलेन्द्र मिश्रा को निर्देशक ने ज्यादा दृश्य नहीं दिए। फिल्म में बेहद कम पात्र हैं और यह बात अखरती है।

‘द्रोणा’ में भव्यता है। मेहनत है। कुछ खामियाँ भी हैं, लेकिन गोल्डी का प्रयास सराहनीय है।

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता-निर्देशक :
सुभाष घई

गीतकार :
गुलजार

संगीत :
ए.आर. रहमान

कलाकार :
सलमान खान, कैटरीना कैफ, अनिल कपूर, ज़ायद खान, बोमन ईरानी, मिथुन चक्रवर्ती (विशेष भूमिका)


सुभाष घई की सोच और सिनेमा अब पुराना पड़ चुका है। उनकी ताजा फिल्म ‘युवराज’ से एक बार फिर यह बात साबित हो जाती है। प्यार के बीच दौलत की दीवार और जायदाद हड़पने के लिए रिश्तेदारों और भाइयों की खींचतान वाली घिसी-पिटी कहानी उन्होंने ‘युवराज’ के लिए चुनी। ताज्जुब की बात है ‍कि इस पर भी वे अच्छी फिल्म नहीं बना पाए।

देवेन युवराज (सलमान खान) को उसके पिता ने घर से निकाल दिया क्योंकि वह अपने सौतेले भाई ज्ञानेश (अनिल कपूर) से झगड़ा करता था। ज्ञानेश मंदबुद्धि इंसान है। इनका एक और भाई डैनी (ज़ायद खान) भी है, जिसकी अपने भाइयों से नहीं बनती।

अनुष्का (कैटरीना कैफ) और देवेन एक-दूसरे को चाहते हैं, लेकिन अनुष्का के पिता (बोमन ईरानी) देवेन को इसलिए पसंद नहीं करते क्योंकि वह पाँच वर्ष में भी इतने पैसे नहीं कमा सकता जितने की उनके घर पर पेंटिंग लगी है।

देवेन को एक दिन पता चलता है कि उसके पिता नहीं रहे। इस खबर ने देवेन को खुश कर दिया। वह अनुष्का के पिता के पास जाकर कहता है कि वह चालीस दिनों में करोड़पति बनकर दिखाएगा, वरना अनुष्का को भूल जाएगा।

जमीन-जायदाद की लालच में देवेन अपने घर जाता है तो उसे पता चलता है कि उसके पिता पन्द्रह हजार करोड़ रुपए की सम्पत्ति ज्ञानेश के नाम कर गए हैं। इस दौलत पर देवेन, डैनी के अलावा कुछ रिश्तेदारों की भी नजर थी। देवेन और डैनी, ज्ञानेश को वकीलों के सामने ऐसा कुछ कहने को कहते हैं ताकि उन्हें भी जायदाद से बड़ा हिस्सा मिले। ज्ञानेश को खुश करने के चक्कर में तीनों भाइयों के दिल मिल जाते हैं।

फिल्म की कहानी कमजोर है। इसे सुभाष घई ने और स्क्रीनप्ले तीन लोगों (सुभाष घई, सचिन भौ‍मिक और कमलेश पांडे) ने मिलकर लिखा है, लेकिन इसके बावजूद इसमें ढेर सारी कमियाँ हैं।

नायिका के पिता को चुनौती देकर करोड़पति बनकर दिखाने का किस्सा बेहद पुराना है। यहाँ पर नायक उस दिन चुनौती देता है, जिस दिन उसके पिता मरते हैं ताकि वह जायदाद में हिस्सा पाकर करोड़पति बन जाए। फिल्म के नायक को नकारात्मक नहीं दिखाया गया है, लेकिन उसकी यह सोच उसे विलेन बनाती है।

जायदाद पाने के लिए देवेन और डैनी एक घटिया-सा प्लान बनाते हैं कि अगर ज्ञानेश वकीलों के सामने यह बोल दे कि अंतिम समय उसके पिता की मानसिक हालात ठीक नहीं थी तो वे वसीयत को चुनौती दे सकते हैं। लेकिन सबसे बड़ा सवाल यह है कि ज्ञानेश जिसे मंदबुद्धि दिखाया गया है क्या उसकी दलील को अदालत मानेगी। वो भी पन्द्रह हजार करोड़ रुपए की भारी धनराशि के लिए। अपने इस प्लान को भी वे अमल में लाने की ज्यादा कोशिश नहीं करते हैं। जब ज्ञानेश ऐसा नहीं करता तो वे कोई दूसरी योजना भी बना सकते थे।

अनिल कपूर का चरित्र भी समझ में नहीं आता कि उनमें पाँच वर्ष के बच्चे का दिमाग है या पन्द्रह वर्ष के। सिर्फ बालों में तेल लगाकर कंघी करने से और पेंट ऊँची पहनने से ही कोई मंदबुद्धि नहीं बन जाता। उनकी हरकतें सयानों जैसी हैं। फिल्म का अंत भी ठीक नहीं है।


सुभाष घई का ‍पूरा ध्यान फ्रेम को सुंदर बनाने में रहा। उनके चरित्र सुंदर लगे और पृष्ठभूमि में भव्यता नजर आए, इसमें ही उन्होंने अपनी पूरी ऊर्जा लगा दी। मध्यांतर और मध्यांतर के एक घंटे बाद तक फिल्म बोर करती है। ऐसा लगता है कि कागज पर छपी कोई सुंदर तस्वीर देख रहे हों, जो दिखने में सुंदर लगती है लेकिन उसे महसूस नहीं किया जा सकता। फिल्म के आखिरी हिस्से में जब अनिल कपूर के चरित्र को उभारा जाता है, तब फिल्म में थोड़ी-बहुत जान आती है।

सलमान खान का अभिनय एक-सा नहीं है। कहीं अच्छा तो कहीं बुरा। कैटरीना बेहद खूबसूरत नजर आईं। ज़ायद खान, बोमन ईरानी और अनिल कपूर ने अपने-अपने किरदार अच्छे से निभाएँ। विशेष भूमिका में मिथुन चक्रवर्ती भी नजर आए।

ए.आर. रहमान का संगीत फिल्म देखते समय ज्यादा अच्छा लगता है। गीतों को भव्यता के साथ फिल्माया गया है। कबीर लाल की फोटोग्राफी उल्लेखनीय है और हर फ्रेम खूबसूरत नजर आती है। फिल्म को संपादित किए जाने की जरूरत है।

कुल मिलाकर ‘युवराज’ निराश करती है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
करण जौहर, हीरू जौहर

निर्देशक :
तरुण मनसुखानी

संगीत :
विशाल-शेखर

कलाकार :
अभिषेक बच्चन, प्रियंका चोपड़ा, जॉन अब्राहम, बॉबी देओल (विशेष भूमिका), शिल्पा शेट्टी (विशेष भूमिका), किरण खे
र


करण जौहर द्वारा निर्मित फिल्म ‘कल हो ना हो’ में ‘कांताबेन’ वाली कहानी साइड में चलती रहती है। हमेशा कांताबेन को शाहरुख-सैफ ऐसी परिस्थिति में मिलते हैं कि वह उन्हें ‘गे’ समझती है। दर्शकों ने इस कहानी का भरपूर मजा लिया था। इस बात को करण जौहर और निर्देशक तरुण मनसुखानी ने ताड़ लिया और ‘गे’ वाली कहानी को मुख्य आधार बनाकर ‘दोस्ताना’ में पेश किया।

मियामी में इसे फिल्माया गया है। समीर (अभिषेक बच्चन) एक नर्स है तो कुणाल (जॉन अब्राहम) फोटोग्राफर। दोनों को एक घर की तलाश है। जो घर उन्हें मिलता है, उस घर में ‍नेहा (प्रियंका चोपड़ा) भी रहती है। एक लड़की के होते हुए घर दो नौजवान लड़कों को कैसे दिया जा सकता है?

दोनों तिकड़म भिड़ाते हैं और अपने आपको ‘गे’ घोषित कर देते हैं। चूँकि दोनों लड़के ‘गे’ हैं, इसलिए नेहा को कोई फर्क नहीं पड़ता। वह आराम से कम कपड़ों में उनके साथ घूमती-फिरती है। नेहा अपने बॉस अभिमन्यु (बॉबी देओल) को चाहती है और दोनों शादी करना चाहते हैं। नेहा को समीर और कुणाल भी चाहते हैं, लेकिन वे ‘गे’ का नाटक कर फँस गए हैं। वे मिलकर नेहा और अभिमन्यु में दूरी पैदा करते हैं। कैसे उनकी पोल खुलती है और नेहा किसको मिलती है, यह फिल्म का सार है।

निर्देशक तरुण ने कई ऐसे दृश्य गढ़े हैं जो मजेदार बन पड़े हैं। जैसे- जब समीर की माँ (किरण खेर) को पता चलता है कि उसका बेटा ‘गे’ है तो पहले तो वे बेहद नाराज होती हैं। बाद में वे कुणाल को स्वीकार लेती हैं। रीति-रिवाज से उसका स्वागत करती हैं, लेकिन यह फैसला नहीं कर पाती कि वह उसे बहू माने या दामाद। आशीर्वाद देते-देते वह रुक जाती है क्योंकि संतान का तो कोई सवाल ही नहीं।

एम (बोमन ईरानी) वाला दृश्य भी अच्छा है। वह खुद एक गे है और जब उसे पता चलता है कि नेहा दो गे के साथ रह रही है, तो वह मिलने चले आता है। इसके बाद कई हास्यास्पद परिस्थितियाँ उत्पन्न होती हैं। फिल्म की जान है नेहा, समीर और कुणाल की बातचीत वाला वह दृश्य जब नेहा को पता चलता है कि दोनों उसके और अभिमन्यु के रिश्ते के बीच दरार डालने का काम कर रहे हैं। इस बात से वह यह अंदाजा लगाती है कि वे भी अभिमन्यु को चाहने लगे हैं।

फिल्म के नकारात्मक पहलुओं की बात की जाए। फिल्म की कहानी कमजोर है और ऐसा लगता है कि जैसे एक लंबा चुटकुला देख रहे हो। जहाँ एक ओर उम्दा दृश्य हैं तो दूसरी ओर बेहद बोर दृश्य भी हैं। ये सपाट सड़क पर स्पीड ब्रेकर का काम करते हैं। फिल्म अच्छे और बुरे दृश्यों के बीच झूलती रहती है। ऐसा लगता है कि दृश्यों के मुताबिक कहानी गढ़ी गई है। बॉबी देओल के आने के बाद फिल्म ठहर-सी जाती है और इसकी लंबाई अखरने लगती है। फिल्म में ढेर सारे अँग्रेजी संवाद हैं जो शायद आम दर्शक के पल्ले नहीं पड़ें।

अभिषेक बच्चन ने बेहतरीन अभिनय किया है। कब चरि‍त्र को नजाकत देना है और कब आक्रामक होना है, इस बात को उन्होंने बारीकी से पकड़ा है। जॉन अब्राहम फिल्म के अधिकांश हिस्से में अधनंगे नजर आए। अभिनय के मामले में वे कमजोर रहे। हालाँकि अभिषेक के साथ उनकी कैमेस्ट्री अच्छी जमी है, लेकिन यदि कोई सशक्त अभिनेता होता तो बहुत फर्क पड़ जाता।

प्रियंका चोपड़ा खूबसूरती और अभिनय के मामले में अव्वल रहीं। कपड़ों से भी उन्होंने परहेज किया। बॉबी देओल ने ऐसे रोल कई फिल्मों में निभाए हैं, एक बार और सही। पंजाबी माँ के रूप में किरण खेर एक बार फिर जमीं। बोमन ईरानी और सुष्मिता मुखर्जी ने अपने उम्दा अभिनय के जरिए दर्शकों को गुदगुदाया।

फिल्म के कुछ गाने ‘जाने क्यों दिल जानता है’, ‘कुछ कम’ और ‘खबर नहीं’ उम्दा बन पड़े हैं। कास्ट्यूम्स, फोटोग्राफी और लोकेशन उम्दा हैं।

कुल मिलाकर ‘दोस्ताना’ का‍ विषय नया है, लेकिन कहानी पुरानी है। इसे परंपरा और रूढि़वादी दर्शक बिलकुल भी पसंद नहीं करेंगे, लेकिन युवाओं को इसमें हँसने का मसाला मिल सकता है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
आदित्य चोपड़ा

निर्देशक :
जुगल हंसराज

संगीत :
सलीम-सुलेमान


वाल्ट डिज़्नी पिक्चर्स और यशराज फिल्म्स जैसे निर्माता मिलना किसी भी निर्देशक की मनमाफिक मुराद पूरी होने जैसा है। ये निर्देशक की काबिलियत पर निर्भर करता है कि वह उपलब्ध संसाधनों का कैसे उपयोग करता है।

अभिनेता से निर्देशक बने जुगल हंसराज को पहली फिल्म में इतने बड़े बैनर्स मिल गए। थ्रीडी एनिमेशन फिल्म बनाने का जिम्मा उन्हें सौंपा गया, लेकिन अफसोस कि जुगल अपनी तरफ से कुछ भी नया नहीं सोच पाए।

कहानी ऐसी लिखी कि कोई भी लिख दे। दृश्य कुछ पुरानी फिल्मों से उठा लिए गए। पात्रों के संवाद बोलने की अदायगी में भी शाहरुख खान, धर्मेन्द्र, शत्रुघ्न सिन्हा जैसे कलाकारों की झलक मिलती है।

रोमियो नामक कुत्ते की जिंदगी में तब भूचाल आ जाता है जब उसका मालिक लंदन चला जाता है और रोमियो को मुंबई की गलियों में भटकने के लिए छोड़ दिया जाता है। गली के आवारा कुत्ते रोमियो को परेशान करते हैं, लेकिन चालाक रोमियो अपने आपको उनसे बेहतर साबित कर देता है।

रोमियो का दिल आ जाता है लैला पर, जो एक क्लब में डांस करती है। लैला को कोई प्यार नहीं कर सकता क्योंकि चार्ली अन्ना नामक डॉन उसे अपनी गर्लफ्रेंड मानता है। लैला का दिल जीतकर रोमियो चार्ली से दुश्मनी मोल लेता है। ये दुश्मनी तब दोस्ती में बदल जाती है जब कुत्ते पकड़ने वाली गैंग से चार्ली की जान रोमियो बचाता है।

फिल्म का निर्माण बच्चों को ध्यान में रखकर किया गया है, लेकिन इसकी कहानी वयस्कों को अपील करती है। ऐसे लम्हें बहुत कम आते हैं जब बच्चों को मजा आए।

फिल्म का एनिमेशन अद्‍भुत है और इसी वजह से फिल्म बाँधकर रखती है। कई जगह मुँह से वाह निकल पड़ता है। पुरानी भंगार फैक्टरी, टूटा जहाज, बंदरगाह और तमाम लोकेशन फिल्म को बेहतर बनाते हैं।

कवेलू की छत पर रोमियो-लैला का फूल मून में मिलन रोमांटिक है। फ्लाइंग किस का दृश्य प्रभा‍वी है। लैला का फ्लाइंग किस सफेद रिबन पर लाल रंग का दिल बनकर रोमियो के पास जाता है, जो उसके दिल में समा जाता है। कुत्ता पकड़ने वाली गाड़ी को खलनायक की तरह कुत्तों की दुनिया में लिया जाना सच्चाई और हकीकत के नजदीक है।

पंजाबी, तमिल, तेलुगु, बंबइया हिन्दी और अँग्रेजी शब्दों को तोड़-मोड़कर कॉमेडी में बदलने की कोशिश उम्दा है। रोमियो को सैफ अली ने आवाज दी है और उन्होंने कमाल का काम किया है। छोटी-छोटी बारिकियों को उन्होंने पकड़ा है।

करीना कपूर की आवाज के जरिए लैला का पात्र उभरकर आता है। जावेद जाफरी के साथ यह हमेशा की समस्या है कि आवाज में विविधता लाने में इतने डूब जाते हैं कि कई बार उनके बोले गए संवाद समझ में नहीं आते हैं। संजय मिश्रा, व्रजेश हीरजी और तनाज की डबिंग भी उम्दा है।

‘रोडसाइड रोमियो’ सिर्फ उम्दा एनिमेशन की वजह से देखी जा सकती है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
 
									IFM
 
									IFM
 
									IFM
निर्माता :
समीर कर्णिक, भरत शाह, विकास कपूर
निर्देशक :
समीर कर्णिक
संगीतकार :
साजिद-वाजिद, मोंटी शर्मा
कलाकार :
सलमान खान, सनी देओल, बॉबी देओल, प्रीति जिंटा, सोहेल खान, वत्सल सेठ, मिथुन चक्रवर्ती, डीनो मोरिया, रिया सेन
वर्तमान दौर के युवा वर्ग को सेना में जाने में कोई रुचि नहीं है। पैसा कम, जान का खतरा, दुर्गम स्थानों पर परिवार से महीनों दूर रहना इसकी वजहें हैं। युवा वर्ग की इस सोच पर निर्देशक समीर कर्णिक ने देश के असली हीरो पर ‘हीरोज़’ नामक फिल्म का निर्माण किया है। साथ ही फिल्म में यह संदेश भी देने की कोशिश की गई है कि सेना में जाए बगैर भी अपने काम के जरिए देशसेवा की जा सकती है।
सैमी (सोहेल खान) और अली (वत्सल सेठ) जिंदगी के प्रति गंभीर नहीं हैं। मौज-मस्ती के अलावा उन्हें कुछ नहीं सूझता। फिल्म स्कूल से उन्हें एक फिल्म बनाने का प्रोजेक्ट मिलता है। वे विषय चुनते हैं- ‘भारतीय सेना में क्यों नहीं जाना चाहिए’। इस काम में मदद के लिए वे एक ‘वार जर्नलिस्ट’ से मिलते हैं, जो उन्हें तीन शहीद हो चुके जवानों के खत उनके घर पहुँचाने को देता है।
पहला खत लेकर वे जाते हैं बलकारसिंह (सलमान खान) के घर। बलकार के घर में उसकी विधवा कुलजीत कौर (प्रीति जिंटा) अपने बेटे और सास-ससुर के साथ रहती हैं। बलकार के न रहने से वो घर का बेटा बनकर खेतों में ट्रैक्टर चलाती है और अपने परिवार को पालती है।
सैमी और अली इस बात को गहराई से महसूस करते हैं कि बलकार के नहीं रहने से उनके परिवार पर कई तरह के संकट आए हुए हैं, इसके बावजूद उनके चेहरे पर शिकन तक नहीं है। उन्हें बलकारसिंह के शहीद होने पर गर्व है। उन्होंने कभी यह नहीं सोचा कि बलकारसिंह क्यों सेना में शामिल हुआ? वो कोई दूसरा काम भी कर सकता था, जिसमें जान का जोखिम न हो।
अली और सैमी का दूसरा पड़ाव होता है विक्रम शेरगिल (सनी देओल) का घर। वे विक्रम को उसके छोटे भाई धनजंय शेरगिल (बॉबी देओल) का खत देते हैं। विक्रम एयरफोर्स में था और लड़ाई के दौरान उसके पैरों पर ऐसी चोट लगी कि उसके दोनों पैर बेकार हो गए। देशभक्ति का उसमें ऐसा जज्बा है कि वह अभी भी आसमान में उड़ते लड़ाकू विमानों को देख पागलों की तरह चिल्लाने लगता है। उसके परदादा से लेकर भाई तक सभी ने देश पर अपनी जान कुर्बान कर दी।
विक्रम से मिलने के बाद दोनों दोस्त पहुँचते हैं डॉ. नक्वी (मिथुन चक्रवर्ती) के घर। वे उन्हें उनके बेटे साहिल (डीनो मोरिया) का पत्र देते हैं। डॉ. नक्वी अपने बेटे से बेहद नाराज हैं क्योंकि उसने उनकी इच्छा के विपरीत सेना में प्रवेश किया और अपनी जान गँवाई। सैमी और अली उनकी नाराजगी दूर करते हैं और इन तीनों परिवार से मिलने के बाद उनमें भी देश के लिए कुछ करने का जज्बा जाग उठता है।
फिल्म का विषय अच्छा है और ‘रंग दे बसंती’ से मिलता-जुलता है। उस फिल्म में भी निरुद्देश्य युवक एक फिल्म में काम करते हुए बदल जाते हैं। ‘हीरोज़’ के लेखक समीर कर्णिक और असीम अरोरा इस विषय के साथ न्याय नहीं कर पाए, जबकि इस कहानी पर एक अच्छी फिल्म बनने की भरपूर संभावनाएँ थीं।
फिल्म का सबसे सशक्त पहलू ऐसे घटनाक्रम होने चाहिए थे, जो इन दो नौजवानों की सोच को बदलकर रख दें। उनमें देशभक्ति का जज्बा पैदा कर दें, लेकिन वो प्रभाव लेखकद्वय पैदा नहीं कर पाए।
सलमान और प्रीति जिंटा वाला अध्याय ही ठीक-ठाक बना है, जिसमें परिवार वालों को अपना सहारा छिन जाने के बावजूद उस पर गर्व रहता है। कई दृश्य ऐसे हैं जो प्रभावित करते हैं।
सनी और बॉबी वाला अध्याय कमजोर है। इसमें से कुछ बात नहीं निकल पाती। लेखक सनी की ही-मैन वाली छवि से कुछ ज्यादा ही प्रभावित हो गए। सनी द्वारा गुंडों की पिटाई का दृश्य नि:संदेह अच्छा है, लेकिन कहानी से मेल नहीं खाता।
मिथुन और डीनो वाला अध्याय ठूँसा हुआ और बेमतलब का है। इसे देखना बहुत बोरियत भरा काम है। इसे ठीक से नहीं लिखा गया है।
प्रीति जिंटा ने विधवा का दर्द और शहीद की पत्नी होने के गर्व को परदे पर बेहद उम्दा तरीके से पेश किया है। सलमान खान की छोटी भूमिका को देख उनके प्रशंसक निराश होंगे। सलमान ने जितना भी अभिनय किया, बेमन से किया।
सनी देओल का अभिनय ठीक कहा जा सकता है, लेकिन वे बेहद ‍थके हुए दिखाई दिए। बॉबी देओल और डीनो मोरिया को बहुत कम फुटेज मिला। मिथुन चक्रवर्ती का खराब चरित्र-चित्रण का उनके अभिनय पर भी असर पड़ा। बेफिक्र और मस्तमौला इंसान के रूप में सोहेल खान हमेशा अच्छे लगते हैं। वत्सल सेठ भी प्रभावित करते हैं। रिया सेन, हृषिता भट्ट और अमृता अरोरा के हिस्से मे चंद दृश्य आए।
फिल्म का संगीत निराशाजनक है। रिया सेन और सनी-बॉबी पर फिल्माए गए गीत फिल्म की गति को प्रभावित करते हैं। फिल्म के संवाद सामान्य हैं।
कुल मिलाकर ‘हीरोज़’ वो प्रभाव नहीं पैदा कर पाती है कि दर्शक में देश के लिए कुछ करने की तमन्ना जाग उठे।
बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्देशक :
अतुल अग्निहोत्री

संगीत :
साजिद-वाजिद

कलाकार :
सोहेल खान, ईशा कोप्पिकर, शरमन जोशी, गुल पनाग, अमृता अरोरा, शरत सक्सेना, दिलीप ताहिल, सलमान खान (विशेष भूमिका), कैटरीना कैफ (विशेष भूमिका), अरबाज खान (विशेष भूमिका)



‘हैलो’ को देखते समय अनुराग बसु की ‘लाइफ इन मेट्रो’ की याद आना स्वाभाविक है। ‘मेट्रो’ के किरदार की तरह ‘हैलो’ के किरदार भी अपने काम के दबाव से परेशान हैं। ‘मेट्रो’ में बड़े शहरों में रहने वालों की लाइफ स्टाइल दिखाई गई थी, यहाँ पृष्ठभूमि में कॉल सेंटर आ गया।

चेतन भगत के उपन्यास ‘वन नाइट @ कॉल सेंटर’ पर आधारित इस फिल्म में एक रात की कहानी है, जो प्रियंका (गुल पनाग), ईशा (ईशा कोप्पिकर), राधिका (अमृता अरोरा), वरुण (सोहेल खान), मिलेट्री अंकल (शरत सक्सेना) और श्याम (शरमन जोशी) के इर्द-गिर्द घूमती है।

कॉल सेंटर में रातभर जागकर ये लोग दूसरे देश के लोगों की समस्याओं को सुलझाते हैं। हर किसी के अपने दु:खड़े हैं और ये अपनी नौकरी से भी खुश नहीं हैं। ईशा मॉडलिंग जगत में जाना चाहती है, लेकिन उसे मौका नहीं मिलता तो वह कॉल सेंटर में नौकरी करती है।

राधिका का पति किसी और शहर में है। दिन में वह घर के काम करती है और रात में नौकरी। मिलेट्री अंकल का बेटा और पोता अमेरिका में है और बेटे से उनके संबंध खराब हैं। प्रियंका की माँ चाहती है कि वह किसी अमीर एनआरआई से शादी कर सैटल हो जाए। श्याम उसे चाहता है तो वरुण ईशा को।

फिल्म के आरंभ का एक लंबा हिस्सा इन सभी चरित्रों के परिचय देने में गया है, लेकिन इसके बावजूद फिल्म हल्की-फुल्की और रोचक लगती है। इसमें चुटीले संवादों की अहम भूमिका है। कई दृश्य ऐसे हैं जो हँसाते हैं।

मध्यांतर के बाद फिल्म को ट्विस्ट दिया गया है। यह ट्विस्ट सही दिशा में दौड़ रही फिल्म के लिए यू टर्न साबित होता है और फिल्म बिखर जाती है। इन सभी किरदारों को भगवान का फोन आता है और सबकी जिंदगी बदल जाती है। सभी दु:खी चेहरों पर हँसी आ जाती है। अचानक सब कुछ अच्छा हो जाता है और भगवान का कॉल ही इस फिल्म की सबसे बड़ी कमजोरी बनकर उभरता है।

फिल्म में दिखाया गया है कि इन सभी किरदारों की कहानी सलमान खान को कैटरीना कैफ सुना रही हैं। भगवान के कॉल के बारे में सलमान भी कैटरीना से पूछते हैं, जिसका कैटरीना भी संतोषजनक जवाब नहीं दे पाती हैं।

कॉल सेंटर के बहाने दिखाया गया है कि किस तरह विदेशी लोग मशीनी समस्याओं से ग्रस्त होकर फोन करते हैं। फिल्म में उन्हें बेवकूफ दिखाया गया है। एनआरआई लड़कों को भोंदू और अमीर घोषित करने के साथ-साथ यह दिखाने की कोशिश की गई है कि आजकल की माताएँ चाहती हैं कि उनकी बेटी की शादी एनआरआई से हो।

निर्देशक अतुल अग्निहोत्री का प्रस्तुतीकरण अच्छा है, लेकिन ‍फिल्म की लेखन संबंधी कमजोरियों पर उन्होंने ध्यान नहीं दिया। फिल्म में यह दिखाने की कोशिश की गई है कि सारे पात्र अपने काम से नाखुश हैं, लेकिन यह बात कहीं नजर नहीं आती। वे काम कम और मौज-मस्ती ज्यादा करते हैं। रात को होटल में शराब पीने और डांस देखने जाते हैं। फिल्म का अंत बहुत जल्दी में और फिल्मी स्टाइल में निपटाया गया है।

अतुल को खान परिवार से रिश्तेदारी का लाभ मिला। सलमान, कैटरीना, अरबाज, सोहेल, अमृता अरोरा ने शायद इसी रिश्तेदारी को देख फिल्म में काम करना मंजूर किया। सोहेल खान का अभिनय नैसर्गिक है। जब-जब उनका दृश्य आता है, वे बाजी मार लेते हैं।

शरमन जोशी ने भी अपने हिस्से का काम पूरी गंभीरता से निभाया है। अमृता, ईशा और गुल पनाग को निर्देशक ने कुछ दृश्य दिए हैं। शरत सक्सेना का पूरा उपयोग नहीं किया गया है। दलीप ताहिल का किरदार कहीं से भी कॉल सेंटर में काम करने वाले शख्स का नहीं लगता।

स्टार के रूप में सलमान और कैटरीना हैं। सलमान खान पर दो गानें और चंद दृश्य फिल्माए गए हैं। सलमान का चेहरा देख ऐसा लगा मानो वे कई रातों से सोए नहीं हों। कैटरीना की भूमिका मुश्किल से पाँच या दस मिनट की होगी।

‘बैंग-बैंग’ फिल्म का एकमात्र अच्छा गीत है जो‍ फिल्म के आरंभ होते ही आता है। चेतन भगत के संवाद शानदार हैं। कुल मिलाकर कहा जा सकता है कि ‘हैलो’ एक औसत फिल्म है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
कुल मिलाकर ‘1920’ की ‍कहानी में नयापन नहीं है। यह डराती है, लेकिन टुकड़ों-टुकड़ों में।
निर्माता :
सुरेन्द्र शर्मा, भागवती गबरानी, अमिता बिश्नोई

निर्देशक :
विक्रम भट्ट

गीत :
समीर

संगीत :
अदनान सामी

कलाकार :
रजनीश दुग्गल, अदा शर्मा, राज जुत्शी, विपिन शर्मा, वल्लभ व्यास, आशीष प्रधान


ए-सर्टिफिकेट * 16 रील

एक पुरानी किलानुमा हवेली। जिसके आसपास एक भी घर नहीं है। हवेली में मौजूद दो लोग और एक नौकर। चारों तरफ सन्नाटा। समय 1920 का। हवेली में बिजली नहीं है। अंदर से चमचमाती हवेली, फड़फड़ाते परदे और चरमराते दरवाजे-खिड़की। लीजिए साहब, हॉरर ‍िफल्म की रूपरेखा तैयार हो गई।

विक्रम भट्ट ने कहानी ढूँढने में ज्यादा माथापच्ची नहीं की। कुछ पुरानी हॉरर फिल्म देखी और तैयार कर दी नई कहानी। ‘1920’ की कहानी वैसी ही है जैसी हम सैकड़ों हॉरर फिल्मों में देखते आए हैं।

अर्जुन (रजनीश दु्ग्गल) और लीज़ा (अदा शर्मा) परिवार की मर्जी के खिलाफ शादी कर लेते हैं। शादी के बाद अर्जुन को एक पुरानी हवेली को गिराकर होटल बनाने का काम मिलता है। पति-पत्नी उस हवेली में जाकर रहते हैं और वहाँ पर उनके साथ अजीबोगरीब घटनाएँ घटने लगती हैं।

पत्नी के शरीर के अंदर एक आत्मा घुस जाती है और वह अजीबो-गरीब हरकत करने लगती है। डॉक्टर जब नाकाम हो जाते हैं तब पादरी को बुलाया जाता है। पादरी भी असफल हो जाता है तो हनुमान चालीसा का सहारा लिया जाता है। इस आत्मा ने लीज़ा के शरीर में क्यों प्रवेश किया है और उसका मकसद क्या है? यह सस्पेंस है। कहानी में पुनर्जन्म भी आ जाता है। 1920 से फिल्म 1857 में पहुँच जाती है।

कहानी तो घिसी-पिटी है, लेकिन विक्रम ने इसे परदे पर अच्छी तरह पेश किया है। घटना उन्होंने भारत की बताई है, लेकिन शूटिंग की है यार्कशायर में। यार्कशायर में स्थित खूबसूरत हवेली और उसके चारों और छाई खामोशी हॉरर फिल्म के लिए आदर्श है।

दर्शकों को डराना निर्देशक विक्रम भट्ट का उद्देश्य है और इसमें वे कुछ हद तक सफल हैं। फिल्म का मध्यांतर के पूर्व वाला हिस्सा बेहद धीमा है। हर घटना होने में बहुत समय लगता है। मध्यांतर के बाद घटनाक्रम में तेजी आती है। कुछ दृश्य ऐसे हैं जो दर्शकों को डराते हैं, खासकर तब जब लीज़ा के शरीर में आत्मा प्रवेश करती है।

फिल्म देखते समय ‘भूलभुलैया’, ‘राज’ जैसी फिल्मों की याद आती है। हाल ही में प्रदर्शित ‘फूँक’ और ‘1920’ में भी कुछ समानताएँ हैं। जैसे फिल्म का नायक भगवान को नहीं मानता, लेकिन जब हर तरफ से वह हार जाता है तो भगवान की शरण में जाता है।

का समय दिखाने के लिए विक्रम ने कई पुरानी चीजों का सहारा‍ लिया है। फिल्म की पृष्ठभूमि में उन्होंने ऐसी चीजें या लोग बैठाए हैं जो उस समय की याद दिलाएँ। लेकिन फिल्म के नायक-नायिका अपने बोलचाल और शारीरिक हावभाव से 1920 के नहीं लगते।

फिल्म के नायक रजनीश दुग्गल के चेहरे पर ठीक से भाव नहीं आते। हर दृश्य में उनका चेहरा लगभग एक-सा रहता है। इस गलाकाट स्पर्धा में उन्हें टिका रहना है तो बहुत मेहनत करना होगी।

अदा शर्मा को रजनीश के मुकाबले ज्यादा अवसर मिले और उन्होंने रजनीश से अच्छा अभिनय किया है। सुंदरता के मामले में वे पारंपरिक नायिकाओं की परिभाषा पर खरी नहीं उतरतीं। अंजूरी अलघ ने संक्षिप्त भूमिका अच्छे से निभाई है, लेकिन उनकी भूमिका ठीक से लिखी नहीं गई है। देश की खातिर वह अपने जिस्म का सौदा करती है, जबकि वह देशद्रोही को मार भी सकती थी। पादरी के रूप में राज जुत्शी का अभिनय उम्दा है। राखी सावंत पर फिल्माया हुआ गाना ‘बिछुआ’ ठूँसा हुआ लगता है।

हॉरर फिल्मों में गीत-संगीत की गुंजाइश नहीं रहती है। फिर भी यदि गाने रखे जाते हैं तो वे हिट होना चाहिए। अदनान सामी का संगीत यह आवश्यकता पूरी नहीं करता। प्रवीण भट्ट की फोटोग्राफी उम्दा है। हवेली के साथ-साथ उन्होंने प्राकृतिक सौंदर्य को खूबसूरती से फिल्माया है। दर्शकों को डराने में कैमरावर्क का भी योगदान है।

कुल मिलाकर ‘1920’ की ‍कहानी में नयापन नहीं है। यह डराती है, लेकिन टुकड़ों-टुकड़ों में।

__________________________
कुल मिलाकर कहा जाए तो ‘हाईजैक’ एक औसत फिल्म है।
निर्माता :
दिनेश विजान - कुणाल शिवदासानी

निर्देशक :
कुणाल शिवदासानी

संगीत : ‍
जस्टिन येसुदास, उदय कुमार निंजौर

कलाकार :
शाइनी आहूजा, ईशा देओल, केके रैना, मोना अम्बेगाँवकर, कावेरी झा, मुश्ताक काक



‘हाईजैक’ फिल्म के नाम से ही स्पष्ट हो जाता है कि किस तरह की कहानी हमें फिल्म में देखने को मिलेगी। यहाँ कहानी से ज्यादा प्रस्तुतीकरण महत्वपूर्ण हो जाता है। एक घटना पर फिल्म बनाना आसान नहीं है। दर्शक को बाँधकर रखना पड़ता है। पटकथा रोमांच से भरी और एकदम कसी हुई होनी चाहिए। ‘हाईजैक’ में भी रोमांच है, लेकिन ऐसे अवसर कम आते हैं, साथ ही निर्णायक मौकों पर फिल्म की कहानी कमजोर पड़ जाती है।

कहानी है विक्रम (शाइनी आहूजा) की, जो चंडीगढ़ एअरपोर्ट पर मेंटेनेंस ऑफिसर है। विक्रम अपनी पत्नी को खो चुका है और उसकी जिंदगी अपनी बेटी के इर्दगिर्द घूमती है। उसकी बेटी दिल्ली से अमृतसर जाने के लिए जिस विमान में बैठती है उसका अपहरण हो जाता है।

आतंकवादी विमान को दुबई ले जाना चाहते हैं। चूँकि विमान में इतना ईंधन नहीं रहता है इसलिए उसे चंडीगढ़ एयरपोर्ट पर उतारा जाता है। आतंकवादी चाहते हैं कि उनके साथी (केके रैना) को रिहा किया जाए और इस बारे में वे सरकार से बात करते हैं।

विक्रम अपनी बेटी के बारे में चिंतित हो जाता है। चंडीगढ़ एयरपोर्ट पर विमान के उतरने से उसे विमान में घुसने का अवसर मिल जाता है। विमान में घुसकर वह दो आतंकवादियों को मार गिराता है। इस काम में उसकी मदद एयरहोस्टेस सायरा (ईशा देओल) करती है।

केके को रिहा कर दिया जाता है और वह हाईजैक हुए विमान में चढ़ जाता है। बचे हुए आतंकवादियों से विक्रम कैसे निपटता है ये फिल्म का क्लायमैक्स है।

कुणाल शिवदासानी ने फिल्म के निर्देशन के साथ लेखक के रूप में दोहरी जिम्मेदारी निभाई है। एक निर्देशक के रूप में कम बजट होने के बावजूद उन्होंने अच्छा काम किया है। कहानी को परदे पर अच्छी तरह से पेश किया है, लेकिन लेखक के रूप में यदि वे कुछ घटनाक्रम को विश्वसनीय तरीके से पेश करते तो फिल्म का प्रभाव और बढ़ सकता था।

एयरपोर्ट पर हाईजैक विमान खड़ा है, जिस पर सभी की नजर है उस विमान में विक्रम का आसानी से घुस जाना गले नहीं उतरता। विक्रम बड़ी आसानी से विमान के अंदर प्रवेश कर लेता है। इसका पता न आतंकवादियों को चलता है और न ही पुलिस को। विमान के अंदर विक्रम दो आतंकवादियों को मार गिराता है और अन्य आतंकवादी इसे बिलकुल भी गंभीरता से नहीं लेते, जबकि उन्हें बेहद क्रूर दिखाया गया है। फिल्म का अंत भी कुछ ज्यादा ही फिल्मी हो गया है।

फिल्म की कहानी एक बड़े स्टार की माँग करती है, लेकिन बजट कम होने से शाइनी आहूजा से काम चलाया गया है। शाइनी ने जितना बेहतर अभिनय उनसे हो सकता था, उन्होंने किया। ईशा देओल को उनके नाम के अनुरूप फुटेज नहीं मिला। यही हाल शाइनी की पत्नी बनी कावेरी झा का रहा। आतंकवादी बने केके रैना, सत्यजीत और मुश्ताक काक का अभिनय प्रभावशाली है। विमान के यात्रियों के रूप में कोई परिचित चेहरा नहीं है। कुछ उम्दा चरित्र अभिनेताओं को लिया जाता तो फिल्म ज्यादा असर छोड़ती।

फिल्म में गीत-संगीत की गुंजाइश कम थी, फिर भी जस्टिन-उदय द्वारा संगीतबद्ध किए गए गीत ठीक-ठाक हैं। जहाँगीर चौधरी को ज्यादातर समय विमान के अंदर शॉट लेने थे, लेकिन उन्होंने कैमरा एंगल और मूवमेंट के जरिए विविधताएँ पेश की। आउटडोर शॉट भी उन्होंने बेहतरीन तरीके से फिल्माए।

कुल मिलाकर कहा जाए तो ‘हाईजैक’ एक औसत फिल्म है।

__________________________
‘फूँक’ एक अलग विषय और तकनीकी दक्षता की वजह से एक बार देखी जा सकती है। वैसे वे लोग इस फिल्म को कम पसंद करेंगे, जो किसी भी अदृश्य शक्ति पर भरोसा नहीं करते हैं।
बैनर :
वन मोर थॉट प्रोडक्शन

निर्माता :
आज़म खान

निर्देशक :
रामगोपाल वर्मा

संगीत :
अमर मोहिले

कलाकार :
सुदीप, अमृता खानविलकर, अहसास चन्ना, ज्योति सुभाष, अश्विनी कल्सेकर



आस्था और अंधविश्वास के बीच बेहद महीन रेखा होती है, पता नहीं चलता कि कब आस्था अंधविश्वास में तब्दील हो गई। मानो एक ‘फूँक’ से हम इधर से उधर हो सकते हैं।

अदृश्य शक्तियों पर विश्वास करने को कुछ लोग आस्था और कुछ अंधविश्वास कहते हैं। यदि भगवान है तो शैतान भी है। लेकिन कुछ लोग भगवान को मानते हैं, शैतान को नहीं। कुछ दोनों पर विश्वास करते हैं और कुछ दोनों पर नहीं। इनके बीच एक अंतहीन बहस सदियों से चली आ रही है।

विज्ञान पर भरोसा करने वाले भी आस्थावन होते हैं क्योंकि विज्ञान की डिग्री होने के बावजूद कई इंसान मंदिर या मस्जिद जाते हैं, ताबीज बाँधते हैं और अँगूठी पहनते हैं।

अलग-अलग विश्वास करने वाले चरित्रों को लेकर रामगोपाल वर्मा ने ‘फूँक’ का निर्माण किया है। ‘फूँक’ उतनी डरावनी फिल्म नहीं है, जितना इसके बारे में प्रचारित किया जा रहा है। यह फिल्म वास्तविकता के करीब है और कई लोगों के साथ ऐसी घटनाएँ घटती हैं, जिसका कोई जवाब नहीं होता है।

राजीव एक सिविल इंजीनियर है। उसके परिवार में पत्नी के अलावा एक बेटी और एक बेटा है। राजीव नास्तिक है और किसी भी तरह की अदृश्य शक्तियों पर उसे भरोसा नहीं है। उसकी पत्नी भगवान पर अटूट विश्वास करती है।

खुशहाल राजीव की जिंदगी में तब तूफान आ जाता है जब उसकी बेटी अजीबो-गरीब हरकत करना शुरू कर देती है। ऐसा लगता है कि उस पर किसी बुरी आत्मा का साया हो।

राजीव अपनी बेटी का इलाज डॉक्टर्स से करवाता है, लेकिन उसकी हालत में कोई सुधार नहीं होता। घटनाक्रम कुछ ऐसे घटते हैं कि नास्तिक राजीव काला जादू करने वाले की शरण में जाता है और उधर उसकी पत्नी का भगवान पर से विश्वास उठने लगता है। फिल्म का अंत निर्देशक ने कुछ इस तरह किया है राजीव अदृश्य शक्ति पर विश्वास करने लगता है और उसकी पत्नी विज्ञान पर।

दरअसल इस तरह की कहानी को खत्म करना बेहद मुश्किल है क्योंकि विज्ञान और काला जादू में से किसी एक का पक्ष लेना था। निर्देशक ने कोशिश भी की कि उनका झुकाव किसी भी तरफ नहीं दिखे, लेकिन अंत में काले जादू की तरफ उनका झुकाव हो जाता है। राजीव की बेटी को काले जादू ने ठीक किया या डॉक्टर्स ने इसका फैसला निर्देशक रामगोपाल वर्मा ने दर्शकों के जिम्मे छोड़ा है। लेकिन अंधविश्वास को बढ़ावा देने के आरोप से वे बच नहीं सकते क्योंकि तांत्रिक बाबा ही इस घटना के पीछे छिपे राज का पता लगाते हैं। यह बात फिल्म के खिलाफ जाती है।

फिल्म का विषय उम्दा है, लेकिन इस पर फिल्म बनाना कठिन है। रामगोपाल वर्मा ने एक साधारण कहानी को असाधारण तरीके से परदे पर प्रस्तुत किया है। डराने के लिए रामू ने स्पेशल इफेक्ट्स या मैकअप का सहारा नहीं लिया है। डर उन्होंने दर्शक की कल्पना पर छोड़ा है। वैसे भी इसे हॉरर फिल्म कहना गलत होगा क्योंकि उन्होंने एक विचार को हॉरर का टच देकर प्रस्तुत किया है। फिल्म का अंत एकदम फिल्मी है। ऐसा लगा जैसे रामसे ब्रदर्स की फिल्म देख रहे हो। फिल्म को थोड़ा छोटा भी किया जा सकता था।

तकनीकी रूप से फिल्म बेहद सशक्त है। सविता सिंह का कैमरावर्क शानदार है और उन्होंने लाँग शॉट और क्लोज शॉट का बेहतरीन प्रयोग किया है। कैमरा मूवमेंट भी जबर्दस्त है। साउंड डिजाइनर कुणाल मेहता और परीक्षित लालवानी और अमर मोहिले का संगीत फिल्म के मूड के अनुरूप है।

फिल्म के अधिकांश कलाकार अपरिचित चेहरे हैं, लेकिन यह कहानी की माँग थी। सुदीप, अमृता खानविलकर, ज्योति सुभाष, अश्विनी कलसेकर, केन्नी देसाई, ज़ाकिर हुसैन ने अपने किरदार उम्दा तरीक से निभाए हैं। रक्षा बनी बाल कलाकार अहसास चान्ना का उल्लेख भी जरूरी है, जिन्होंने कठिन भूमिका पूरे आत्मविश्वास के साथ निभाई है।

‘फूँक’ एक अलग विषय और तकनीकी दक्षता की वजह से एक बार देखी जा सकती है। वैसे वे लोग इस फिल्म को कम पसंद करेंगे, जो किसी भी अदृश्य शक्ति पर भरोसा नहीं करते हैं।

__________________________
कुल मिलाकर कहा जा सकता है कि ‘बचना ऐ हसीनों’ में एक उम्दा फिल्म बनने की संभावनाएँ थीं, लेकिन वो औसत बनकर रह गई।
निर्माता :
आदित्य चोपड़ा

निर्देशक :
सिद्धार्थ आनंद

संगीत :
विशाल-शेखर

कलाकार :
रणबीर कपूर, बिपाशा बसु, दीपिका पादुकोण, मिनिषा लांबा, हितेन पेंटल, कुणाल कपूर



यशराज फिल्म्स द्वारा निर्मित ‘बचना ऐ हसीनों’ में तीन कहानियाँ हैं। राज-माही, राज-राधिका और राज-गायत्री की। कहानियों में राज स्थायी किरदार है, लेकिन लड़कियाँ बदलती रहती है।

जिस तरह फिल्म का शीर्षक एक हिट गाने से उधार लिया गया है, उसी तरह पहली कहानी इसी बैनर द्वारा निर्मित फिल्म ‘दिलवाले दुल्हनियाँ ले जाएँगे’ से प्रेरित है। बात 1996 की है। यशराज फिल्म्स की पुरानी फिल्मों की तरह राज और माही रेल में बैठकर स्विट्ज़रलैंड घूम रहे हैं। माही की ट्रेन छूट जाती है और राज उसे छोड़ने के बहाने एक दिन अपने साथ घूमाता है। राज के प्रति माही आकर्षित हो जाती है। एक चुम्बन के अलावा राज कुछ कर तो नहीं पाता, लेकिन दोस्तों के आगे डींग हाँक देता है। माही सुन लेती है और उसका दिल टूट जाता है। राज कोई प्रतिक्रिया नहीं देता और कहानी खत्म।

फिर कहानी आती है 2002 में। मुंबई में राधिका (बिपाशा बसु) राज की लिव इन गर्लफ्रेंड है। ये आइडिया भी निर्देशक सिद्धार्थ आनंद ने अपनी फिल्म ‘सलाम नमस्ते’ से उठाया है। राधिका और राज में कोई वचनबद्धता नहीं है। खाना-पीना और ऐश करना के सिद्धांत पर उनकी जिंदगी चल रही है। इसी बीच राज की नौकरी ऑस्ट्रेलिया में लग जाती है। जब वह राधिका को बताता है तो राधिका उससे शादी करने की जिद करती है। राज जितना उससे बचना चाहता है उतना ही फँसता चला जाता है। आखिर में एक दिन बिना बिताए वह चुपचाप ऑस्ट्रेलिया चला जाता है।

ऑस्ट्रेलिया के सिडनी शहर में रह रहा राज और उसका दोस्त सचिन प्यार मोहब्बत को नहीं मानते। ‘हे बेबी’ के किरदारों की तरह मौज-मस्ती करते रहते हैं। 2007 में राज की मुलाकात होती है गायत्री (दीपिका पादुकोण) से। गायत्री रात में टेक्सी चलाती है, दिन में काम और पढ़ाई करती है। गायत्री के प्रति राज आकर्षित हो जाता है और उससे प्यार करने लगता है। वह शादी के लिए प्रपोज करता है, लेकिन गायत्री उसे ठुकरा देती है। राज का दिल टूट जाता है। इस दर्द का अहसास उसे पहली बार होता है। उसे समझ में आता है कि राधिका और माही को उसने कितना दर्द पहुँचाया है। वह उनसे माफी माँगने का निश्चय करता है और भारत वापस आता है। किस तरह वह अपने उद्देश्य में कामयाब होता है, यह फिल्म का सार है।

फिल्म की कहानी अच्छी है और उस पर एक उम्दा फिल्म बनने की संभावनाएँ थीं, लेकिन निर्देशक सिद्धार्थ आनंद और लेखक उन संभावनाओं का दोहन नहीं पाए। फिल्म का सबसे बड़ा टर्निंग पाइंट है राज का हृदय परिवर्तन। एक प्ले बॉय जो लड़कियों को सिर्फ मन बहलाने की वस्तु समझता था, एकाएक गायत्री द्वारा ठुकराए जाने से इतनी आत्मग्लानि से भर गया कि माफी माँगने निकल पड़ा, हजम नहीं होता। राज का हृदय परिवर्तन दिखाने के लिए ठोस दृश्यों और कारणों की जरूरत थी, लेकिन इसे बेहद हल्के तरीके से लिया गया।

इसी तरह गायत्री का चरित्र को भी ठीक से लिखा नहीं गया। एक आत्मसम्मान को महत्व देने वाली लड़की कैसे उस लड़के को चाहने लगती है जो उसके सामने कई लड़कियों से संबंध रखता है। जब उसे राज से कोई लेना-देना नहीं था तो वो क्यों उसके साथ इटली घूमने जाती है? राज के शादी के प्रस्ताव को ठुकराने के बाद एकाएक उसका हृदय परिवर्तन कैसे हो जाता है कि वह शादी के लिए तैयार हो जाती है। वह अपने दिल की बात राज के घर रोज एक पत्र लिखकर बताती है क्योंकि राज भारत गया हुआ है। इतनी पढ़ी-लिखी राधिका क्या मोबाइल, फोन, एसएमएस या ई-मेल नहीं कर सकती थी?

राज और माही की कहानी बेहद बोर है और ये आश्चर्य की बात है कि निर्देशक ने इस कहानी को ज्यादा फुटेज दिया है। राज और माही की प्रेम कहानी को देख ऐसा लगता है कि हम वर्षों पुरानी फिल्म देख रहे हैं। राज के माही से माफी माँगने वाले दृश्य भी बेहद लंबे रखे गए हैं। वही पंजाबी शादी, नाच-गाने देख अब उब होने लगी है।

राज और राधिका की कहानी सबसे अच्छी है। हालाँकि माफी देने के बहाने राधिका जो हरकतें (पीए बनाना, वेटर बनाना, सड़क पर नचाना) राज से करवाती है वो राज के चरित्र पर नहीं जमती। राज और गायत्री की कहानी को निर्देशक ने ठीक तरह से विकसित नहीं किया। जबकि इसी प्रेम कहानी के जरिए राज को प्यार का अहसास होता है।

निर्देशक सिद्धार्थ आनंद ने फिल्म का मध्यांतर के पूर्व वाला हिस्सा अच्छा बनाया है। कहानी सरपट दौड़ती है और उम्मीद जगाती है कि कुछ अलग और नया देखने को मिलेगा। मध्यांतर तक फिल्म का प्रस्तुतिकरण भी अच्छा है। मध्यांतर के बाद फिल्म 90 के दशक जैसी फिल्मों की तरह हो जाती है। राज का चरित्र जो समय से आगे का प्रतीत होता है, पुराने जमाने के नायकों की तरह व्यवहार करने लगता है। तीन कहानियों में से वे सिर्फ एक (राज-राधिका) कुछ हद तक सही बना सके।

रणबीर कपूर का अभिनय पूरी फिल्म में एक जैसा है। उनके चरि‍त्र में 18 से 30 वर्ष की उम्र का विकास दिखाया गया है, लेकिन वे अभिनय में उस तरह का बदलाव नहीं दिखा पाए। भावनात्मक दृश्यों में भी उनका अभिनय कमजोर है। मिनिषा लांबा का चयन बिलकुल गलत है। न तो वे सुंदर दिखाई दी और न ही उन्होंने अच्छा अभिनय किया। बिपाशा को सबसे अच्छी भूमिका मिली और उन्होंने शानदार काम किया। ग्लैमरस और तेज तर्रार राधिका की भूमिका उन्होंने बेहतरीन तरीके से निभा
ई
है। दीपिका पादुकोण ने पूरे आत्मविश्वास के साथ अभिनय किया, लेकिन उनकी भूमिका ठीक से लिखी नहीं गई। हितेन पेंटल और कुणाल कपूर ने मुख्य कलाकारों का साथ अच्छी तरह से निभाया।

विशाल शेखर ने कुछ उम्दा धुनें बनाई हैं। ‘खुदा जाने’, ‘लकी बॉय’ ‘बचना ऐ हसीनों’ और ‘आहिस्ता आहिस्ता’ में लोकप्रिय होने के सारे तत्व मौजूद हैं। गानों का फिल्मांकन भव्य है। भारत, ऑस्ट्रेलिया, स्विट्ज़रलैंड और इटली जैसी जगहों पर फिल्म को फिल्माया गया है। बैक ग्राउंड म्यूजिक और फोटोग्राफी उम्दा है।

कुल मिलाकर कहा जा सकता है कि ‘बचना ऐ हसीनों’ में एक उम्दा फिल्म बनने की संभावनाएँ थीं, लेकिन वो औसत बनकर रह गई।

__________________________
‍PR लकी जो किंग कहलाता है उसका पता हैप्पी एक पुलिस वाले से पूछता है। ऑस्ट्रेलिया की पुलिस भारत की पुलिस की तरह थोड़ी है। वह उसकी मदद कर सीधे कुख्यात अपराधी के घर पहुँचा देती है। हैप्पी को लकी घर से निकाल देता है। हैप्पी और रंगीला का सामान ऑस्ट्रेलिया नहीं पहुँचता और खाने के लाले पड़ जाते हैं। यहाँ उन्हें एक और पंजाबी महिला (किरण खेर) मिलती है, जो दिल से हिन्दुस्तानी रहती है। हैप्पी सरदार को वह खाना खिलाती है और हैप्पी बहुत हैप्पी हो जाता है। नमक जो खा लिया।
PR
निर्माता :
विपुल अमृतलाल शाह

कहानी-निर्देशक :
अनीस बज्मी

संगीत :
प्रीतम

कलाकार :
अक्षय कुमार, कैटरीना कैफ, ओमपुरी, किरण खेर, सोनू सूद, नेहा धूपिया, रणवीर शौरी, यशपाल शर्मा, जावेद जाफरी



‘सिंह इज़ किंग’ एक डेविड धवननुमा शैली की फिल्म है, जिसमें लॉजिक को दरकिनार कर हास्य को महत्व दिया गया है। दिमाग घर पर रखकर आइए और फिल्म का आनंद उठाइए। फिल्म का कंटेंट कमजोर है, लेकिन उम्दा हास्य दृश्य इस कमजोरी पर भारी पड़ते हैं।

इस फिल्म का क्रेज़ वैसा ही है जैसा अमिताभ बच्चन की फिल्मों का वर्षों पहले हुआ करता था। दर्शक अमिताभ को देखने जाते थे और ‍कहानी वगैरह से उन्हें कोई लेना-देना नहीं होता था। वे अपने सुपरस्टार की हर उस अदा पर तालियाँ पीटते थे, भले ही वह गले उतरे या न उतरे। इस फिल्म में भी अक्षय और सिर्फ अक्षय हैं। वे परदे पर ऊटपटाँग हरकतें करते हैं, जो उनके प्रशंसकों को अच्छी लगेंगी जिनकी संख्या पिछले दो साल में बहुत बढ़ गई है।

फिल्म की शुरुआत में लकी (सोनू सूद) के बारे में बताया गया है कि कैसे पंजाब से ऑस्ट्रेलिया पहुँचकर वह काले धंधों में लिप्त हो गया। फिर आते है पंजाब के गाँव में रहने वाले हैप्पी सिंह (अक्षय कुमार) पर। वह एक मुर्गी को पकड़ने के लिए उसके पीछे भागता है (अनीस बज्मी कुछ नया नहीं सोच सकते थे) और इस काम को अंजाम देने में वह पूरे गाँव को तहस-नहस कर देता है। हैप्पी से परेशान गाँव वाले सोचते हैं कि इसे कहीं दूर भेज देना चाहिए। वे उसे इमोशनली ब्लैकमेल कर लंगोटिया यार रंगीला (ओमपुरी) के साथ ऑस्ट्रेलिया से लकी को वापस लाने के लिए भेज देते हैं।

एयरपोर्ट पर उनकी एक आदमी से टक्कर हो जाती है। बॉलीवुड की हजारों फिल्मों की तरह इस टक्कर में टिकट की अदला-बदली होती है। जाना था ऑस्ट्रेलिया और पहुँच जाते है इजिप्ट क्योंकि फिल्म की नायिका सोनिया (कैटरीना कैफ) से जो मुलाकात करवानी थी। नायक और नायिका की पहली मुलाकात के बारे में भी अनीस ने ज्यादा दिमाग नहीं लगाया। हजारों बार आजमाया हुआ फार्मूला अपनाया। सोनिया के हाथ से एक चोर हैंडबेग चुराकर भागता है और हमारे नायक ओलिम्पिक चैम्पियन की तरह फर्राटा दौड़ लगाकर उसे पकड़ लेते हैं। लो जी हो गई हैप्पी-सोनिया में मुलाकात। हैप्पी उसे अपना दिल दे बैठते हैं और सपनों में एक-दो गाने भी गा लेते हैं। इजिप्ट दर्शन के बाद हैप्पी और रंगीला ऑस्ट्रेलिया पहुँच जाते हैं।

लकी जो किंग कहलाता है उसका पता हैप्पी एक पुलिस वाले से पूछता है। ऑस्ट्रेलिया की पुलिस भारत की पुलिस की तरह थोड़ी है। वह उसकी मदद कर सीधे कुख्यात अपराधी के घर पहुँचा देती है। हैप्पी को लकी घर से निकाल देता है। हैप्पी और रंगीला का सामान ऑस्ट्रेलिया नहीं पहुँचता और खाने के लाले पड़ जाते हैं। यहाँ उन्हें एक और पंजाबी महिला (किरण खेर) मिलती है, जो दिल से हिन्दुस्तानी रहती है। हैप्पी सरदार को वह खाना खिलाती है और हैप्पी बहुत हैप्पी हो जाता है। नमक जो खा लिया।

__________________________
PR फिल्म के सारे कलाकारों ब्रेंडन फ्रेजर, जेट ली, लुक फोर्ड, मारिया बैलो, इसाबेल लियोन ने अपने किरदार प्रभावी तरीके से निभाए हैं। तकनीकी रूप से फिल्म बेहद सशक्त है। इन दिनों चल रही बॉलीवुड फिल्मों के मुकाबले इस फिल्म को एक बार देखा जा सकता है।
PR
निर्देशक :
रोब कोहेन

कलाकार :
ब्रेंडन फ्रेजर, जेट ली, लुक फोर्ड, मारिया बैलो, इसाबेल लियोन, मिशेल


ममी श्रंखला के पहले दो भाग बेहद रोमांचक थे, इसलिए तीसरे भाग से उम्मीद बँधना स्वाभाविक है। लेकिन अफसोस की बात है कि ‘द ममी -3’ अपेक्षाओं पर खरी नहीं उतरती। इस फिल्म में वो कहानी, एक्शन और एडवेंचर नहीं है, जो पहले के भागों में नजर आए थे।

कहानी इस बार इजिप्ट की बजाय चीन पहुँच गई। हजारों वर्ष पहले चीन का एक क्रूर शासक (जेट ली) पूरी दुनिया पर कब्जा करना चाहता था। उसे इस काम के लिए एक जिंदगी कम लगती थी। वह अमर होना चाहता था। उसे पता चलता है कि एक जादूगरनी अमर होने में उसकी मदद कर सकती है। जादूगरनी उसकी मदद करती है, और बदले में उससे एक वादा लेती है। लेकिन वह शासक अपना वादा तोड़ देता है। क्रोधित जादूगरनी उसे और उसकी सेना को श्राप देती है और वे सारे ममी बन जाते हैं।

वर्षों बाद रिक (ब्रेंडन फ्रेजर) और ऐलविन (मारिया बैलो) का बेटा एलेक्स (लुक फोर्ड) उन ममियों को खोज निकालता है और उनका रहस्य जानने की कोशिश करता है। इस काम में लिन (इसाबेल लियोन) उसकी मदद करती है। लिन उसी जादूगरनी की बेटी है, जिसने श्राप दिया था।

कुछ लोग उन ममियों को फिर ‍जीवित कर देते हैं। एलेक्स, लिन, रिक और ऐलविन उस राजा और उसकी खूँखार सेना से दुनिया को बचाते हैं।

कहानी साधारण है और उसमें रोचकता का अभाव है। लेकिन इस तरह की फिल्मों में दर्शक शानदार स्पेशल इफेक्ट और स्टंट की तलाश में जाते हैं। इस विभाग में फिल्म मात खा जाती है क्योंकि जिन्होंने ‘ममी’ के पिछले भाग देखे हैं उन्हें इसमें नयापन नजर नहीं आता। हालाँकि फिल्म के स्टंट और स्पेशल इफेक्ट्स में खूब पैसा खर्च किया गया है। क्लायमेक्स की लड़ाई और ममी का चीन की सड़कों पर रथ दौड़ाने के दृश्य शानदार हैं। फिल्म के सेट अद्‍भुत हैं।

निर्देशक रोब कोहेन ने पिछली फिल्मों के मुकाबले कुछ अलग हटकर करने की कोशिश की है, लेकिन इसमें वे पूरी तरह सफल नहीं हो पाए। साधारण कहानी को उन्होंने उतार-चढ़ाव (एलेक्स और लिन की प्रेम कहानी, रिक और एलेक्स की तकरार) के जरिए परदे पर पेश किया, लेकिन वे दर्शकों को बाँध नहीं पाए। ब्रेंडन फ्रेजर की अहमियत को घटाना भी कई दर्शकों को रास नहीं आएगा।

फिल्म के सारे कलाकारों ब्रेंडन फ्रेजर, जेट ली, लुक फोर्ड, मारिया बैलो, इसाबेल लियोन ने अपने किरदार प्रभावी तरीके से निभाए हैं। तकनीकी रूप से फिल्म बेहद सशक्त है। इन दिनों चल रही बॉलीवुड फिल्मों के मुकाबले इस फिल्म को एक बार देखा जा सकता है।

__________________________
कुल मिलाकर ‘थोड़ा प्यार थोड़ा मैजिक’ न बहुत अच्छी है, न बहुत बुरी। बच्चों के साथ देखी जा सकती है।
निर्माता :
आदित्य चोपड़ा-कुणाल कोहली

निर्देशक :
कुणाल कोहली

गीतकार :
प्रसून जोशी

संगीत :
शंकर-अहसान-लॉय

कलाकार :
सैफ अली खान, रानी मुखर्जी, ऋषि कपूर, अमीषा पटेल (विशेष भूमिका), श्रिया शर्मा, आयुषी बर्मन, रचित सिदाना, अक्षत चोपड़
ा
*यू *16 रील



‘थोड़ा प्यार थोड़ा मैजिक’ की कहानी परी कथाओं जैसी है, जो आमतौर पर बच्चे पढ़ते हैं। इन कहानियों में कोई दुखियारा रहता है, जिसकी मदद करने के लिए भगवान एक परी को भेजते हैं। परी का जादू चलता है और दु:ख दूर हो जाते हैं। परी को प्यार होने का नया कोण देकर निर्देशक कुणाल कोहली ने अपनी सोच भी इस कहानी में मिलाई है। जैसा कि फिल्म के नाम से जाहिर है, वास्तविकता के साथ कल्पना को मिलाकर फिल्म में पेश किया गया है।

रणबीर (सैफ अली खान) के हाथों एक कार दुर्घटना हो जाती है और चार बच्चे अनाथ हो जाते हैं। अदालत इन बच्चों की जिम्मेदारी रणबीर को सौंपती हैं। उसे तीन माह में ये साबित करना होगा कि वह इनकी अच्छी देखभाल कर रहा हैं, वरना बीस साल की कैद। बच्चे चाहते हैं कि रणबीर उनको मारे-पीटे ताकि उसे सजा हो और वे अपना बदला ले सकें। रणबीर को वे परेशान करना शुरू करते हैं। सताने वाले इन दृश्यों के जरिए निर्देशक ने हँसाने की कोशिश की है, लेकिन नाकामयाब रहे हैं।

रणबीर भी परेशान है और बच्चे भी। भगवान को याद किया जाता है। सूटबूट पहने और आधुनिक तकनीक से लैस भगवान (ऋषि कपूर) उनकी सुन लेते हैं। गीता (रानी मुखर्जी) नामक परी को मामला सुलझाने को भेजा जाता है। अपने जादू के जरिए गीता उनको पास लाती है, लेकिन खुद प्यार में पड़ जाती है।

फिल्म की शुरूआत बोझिल है। रानी मुखर्जी के आने के बाद दिलचस्पी बढ़ती है। रानी एक-एक कर हर बच्चे के दिल में मौजूद सैफ के प्रति नफरत को खत्म करती है, लेकिन ये दृश्य बहुत ज्यादा प्रभावी नहीं हैं। सब कुछ बड़ी सरलता से होता जाता है।

कुणाल कोहली द्वारा निर्देशित ‘हम तुम’ की कहानी बहुत छोटी थी, लेकिन उम्दा दृश्यों के माध्यम से उन्होंने बाँधकर रखा था। इस फिल्म की कहानी भी बेहद सरल है। दर्शक को पता रहता है कि कहानी कहाँ जाकर समाप्त होने वाली है। ऐसे में अच्छे दृश्यों को गढ़ना बेहद जरूरी हो जाता है, लेकिन ‘थोड़ा प्यार थोड़ा मैजिक’ में कुछ दृश्य नरम तो कुछ गरम हैं। कुणाल ने यह फिल्म बच्चों को ध्यान में रखकर बनाई है, लेकिन इसमें ‘लेजी लम्हें’ जैसा हॉट गीत पता नहीं किस मजबूरी के तहत उन्होंने रखा।

रानी मुखर्जी का समुचित उपयोग नहीं किया गया है। रानी ने अभिनय तो अच्छा किया है, लेकिन वे अपनी भूमिका के प्रति आश्वस्त नहीं दिखीं। एक अमीर व्यक्ति की भूमिका निभाना सैफ के लिए हमेशा आसान रहा है। अमीषा पटेल का किरदार ऐसा है, जिससे सब नफरत करते हैं। क्यों? पता नहीं। इन अनुभवी अभिनेताओं पर बच्चे भारी पड़े हैं। खासकर इकबाल नामक सिख बच्चे ने खूब हँसाया है। ऋषि कपूर, कुणाल की फिल्म के आवश्यक अंग हैं।

इस तरह की फिल्मों में संगीत मधुर होना अति आवश्यक है, लेकिन शंकर-अहसान-लॉय अपेक्षाओं पर खरे नहीं उतर पाए। गानों के लिए सिचुएशन भी ठीक तरीके से नहीं बनाई गई।

फिल्म के स्पेशल इफेक्ट्स शानदार हैं। परी के रूप में रानी ने जो जादू दिखाया है उन्हें बेहतरीन तरीके से परदे पर पेश किया गया है। संदीप चौटा का पार्श्व संगीत प्रभावी है। पुरानी अँगरेजी फिल्मों की तर्ज पर उन्होंने हास्य दृश्यों में पार्श्व संगीत दिया है।

कुल मिलाकर ‘थोड़ा प्यार थोड़ा मैजिक’ न बहुत अच्छी है, न बहुत बुरी। बच्चों के साथ देखी जा सकती है।

__________________________
फिल्म का तकनीकी पक्ष औसत है और फिल्म को संपादित किया जाना बेहद जरूरी है। कुल मिलाकर ‘मेरे बाप पहले आप’ एक औसत फिल्म से बढ़कर नहीं है।
निर्माता :
रमन मारू-केतन मारू-मानसी मारू

निर्देशक :
प्रियदर्शन

संगीत :
विद्यासागर

कलाकार :
अक्षय खन्ना, परेश रावल, जेनेलिया डिसूजा, ओमपुरी, शोभना, अर्चना पूरनसिंह, मनोज जोशी, राजपाल यादव

*यू-सर्टिफिकेट * 8 रील



फिल्म में एक संवाद है ‘सरकार ने शादी की न्यूनतम आयु निर्धारित की है, अधिकतम नहीं’। इसका मतलब साफ है कि शादी आप सत्तर वर्ष की आयु में भी कर सकते हैं। बुढ़ापे में शादी की थीम को लेकर प्रियदर्शन ने ‘मेरे बाप पहले आप’ बनाई है। उन्होंने हास्य की चाशनी में डुबोकर यह बताया है कि बूढ़ों को भी शादी का उतना ही हक है, जितना कि युवाओं को और इसे बुरी नजर से नहीं देखा जाना चाहिए।

भारतीय समाज में इस तरह की शादियों को अच्छा नहीं माना जाता है, जिसकी वकालत प्रियन ने की है। ऐसी शादियों के खिलाफ सबसे पहले उस आदमी की संतान ही सामने खड़ी हो जाती है, लेकिन ‘मेरे बाप पहले आप’ में बेटा अपने पिता की शादी इस तरह करवाता है जैसे कि वह उसका पिता हो।

इस तरह की कहानी पर या तो गंभीर फिल्म होना चाहिए या फिर हास्य से भरपूर, लेकिन ‘मेरे बाप पहले आप’ में बीच का रास्ता चुना गया है, इसलिए कहीं फिल्म अच्छी लगती है तो कहीं बुरी।

जनार्दन विश्वम्भर राणे (परेश रावल) ने अपनी पत्नी गुजरने के बाद अपने दोनों बच्चों चिराग (मनोज जोशी) और गौरव (अक्षय खन्ना) को माँ-बाप का प्यार दिया। गौरव ने बड़े होकर अपने पिता का व्यवसाय संभाला। गौरव और उसके पिता के बीच दोस्ताना संबंध हैं। गौरव अपने पिता को एक बेटे की तरह लाड़ करता है, डाँटता है, फटकारता है।

वर्षों बाद गौरव की मुलाकात शिखा (जेनेलिया डिसूजा) से होती है, जो अमेरिका से एक माह के लिए भारत आई हुई है। शिखा अपनी गार्जियन अनुराधा (शोभना) के साथ रहती है। गौरव और शिखा के बीच बेहद अच्छी दोस्ती हो जाती है। एक दिन दोनों को पता चलता है कि गौरव के पिता जनार्दन का पहला प्यार अनुराधा है। किस तरह से तमाम बाधाओं को पार कर गौरव अपने पिता की शादी अनुराधा से करवाता है, यह फिल्म में दिखाया गया है।

प्रियदर्शन वैसी फिल्में ही बनाते हैं, जैसी वर्तमान में लोग देखना पसंद करते हैं। उनका लक्ष्य युवा वर्ग है, जिसे हल्की-फुल्की फिल्में अच्छी लगती है। फिल्म का पहला भाग उन्होंने हास्य को समर्पित किया है और दूसरे भाग में ड्रामा पर जोर दिया है। उनकी फिल्मों का हास्य का स्तर लगातार गिरता जा रहा है और इस फिल्म में कई बार ऐसे संवाद सुनने को मिले, जैसे कि कादर खान लिखा करते थे।

शिखा का गौरव को सताने वाले दृश्यों को उन्होंने बहुत ज्यादा फुटेज दिया है, लेकिन वह भाग इतना मजेदार नहीं बन पाया है। जनार्दन और शोभना की प्रेम कहानी को भी ठीक तरह से उभारा नहीं गया है। फिल्म के अंत को प्रभावशाली बनाने के लिए नसीरुद्दीन शाह का चरित्र डाला गया है, जिसका हृदय परिवर्तन अचानक हो जाता है।

फिल्म की लंबाई बहुत ज्यादा है। इस वजह से कई जगह फिल्म ठहरी हुई महसूस होती है। फिल्म का संगीत भी निराश करता है, एक भी गाना ऐसा नहीं है जो हिट कहा जा सके। 60 प्लस में शादी करने का विचार और पिता-पुत्र के बीच में जिस तरह का रिश्ता दिखाया गया है, वो संभवत: ज्यादा लोगों को पसंद नहीं आए।

परेश रावल ने इस फिल्म का केन्द्रीय चरित्र निभाया है और उन्होंने शानदार अभिनय‍ किया है। प्रियदर्शन की फिल्मों में अक्षय का अभिनय हमेशा बेहतरीन रहा है और इस बार भी है। जेनेलिया डिसूजा का चेहरा ताजगीभरा है। अभिनय उनका अच्छा है, लेकिन उच्चारण दोषपूर्ण। लंपट व्यक्ति के रूप में ओमपुरी ने अपना काम बखूबी किया है। शोभना और राजपाल यादव यदि यह प्रियदर्शन की फिल्म नहीं होती तो शायद ही इस फिल्म में काम करते।

फिल्म का तकनीकी पक्ष औसत है और फिल्म को संपादित किया जाना बेहद जरूरी है। कुल मिलाकर ‘मेरे बाप पहले आप’ एक औसत फिल्म से बढ़कर नहीं है।

__________________________
‘वुडस्टॉक विला’ उन लोगों के लिए है जो स्टाइलिश और थ्रिलर फिल्म पसंद करते हैं।
निर्माता :
संजय गुप्ता

निर्देशक :
हंसल मेहता

संगीत :
अनु मलिक, शिबानी कश्यप

कलाकार :
सिकंदर खेर, नेहा ओबरॉय, अरबाज़ खान, शक्ति कपूर, गुलशन ग्रोवर, संजय दत्त (अतिथि कलाकार)
यू/ए * 12 रील


स्टाइलिश कपड़े, गले में लॉकेट, हाथ में महँगी घडि़याँ और ब्रेसलेट, रफ एंड टफ लुक और अपराधी किस्म के किरदार। कैमरा वर्क में फिल्टर का बहुत ज्यादा प्रयोग। उम्दा बैक ग्राउंड म्यूजिक। तेजी से बदलते शॉट। कहानी के बजाय स्टाइल को प्राथमिकता।

ये सब संजय गुप्ता के सिनेमा की खूबियाँ हैं, जिन्हें एक विशेष दर्शक वर्ग पसंद करता है। ‘वुडस्टॉक विला’ के संजय गुप्ता निर्माता हैं और उनकी फिल्म बनाने की स्टाइल का निर्देशक हंसल मेहता ने भी अनुसरण किया है।

नए अभिनेता सिकंदर खेर को लेकर उन्होंने लगभग दो घंटे की थ्रिलर ‘वुडस्टॉक विला’ बनाई है। तेज गति से भागती इस फिल्म में कई उतार-चढ़ाव हैं। दर्शकों को सोचने का मौका ही नहीं मिलता, क्योंकि हर पन्द्रह मिनट बाद फिल्म चौंकाते हुए नए ट्रैक पर चलने लगती है।

अरबाज़ खान की पत्नी नेहा ओबेरॉय का एक रात अपहरण हो जाता है। अपहरणकर्ता सिकंदर खेर फिरौती के रूप में पचास लाख रुपए की माँग करता है। अरबाज़ रुपए देने के लिए तैयार है, लेकिन नेहा की हत्या हो जाती है। सिकंदर लाश को ठिकाने लगाता है और इसके बाद उसे कुछ रहस्यों का पता चलता है।

फिल्म के रहस्य पर से परदा न उठाते हुए हम यह बताना चाहेंगे कि कहानी में कुछ अविश्वसनीय घटनाएँ रखी गई हैं जो गले नहीं उतरतीं, लेकिन फिल्म की गति इतनी तेज है कि फिल्म देखते समय दर्शक इन बातों के बारे में नहीं सोचता। इसका श्रेय पटकथा लेखक (संजय गुप्ता, एस. फरहान और राजीव गोपाल) को जाना चाहिए कि उन्होंने कहानी की कमियों को बखूबी छिपाया है।

निर्देशक हंसल मेहता ने फिल्म को स्टाइलिश लुक दिया है। उनका कहानी को परदे पर पेश करने का तरीका अंग्रेजी फिल्मों जैसा है। उनके उम्दा प्रस्तुतिकरण की वजह से दर्शक की दिलचस्पी कहानी में कमी होने के बावजूद बनी रहती है।

फिल्म में सबसे बड़ा व्यवधान गाने पहुँचाते हैं। थ्रिलर फिल्म में यूँ भी गानों की गुंजाइश कम रहती है। गाने इतने मधुर भी नहीं हैं कि सुनने में अच्छे लगें।

नील मुकेश के बाद सिकंदर खेर ने भी अपने करियर की शुरुआत नकारात्मक किरदार से की है। ऊँचे-पूरे सिकंदर अपनी उम्र से ज्यादा के दिखाई देते हैं। हंसल मेहता ने अपने कुशल निर्देशन से सिकंदर की अभिनय संबंधी कमजोरियों को छिपाया है। उन्होंने सिकंदर पर छोटे-छोटे शॉट्स फिल्माए हैं, जिससे उनकी अभिनय क्षमता का पता नहीं चलता। सिकंदर की आवाज़ उनकी सबसे बड़ी खूबी है।

नेहा ओबेरॉय का अभिनय और खूबसूरती औसत किस्म की है। कुछ कोणों से वे शिल्पा शेट्टी जैसी दिखाई देती हैं। अरबाज़ खान और गुलशन ग्रोवर ने अपने किरदारों के साथ न्याय किया है। संजय दत्त भी दोस्त की फिल्म होने के नाते एक गाने में नजर आए।

विशाल नौलखा का कैमरा वर्क फिल्म के मूड के अनुरूप है। थ्रिलर फिल्मों में पार्श्व संगीत की भूमिका अहम होती है और अमर मोहिले ने अपना काम बखूबी किया है। फिल्म का संपादन बेहद चुस्त है।

‘वुडस्टॉक विला’ उन लोगों के लिए है जो स्टाइलिश और थ्रिलर फिल्म पसंद करते हैं।

__________________________
‘जन्नत जहाँ’ और ‘जरा-सा’ पहली बार सुनकर ही अच्छे लगते हैं। कुल मिलाकर ‘जन्नत’ एक औसत फिल्म है।
निर्माता :
मुकेश भट्ट

निर्देशक :
कुणाल देशमुख

संगीत :
प्रीतम, कामरान अहमद

कलाकार :
इमरान हाशमी, सोनल चौहान, ‍जावेद शेख, समीर कोचर, विशाल मल्होत्रा
ए-सर्टिफिकेट * 15 रील



‘जन्नत’ प्रेम कथा पर आधारित फिल्म है और इसका क्रिकेट से कोई खास लेना-देना नहीं है। प्रेमियों को एक-दूसरे का होने में कई बाधाओं का सामना करना पड़ता है। कभी माँ-बाप खिलाफ रहते हैं, कभी धर्म और जाति आड़े आ जाते हैं, कभी अमीरी-गरीबी की वजह से उनकी राह मुश्किल हो जाती है।

‘जन्नत’ में उनकी राह में क्रिकेट है, क्योंकि नायक एक बुकी होने के साथ-साथ मैच फिक्सिंग भी करता है। नायिका को यह पसंद नहीं है। वह चाहती है कि फिल्म का नायक अर्जुन (इमरान हाशमी) इस गैरकानूनी काम को छोड़कर ईमानदारी से पैसा कमाए।

बचपन में अर्जुन के पिता उसे उस रास्ते से नहीं ले जाते थे, जिसमें खिलौनों की दुकान थी। खिलौनों को देखकर अर्जुन मचल उठता था और उसके पिता की जेब उन्हें इस बात की इजाजत नहीं देती थी कि वे खिलौना खरीदकर उसे दे सकें। उसके पिता एक ईमानदार व्यक्ति हैं और ईमानदारी में लाभ का प्रतिशत बेहद कम होता है।

अर्जुन की सोच अपने पिता के विपरीत है। वह खूब पैसा कमाना चाहता है। उसके लिए कोई रास्ता गलत नहीं है। तीन पत्ती खेलकर पैसा कमाने वाला अर्जुन का दिल ज़ोया (सोनल चौहान) पर आ जाता है।

ज़ोया को एक महँगी अँगूठी पसंद आ जाती है तो वह उसके लिए दुकान का काँच फोड़कर अँगूठी हासिल करने की कोशिश करता है। ज़ोया को कार में जाना पसंद है। अर्जुन उसके लिए क्रिकेट मैचों पर दाँव लगाकर पैसा कमाता है और कार खरीद लेता है।

शायद ज़ोया को पैसों से प्यार था, क्योंकि कार आते ही वह अर्जुन की बगल की सीट में बैठ जाती है। बिना यह जाने की वह पैसा कहाँ से ला रहा है? वह क्या करता है? इसी ज़ोया के सामने जब अर्जुन का भेद खुलता है कि वह मैच फिक्सिंग करता है तो वह ईमानदारी की बात करने लगती है।

उसे बेईमानी से कमाए गए धन का ऐशो आराम नहीं बल्कि ईमानदारी से कमाई गई दो रोटी चाहिए। वह मैच फिक्सिंग से कमाए गए धन को गलत मानती है, लेकिन खुद क्लब में डांस कर जिस्म की नुमाइश करती है। क्या उसका रास्ता सही है? क्या वह कोई प्रतिष्ठित काम नहीं कर सकती थी?

लेखक विशेष भट्ट ज़ोया के चरित्र को ठीक तरह से नहीं लिख पाए। जो लड़की अर्जुन को सुधारना चाहती है क्या वह सही राह पर है।

अर्जुन के चरित्र को हम दीवार के अमिताभ बच्चन का विस्तार मान सकते हैं। जो 'मेरे पास बंगला है, गाड़ी है' वाली थ्योरी पर चलता है। पैसा ही उसके लिए सब कुछ है। वह चादर के मुताबिक पैर नहीं फैलाना चाहता, बल्कि चादर को पैर के मुताबिक बनाना चाहता है।

मैच फिक्सिंग से फिल्म का कोई लेना-देना नहीं है, क्योंकि मामले की तह में जाने का प्रयास ही नहीं किया गया। क्रिकेट को इस फिल्म से हटा दिया जाए तो यह एक आम कहानी नजर आती है। अर्जुन इतनी आसानी से मैच फिक्स करता है कि हैरत होती है। फिल्म में एक पुलिस ऑफिसर भी है जो बीच-बीच में आकर अर्जुन को लेक्चर देता रहता है।

कुणाल देशमुख का निर्देशन अच्छा है। उन्होंने पटकथा से ऊपर उठकर काम किया है और कहानी को परदे पर अच्छी तरह प्रस्तुत किया है। फिल्म का क्लायमैक्स उम्दा है और अर्जुन दर्शकों की हमदर्दी बटोर लेता है।

इमरान हाशमी बेहद सीमित प्रतिभा के अभिनेता हैं। हर दृश्य में उनके चेहरे पर एक जैसे भाव रहते हैं। नई नायिका सोनल चौहान का लुक और अभिनय औसत है। समीर कोचर, अभिमन्यु सिंह, जावेद शेख, विशाल मल्होत्रा और वि‍पिन शर्मा अपनी उपस्थिति दर्ज करवाते हैं।
फिल्म का संगीत धीरे-धीरे लोकप्रिय हो रहा है।

‘जन्नत जहाँ’ और ‘जरा-सा’ पहली बार सुनकर ही अच्छे लगते हैं। कुल मिलाकर ‘जन्नत’ एक औसत फिल्म है।

__________________________
कुल मिलाकर ‘यू, मी और हम’ उन दर्शकों को पसंद आएगी, जो पूरे धैर्य के साथ भावनात्मक फिल्में देखना पसंद करते हैं।
निर्माता :
देवगन फिल्म्स

निर्देशक :
अजय देवगन

संगीत :
विशाल भारद्वाज

कलाकार :
अजय देवगन, काजोल, सुम‍ित राघवन, दिव्या दत्ता, करण खन्ना, ईशा श्रावणी



अजय देवगन की बचपन से निर्देशक बनने की ख्वाहिश अब जाकर ‘यू, मी और हम’ के जरिये पूरी हुई है। एक निर्माता के रूप में अजय ने असफल और खराब फिल्में ही बनाई हैं।

वर्तमान दौर में रोमांटिक कहानियाँ परदे पर से गायब हो चुकी हैं, लेकिन निर्देशक के रूप में अजय ने प्रेम कथा को चुना है। कहानी कहने की शैली अजय ने ‘नोट बुक’ से उठाई है और फ्लैश बैक का उम्दा प्रयोग किया है।

क्रूज़ पर अजय और पिया की प्रेम कहानी शुरू होती है। अजय अपने दोस्तों के साथ मौज-मस्ती करने आया है और पिया जहाज पर काम करती है। अजय पहली बार पिया को देखता है और उसका दीवाना हो जाता है।

वह उसका दिल जीतने की सारी कोशिशें करता है। झूठ का सहारा भी लेता है, लेकिन पिया प्रभावित नहीं होती। जब यात्रा समाप्त होती है तो वह पिया के पास अपना पता छोड़कर चला जाता है। कुछ महीनों बाद पिया उसके पास आती है और दोनों शादी कर लेते हैं।

कहानी में मोड़ उस समय आता है जब पिया को अल्ज़ीमर नामक भूलने की गंभीर बीमारी हो जाती है। उसकी याददाश्त आती-जाती रहती है। कभी वह अपने बच्चे और पति तक को भूल जाती है, तो कभी एकदम सामान्य रहती है।

उसकी हालत बिगड़ते देख अपने और बच्चे की बेहतरी के लिए अजय उसे केयर सेंटर में भर्ती कर देता है। कहीं न कहीं उसके मन में अपने लिए स्वार्थ जाग जाता है, लेकिन पिया के बिना अजय जी नहीं पाता। वह उसे फिर से घर ले आता है, क्योंकि वह उससे सच्चा प्यार करता है।

पहली नजर का प्यार, प्यार की पवित्रता, भावनाएँ, ताकत और गहराई को इस कहानी के जरिये दिखाया गया है। अजय और पिया की इस कथा के समांतर अजय के दो दोस्तों की उपकथाएँ भी चलती हैं, जिसमें एक विवाहित जोड़ा है और तलाक की दहलीज पर खड़ा है। दूसरे जोड़े के बीच प्यार चल रहा है। इन उपकथाओं के जरिये शादी के पहले के प्यार की तुलना शादी के बाद के प्यार से की गई है।

फिल्म की कहानी उम्दा है, लेकिन निर्देशक अजय ने इस कहानी को बेहद लंबा खींचा है। शुरुआती घंटे में सरपट दौड़ती हुई कहानी में पिया की बीमारी के बाद लंबा ठहराव आ जाता है और फिल्म दर्शक के धैर्य की परीक्षा लेने लगती है। बीच-बीच में थोड़ा हँसाने की कोशिश की गई है, लेकिन इसके लिए लेखकों ने एसएमएस में प्रचलित हो चुके चुटकलों का सहारा लिया है।

फिल्म में ज्यादा पात्र नही हैं, सिर्फ छह पात्रों के इर्दगिर्द फिल्म घूमती है। इन्हें लगातार देखने से भी फिल्म में एकरसता आ जाती है। फिल्म में बड़े सितारे की कमी भी खलती है, क्योंकि अजय और काजोल को छोड़ कोई बड़ा सितारा इस फिल्म में नहीं है।

निर्देशक के रूप में अजय में संभावनाएँ नजर आती हैं। एक निर्देशक अपनी पहली फिल्म में हर तरह से दर्शकों को प्रभावित करने की कोशिश करता है, साथ ही उसे अपने काम से भी मोह हो जाता है। इस वजह से फिल्म जरूरत से ज्यादा लंबी हो जाती है, क्योंकि वह दृश्य काटने की हिम्मत नहीं जुटा पाता। अजय भी थोड़ा साहस दिखाकर फिल्म छोटी करते तो फिल्म का प्रभाव बढ़ जाता। अजय ने दृश्यों को भी बेहद लंबा रखा है।

पिया की बीमारी के कुछ लक्षण उन्होंने शुरुआती घंटे में बताए थे, जब पिया वोडका की जगह टेकिला ले आती है और सालसा सीखने के लिए छह बजे की जगह सात बजे आती है। इन दृश्यों की अहमियत उस समय पता चलती है जब पिया की बीमारी का राज खुलता है।

अजय देवगन का अभिनय अच्छा है, लेकिन लुक बेहद खराब है। वे बेहद कमजोर और उम्रदराज नजर आए। अजय ने फिल्म में जो कपड़े पहने हैं वे किसी भी लिहाज से ठीक नहीं हैं।

हमेशा की तरह काजोल का अभिनय श्रेष्ठ है। अभी भी वे एकदम तरोताजा लगती हैं। अजय के दोस्त के रूप में करण खन्ना, सुमित राघवन, ईशा श्रावणी और दिव्या दत्ता ने अपनी भूमिका के साथ न्याय किया है।

असीम बजाज ने पूरी फिल्म में क्लोजअप का हद से ज्यादा प्रयोग किया है। कम से कम अजय देवगन के क्लोजअप कम लिए जाने थे, क्योंकि वे उन दृश्यों में बेहद बुरे दिखाई देते हैं। अश्वनी धीर के संवाद अर्थपूर्ण हैं।

विशाल भारद्वाज का संगीत इस फिल्म का निराशाजनक पहलू है। एक भी गाना राहत नहीं पहुँचाता। काजोल पर फिल्माया गया ‘सैया’ तुरंत हटाया जाना चाहिए, क्योंकि यह गीत किसी भी तरह से इस फिल्म में फिट नहीं बैठता। मोंटी शर्मा का बैकग्राउंड संगीत उम्दा है।

कुल मिलाकर ‘यू, मी और हम’ उन दर्शकों को पसंद आएगी, जो पूरे धैर्य के साथ भावनात्मक फिल्में देखना पसंद करते हैं।

__________________________
‘क्रेजी 4’ की सबसे खास बात यह है कि यह मात्र दो घंटे और चंद मिनट की फिल्म है। हँसना और भूल जाना हो तो यह फिल्म देखने का जोखिम उठाया जा सकता है।
निर्माता :
राकेश रोशन

निर्देशक :
जयदीप सेन

संगीत :
राजेश रोशन

कलाकार :
अरशद वारसी, इरफान खान, राजपाल यादव, सुरेश मेनन, जूही चावला, दीया मिर्जा, जाकिर हुसैन, रजत कपूर



राकेश रोशन को खुद अपनी लिखी कहानी पर भरोसा नहीं था, इसलिए उन्होंने ‘क्रेजी 4’ को निर्देशित करने का जिम्मा जयदीप सेन को सौंपा। इस फिल्म का सार यह है कि पागल दुनिया के लायक नहीं, बल्कि दुनिया पागलों के लायक नहीं है।

चार क्रेजी चरित्र हैं, जो कभी बेहद समझदार लगते हैं तो कभी एकदम पागल। राजा (अरशद वारसी) बेहद गुस्सैल है। किसी ने सिगरेट का कश भरकर उसके मुँह पर धुआँ छोड़ा तो वह उसे थप्पड़ जमा देगा। अब बताइए कि वह किस दृष्टिकोण से पागल हुआ? उसे हिंसक जरूर कह सकते हैं। लोग तो इतनी सी बात पर हत्या कर देते हैं, लेकिन उन्हें पागलखाने नहीं बल्कि जेल भेजा जाता है।

डॉ. मुखर्जी (इरफान खान) सफाई पसंद है और डब्बू (सुरेश मेनन) तो एक भी ऐसी हरकत नहीं करता जो स‍िरफिरा कहलाने के दायरे में आए। गंगाधर (राजपाल यादव) को जरूर मानसिक रोगी कहा जा सकता है जो वर्तमान के बजाय अतीत में ही विचरण करता रहता है।

इन सभी का इलाज करती है डॉ. सोनाली (जूही चावला)। सोनाली इन सभी को 15 अगस्त के दिन भारत और इंग्लैंड का क्रिकेट मैच दिखाने ले जाती है। वैसे उस दौरान भारत में बारिश का मौसम रहता है और क्रिकेट नहीं खेला जाता।

खैर, डॉक्टर सोनाली का रास्ते में अपहरण हो जाता है। कार में बैठे क्रेजी 4 इंतजार करने के बाद शहर में घूमने निकल जाते हैं। किस तरह वे सोनाली को बचाते हैं, ये फिल्म का सार है।

फिल्म की कहानी में कोई नयापन नहीं है, आगे क्या होने वाला है ये सभी को मालूम रहता है। जरूरत थी दमदार पटकथा की, परंतु वो भी कमजोर है। ‘क्रेजी’ लोगों के नाम हास्य की अपार संभावनाएँ थीं, फिल्म के कलाकार उम्दा थे, लेकिन इनका पूरी तरह दोहन नहीं किया गया। फिल्म हँसाती है, लेकिन टुकड़ों में।

मध्यांतर के पूर्व वाला हिस्सा बाद वाले हिस्से से बेहतर है। मध्यांतर के बाद फिल्म बिखर जाती है। गंगाधर के बहाने देशभक्ति की भावनाएँ भी पैदा की गई हैं और शॉपिंग मॉल में ‘जन-गण-मन’ गाती बालिका का दृश्य उम्दा है।

फिल्म का आकर्षण बढ़ाने के लिए तीन-तीन आयटम सांग भी हैं। राखी सावंत ने तमाम लटके-झटके दिखाए हैं, लेकिन वे कहीं से भी खूबसूरत दिखाई नहीं देती हैं। उन पर फिल्माया गया गाना भी शोरगुल से भरा हुआ है।

किंग खान शाहरुख पर फिल्माया गया गीत तब तक अच्छा लगता है जब तक आप रितिक वाला गाना नहीं देख लेते हैं। रितिक के डांस के सामने शाहरुख का डांस एकदम फीका लगता है।

ये रितिक के नृत्य का ही कमाल है कि उन पर ‍फिल्माया गया गीत फिल्म के अंत में है जब दर्शक घर भागने की जल्दी में रहता है, लेकिन ‍रितिक के डांस की वजह से सभी उस गाने को देखने के बाद ही सिनेमाघर से बाहर निकलते हैं।

निर्देशक जयदीप सेन अपने संसाधनों का पूरा उपयोग नहीं कर पाए। उन्हें कहानी भी दमदार नहीं मिली। अश्वनी धीर के संवाद उनकी पटकथा जैसे ही हैं।

अरशद वारसी जरूरत से ज्यादा गुस्सा करते हुए नजर आए। इरफान को उनकी योग्यता के अनुरूप भूमिका नहीं मिली। राजपाल यादव ने दर्शकों को हँसाया। सुरेश मेनन ने पूरी फिल्म में एक-दो शब्द बोले। जूही चावला की भूमिका छोटी थी, जिसे उन्होंने अच्छी तरह निभाया। दीया मिर्जा भी कुछ दृश्यों में नजर आईं।

राजेश रोशन ने जिन गानों की धुन बनाई है वे सुनने लायक नहीं हैं और जो गीत सुनने लायक है वो किसने बनाया है ये सभी को पता चल गया है। खबर है कि राकेश रोशन को एक करोड़ का फटका लगा है।

‘क्रेजी 4’ की सबसे खास बात यह है कि यह मात्र दो घंटे और चंद मिनट की फिल्म है। हँसना और भूल जाना हो तो यह फिल्म देखने का जोखिम उठाया जा सकता है।

__________________________
तकनीकी रूप से फिल्म मजबूत नहीं है, खासतौर पर संपादन बेहद ढीला है। यदि आप थोड़ा रिलैक्स होना या हँसना-हँसाना चाहते हैं तो ‘वन टू थ्री’ एक अच्छा टाइमपास है।
निर्माता :
कुमार मंगत - सुनील लुल्ला

निर्देशक :
अश्वनी धीर

संगीत :
राघव

कलाकार :
तुषार कपूर, ईशा देओल, सुनील शेट्टी, समीरा रेड्डी, परेश रावल, नीतू चन्द्रा, उपेन पटेल, तनीषा, संजय मिश्रा, मुकेश तिवारी, मनोज पाहवा



शेक्सपीयर द्वारा लिखित नाटक ‘कॉमेडी ऑफ एरर्स’ पर आधारित दो फिल्में ‘दो दूनी चार’ और ‘अंगूर’ बॉलीवुड में बन चुकी हैं। इसी को आधार बनाते हुए निर्देशक अश्विनी धीर ने ‘वन टू थ्री’ का निर्माण किया है। इसमें थोड़ा परिवर्तन करते हुए उन्होंने तीन पात्र रखे हैं, जिनके नाम मिलते हैं, परंतु शक्ल नहीं।

तीन लक्ष्मीनारायण (तुषार कपूर, सुनील शेट्टी और परेश रावल) परिस्थितिवश पाँडि में स्थित ब्लू डायमंड होटल में ठहरते हैं। तीनों अलग-अलग काम से आए हुए हैं। तीनों को एक-एक खत मिलता है जो संयोग से बदल जाता है। इससे हास्य की स्थितियाँ निर्मित होती हैं और अंत में उलझन सुलझती है।

हास्य फिल्म में अगर उम्दा संवाद और दृश्यों के साथ कहानी सशक्त हो तो फिल्म देखने का मजा बढ़ जाता है, लेकिन ‘वन टू थ्री’ में बजाय कहानी के संवादों पर ज्यादा ध्यान दिया गया है। नि:संदेह संवाद इस फिल्म का सबसे मजबूत पक्ष है और वे कई बार मुस्कान लाने में कामयाब होते हैं, लेकिन संवादों के बलबूते पर ज्यादा देर हँसा नहीं जा सकता।

‘वन टू थ्री’ के निर्देशक का उद्देश्य है दर्शकों को किसी भी तरह से हँसाना इसलिए उन्होंने फूहड़ता से भी परहेज नहीं रखा है। परेश रावल का चरित्र अंडरगारमेंट्स का व्यापार करता है और इसके जरिये उन्हें खूब अवसर मिल गया है।

निर्देशक अश्व‍िनी धीर को इस बात का श्रेय दिया जाना चाहिए कि उन्होंने कलाकारों का चयन पात्र के अनुरूप किया है। चरित्रों पर उन्होंने बहुत ज्यादा ध्यान दिया और हर चरित्र को एक खास अंदाज में प्रस्तुत किया है। संजय मिश्रा को उन्होंने हिंदी फिल्मों के पुराने खलनायक ‘जीवन’ की तरह पेश किया।

फिल्म की लंबाई और संगीत इसके नकारात्मक पहलू हैं। फिल्म की लंबाई बहुत ज्यादा है और कम से कम आधा घंटा इसे छोटा क‍िया जाना चाहिए था। कई जगह फिल्म ठहरी हुई लगती है। सुनील शेट्टी के ‘लेफ्ट-राइट’ वाले संवाद भी जरूरत से ज्यादा बार रखे गए हैं, एक सीमा के बाद ये बोर करने लगते हैं।

फिल्म में गाने अगर नहीं भी होते तो भी कोई फर्क नहीं पड़ता। गानों के लिए बेवजह सिचुएशन बनाई गई। साथ ही गाने सुनने या देखने लायक भी नहीं हैं।

अभिनय की बात की जाए, तो तुषार कपूर हर फिल्म और दृश्य में एक जैसे रहते हैं। उन्हें इस बात से कोई फर्क नहीं पड़ता कि दृश्य रोमांटिक है या हास्य। परेश रावल ने सड़क पर अंडरगारमेंट्स बेचने वाले व्यक्ति को बेहद सूक्ष्मता के साथ निभाया। उसकी चाल-ढाल और हाव-भाव को उन्होंने बखूबी परदे पर पेश किया। सुनील शेट्टी ने अपनी भूमिका के साथ न्याय किया है।

नायिकाओं के लिए फिल्म में ज्यादा अवसर नहीं थे। ईशा देओल का मेकअप बेहद खराब था। समीरा को भी ज्यादा मौके नहीं मिले। इन दोनों नायिकाओं के मुकाबले पुलिस इंस्पेक्टर के रूप में नीतू चंद्रा बाजी मार ले जाती हैं। उनका अभिनय एकदम बिंदास है। तनीषा और उपेन पटेल भीड़ में खड़े चेहरे की तरह हैं। संजय मिश्रा, मनोज पाहवा, ब्रजेश हीरजी और मुकेश तिवारी हँसाने में कामयाब रहे।

तकनीकी रूप से फिल्म मजबूत नहीं है, खासतौर पर संपादन बेहद ढीला है। यदि आप थोड़ा रिलैक्स होन
ा
या हँसना-हँसाना चाहते हैं तो ‘वन टू थ्री’ एक अच्छा टाइमपास है।

__________________________
कुल मिलाकर ‘रेस’ मनोरंजन तो करती है, लेकिन उन आशाओं पर खरी नहीं उतरती जिसे लेकर दर्शक सिनेमाघर में जाता है।
निर्माता :
कुमार एस. तौरानी-रमेश एस. तौरानी

निर्देशक :
अब्बास-मस्तान

गीतकार :
समीर संगीत : प्रीतम

कलाकार :
सैफ अली खान, बिपाशा बसु, कैटरीना कैफ, अक्षय खन्ना, समीरा रेड्डी, अनिल कपूर

ए-सर्टिफिकेट * 18 रील



अब्बास-मस्तान की निर्देशक के रूप में एक छवि बन गई है। दर्शक उनसे थ्रिलर फिल्म की आशा करते हैं। उनकी ताजा फिल्म ‘रेस’ में जबरदस्त एक्शन है। चमचमाती कारें और ऊँची बिल्डिंग हैं। फैशनेबल कपड़े हैं। हर पात्र स्टाइलिश और स्मार्ट है। घुड़दौड़ है। शानदार लोकेशन हैं। तीन खूबसूरत लड़कियाँ हैं। अरबों-खरबों रुपयों की बातें हैं। लेकिन क्या एक थ्रिलर फिल्म के लिए यह पर्याप्त है?

थ्रिलर फिल्म क
ी
सबसे पहली आवश्यकता होती है शानदार कहानी और कसी हुई पटकथा। दर्शकों को उसके हर सवाल का जवाब मिलना चाहिए, लेकिन ‘रेस’ यहाँ पर थोड़ी-सी कमजोर पड़ जाती है।

कहानी है दो सौतेले भाइयों रणवीर (सैफ अली खान) और राजीव (अक्षय खन्ना) की। रणवीर जहाँ अपना व्यापार संभालता है, वहीं राजीव निठल्ला और शराबी है। दक्षिण अफ्रीका स्थित डर्बन में दोनों का घोड़ों का अस्तबल है।

सोनिया (बिपाशा बसु) एक खूबसूरत मॉडल है। रणवीर उसे चाहने लगता है। रणवीर को जब पता चलता है कि राजीव भी सोनिया को चाहता है और वह उसके लिए शराब छोड़ने के लिए तैयार है, तो वह सोनिया की शादी राजीव से करवा देता है।

शादी के बाद भी राजीव शराब पीना जारी रखता है और इससे रणवीर और सोनिया परेशान रहते हैं। अचानक एक हत्या हो जाती है, जिसकी जाँच रॉबर्ट डी. कोस्टा (अनिल कपूर) करता है। जैसे-जैसे उसकी जाँच आगे बढ़ती है, उसे नई बातें पता चलती हैं जो इस फिल्म का सस्पेंस है।

फिल्म लार्जर देन लाइफ है, लेकिन इस नाम पर कुछ ज्यादा ही छूट ली गई है। इससे कुछ घटनाक्रम हास्यास्पद हो गए हैं। फिल्म की पटकथा में यूँ तो कई खामियाँ हैं, लेकिन सबसे बड़ी खामी है अक्षय खन्ना और कैटरीना का शादी के लिए मैरिज कोर्ट में जाना।

सैफ के खिलाफ साजिश रचते हुए अक्षय, कैटरीना के साथ वहाँ जाता है और सैफ बनकर कैटरीना से शादी करता है। उसे इस बात का पता होना चाहिए कि जब वह सैफ की हत्या कर देगा तो पुलिस सबसे पहले इसी ऑफिस में आएगी और पूछताछ करेगी। इतना बड़ा षड्‍यंत्र रचने वाला इतनी बड़ी मूर्खता कैसे कर सकता है?

फिल्म के क्लायमैक्स में कार रेस दिखाने के बहाने अक्षय और सैफ के बीच जिंदगी और मौत की रेस का दृश्य रखा गया है, लेकिन इस रेस के कोई नियम नहीं हैं। यह कहाँ और कैसे खत्म होगी इस बारे में कुछ भी नहीं बताया गया है। बस दोनों कार दौड़ाना शुरू कर देते हैं।

फिल्म का हर पात्र महत्वाकांक्षी और ग्रे शेड लिए हुए है। आसानी से पैसे कमाने के लिए वे अंधी दौड़ में दौड़ते हैं। सभी एक-दूसरे को डबल क्रॉस करते हैं, इससे किसी भी पात्र पर विश्वास कर पाना मुश्किल होता है।

शिराज़ अहमद ने अपनी लिखी कहानी और पटकथा में दर्शक को हर पन्द्रह मिनट बाद चौंकाया है। वे इस बात में भी सफल रहे हैं कि दर्शक इस बात का अंदाजा नहीं लगा सकता कि फिल्म में अगले पल क्या होने वाला है, लेकिन कहानी को आगे वे ठीक तरह से संभाल नहीं पाए।

निर्देशक अब्बास-मस्तान ने फिल्म को स्टाइलिश बनाया है। हर बार की तरह उन्होंने अपने कलाकारों को बेहतरीन तरीके से परदे पर पेश किया है, लेकिन उन्हें पटकथा की कमियों की ओर भी थोड़ा ध्यान देना चाहिए था।

सैफ अली खान ने बेहतरीन तरीके से अपना काम किया है। अक्षय खन्ना का पात्र कई रंग लिए हुए हैं और उन्होंने फिर साबित किया है कि वे उम्दा अभिनेता हैं। अनिल कपूर का चरित्र हास्य का पुट लिए हुए है। उनके द्वारा बोले गए कुछ संवाद द्विअर्थी हैं। तीनों नायिकाओं को कम कपड़ों में पेश किया गया है। बिपाशा और कैटरीना खूबसूरत लगी हैं और उन्होंने फिल्म का ग्लैमर बढ़ाया है। समीरा रेड्डी का पात्र दब्बू किस्म का है।

फिल्म का तकनीकी पक्ष बेहद मजबूत है। राजीव यादव की सिनेमाटोग्राफी अंतरराष्ट्रीय स्तर की है। कार रेस के दृश्य उन्होंने शानदार तरीके से फिल्माए हैं। सलीम सुलैमान का बैकग्राउंड संगीत और हुसैन बर्मावाला का संपादन बेहतरीन है।

प्रीतम का संगीत फिल्म के नाम के अनुरूप तेज गति से भागता हुआ है। ‘अल्लाह दुहाई है’, ‘पहली नजर में’ और ‘टच मी’ आज के दौर के मुताबिक हैं। इनका फिल्मांकन भव्य स्तर का है।

कुल मिलाकर ‘रेस’ मनोरंजन तो करती है, लेकिन उन आशाओं पर खरी नहीं उतरती जिसे लेकर दर्शक सिनेमाघर में जाता है।

__________________________
'ब्लैक एंड व्हाइट' की फोटोगैलेरी के लिए क्लिक करें
निर्माता-निर्देशक :
सुभाष घई

गीत :
इब्राहीम अश्क

संगीत :
सुखविंदर सिंह

कलाकार :
अनुराग सिन्हा, अनिल कपूर, शैफाली, अदिति शर्मा, मिलिंद गुणाजी, अरूण बक्शी



कुछ वर्ष पहले सफलता के शिखर पर बैठे सुभाष घई ने कहा था कि कला फिल्म बनाना आसान है, हिट फिल्म बनाना बेहद कठिन है। उन्हीं सुभाष घई ने मसालेदार फिल्मों की राह छोड़कर एक गंभीर, कलानुमा और वास्तविक जीवन के करीब फिल्म ‘ब्लैक एंड व्हाइट’ बनाने की कोशिश की है। इस फिल्म को बनाने के बाद शायद उन्हें यह भी समझ में आ गया होगा कि यथार्थवादी और कला फिल्म बनाना भी आसान काम नहीं है।

‘ब्लैक एंड व्हाइट’ में उन्होंने एक आतंकवादी की कशमकश का चित्रण किया है। वह एक मानव बम है। कुछ दिन वह भले लोगों के बीच रहता है और उसका हृदय परिवर्तन होता है। इस विषय पर ‘दिल से’, ‘द टेररिस्ट’, ‘धोखा’ जैसी कुछ फिल्में आ चुकी हैं।

‘नुमैर काजी (अनुराग सिन्हा) एक आतंकवादी है और दिल्ली में 15 अगस्त के कार्यक्रम में विस्फोट करने के इरादे से आया है। वह उस कट्टरपंथी दल का सदस्य है, जिन्होंने बचपन से ही उसके दिमाग में नफरत के बीज बो दिए थे।

नुमैर अपने आपको गुजरात दंगों का शिकार बताता है और दिल्ली के चाँदनी चौक में रहने वाले प्रोफेसर राजन माथुर (अनिल कपूर) और उनकी पत्नी रोमा माथुर (शैफाली शाह) का विश्वास जीतकर उनके घर रहने लगता है।

नुमैर को 15 अगस्त के कार्यक्रम में प्रवेश के लिए पास चाहिए और रोमा तथा राजन माथुर उसके लिए पास का इंतजाम करते हैं। नुमैर के पास पन्द्रह दिन का समय रहता है, जो वह चाँदनी चौक में रहने वाले लोगों के बीच बिताता है।

अपनी विचारधारा को सही समझने वाला नुमैर उनके बीच रहकर महसूस करने लगता है कि कहीं वो गलत राह पर तो नहीं है। इस कशमकश से वह कैसे निकलता है, यह फिल्म के बाकी हिस्से में दिखाया गया है।

फिल्म की कहानी अच्छी है, लेकिन पटकथा को अपनी सहूलियत के हिसाब से लिखा गया है। पटकथा लेखक सचिन भौमिक, सुभाष घई और आकाश खुराना भ्रमित दिखें।

वे फिल्म को वास्तविकता के करीब दिखाना चाहते थे, लेकिन फिल्म को कमर्शियल टच देने से भी बाज नहीं आए। नतीजन कई घटनाक्रम फिल्मी लगते हैं और फिल्म उतनी प्रभावशाली नहीं बन पाई।

नुमैर का प्रोफेसर और उसकी पत्नी का विश्वास जीतने वाला दृश्य एकदम नकली है। नुमैर के हृदय परिवर्तन के पीछे रोमा की हत्या को दिखाया गया है, लेकिन फिर भी यह वजह ठोस नहीं लगती है। नुमैर का लाल किले की सुरक्षा से भाग निकलना भी पचाने योग्य नहीं है। नुमैर और शगुफ्ता का रोमांटिक एंगल फिल्म की गति में बाधा पहुँचाने का काम करता है।

सुभाष घई के निर्देशन में परिपक्वता और अनुभव झलकता है। पटकथा में खामियों के बावजूद भी उन्होंने दर्शकों को बाँधकर रखा है और फिल्म की गति को धीमा नहीं होने दिया।

घई ने पहले भी बॉलीवुड को नए कलाकार दिए हैं और इस फिल्म के जरिए उन्होंने अनुराग सिन्हा नामक नए अभिनेता को पेश किया है। अनुराग को लगभग पूरी फिल्म में एक जैसी भावमुद्रा बनाकर रखनी थी, जिसमें वे कामयाब हुए हैं। उनकी आवाज प्रभावशाली है और इससे उनके अभिनय में और निखार आता है।

अनिल कपूर कहीं से भी प्रोफेसर नहीं लगते। उनकी पत्नी के रूप में शैफाली उन पर भारी पड़ी है। अदिती शर्मा के लिए ज्यादा स्कोप नहीं था। हबीब तनवीर प्रभावित करते हैं।

सुखविंदर सिंह द्वारा संगीतबद्ध ‘मैं चला’ और ‘जोगी आया’ सुनने में अच्छे लगते हैं। इब्राहीम अश्क द्वारा लिखे गए गीत अर्थपूर्ण हैं। सुभाष घई ने अपनी लीक से हटकर एक साहसिक प्रयास किया है और यह फिल्म उनकी पिछली फिल्मों ‘किस्ना’, ‘यादें’ से बेहतर है।


__________________________
इस फिल्म के बारे में पाठक भी अपनी समीक्षा भेज सकते हैं। सर्वश्रेष्ठ समीक्षा को नाम सहित वेबदुनिया हिन्दी पर प्रकाशित किया जाएगा। समीक्षा भेजने के लिए आप editor.webdunia@webdunia.com पर मेल कर सकते हैं।
निर्माता :
अरिंदम चौधरी

निर्देशक :
रजत कपूर

संगीत :
सागर देसाई

कलाकार :
रणवीर शौरी, नेहा धूपिया, नसीरुद्दीन शाह, हर्ष छाया, सौरभ शुक्ला, विनय पाठक, ईरावती हर्षे, ब्रिजेन्द्र काला



रजत कपूर की ‘मिथ्या’ देखते समय अमिताभ अभिनीत ‘डॉन’ की याद आना स्वाभाविक है क्योंकि कहानी का मुख्य आधार मिलता-जुलता है। लेकिन फिल्म के मध्य बिंदू से लेखक रजत कपूर और सौरभ शुक्ला ने कहानी में जबरदस्त घुमाव लाया है और यही पर ‘मिथ्या’ ‘डॉन’ से जुदा हो जाती है।

रजत कपूर के पास यह कहानी लगभग दस वर्षों से तैयार थी, लेकिन पहले इस पर कोई पैसा लगाने के लिए तैयार नहीं था। अब ऑफबीट सिनेमा या फार्मूला फिल्मों से हटकर बनाई जाने वाली फिल्में भी पसंद की जाने लगी हैं, इसलिए ‘मिथ्या’ जैसी फिल्में सामने आने लगी हैं।
फिल्मों में हीरो बनने आया रणवीर शौरी को यह मालूम नहीं रहता कि उसकी शक्ल ही उसकी दुश्मन बन जाएगी। उसकी शक्ल एक गैंगस्टर से मिलती है। जब इसकी भनक दूसरे गैंग वालों को लगती है तो वे इसका फायदा उठाना चाहते हैं।

वे उस गैंगस्टर की हत्या कर उसकी जगह रणवीर को ‍बैठा देते हैं। एक दुर्घटना घटती है और रणवीर की याददाश्त चली जाती है। यह बात उसके घर वाले छिपाते हैं। डॉन की पत्नी और बच्चों को रणवीर चाहने लगता है। वह मिथ्या को ही सच मानने लगता है।

जब दूसरी गैंग को रणवीर से कोई फायदा नहीं पहुँचता है तो वे उसका राज खोल देते हैं। अंत में जब रणवीर को गोली मार दी जाती है। उस दौरान उसकी याददाश्त वापस आती है, लेकिन तब तक बहुत देर हो चुकी होती है।

जब रणवीर की याददाश्त चली जाती है तो फिल्म में अगले पल क्या होने वाला है इसका अंदाज लगाना मुश्किल हो जाता है। इससे फिल्म में रूचि पैदा होती है, लेकिन इस भाग में फिल्म की गति बेहद धीमी हो जाती है।

फिल्म की कहानी मसाला फिल्मों जैसी लगती है, लेकिन प्रस्तुतिकरण प्रयोगात्मक और हट कर है। एक औसत कहानी के उम्दा प्रस्तुतिकरण का श्रेय निर्देशक रजत कपूर को जाता है। फिल्म देखकर महसूस होता है कि यह निर्देशक का माध्यम है और सभी की तुलना में वह फिल्म पर हावी है।

उन्होंने हास्य और रोमांच का संतुलन उम्दा तरीके से बनाए रखा। कहीं भी ऐसा महसूस नहीं होता कि हास्य पैदा करने के लिए कोई दृश्य जबर्दस्ती रखा गया है। लेखन में कुछ कमजोरियाँ हैं, जिसको चतुराईपूर्वक उन्होंने छिपाने की कोशिश की है।

मसलन रणवीर का गैंगस्टर बनकर उसके घर जाना और फिर भी किसी को पता नहीं चलना। उसकी याददाश्त जाने की बात बाहरी व्यक्ति को पता नहीं चलना। उन्होंने हल्के-फुल्के तरीके से पेश कर इन कमियों को ढँक दिया है।

अभिनय की बात की जाएँ तो सभी कलाकारों का काम उम्दा है। रणवीर शौरी ने अपने अभिनय की रेंज दिखाई है। हास्य, डर, प्यार जैसी हर भावना को उन्होंने बखूबी परदे पर पेश किया है। नसीरुद्दीन शाह एक परिपक्व अभिनेता हैं।

नेहा धूपिया ने दिखाया कि अच्छा निर्देशक मिले तो वह अभिनय कर सकती है, हालाँकि उसके पास करने को ज्यादा कुछ नहीं था। सौरभ शुक्ला, विनय पाठक, हर्ष छाया, ईरावती हर्षे और ब्रिजेन्द्र काला ने अपने अभिनय से फिल्म का स्तर ऊँचा उठाया। महमूद का कैमरावर्क फिल्म के मूड के अनुरूप है। बैकग्राउंड म्यूजिक उल्लेखनीय है।

कुल मिलाकर ‘मिथ्या’ उन दर्शकों के लिए हैं, जो आम फिल्मों से हटकर कुछ अलग देखना चाहते हैं।

इस फिल्म के बारे में पाठक भी अपनी समीक्षा भेज सकते हैं। सर्वश्रेष्ठ समीक्षा को नाम सहित वेबदुनिया हिन्दी पर प्रकाशित किया जाएगा। समीक्षा भेजने के लिए आप
editor.webdunia@webdunia.com
पर मेल कर सकते हैं।

__________________________
दो दशक पूर्व सिल्वेस्टर स्टेलोन को एक्शन हीरो के रूप में बेहद पसंद किया गया था। सिल्वेस्टर के स्टाइलिश एक्शन को देख कई लोग उनके प्रशंसक बन गए थे। उनकी रेम्बो स‍िरीज की फिल्मों को बॉक्स ऑफिस पर जबरदस्त सफलता मिली थी। ‘जॉन रेम्बो’ के रूप में ‍सिल्वेस्टर ने फिर इतिहास दोहराने की कोशिश की है।

फिल्म की शुरुआत में कम्बोडिया, वियतनाम, थाईलैंड और बर्मा का नक्शा दिखाया जाता है। इसके बाद बर्मा में हो रहे अत्याचार की झलक मिलती है। फिर कहानी आती है जॉन रेम्बो (सिल्वेस्टर स्टेलोन) पर, जो थाईलैंड के एक गाँव में नाविक है और उसे नदी के रास्तों का अच्छा ज्ञान है। वह जंगलों से घने साँप पकड़कर बेचता है। बर्मा में चल रहे भीषण गृहयुद्ध से उसे कोई लेना-देना नहीं है। उसका मानना है कि कुछ भी बदलना मुश्किल है।

उसके पास अमेरिकन मिशनरीज़ के कुछ सदस्य आते हैं जो उसे नदी के रास्ते से बर्मा ले चलने को कहते हैं। वे वहाँ जाकर अत्याचार के शिकार लोगों का इलाज करना चाहते हैं। उनमें दवाइयाँ और धार्मिक किताबें बाँटना चाहते हैं। रेम्बो पहले तो उनकी सहायता करने से इंकार कर देता है, लेकिन बाद में साराह (जूली बेंज) के समझाने पर मान जाता है। वह उन्हें छोड़कर वापस आ जाता है।

कुछ दिनों बाद उसे आर्थर मार्श बताता है कि वह दल वापस नहीं लौटा है और उनके बारे में कोई सूचना भी नहीं है। आर्थर कुछ भाड़े के ‍सैनिकों को नदी के रास्ते से वहाँ पहुँचाने के लिए रेम्बो को कहता है। रेम्बो यह काम कर देता है। वह चाहता है कि वह भी उनके साथ उस दल की खोज करे, लेकिन भाड़े के सैनिक मना कर देते हैं।

रेम्बो फिर भी जाता है और मुसीबत से घिरे भाड़े के सैनिकों की जान बचाता है। इस घटना के बाद वे उसे अपने साथ शामिल कर लेते हैं। रेम्बो और उसके साथियों को पता चलता है कि साराह और माइकल के दल को पकड़ लिया गया है। रेम्बो मुट्‍ठीभर साथियों के साथ कई गुना बड़ी सेना से मुकाबला करता है और दल को सुरक्षित वापस ले आता है।

फिल्म के पहले घंटे में बर्मा में हो रहे अत्याचारों को दिखाया गया है कि किस तरह बर्मा की सेना बेगुनाह और मासूम लोगों को बिना किसी अपराध के कीड़े-मकोड़ों की तरह मार डालती है। उनकी क्रूरता और बर्बरता को परदे पर जस का तस पेश करने की कोशिश की गई है। वे लोगों के हाथ, पैर, सिर गाजर-मूली की तरह काट देते हैं। जिंदा आदमी को भूखे सूअरों को खाने को दे देते हैं।

शुरुआत में धीमी गति से चलने वाली फिल्म उस समय गति पकड़ती है जब रेम्बो के एक्शन देखने को मिलते हैं। फिल्म का क्लॉयमैक्स उम्दा है जब अकेला रेम्बो पूरी सेना से मुकाबला कर विजयी होता है।

फिल्म की कहानी इस तरह से लिखी गई है कि रेम्बो को अपनी बहादुरी दिखाने का मौका मिले। बर्मा में चल रहे गृहयुद्ध से उसे कोई मतलब नहीं है। उद्देश्यहीन जिंदगी जी रहे रेम्बो को अमेरिकन मिशनरीज़ के दल को बचाने का मकसद मिल जाता है। अचानक वह क्यों बदल जाता है, ये स्पष्ट नहीं है। शायद उसे साराह के प्रति हमदर्दी रहती है, इसीलिए वह अपनी जान जोखिम में डालता है।

फिल्म थाईलैंड के घने जंगलों में फिल्माई गई है। अँधेरे घने जंगल, गहरी नदी, घनघोर बारिश और वहाँ छाई हुई चुप्पी फिल्म को प्रभावशाली बनाने में मदद करते हैं।

सिल्वेस्टर स्टेलोन अब बूढ़े और धीमे हो गए हैं। उन्होंने फिल्म में बेहद कम संवाद बोले हैं। पूरी फिल्म में उन्होंने एक जैसी मुखमुद्रा बनाकर रखी है। उनके ज्यादातर एक्शन दृश्यों में लाइट काफी कम रखा गया है ताकि कमजोरियों को छिपाया जा सके। जूली बेंज़, पॉल शूल्ज, मैथ्यू मार्डसन ने सिल्वेस्टर का साथ अच्छी तरह निभाया है।

ग्लेन मक्फर्सन का कैमरा वर्क अंतरराष्ट्रीय स्तर का है। एक्शन दृश्यों की जितनी सराहना की जाए कम है। सारे दृश्य वास्तविक लगते हैं। बैकग्राउंड म्यूजिक फिल्म को प्रभावशाली बनाता है।

निर्माता :
अवी लेर्नर, केविन किंग, जॉन थॉम्पसन

निर्देशक :
सिल्वेस्टर स्टेलोन

कलाकार :
सिल्वेस्टर स्टेलोन, जूली बेंज, सेम एलियट, मैथ्यू मार्डसन, पॉल शुल्ज़



कुल मिलाकर ‘जॉन रेम्बो’ उन अपेक्षाओं पर खरी नहीं उतरती जितनी कि दर्शकों को इस फिल्म को लेकर थी। एक्शन फिल्म पसंद करने वालों को जरूर अच्छी लग सकती है।

__________________________
फिल्म का मध्यांतर के पहले वाला हिस्सा उम्दा है, लेकिन मध्यांतर के बाद फिल्म में नीरसता हावी हो जाती है। बाल हनुमान बहुत ही प्यारा है। फिल्म के संवाद चुटीले हैं और चेहरे पर मुस्कान लाते हैं। एनिमेशन में कल्पनाशीलता झलकती है। ‘रिटर्न ऑफ हनुमान’ को बच्चे पसंद करेंगे।

निर्माता :
परसेप्ट पिक्चर कंपनी

निर्देशक :
अनुराग कश्यप

संगीत :
तपस रेलिया



‘रिटर्न ऑफ हनुमान’ की शुरूआत में ही बता दिया गया है कि ‍यह फिल्म किसी भी फिल्म का सीक्वल नहीं है। यदि आपने ‘हनुमान’ नहीं भी देखी हो, तो भी आप ‘रिटर्न ऑफ हनुमान’ देख सकते हैं। ‘हनुमान’ की कथा पौराणिक थी, लेकिन इस फिल्म को आज के जीवन यानी क‍ि कल‍ियुग से जोड़ा गया है।

सारे देवता वैसे संवाद बोलते हैं जैसे रोजमर्रा जीवन में मनुष्य बोलता है। उनके संवादों में अंग्रेजी शब्दों का भी समावेश है। चित्रगुप्त पापों का हिसाब लैपटॉप पर रखते हैं। ब्रह्माजी जब चित्रगुप्त से मनुष्य के पापों का हिसाब माँगते हैं तो वे अपने लैपटॉप पर मेनका डॉट कॉम नामक वेबसाइट देख रहे होते हैं।

ब्रह्माजी की डाँट सुनकर वे ग्राफ द्वारा बताते हैं कि पाप कितने बढ़ गए हैं। इंद्रदेव मेनका के साथ बंद कमरों में रोमांस करते हैं और नारद उन्हें देखने का प्रयास करते हैं। राक्षस भी अत्याधुनिक तकनीक से लैस हैं। निर्देशक ने पौराणिक पात्रों को आज के दौर से जोड़ दिया है।

फिल्म बनाते समय यह ध्यान रखा गया है कि बच्चों के साथ वयस्क भी इसका आनंद उठा सकें, इसलिए खलनायक संजीव कुमार, शत्रुघ्न सिन्हा, राजकुमार, शाहरुख खान की तरह संवाद बोलते हैं। बंदर रजनीकांत की तरह फाइटिंग करते हैं। चंद सेकंड के लिए गाँधीजी भी आ जाते हैं।

हनुमानजी स्वर्गलोक में वही चेहरे देखकर पक गए और उनकी इच्छा पृथ्वीलोक पर जाने की हुई। ब्रह्माजी ने उनसे अनुबंध पर दस्तखत करवाकर पृथ्वी पर भेज दिया। एक पंडित के घर उन्होंने जन्म लिया।

मारुति नामक यह बच्चा इतना होशियार और तेजस्वी था कि तीन महीने की उम्र में वह स्कूल जाने लगा। खाना वह ‍इतना खाता कि पूरा गाँव उससे परेशान हो गया। शुक्र ग्रह से आए राक्षसों से मुकाबला कर इस बाल हनुमान ने मनुष्य जाति की रक्षा की।

फिल्म का मध्यांतर के पहले वाला हिस्सा उम्दा है, लेकिन मध्यांतर के बाद फिल्म में नीरसता हावी हो जाती है। बाल हनुमान बहुत ही प्यारा है। फिल्म के संवाद चुटीले हैं और चेहरे पर मुस्कान लाते हैं। एनिमेशन में कल्पनाशीलता झलकती है। ‘रिटर्न ऑफ हनुमान’ को बच्चे पसंद करेंगे।

__________________________
तीन संगीतकार ‍(हिमेश रेशमिया, आनंद राज आनंद और साजिद-वाजिद) होने के बावजूद केवल दो गाने ‘ऊँचा लंबा कद’ और ‘तेरा सराफा’ ही सुनने लायक बन पाएँ। कुल मिलाकर ‘वेलकम’ एक फीका स्वागत है।
निर्माता :
फिरोज ए नाडियाडवाला

निर्देशक :
अनीस बज्मी

संगीत :
हिमेश रेशमिया, आनंद राज आनंद, साजिद-वाजिद

कलाकार :
अक्षय कुमार, कैटरीना कैफ, नाना पाटेकर, मल्लिका शेरावत, अनिल कपूर, फिरोज खान, परेश रावल, विजय राज



‘पार्टनर’, ‘हे बेबी’ और ‘धमाल’ जैसी फिल्मों की सूची में हम ‘वेलकम’ को भी शामिल कर सकते हैं, जिसमें आप दिमाग घर रख कर आइए और जो दिखाया जा रहा है उसे बिना तर्क-वितर्क के देखिए। इस वर्ष इस तरह की कई फिल्में आईं और सफल भी हुईं। ‘वेलकम’ को बिना दिमाग लगाएँ भी देखा जाएँ तो भी उतना मजा नहीं आता।

अंडरवर्ल्ड डॉन उदय शेट्टी (नाना पाटेकर) अपनी बहन संजना (कैटरीना कैफ) की शादी ऐसे लड़के के साथ करना चाहता है, जो शरीफ हों। डॉ. घुँघरू (परेश रावल) अपने भतीजे राजीव (अक्षय कुमार) की शादी ऐसे लड़के से करना चाहते हैं जिसके खानदान का अपराध से कोई नाता ना हों।

राजीव का रिश्ता संजना से पक्का होने वाला रहता है, लेकिन घुँघरू के सामने उदय की पोल खुल जाती है। इसी बीच संजना और राजीव में प्यार हो जाता है। राजीव के मामा अपराधियों से संबंध रखने के पक्ष में नहीं है। वे उदय की धमकियों से भी नहीं डरते।

कहानी में आरडीएक्स (फिरोज खान), मजनूभाई (अनिल कपूर) और ईशा (मल्लिका शेरावत) के भी किरदार हैं। थोड़ी भागमभाग होती है, उतार-चढ़ाव आते हैं और कहानी सुखद अंत के साथ समाप्त होती है।

फिल्म की कहानी पिछले वर्ष प्रदर्शित फिल्म ‘शादी से पहले’ (अक्षय खन्ना, आयशा टाकिया, मल्लिका शेरावत) की याद दिलाती है। ‘वेलकम’ में छोटी-सी कहानी को खूब घुमाकर पेश किया गया है। इससे फिल्म जरूरत से ज्यादा लंबी हो गई और कई बार बोरियत होने लगती है। कई दृश्य एक जैसे लगते हैं।

निर्देशक अनीस बज्मी का उद्देश्य है कि दर्शकों को हँसाया जाएँ और इसके लिए उन्होंने कई हास्य दृश्य रचे और उनको जोड़कर पेश किया। कुछ दृश्य (श्मशान वाले दृश्य और नाना पाटेकर का घोड़े पर बैठकर फिल्म की ‍शूटिंग करना) हँसाते हैं, लेकिन उनकी संख्या बेहद कम है। फिल्म के अंत में घर टूटने वाले दृश्य को भी लंबा फुटेज दिया गया है, लेकिन सभी को इसमें शायद ही मजा आएँ। इस तरह के दृश्य पहले भी कई फिल्मों में आ चुके हैं।

अनीस ने कहानी के बजाय चरित्रों को गढ़ने में ज्यादा जोर दिया है। हर चरित्र की अपनी-अपनी खूबियाँ हैं। खासकर नाना पाटेकर और उनके चमचों के बीच कुछ दृश्य अच्छे हैं। अनीस की इस बात की तारीफ करनी होगी कि उन्होंने अपनी फिल्म को फूहड़ता से बचाए रखा।

अक्षय कुमार का चरित्र दब्बू किस्म का है और दर्शक उन्हें चलता-पुर्जा टाइप किरदार में देखना ज्यादा पसंद करते हैं। अक्षय अब टाइप्ड होते जा रहे हैं और उन्हें कुछ अलग हटकर करना चाहिए।

नाना पाटेकर इस फिल्म का सबसे मजबूत पक्ष हैं। अनिल कपूर ‘झकास’ वाली स्टाइल में नजर आएँ। नाना-अनिल की जोड़ी अच्छी लगती है। फिरोज खान डॉन का भी बाप बने। कैटरीना कैफ सिर्फ सुंदर लगी। मल्लिका शेरावत की भूमिका लंबी नहीं थी, लेकिन उन्होंने आत्मविश्वास के साथ अभिनय किया। परेश रावल अब बोर करने लगे हैं। मलाइका अरोरा ने एक गाने में सेक्सी नृत्य किया है।

तीन संगीतकार ‍(हिमेश रेशमिया, आनंद राज आनंद और साजिद-वाजिद) होने के बावजूद केवल दो गाने ‘ऊँचा लंबा कद’ और ‘तेरा सराफा’ ही सुनने लायक बन पाएँ। कुल मिलाकर ‘वेलकम’ एक फीका स्वागत है।

__________________________
राइस प्लेट

निर्देशक :
रोहित रॉय

कलाकार :
शबाना आजमी, नसीरूद्दीन शाह

’दस कहानियाँ’ की उम्दा कहानियों में से ‘राइस-प्लेट’ एक है। आदमी धर्म-कर्म की बातें तब ही कर सकता है जब उसका पेट भरा हुआ हो। यह संदेश फिल्म में बेहद खूबसूरती के साथ पेश किया गया है। रोहित द्वारा निर्देशित यह फिल्म बाँध कर रखती है। शबाना आजमी कितनी ऊँचे दर्जे की अभिनेत्री हैं, ये बात चंद दृश्यों से पता चल जाती है।

सेक्स ऑन द बीच

निर्देशक :
अपूर्व लाखिया

कलाकार :
डिनो मारिया, तरीना

इस लघु फिल्म में कोई नयापन नहीं है और हम इस तरह की कहानी कई बार परदे पर इसे देख चुके हैं। फिल्म को रहस्यमय बनाने की कोशिश की गई है, लेकिन पहले मिनट से ही इसका अंत पता चल जाता है। डिनो का अभिनय ठीक है, जबकि तरीना ने अभिनय कम, अंग प्रदर्शन ज्यादा किया है।

लवडेल

निर्देशक :
जसमीत

कलाकार :
नेहा ओबेरॉय, आफताब शिवदासानी, अनुपम खेर, अनुराधा सिंह

जसमीत द्वारा निर्देशित फिल्म में बताया गया है किस तरह भाग्य और संयोग भी जिंदगी में अपनी भूमिका निभाते हैं। कुछ लम्हें आपकी जिंदगी बदल सकते हैं। अनुया की मुलाकात एक ट्रेन में बैठी महिला से होती है और उसकी जिंदगी बदल जाती है। इस कहानी के संवाद बेहद उम्दा हैं। आफताब का चरित्र बड़ा अनोखा है। उसकी कोई ख्वाहिश या महत्वाकांक्षा नहीं है। वह हर लम्हे को अपने मुताबिक नहीं बल्कि लम्हे के मुताबिक अपने आपको ढालता है। आफताब और नेहा का अभिनय उम्दा है।

मेट्रिमोनी

निर्देशक :
संजय गुप्ता

कलाकार :
मंदिरा बेदी, सुधांशु, अरबाज़ खान

पति के पास समय नहीं है और पत्नी के पास समय ही समय है। दोनों बोरिंग जिंदगी जी रहे हैं। अपनी जिंदगी में रंग भरने के लिए वे आपस में प्यार का नाटक खेलते हैं और एक-दूसरे को धोखा देते हैं। हर दृष्टि से यह फिल्म औसत है।

गुब्बारे

निर्देशक :
संजय गुप्ता

कलाकार :
नाना पाटेकर, रोहित रॉय, अनिता

‘गुब्बारे’ भावनाओं से भरी हुई हैं। इसकी पटकथा और संवाद गुलजार ने लिखे हैं। पति-पत्नी यदि हिसाब लगाना शुरू करें तो वे पाएँगे कि आधे से ज्यादा समय उन्होंने रूठने-मनाने में ही बरबाद किया है। नाना पाटेकर एक संवाद बोलते हैं ‘जिंदगी उतनी लंबी नहीं है जितनी कि लगती है।‘

प्यार के लिए हमारे पास जो भी थोड़ा-सा वक्त है, उसे भी लड़-झगड़ कर हम गंवा देते हैं। ‘गुब्बारे’ का यह संदेश सीधे दिल को छूता है। यह फिल्म निर्देशक संजय गुप्ता ने अपनी पत्नी को ही ध्यान में रखकर बनाई है, जिनसे उनका अक्सर झगड़ा होता रहता है। नाना पाटेकर का अभिनय देखने लायक है।

पूरणमाशी

निर्देशक :
मेघना गुलजार

कलाकार :
अमृता सिंह, मिनिषा लांबा, परमीत सेठी

वर्षों से अपनी इच्छा को दबाएँ बैठी माँ जब उसे पूरा करती है तो उसका असर उसकी बेटी की जिंदगी पर होता है। स्त्री अपना वजूद माँ, बेटी और पत्नी की भूमिकाओं में खो देती है। फिल्म की कहानी उम्दा है और मेघना गुलजार ने इसे परदे पर प्रभावशाली तरीके से पेश किया है।

स्ट्रेंजर्स इन द नाइट

निर्देशक :
संजय गुप्ता

कलाकार :
नेहा धूपिया, महेश माँजरेकर

पति-पत्नी शादी की हर वर्षगाँठ पर एक-दूसरे को अपना एक भेद बताते हैं। पत्नी अपना भेद बताना शुरू करती है और पति अपने विकृत दिमाग से कुछ और कल्पनाएँ करने लगता है, लेकिन वो जो सोचता है वैसा कुछ नहीं रहता है। यह लघु फिल्म कमजोर है और संजय गुप्ता इसे ठीक तरीके से पेश नहीं कर पाएँ। महेश मांजरेकर और नेहा धूपिया पति-पत्नी कम दादा-पोती ज्यादा लगते हैं।

राइज एंड फॉल

निर्देशक :
संजय गुप्ता

कलाकार :
संजय दत्त, सुनील शेट्टी

इस फिल्म से यह संदेश निकलता है कि अपराध कभी खत्म नहीं होता, केवल अपराधी बदलते रहते हैं। कहानी पर तकनीक हावी हो गई है। इस वजह से दस मिनट की फिल्म में भी दर्शक बोर हो जाता है।

हाई ऑन द हाईवे

निर्देशक :
हंसल मेहता

कलाकार :
जिमी शेरगिल, मासूमी

यह लघु फिल्म ‘दस कहानियाँ’ की कमजोर कडि़यों में से एक है। बेसिर-पैर कहानी पर बनाई गई इस फिल्म में कुछ भी अच्छा नहीं है। गैर-जिम्मेदार भरी जिंदगी जीने के परिणाम की ओर इंगित करने वाली यह फिल्म गैर-जिम्मेदार तरीके से बनाई गई है।

ज़ाहिर

निर्देशक :
संजय गुप्ता

कलाकार :
दीया मिर्जा, मनोज बाजपेयी

इस फिल्म की कहानी फुटपाथ पर बिकने वाली सस्ती पत्रिकाओं में छपी कहानी जैसी है। अच्छी शुरूआत के बाद यह फिल्म एकदम घटिया स्तर पर आ जाती है। लगता है इसे सिर्फ खानापूर्ति करने के लिए रखा गया है।

लघु फिल्मों को देखने में वैसा ही मजा आता है जैसा क्रिकेट के छोटे स्वरूप 20-20 मैचों को देखकर आता है। भारत में लघु फिल्मों का प्रचलन बिलकुल नहीं है। कई लघु फिल्में वो बात कह जाती है जो तीन घंटे की फिल्में भी नहीं कह पाती। रामगोपाल वर्मा ने छोटी फिल्मों को जोड़कर एक फिल्म में पेश करने का प्रयोग पहले किया था। इस बार संजय गुप्ता ने किया है। ‘दस कहानियाँ’ में उन्होंने दस से बारह मिनट की दस कहानियाँ प्रस्तुत की हैं।


__________________________
अट्टार सिंह सैनी का कैमरावर्क अच्छा है। फुटबॉल मैचों को उन्होंने बड़ी सफाई से फिल्माया है। कुल मिलाकर ‘धन धनाधन गोल’ में उस उत्साह और जोश की कमी है, जो एक खेल पर आधारित फिल्म में होना चाहिए।
निर्माता :
रॉनी स्क्रूवाला

निर्देशक :
विवेक अग्निहोत्री

गीत :
जावेद अख्तर

संगीत :
प्रीतम

कलाकार :
जॉन अब्राहम, बिपाशा बसु, अरशद वारसी, बोमन ईरानी, दलीप ताहिल



बॉलीवुड में शायद ही एक वर्ष में खेलों पर आधारित इतनी फिल्में प्रदर्शित हुई हो, जितनी कि 2007 में हुई हैं। ‘हैट्रिक’, ‘चेन कुली की मेन कुली’, ‘चक दे इंडिया’ के बाद अब ‘धन धना धन गोल’ की बारी है। ‘गोल’ की कहानी बहुत कुछ ‘चक दे इंडिया’ से मिलती-जुलती है, इसीलिए अगस्त में प्रदर्शित होने वाली इस फिल्म को आगे बढ़ाकर नवंबर में प्रदर्शित किया गया है।

‘चक दे’ की तरह यहाँ भी एक कोच टोनी सिंह (बोमन ईरानी) है, जो अपने खिलाड़ी जीवन में एक महत्वपूर्ण फाइनल मैच के पूर्व डर कर भाग गया था। गुमनामी भरा जीवन बिताने वाले इस शख्स से इंग्लैण्ड स्थित साउथ हॉल यूनाइटेड फुटबॉल क्लब प्रशिक्षण देने के लिए संपर्क करता है।

इस क्लब में सभी खिलाड़ी दक्षिण एशियाई देशों के हैं। ये सारे खिलाड़ी फिसड्डी हैं, जो शौकिया फुटबॉल खेलते हैं। क्लब के पास अपना मैदान बचाने के लिए पैसा नहीं है। वह कंबाइड कंट्रीज फुटबॉल लीगेज जीतकर ही मैदान बचाने लायक पैसा जुटा सकता है। टोनी खिलाडि़यों को प्रशिक्षण देता हैं और वे चैम्पियनशिप जीत जाते हैं।

पूरी फिल्म ब्रिटेन में फिल्माई गई है, इसलिए वहाँ की परिस्थितियाँ, माहौल और समस्याओं का भी थोड़ा-सा टच फिल्म में दिया गया है। भारत, पाकिस्तान और बंगलादेश के खिलाडि़यों को रंगभेद का शिकार बनना पड़ता है। वे अच्छे खिलाड़ी होने के बावजूद अंग्रेजों की टीम में स्थान बनाने में नाकामयाब होते हैं।

‘गोल’ बनाते समय भारतीयों के साथ पाकिस्तानियों और बंगलादेशियों का भी ध्यान रखा गया है। शायद निर्माता की निगाह भारत की बजाय ब्रिटेन में रहने वाले दक्षिण एशियाई लोगों पर ज्यादा है और यह फिल्म उनको ही ध्यान में रखकर बनाई गई है।

साउथ हॉल की टीम चूके हुए लोगों से बनी है। इस टीम के अधिकांश खिलाड़ी थुलथुले और उम्रदराज दिखाई देते हैं। उनको देखकर लगता है ‍कि चैम्पियनशिप जीतना तो दूर वे मैदान के दो चक्कर नहीं लगा सकते। यह एक क्लब की कहानी है, जो‍ कि इंग्लैण्ड में स्थित है। ऐसे में दर्शक इस क्लब से जुड़ाव महसूस नहीं कर पाता।

फिल्म का नायक सनी भसीन (जॉन अब्राहम) गिरगिट की तरह रंग बदलता रहता है। पहले वह साउथ हॉल के खिलाडि़यों को जोकरों का समूह कहता है। फिर वह उनके क्लब में शामिल हो जाता है। नाम और दाम की लालच में वह क्लब को बीच में छोड़कर दूसरे क्लब में शामिल हो जाता है। फाइनल के पूर्व अंतिम क्षणों में वह फिर टीम के साथ जुड़ जाता है। इन सबके पीछे कोई ठोस कारण नहीं दिया गया है। जॉन अब्राहम और उनके पिता के बीच तनाव थोपा हुआ लगता है। जॉन और अरशद के बीच कुछ दृश्य अच्छे हैं।

विवेक अग्निहोत्री ने फिल्म को स्टाइलिश लुक दिया है, लेकिन पटकथा की खामियों की तरफ उन्होंने ध्यान नहीं दिया। मध्यांतर के पूर्व वाला हिस्सा कमजोर है। फाइनल मैच में ही थोड़ा रोमांच पैदा होता है। रोहित मल्होत्रा की कहानी और पटकथा में गहराई नहीं है। संवाद भी कोई खास नहीं है।

जॉन अब्राहम एक खिलाड़ी लगते हैं, अभिनय में उन्हें ज्यादा कुछ करने को नहीं था। बिपाशा बसु को भी ज्यादा मौका नहीं मिला। बोमन ईरानी भले ही अच्छे अभिनेता हैं, लेकिन प्रशिक्षक की भूमिका में मिसफिट दिखाई देते हैं। अरशद वारसी का अभिनय अच्छा है। राज जुत्शी कहीं से भी खिलाड़ी नजर नहीं आते। दलीप ताहिल के काले बाल अगले ही दृश्य में सफेद हो जाते हैं।

फिल्म में दो गाने हैं। ‘धन धनाधन गोल’ तो बैकग्राउण्ड में चलता रहता है, लेकिन ‘बिल्लो रानी’ गाने को तुरंत हटाया जाना चाहिए। इंग्लैण्ड में मुजरा बड़ा अटपटा लगता है।

अट्टार सिंह सैनी का कैमरावर्क अच्छा है। फुटबॉल मैचों को उन्होंने बड़ी सफाई से फिल्माया है। कुल मिलाकर ‘धन धनाधन गोल’ में उस उत्साह और जोश की कमी है, जो एक खेल पर आधारित फिल्म में होना चाहिए।

__________________________
मोंटी शर्मा द्वारा संगीतबद्ध किए गीतों में ‘साँवरिया’ और ‘जब से तेरे नैना’ अच्छे बन पड़े हैं। तकनीकी रूप से फिल्म सशक्त है। कुल मिलाकर ‘साँवरिया’ संजय लीला भंसाली की सबसे कमजोर फिल्म है। न इसमें क्लास वाली कोई बात है और न ही मास के लिए कुछ है।
निर्माता-निर्देशक :
संजय लीला भंसाली

संगीत :
मोंटी शर्मा

कलाकार :
रणबीर कपूर, सोनम कपूर, सलमान खान, रानी मुखर्जी, ज़ोहरा सहगल



संजय लीला भंसाली की ‘साँवरिया’ एक प्रेम कहानी है। इस प्रेम कहानी में गुलाबो (रानी मुखर्जी) रणबीरराज (रणबीर कपूर) को चाहती है। राज, सकीना (सोनम कपूर) को चाहता है और सकीना ईमान (सलमान खान) को। सबका प्रेम सच्चा है।

कहानी के मुख्य किरदार हैं रणबीर और सकीना। सपनों के एक शहर में रणबीर एक रात पुल पर सकीना को देख उस पर फिदा हो जाता है। दोनों के बीच दोस्ती हो जाती है। सकीना राज को सिर्फ अपना दोस्त मानती है, लेकिन वह सकीना के लिए जान भी देने को तैयार है।

राज को मुलाकात की दूसरी रात पता चलता है कि सकीना ईमान नामक एक शख्स को चाहती है जो सकीना को छोड़कर कहीं चला गया है और एक वर्ष बाद लौटने वाला है। वह दिन आने ही वाला है। राज, सकीना को यकीन दिलवाने की पुरजोर कोशिश करता है कि ईमान नहीं आने वाला, लेकिन ईमान वापस आता है और सकीना को लेकर जाता है।

कहानी तीन दिन और तीन रात की है। सवा दो घंटे की छोटी अवधि के बावजूद फिल्म बेहद लंबी लगती है, क्योंकि फिल्म में बोरियत से भरे कई दृश्य हैं। कहने को तो फिल्म एक प्रेम कहानी है, लेकिन रोमांस फिल्म से गायब है।

सकीना ईमान को चाहती है जो फिल्म में से गायब है। राज सकीना को चाहता है, लेकिन सकीना को उससे प्यार नहीं है और पूरी फिल्म इनके ही इर्दगिर्द घूमती है। कहानी कुछ इस तरह की है कि दर्शकों की सहानुभूति न सकीना के साथ हो पाती है और न ही राज के साथ। सिर्फ संवादों के जरिये कहानी को आगे बढ़ाया गया है, लेकिन संवादों में भी उतना दम नहीं है।

फिल्म की पटकथा में कई खामियाँ हैं। राज को बेहद अच्छा इनसान बताया गया है। जब उसे पता चल जाता है कि सकीना उसे नहीं चाहती तब भी वह उसके पीछे क्यों पड़ा रहता है? सकीना क्यों राज से पीछा नहीं छुड़ाती?

शहर की सुनसान गलियों में रातभर सकीना और राज घूमते हैं, गाते हैं क्या उन्हें कोई नहीं देखता? जबकि सकीना अपने घरवालों से बेहद डरती है। राज के बारे में भी कुछ नहीं बताया गया है। वह कौन है? कहाँ से आया है? उसका क्या मकसद है?

यहीं हाल ईमान के किरदार का भी है। वह सकीना को छोड़कर कहाँ गया, क्यों गया, कुछ भी स्पष्ट नहीं किया गया। ईमान और सकीना के बीच बहुत कम दृश्य रखे गए हैं। दर्शकों को समझ में नहीं आता कि कब दोनों एक-दूसरे के प्रति इतने आकर्षित हो गए।

सलमान और सोनम की जोड़ी किसी भी दृष्टि से नहीं जमती। दोनों के बीच की उम्र का फासला साफ नजर आता है।

निर्देशक संजय लीला भंसाली शायद अपने काम के प्रति आत्ममुग्ध हो गए या फिर अतिआत्मविश्वास के शिकार। उन्हें लगा कि जो कुछ भी वे कर रहे हैं वह दर्शकों को पसंद आएगा। फिल्म के सेट और भव्यता कहानी पर हावी हो गए। एक जैसे सेट और लाइट व शेड के कारण फिल्म मोनोटोनस लगती है।

रणबीर कपूर का अभिनय पहली फिल्म के हिसाब से ठीक है। सोनम कपूर कुछ एंगल से सुंदर लगती हैं और कुछ से साधारण। रणबीर के मुकाबले में उनका अभिनय कमजोर है। सलमान खान बिलकुल नहीं जमे। उनकी छोटी-सी भूमिका देख उनके प्रशंसक निराश होंगे। रानी मुखर्जी का अभिनय बेहतरीन है, लेकिन उनकी भूमिका को जरूरत से ज्यादा महत्व दिया गया है। ज़ोहरा सहगल प्रभावी हैं।

मोंटी शर्मा द्वारा संगीतबद्ध किए गीतों में ‘साँवरिया’ और ‘जब से तेरे नैना’ अच्छे बन पड़े हैं। तकनीकी रूप से फिल्म सशक्त है। कुल मिलाकर ‘साँवरिया’ संजय लीला भंसाली की सबसे कमजोर फिल्म है। न इसमें क्लास वाली कोई बात है और न ही मास के लिए कुछ है।

__________________________
‘ब्लैक फ्रायडे’ जैसी फिल्म बना चुके अनुराग कश्यप से उम्मीद थी कि ‘नो स्मोकिंग’ के रूप में बेहतर फिल्म देखने को मिलेगी, लेकिन सवा दो घंटे की इस फिल्म का केवल मध्यांतर के पहले वाला हिस्सा प्रभावशाली है।

धूम्रपान के खिलाफ बनाई गई यह फिल्म मध्यांतर तक बेहतर फिल्म की संभावनाएँ जगाती है। मध्यांतर के बाद लेखक और निर्देशक के रूप में अनुराग ने फिल्म को इस तरह उलझा दिया है कि सब कुछ गड़बड़ हो गया है।

के (जॉन अब्राहम) की जिंदगी में सिगरेट का पहला स्थान है। उसके बाद उसकी पत्नी अंजली (आयशा टाकिया) और दोस्तों का नंबर आता है। के जिंदगी अपने हिसाब से जीना पसंद करता है और उसे किसी की दखलंदाजी पसंद नहीं है। अंजली के ‍कहने पर भी वह सिगरेट पीना नहीं छोड़ता। आखिरकार अंजली ही घर छोड़कर चली जाती है।

अंजली के जाने के बाद के सिगरेट छोड़ने की सोचता है और बाबा बंगाली (परेश रावल) के पास जाता है। बाबा के चंगुल में जो फँस जाता है उसे सिगरेट पीना छोड़नी ही पड़ती है। यदि बाबा की बात नहीं मानी गई तो आपके साथ कोई भी हादसा घटित हो सकता है।

अनुराग ने मध्यांतर के पहले वाला हिस्सा बेहद उम्दा बनाया है। इस हिस्से की कहानी में उन्होंने अपनी कल्पनाओं के खूब रंग भरे हैं। फिल्म का पहला दृश्य जो कि जॉन द्वारा देखा गया सपना है, बेहद उम्दा है।

इसके बाद जॉन जब बाबा बंगाली से मिलने पहली बार प्रयोगशाला जाता है, उस दृश्य में भी कल्पनाशीलता नजर आती है। बाबा बंगाली की प्रयोगशाला किसी अजूबे से कम नहीं है। जहाँ एक ओर कबाड़खाना है, वहीं दूसरी ओर बुर्का पहनकर फोन पर बात करने वाली लड़कियाँ हैं।

जिस तरह कुछ ज्योतिषियों के पास ताड़-पत्र में हर व्यक्ति का अतीत और भविष्य लिखा हुआ है, उसी तरह बाबा बंगाली के पास सिगरेट पीने वाले हर व्यक्ति की वीडियो कैसेट है, जिसमें उसने सिगरेट पीना कैसे शुरू की, कितनी बार ‍बीमार पड़ा, कितना खर्चा लगा जैसी तमाम घटनाओं के दृश्य कैद हैं।

अपना माल बेचने के लिए सदस्य बनाने वाली कंपनियों से भी अनुराग ने प्रेरणा ली है। बाबा बंगाली का कहा एक बार नहीं माना गया तो वे उंगलियाँ काट लेते हैं। यदि आप उनके पास एक ग्राहक भेजते हैं तो वे आपकी उंगलियाँ लौटा देते हैं।

एक दृश्य में उन्होंने जॉन और रणवीर शौरी को बच्चा बताया है, जब उन्होंने पहली बार सिगरेट पी थी। इस दृश्य को उन्होंने नाम दिया है ‘क्योंकि बचपन भी कभी नॉटी था….’। शायद उनका इशारा एकता कपूर के धारावाहिकों की तरफ था।

अनुराग का कहना है कि जब एकता के धारावाहिक में बीस वर्ष के लोग दादा-दादी बन जाते हैं तो मेरी फिल्म में तीस वर्ष का कलाकार बारह वर्ष का बच्चा भी बन सकता है। फ्लैशबेक दृश्यों को उन्होंने पुरानी फिल्मों जैसा फिल्माया है। इन दृश्यों के माध्यम से अनुराग ने अच्छा हास्य रचा है।

मध्यांतर के बाद वाले हिस्से में उनकी कहानी कहने का अंदाज बेहद कठिन हो गया। यहाँ पर कहानी पर प्रयोग हावी हो गए। ऐसा लगा जैसे कि सरपट सड़क पर दौड़ने वाली गाड़ी ऊबड़-खाबड़ रास्तों पर चलने लगी। इस वजह से फिल्म का समग्र प्रभाव बेहद कम हो गया।

जॉन अब्राहम ने अपना रोल पूरी गंभीरता से निभाया है। निर्देशक ने उनके व्यक्तित्व का भरपूर उपयोग किया है। आयशा टाकिया ‍ने सिर्फ काम निपटाया। परेश रावल अपने अभिनय में कुछ नयापन नहीं ला पाए।

गानों के लिए सिचुएशन कम थी। ‘जब भी सिगरेट पीता हूँ’ अच्छा है। बिपाशा पर फिल्माया गया और बहुप्रचारित किया गया गाना फिल्म के अंत में आता है। इस गाने को बीच में रखा जाना था। राजीव राय की फोटोग्राफी प्रभावशाली है।

बॉक्स ऑफिस पर फिल्म का कामयाब होना मुश्किल है, लेकिन इस फिल्म को देख कुछ लोग धूम्रपान करना बंद कर देते हैं तो इसे फिल्म की कामयाबी माना जाएगा।


*यू/ए * 14 री
ल
निर्माता :
विशाल भारद्वाज - कुमार मंगत

निर्देशक :
अनुराग कश्यप

गीतकार :
गुलजार

संगीतकार :
विशाल भारद्वाज

कलाकार :
जॉन अब्राहम, आयशा टाकिया, रणवीर शौरी, परेश रावल




__________________________
प्रियदर्शन और अक्षय कुमार की जोड़ी साथ हो तो दर्शक हास्य फिल्म की अपेक्षा करते हैं, लेकिन भूलभुलैया को शुद्ध हास्य फिल्म नहीं कहा जा सकता। 1993 में बनी सुपरहिट मलयालम फिल्म ‘मणिचित्रा थाजू’ के हिंदी रीमेक ‘भूलभुलैया’ में हास्य के साथ रहस्य, रोमांच और भय को भी प्रियन ने इस फिल्म में जोड़ा है।

फिल्म की शुरूआत में चतुर्वेदी परिवार की एक हवेली दिखाई गई है, जिसके बारे में लोगों का मानना है कि उसमें भूत रहते हैं। हवेली सुनसान है और पूजा-पाठ कर इसे बंद कर दिया गया है।

अमेरिका से लौटा सिद्धार्थ (शाइनी आहूजा) अपनी पत्नी अवनी (विद्या बालन) के साथ इस हवेली में रहने की जिद करता है। वह आधुनिक विचारों वाला है और इस तरह के अंधविश्वासों पर उसका यकीन नहीं है जबकि उसके परिवार के सारे लोग कर्मकांड पर विश्वास रखते हैं।

अपने परिवार के विरोध के बावजूद वह महल में अपनी पत्नी के साथ रहता है और अनहोनी घटनाएँ घटित होने लगती हैं। जब बात हद से आगे बढ़ जाती है तो सिद्धार्थ इस मामले में अपने दोस्त मनोचिकित्सक आदित्य (अक्षय कुमार) की मदद लेने का फैसला करता है। आदित्य आकर किस तरह इस मामले को सुलझाता है यह फिल्म में दिखाया गया है।

फिल्म की कहानी अनोखी जरूर है, लेकिन सबको इस पर यकीन हो यह जरूरी नहीं है। कई घटनाक्रम अविश्सनीय लगते हैं। फिल्म का मुख्य घटनाक्रम आख‍िरी के आधे घंटे में घटित होता है, लेकिन तब तक दर्शक अपना धैर्य खो देता है।

मध्यांतर तक फिल्म में केवल रहस्यमय घटनाएँ होती रहती हैं और कहानी बिलकुल भी आगे नहीं खिसकती। इस हिस्से में शाइनी आहूजा, मनोज जोशी और परेश रावल को महत्व दिया गया है।

मध्यांतर के कुछ मिनट पूर्व अक्षय कुमार की एंट्री होती है। अक्षय के आने से उम्मीद बँधती है कि कहानी आगे बढ़ेगी, लेकिन जल्द ही यह उम्मीद भी टूट जाती है। अक्षय के आने के बाद सारे किरदारों को साइड लाइन कर दिया गया है।

अक्षय एक मनोचिकित्सक हैं और इस तरह की घटनाओं के लिए वे किसी मानसिक रोगी को जिम्मेदार ठहराते हैं। वे काम करते हुए कम और फूहड़ मजाक करते हुए ज्यादा दिखाई देते हैं। अक्षय बहुत जल्दी और आसानी से उस व्यक्ति तक पहुँच जाते हैं और इससे अक्षय की भूमिका का महत्व घट जाता है। विक्रम गोखले वाला ट्रैक भी बेमतलब ठूँसा गया है।

प्रियदर्शन ने एक निर्देशक के बतौर अपने अभिनेताओं से उम्दा काम लिया है, लेकिन वे पूरे समय दर्शकों को बाँधकर नहीं रख पाए। फिल्म में ऐसे कई हिस्से हैं जहाँ बोरियत होती है। प्रियन ने फिल्म की लंबाई भी बेहद ज्यादा रखी है। कम से कम आधा घंटा इसे छोटा किया जाना चाहिए। ‘हरे कृष्णा हरे राम’ जैसे सुपरहिट गीत को भी बर्बाद कर दिया गया है। यह गीत फिल्म में तब आता है जब अंत में परदे पर नामावली आती है। इस गीत को अक्षय कुमार की एंट्री के समय दिखाया जाना था।

अक्षय कुमार हास्य भूमिकाओं में अपनी पकड़ मजबूत करते जा रहे हैं। उन्होंने अपने अभिनय के जरिये ही कई दृश्यों को देखने लायक बनाया है। उनके चरित्र को और सशक्त बनाए जाने की जरूरत थी।

विद्या बालन को अंतिम आधे घंटे में अभिनय करने का अवसर मिला और उन्होंने अपना चरित्र बखूबी निभाया। शाइनी आहूजा ने ओवर एक्टिंग की। अमीषा की भूमिका महत्वहीन है और शायद इसीलिए अमीषा ने अनमने ढंग से अपना काम किया है। परेश रावल हँसाने में कामयाब रहे। मनोज जोशी, राजपाल यादव और असरानी ने भी अपने-अपने चरि‍त्र अच्छे से अभिनीत किए।

प्रीतम का संगीत अच्छा है। ‘हरे कृष्णा हरे राम’ के अलावा ‘जिंदगी का सफर’ भी अच्छा बन पड़ा है। तकनीकी रूप से फिल्म बेहद सशक्त है। पूरी फिल्म को एक हवेली में फिल्माया गया है और थीरू ने कमाल का फिल्मांकन किया है।

निर्माता :
भूषण कुमार - किशन कुमार

निर्देशक :
प्रियदर्शन

गीतकार :
समीर

संगीतकार :
प्रीतम

कलाकार :
अक्षय कुमार, विद्या बालन, शाइनी आहूजा, अमीषा पटेल, राजपाल यादव, असरानी



फिल्म का जबरदस्त क्रेज है और दर्शकों को फिल्म से बेहद अपेक्षाएँ हैं, लेकिन ‘भूलभुलैया’ उन अपेक्षाओं पर खरी नहीं उतरती।

__________________________
आजकल बॉलीवुड में एक नया ट्रेंड चल पड़ा है। बजाय एक हिट हीरो के उसके आधे दाम में तीन-चार फ्लॉप नायकों को लो और कॉमेडी फिल्म बना डालो। मस्ती, धमाल, गोलमाल इसी श्रेणी की फिल्में हैं। कुणाल खेमू या तुषार कपूर को दर्शक अकेले नायक के रूप में तीन घंटे नहीं झेल सकते हैं, इसलिए तीन-चार नायकों की भीड़ जमा कर ली जाती है।

‘ढोल’ में भी शरमन, तुषार, कुणाल जैसे फ्लॉप नायकों की भीड़ है। इनके साथ राजपाल यादव भी है। बेशक राजपाल ने सबसे अच्छा काम किया है, लेकिन इन नौजवानों के बीच वे बूढ़े लगते हैं। तनुश्री दत्ता को पटाने की उनकी हरकत बचकानी लगती है।

‘ढोल’ देखने की वजह ये फ्लॉप नायक नहीं बल्कि प्रियदर्शन हैं। दर्शक उनका नाम देखकर ही टिकट खरीदता है, लेकिन प्रियदर्शन भी रामगोपाल वर्मा की राह पर चल रहे हैं। उन्होंने भी रामू की तरह फिल्म बनाने की फैक्टरी खोल ली है और क्वालिटी के बजाय क्वांटिटी पर ध्यान देने का असर प्रोडक्ट (फिल्म) पर पड़ने लगा है।

प्रियदर्शन की पुरानी हास्य फिल्मों की तुलना ‘ढोल’ से की जाए तो यह फिल्म बेहद कमजोर लगती है। अमीर लड़की, चार लफंगे टाइप लड़के, अमीर बनने के लिए अमीर लड़की को पटाना और साथ में अपराध का एक पेंच दर्शक सैकड़ों बार परदे पर देख चुके हैं। ‘ढोल’ में भी वही सब नजर आता है।

प्रियदर्शन ने हमेशा परिस्थितिवश पैदा हुए हास्य के जरिये हँसाने की कोशिश की है, लेकिन ‘ढोल’ में मामला संवाद पर आ टिका है। संवादों के बल पर आधा घंटा हँसा जा सकता है, लेकिन बाद में ऐसा लगता है कि बेमतलब हँसाने की कोशिश की जा रही है। बिना सिचुएशन के संवाद भी कोई मायने नहीं रखते हैं।

धागे से भी पतली कहानी को ढाई घंटे तक खींचा गया है। मध्यांतर तक तो कहानी आगे ही नहीं बढ़ती। केवल बेमलतब के दृश्यों और संवादों के माध्यम से दर्शकों को बाँधने की कोशिश की गई है। मध्यांतर के बाद इस कमजोर कहानी को आगे बढ़ाया गया है। फिल्म में कुछ दृश्य ऐसे हैं जो दर्शकों को हँसने पर मजबूर करते हैं, लेकिन इनकी संख्या बहुत कम है।

प्रियदर्शन की फिल्मों का अंत कैसा होता है, ये कोई भी बता सकता है। सभी पात्र अंत में इकट्ठे होते हैं और उनके बीच भागमभाग या मारपीट होती है। ‘ढोल’ में भी यही नजारा देखने को मिलता है।

राजपाल यादव को निर्देशक ने सबसे ज्यादा फुटेज दिया है। उनका अभिनय भी अच्छा है, लेकिन वे टाइप्ड होते जा रहे हैं। शरमन जोशी का और अच्छा उपयोग हो सकता था। कुणाल खेमू में आत्मविश्वास नजर आता है। तुषार की अभिनय क्षमता सीमित है।

तनुश्री को अकेली नायिका होने के बावजूद ज्यादा सीन नहीं मिले हैं। उनके ग्लैमर का भी उपयोग नहीं किया गया है। ओमपुरी जैसे कलाकार को इस तरह की महत्वहीन भूमिकाएँ नहीं करना चाहिए। असरानी और अरबाज ने जगह भरने का काम किया है।

गानों में ‘ढोल बजा के’ अच्छा है। अन्य गीत भूलने लायक हैं। संवाद द्विअर्थी नहीं हैं, लेकिन उनका स्तर कादर खान नुमा है। मवाली लोग इस तरह के संवाद बोले वहाँ तक तो ठीक है, लेकिन ओमपुरी और तनुश्री को फिल्म में सभ्य दिखाया गया है। उनके मुँह से इस तरह के संवाद सुनना अखरता है।

निर्माता :
परसेप्ट पिक्चर कंपनी

निर्देशक :
प्रियदर्शन

संगीत :
प्रीतम चक्रवर्ती

कलाकार :
तुषार कपूर, तनुश्री दत्ता, शरमन जोशी, कुणाल खेमू, राजपाल यादव, ओमपुरी, पायल रोहतगी, अरबाज खान, असरानी



फिल्म का संपादन बेहद ढीला-ढाला है। फिल्म को आधा घंटा छोटा किया जाना चाहिए। तनुश्री और पायल को मुरली द्वारा ढूँढने वाला दृश्य बेहद लंबा है। प्रियदर्शन को दोहराव से बचना चाहिए और कुछ नया सोचना चाहिए, वरना उनका हश्र भी रामगोपाल वर्मा की तरह हो सकता है।

__________________________
इंद्र कुमार कभी भी महान फिल्म बनाने का दावा नहीं करते। उन्हें अपनी सीमाओं का अच्छी तरह से ज्ञान है और वे उसी सीमा में रहकर बेहतर करने की कोशिश करते हैं। उनका मुख्य उद्देश्य है कि सिनेमाघर में रुपए खर्च कर आए हुए दर्शक का पूरा पैसा वसूल हों।

उनके द्वारा रचा गया हास्य बहुत महान नहीं होता। हास्य फिल्म बनाने के लिए वे अकसर छोटे-छोटे चुटकुलों को श्रृंखलाबद्ध रूप में पेश करते हैं। सुनो, हँसो और भूल जाओ।

‘धमाल’ की वही कहानी है जो दो माह पूर्व प्रदर्शित फिल्म ‘जर्नी बॉम्बे टू गोवा’ की थी। लगता है कि दोनों फिल्मों के लेखक ने एक ही जगह से प्रेरणा ली है। वहीं मसखरों की फौज, खजाने को पाने की होड़ और बॉम्बे से गोवा की जर्नी, लेकिन ‘धमाल’ उस फिल्म के मुकाबले बेहतर हैं।

मानव (जावेद जाफरी), आदित्य (अरशद वारसी), रॉय (रितेश देशमुख) और बोमन (आशीष चौधरी) चार दोस्त हैं। कोई महाबेवकूफ है तो कोई जरूरत से ज्यादा होशियार। एक दिन बोस (प्रेम चोपड़ा) उन्हें मरने के पहले एक खजाने के बारे में बता देता है।

बोस के पीछे इंस्पेक्टर कबीर (संजय दत्त) पड़ा रहता है। बोस की मौत का जिम्मेदार वह इन चारों को मानता है। जब उसे खजाने का पता चलता है तो वह भी उस खजाने को पाने की होड़ में शामिल हो जाता है। सब आपस में लड़ पड़ते हैं और अकेले ही खजाने की तलाश में निकल पड़ते हैं। इस भागमभाग को हास्य दृश्यों के माध्यम से दिखाया गया है।

शुरूआत के पन्द्रह मिनट फिल्म बोर करती है, लेकिन जब चारों को खजाने के बारे में पता चलता है उसके बाद फिल्म देखने में रूचि पैदा होती है। फिल्म चुटकुले-दर-चुटकुले आगे बढ़ती है। जरूरी नहीं है कि हर चुटकुले का एक ही स्तर हो। कुछ हँसाते हैं, तो कुछ बोर करते हैं।

इंद्र कुमार की नजर में आम भारतीय दर्शक की औसत बुद्धि 10 से 14 वर्ष की है और उसी के हिसाब से अपने दृश्य गढ़ते हैं, लेकिन उन्हें यह मान लेना चाहिए कि दर्शक अब समझदार हो गया है। दिल, बेटा, राजा के समय की बात कुछ और थी।

फिल्म की खास बात यह है कि इसमें दिखाया गया हास्य अश्लीलता और फूहड़ता से कोसों दूर है। बच्चों को इस फिल्म में आनंद मिल सकता है।

अभिनय के मामले में जावेद जाफरी, आशीष चौधरी, रितेश देशमुख और अरशद हँसाने में कामयाब रहे। अरशद और रितेश के चरित्र को और अच्छी तरह से उभारा जा सकता था, क्योंकि दोनों अच्छे अभिनेता हैं। संजय दत्त के बारे में भी यही कहा जा सकता है। बड़े दिनों बाद असरानी ने अच्छा काम किया है। फिल्म में कोई नायिका नहीं है और कमी भी महसूस नहीं होती है।

फिल्म में दो गाने हैं। एक गीत फिल्म के आरंभ में आता है और दूसरा समापन पर। इंद्र कुमार का शुक्रिया अदा किया जाना चाहिए कि उन्होंने बेवजह गानों को नहीं ठूँसा। तकनीकी स्तर पर फिल्म थोड़ी कमजोर है। फोटोग्राफी खास नहीं है और संपादन में कसावट की जरूरत थी। संवादों का भी स्तर घटता-बढ़ता रहता है।

कुल मिलाकर ‘धमाल’ टाइमपास करने के लिए अच्छी है। दिमाग मत लगाओ, पॉपकार्न खाओ, फिल्म देखो और भूल जाओ।


निर्माता :
इंद्र कुमार-अशोक ठाकरिया

निर्देशक :
इंद्र कुमार

संगीत :
अदनान सामी

कलाकार :
संजय दत्त, रितेश देशमुख, अरशद वारसी, जावेद जाफरी, आशीष चौधरी




__________________________
साजिद खान ने अपने कार्यक्रमों के जरिये फिल्म और उससे जुड़े लोगों का खूब मजाक उड़ाया है। अब खुद साजिद खान ‘हे बेबी’ लेकर आलोचकों के निशाने पर हैं।

‘हे बेबी’ नाम सुनकर ‍और फिल्म के प्रोमो देखकर यह भ्रम होता है कि इस फिल्म में लड़कियों के पीछे भागने वाले मनचले युवकों की कहानी है, लेकिन फिल्म का केन्द्रीय पात्र एक छोटी-सी बच्ची है।

अक्षय, फरदीन और रितेश सिडनी में रहने वाले तीन युवक हैं। इश्क, मोहब्बत और प्यार की बातें इनके लिए बेकार की बातें हैं। मौज-मस्ती करना इनका उद्देश्य है। लड़कियाँ पटाना इनके बाएँ हाथ का खेल है। एक दिन उनके घर के दरवाजे पर उन्हें एक छोटी-सी बालिका मिलती है। वे उसे अपने साथ रख लेते हैं। ये मत पूछिए कि वे पुलिस के पास क्यों नहीं जाते?

उन्हें लगता है कि यह बालिका उनमें से ही किसी एक की बेटी है। जिन लड़कियों के साथ वे सोए हैं, उसकी लिस्ट बनाने वे बैठते हैं तो संख्या सैकड़ों तक पहुँच जाती है। वे तकरीबन हर लड़की से जाकर पूछते हैं कि कहीं वह उनकी बेटी की माँ तो नहीं है।

जब माँ का पता नहीं चलता तो इस बच्ची से वे छुटकारा पाने की सोचते हैं। वे उसे चर्च के बाहर छोड़ देते हैं, पर कहीं न कहीं उन्हें इस बच्ची से मोह हो जाता है। वे उसे वापस ले आते हैं। तीनों बैड बॉय से डैड बन जाते हैं और उसका पालन-पोषण करने लगते हैं।

कहानी में नया मोड़ तब आ जाता है जब बच्ची की माँ उसे वापस ले जाती है। वह तीनों में से एक की गर्लफ्रेंड रहती है। फिर शुरू होती है कोशिशें अपनी प्रेमिका का दिल जीतने की और बेटी को वापस लाने की।

फिल्म की शुरूआत में कुछ फूहड़ दृश्य और अश्लील संवाद हैं, लेकिन इसके बाद फिल्म अपना ट्रैक बदलती रहती है। कभी भावना प्रधान हो जाती है, तो कभी हास्य प्रधान।

निर्देशक साजिद खान ने चरित्र स्थापना के लिए ज्यादा समय नहीं लिया। फिल्म की शुरूआत एक गाने से होती है और उस गाने को देखकर ही तीनों नायकों के चरि‍त्र का अंदाजा लग जाता है।

इसके बाद सीधे तीनों की जिंदगी में बेबी आ जाती है, लेकिन शुरूआत में तेज गति से चलने वाली फिल्म बीच में बोर करने लगती है। फिल्म में कुछ दृश्य अच्छे हैं, जो दर्शकों को हँसाते हैं वहीं कुछ दृश्य उबाते भी हैं।

फिल्म टुकड़ों-टुकड़ों में अच्छी लगती है। फरदीन खान का ‘परिमल’ (चुपके-चुपके वाला किरदार) बनकर विद्या को रिझाने वाले दृश्य अच्छे हैं वहीं अक्षय और विद्या के शादी में मिलने वाले दृश्य या अक्षय और रितेश के होटल में शेख बनकर जाने वाले दृश्य बोर करते हैं।

साजिद खान का निर्देशन अच्छा है और भविष्य में उनसे और बेहतर फिल्म की उम्मीद की जा सकती है। उन्होंने सभी वर्ग का खयाल रखने की कोशिश की हैं। जहाँ उन्होंने आँसू बहाऊ दृश्य भी रखे हैं, वहीं फूहड़ता से भी परहेज नहीं रखा है।

लेकिन फिल्म न उन लोगों को संतुष्ट कर पाती है जो ‘हे बेबी’ में मसाला की उम्मीद लिए जाते हैं और न ही पारिवारिक फिल्म पसंद करने वालों को। हिंदी शब्दों का खूब मजाक उड़ाया गया है।

हास्य भूमिका निभाने का अक्षय कुमार का अपना अलग ही अंदाज है। वे अपने पूरे शरीर का उपयोग करते हैं और अभिनय बिलकुल फ्री होकर करते हैं। रितेश देशमुख की टाइमिंग गजब है, ये बात उन्होंने एक बार फिर साबित की है।

फरदीन खान अभिनय में कच्चे हैं और अभी भी वे हिंदी को अंग्रेजी टोन में बोलते हैं। विद्या बालन ने ग्लैमरस लगने की कोशिश की है और उनका अभिनय ठीक-ठाक है। बोमन ईरानी के लिए ज्यादा स्कोप नहीं था। शाहरुख खान का ठीक से उपयोग नहीं किया गया।

निर्माता साजिद नाडियाडवाला पैसों के मामले में कभी अपने निर्देशक को निराश नहीं करते हैं। एक गाने में पन्द्रह नायिकाओं का उपयोग करने की इजाजत देकर उन्होंने साजिद खान पर अपना भरोसा जताया है।

पूरी फिल्म ऑस्ट्रेलिया के सिडनी शहर में फिल्माई गई है। फिल्म का संगीत अच्छा है और ‘हे बेबी’ सहित दो-तीन गाने लोकप्रिय हो चुके हैं। ज्यादातर संवाद सपाट हैं।

निर्माता :
साजिद नाडियाडवाला

निर्देशक :
साजिद खान

संगीत :
शंकर-अहसान-लॉय

कलाकार :
अक्षय कुमार, विद्या बालन, रितेश देशमुख, फरदीन खा
न



कुल मिलाकर ‘हे बेबी’ देखने के बाद ऐसा महसूस होता है कि फिल्म और बेहतर बन सकती थी। कहीं न कहीं कसर रह गई।

__________________________
रौनक कोटेचाकहानी: यह कहानी एक ऐसे युवा आईआईटी जीनियस की है, जो रॉ (रिसर्च ऐंड अनैलेसिस विंग) के मिशन को अपने हाथ में लेता है, लेकिन उसका दिल अपनी प्रेमिका के लिए उतना ही धड़कता है जितना देश के लिए। इसलिए उसे कुछ ऐसा करना है जिससे वह अपने देश के साथ-साथ अपनी प्रेमिका को भी बचा सके।रिव्यू: फिल्म का हीरो वासुदेव शास्त्री (उत्कर्ष शर्मा) कभी कॉलेज का सबसे बेवकूफ लड़का बन जाता है तो कभी एक हैंडसम और चार्मिंग हीरो, जिसपर सभी फिदा हैं। वासुदेव जितनी सरलता से मंत्रोच्चारण करता है, उतनी ही सरलता से गोलियां भी दागता है। तेज रफ्तार से बढ़ते सिपाहियों के दल का वह लंगड़ाते हुए साइकिल से पीछा कर लेता है। यहां तक कि कई लोगों की जान बचाने के लिए वह रयूबिक क्यूब को मिनटों में सुलझा देता है। कहने का मतलब है कि इस फिल्म का हीरो हर काम बड़ी ही आसानी और चुटकियों में कर सकता है। इस फिल्म के ज़रिए डायरेक्टर अनिल शर्मा के बेटे उत्कर्ष शर्मा ने ऐक्टिंग की दुनिया में कदम रखे हैं और अनिल शर्मा ने भी अपने बेटे के नाजुक कंधों पर ढेर सारा भार डाल दिया है। फिल्म में उसे सबको गच्चा देते हुए हीरो बनकर उभरना है। यहां तक कि विलेन बने नवाजुद्दीन सिद्दीकी से भी लड़कर जीतना है।फिल्म की स्क्रिप्ट बेहद कमज़ोर है, लेकिन न्यूकमर होने के बाद भी उत्कर्ष शर्मा कुछ हद तक अपना चार्म बिखरने में कामयाब हुए हैं। एक धमाकेदार फिल्म बनाने के लिए चक्कर में इतनी सारी चीजों को एक साथ मिक्स करके डाल दिया गया है कि उनमें से आधी चीजें अपना असर भी नहीं दिखा पातीं। कॉलेज कैंपस का रोमांस देखने में अच्छा है, लेकिन ऐसा लगता है कि जैसे उस रोमांस की आत्मा ही निकाल ली गई हो। इस फिल्म के ज़रिए इशिता चौहान ने भी डेब्यू किया है और वह फिल्म में महज ग्लैमर का तड़का लगा रही हैं। एक्प्रेशन तो नाम मात्र ही दिखते हैं।एक सीक्रेट मिशन के इर्द-गिर्द फिल्म है और पूरा प्लॉट देशभक्ति की भावना से ओत-प्रोत दिखता है। रॉ एजेंट्स की टीम ऐसी है कि जब कोई मुसीबत सामने आती है, तो उसमें वह बच्चों की तरह रिऐक्ट करती है।नैशनल सिक्योरिटी अडवाइज़र के रोल में मिथुन चक्रवर्ती जंचे हैं। फिल्म में नवाजुद्दीन सिद्दीकी की धमाकेदार एंट्री है, लेकिन जीनियस के तौर पर उनकी ऐक्ट कोई खास प्रभाव नहीं छोड़ता।फिल्म के फर्स्ट हाफ में कुछ बेहतरीन गाने हैं, जिन्हें खूबसूरत अंदाज़ में फिल्माया गया है और उनका म्यूजिक भी अच्छा है, लेकिन दूसरे हाफ की बात न ही की जाए तो अच्छा है।कुल मिलाकर, 'जीनियस' कुछ खास नहीं है। न तो डायलॉग और न ही कहानी।
__________________________
ऐसा लगता है कभी 'साहब बीवी और गैंगस्टर' में एक अहम किरदार निभा चुके ऐक्टर करण बुटानी ने जब बतौर इंडस्ट्री में खुद को डायरेक्टर बनाने का ख्याल आया तो उन्होंने कुछ वैसे ही स्टाइल की फिल्म बनाने का प्लान बनाया, करीब 2 घंटे की इस फिल्म को देखने के बाद तो यही लगता है स्टार्ट टू ऐंड चंबल के बीहडों और यहां की अलग अलग आउटडोर लोकशंस पर अपनी इस मूवी को शूट करने वाले ऐक्टर, राइटर, असिस्टेंट डायरेक्टर करण के दिलोदिमाग पर अनुराग कश्यप की 'गैंग्स आफ वासेपुर' और तिग्मांशु धूलिया के निर्देशन में बनी 'साहिब बीवी और गैंगस्टर' को कुछ इस तरह छाई हुई थी कि बतौर डायरेक्टर अपनी पहली फिल्म को वैसा बनाने के चक्कर में पूरी तरह से चूक गए।कहानी: चंबल के एक गांव में शादी समारोह चल रहा है, यहीं पर गांव का दंबग शंभू (जैकी श्रॉफ), कड़क सिंह (केके मेनन) पर गोली चलाता है क्योंकि कड़क सिंह शादी के मंडप से दुल्हन को उठाकर ले जाना चाहता है। शंभू, कड़क सिंह पर गोली चलाता है लेकिन गोली दुल्हन को लगती है और वह वहीं दम तोड़ देती है, शंभु जेल की सलाखों के पीछे पहुंच जाता है। अब कड़क सिंह गिरोह का हेड बन जाता है और गांव के अय्याश, भ्रष्ट विधायक राम विजय त्रिपाठी (पंकज त्रिपाठी) को लड़कियां पहुंचाने का काम करने लगता है। इसी बीच एक दिन त्रिपाठी की नजर स्कूल टीचर रोजी (माही गिल) पर पड़ती है। त्रिपाठी रोजी के साथ जबर्दस्ती करने की कोशिश करता है लेकिन रोजी उसका विरोध करती है। इसी बीच त्रिपाठी रोजी की गोली मार कर हत्या करके जेल पहुंच जाता है। इसी कहानी का अगला किरदार राधे (जिमी शेरगिल) है जो स्कूल में रोजी का स्टूडेंट है और मन ही मन टीचर को चाहता है। वक्त गुजरता है, कुछ साल बाद राधे की शादी लल्ली (श्रिया सरन) से होती है और उधर राम सेवक त्रिपाठी जेल से छूट कर बाहर आ चुका है और अब वह क्षेत्र का विधायक नहीं बल्कि सांसद है। एक दिन त्रिपाठी गांव में राधे की खूबसूरत वाइफ लल्ली को देखता है और किसी भी सूरत में लल्ली को हासिल करना चाहता है। त्रिपाठी एकबार फिर कड़क सिंह पर अपना दबाव बनाकर लल्ली के साथ शारीरिक संबध बनाना चाहता है। कड़क सिंह ना चाहते हुए भी त्रिपाठी की इस काम में इसलिए मदद करता है कि उसके गैरकानूनी काम त्रिपाठी की कृपा से ही चलते है। इसके आगे क्या होता है अगर यह भी जानना चाहते है तो फिल्म देखें।ऐक्टिंग–डायरेक्शन: शुरू के करीब 10 मिनट की फिल्म देखकर लगता है कि हमें एक दमदार स्क्रिप्ट के साथ लीक से हटकर एक अच्छी फिल्म देखने को मिलेगी, लेकिन जैसे-जैसे कहानी आगे खिसकती है वैसे-वैसे लगने लगता है कि डायरेक्टर अपने ट्रैक से भटक रहा है। वजह यह है कि फिल्म की कहानी काफी पुरानी और हल्की है ऐसे में कहानी का ट्रीटमेंट बेहद कमजोर है। ताज्जुब होता है इंडस्ट्री के नामचीन मंझे हुए स्टार्स को लेकर डायरेक्टर ने एक कमजोर फिल्म बनाई। कमजोर स्क्रिप्ट और डायरेक्शन के अलावा अगर हम फिल्म की एडिटिंग की बात करे तो यहां फिल्म बेहद लचर नजर आती है। रीयल लोकेशंन पर कैमरामैन ने कुछ सीन्स को बेहतरीन ढंग से कैमरे में कैद किया है, लेकिन कहानी के किरदारों को कुछ ऐसे रचा गया है कि दर्शक इन किरदारों के बारे में ही पूरी तरह से जान नहीं पाते। फिल्म में माही गिल को क्यों लिया गया यह समझ से परे है। माही गिल की इमेज बोल्ड ऐक्ट्रेस की है लेकिन यहां फिल्म में उनके हिस्से में चंद सीन आए और इनमें भी स्कूल टीचर बनी माही साड़ी में नजर आती है। इस फिल्म की इकलौती यूएसपी पंकज त्रिपाठी की जबर्दस्त ऐक्टिंग है जबकि केके मेनन, जिमी शेरगिल, श्रिया सरन ने अपने किरदारों को बस निभा भर दिया। जैकी श्रॉफ के करने के लिए फिल्म में कुछ था ही नहीं ।क्यों देखें: इस फिल्म में ऐसा कुछ नहीं कि हम आपसे इस फिल्म को देखने के लिए कहें। हां, अगर पकंज त्रिपाठी के पक्के फैन है तभी इस फिल्म को देखने जाएं।
__________________________
इसमें कोई शक नहीं कि कॉमिक फिल्मों का अपना एक दर्शक वर्ग है और जहां मनीष पॉल, अनुपम खेर और अन्नू कपूर जैसे कॉमिडी के मंजे हुए कलाकार हों, तो आप एक चटपटी कॉमिडी फिल्म की उम्मीद लेकर जाते हैं, मगर फिल्म देखते हुए आपको अहसास होता है कि बिना सिर-पैर की कहानी और कमजोर निर्देशन मनोरंजन ही नहीं कलाकारों को भी फूहड़ बना देता है। फिल्म की कहानी की बात करें तो यह सलीके से शुरू होती है, जो गोवा में रह रहे बाबा (मनीष पॉल) की कहानी है, जिसके पिता चारुदत्त शर्मा उर्फ चार्ली (अनुपम खेर) की काजू की दुकान है। पिता घर पर स्वेटर बुनते हैं और बाबा की मां के डर से घर के बर्तन धोने जैसे सारे काम भी करते हैं, लेकिन अचानक एक दिन मालूम पड़ता है कि बाबा के पिता जो हमेशा घर में डरे-सहमे से रहते हैं, असल में एक कॉन्ट्रैक्ट किलर हैं। 12 पीढ़ियों से उनका परिवार पैसों के लिए लोगों की जान लेता आया है। बाबा को भी न चाहते हुए इस फैमिली बिजनस में शामिल होना पड़ा है, मगर उसके लिए मुश्किलें तब पैदा होती हैं, जब वहां का एक भ्रष्ट मुख्यमंत्री उत्पल (मनीष वाधवा) अपने राजनीतिक वर्चस्व को कायम रखने के लिए माफिया, ड्रग डीलर के साथ-साथ कॉन्ट्रैक्ट किलर्स का इस्तेमाल अपने फायदे के लिए करता है। कहानी के दूसरे ट्रैक में नकली पेंटिंग की जालसाजी करने वाला ब्रायन मोरिस उर्फ सांता क्लॉज (अन्नू कपूर) है। उसकी बेटी ऐंजिलीना (मंजरी फडनीस) से बाबा प्यार करता है और उससे शादी करना चाहता है, मगर एक मोड़ पर चार्ली और मोरिस का भी टकराव होता है। वहां भ्रष्ट मुख्यमंत्री उत्पल, चार्ली को अपने राजनितिक फायदे के लिए मरवाना चाहता है। इस प्लॉट के साथ साथ कहानी में एक ईमानदार पुलिस अफसर (के के मेनन) का भी ट्रैक है, जो बाबा की सहायता को तत्पर रहता है। निर्देशक विश्वास पंड्या ने इस फिल्म की घोषणा दो साल पहले की थी। उन्हें मनीष पॉल, अनुपम खेर, अन्नू कपूर और के के मेनन जैसे समर्थ कलाकारों का साथ मिला, मगर वे कहानी को किसी सिरे तक नहीं पहुंचा पाए। कहानी में कई ट्रैक हैं, मगर सभी एक-दूसरे में गड्डमड्ड होकर घोर कन्फ्यूजन पैदा करते हैं। फिल्म की प्रॉडक्शन वैल्यू कमजोर होने के कारण कई दृश्य सीरियल का फील देते हैं। ढीले-ढाले स्क्रीनप्ले और बिखरी हुए एडिटिंग के कारण कोई भी दृश्य अपना प्रभाव नहीं जमा पाता। अभिनय के मामले में मनीष पॉल ने अच्छी कोशिश की है, मगर उनके चरित्र को समुचित रूप से विकसित नहीं किया गया है। यही वजह है कि वे अपना प्रभाव नहीं छोड़ पाए हैं। अनुपम खेर और अन्नू कपूर दमदार कॉमिडी परोसने के चक्कर में ओवर ऐक्टिंग का शिकार नजर आए हैं। गिने-चुने दृश्यों के अलावा ये धुरंधर हंसाने में नाकाम रहे हैं। के के मेनन अपनी प्रेरक भूमिकाओं के लिए जाने जाते हैं, मगर यहां पुलिस अफसर एसीपी शिवराज नाईक की भूमिका में उन्हें भी जाया कर दिया गया है। ऐंजिलीना मोरिस की भूमिका में मंजरी फडनीस भी अपने किरदार के साथ न्याय नहीं कर पाई हैं। होम मिनिस्टर उत्पल शिवलकर की भूमिका में मनीष वाधवा याद रह जाते हैं। सहयोगी कलाकार महज खानापूर्ति करते नजर आते हैं। फिल्म में शान, गौरव दासगुप्ता और रोशन बालू जैसे तीन-तीन संगीतकार हैं, मगर गाना सिर्फ 'हीर' याद रह जाता है और वह भी फिल्म समाप्त होने के बाद आता है।क्यों देखें- इस बेसिर-पैर की कॉमिडी फिल्म को न देखने में ही भलाई है।
__________________________
आजकल यंगस्टर्स पर फिल्में बनाना फिल्ममेकर्स को काफी पसंद आ रहा है। जैसा कि फिल्म 'दिल जंगली' के पोस्टर पर लिखी टैगलाइन से साफ है कि यह कॉलेज लाइफ से लेकर रियल लाइफ तक पहुंचने की कहानी है। कोरोली नायर (तापसी पन्नू) एक लंदन बेस्ड बिज़नस टाइकून की इकलौती बेटी है, जो कि अब दिल्ली में बस गए हैं। अपने पिता की उम्मीदों के उलट उसका बिज़नस में कोई इंटरेस्ट नहीं है। वह तो बस अपने सपनों के राजकुमार से शादी रचाकर उसके बच्चों की मां बनना चाहती है। अपनी लाइफ में सच्ची खुशी तलाश रही कोरोली दिल्ली स्थित ब्रिटिश काउंसिल में पढ़ाती है। वहीं उसकी मुलाकात सुमित उप्पल (साकिब सलीम) से होती है। सुमित एक जिम में इंस्ट्रक्टर है, जो कि बॉलिवुड में बड़ा स्टार बनना चाहता है। फिल्मी पर्दे पर चमकने की खातिर इंग्लिश सीखने के लिए वह ब्रिटिश काउंसिल पहुंचता है, जहां उसकी मुलाकात कोरोली से होती है। शुरुआत में वे स्टूडेंट और टीचर ही रहते हैं, लेकिन बाद में एक-दूसरे के करीब आ जाते हैं। फिल्म की कहानी कोरोली और सुमित की लव स्टोरी के इर्द-गिर्द घूमती है। इसी बीच इस लव स्टोरी में फिल्मी अंदाज़ में एक ट्विस्ट आता है। सुमित और कोरोली की प्रेम कहानी अपने अंजाम तक पहुंचती है या नहीं यह जानने के लिए आपको फिल्म देखनी होगी। साकिब ने अपने रोल के मुताबिक, ठीकठाक ऐक्टिंग की है। वहीं तापसी एकदम अलग अंदाज़ में नज़र आईं हैं। तापसी का यह बदला हुआ फंकी अवतार उनके चाहने वालों को पसंद आ सकता है। बेशक तापसी आजकल हर फिल्म में कुछ खास करती नज़र आ रही हैं। खासकर यंगस्टर्स के लिए फिल्म में काफी मसाला है, जो कि अपने आपको इससे जुड़ा हुआ पाते हैं। सुमित और कोरोली के दोस्तों ने अपने रोल के मुताबिक ऐक्टिंग की है। वहीं फिल्म के गाने भी कहानी को रफ़्तार देते हैं। अलेया ने फिल्म की कहानी को यंगस्टर्स के मुताबिक ढालने की कोशिश की है, जिसमे वह काफी हद तक कामयाब रही हैं। इस वीकेंड पर यंगस्टर्स की लाइफ को दोबारा जीना चाहते हैं, तो आप फिल्म देख सकते हैं।
__________________________
पिछले कुछ अर्से से बॉलिवुड मेकर्स को शादी बेस फिल्में बनाने का जुनून सवार हुआ है, इस क्रम में सीमित बजट में बनी 'शुभ मंगल सावधान' जब बॉक्स आफिस पर अपनी लागत वसूलने के बाद जब अच्छाखासा मुनाफा कमाने में कामयाब रही तो इसके झट इस टॉपिक पर एकसाथ 4 और मेकर्स ने अपनी फिल्में शुरू कर दीं। पिछले हफ्ते रिलीज हुई डायरेक्टर लव रंजन की 'सोनू के टीटू की स्वीटी' भी इस वेडिंग के इर्दगिर्द घूमती कहानी है बॉक्स आफिस पर यह फिल्म ने पहले हफ्ते में लागत वसूलने के बाद प्रॉफिट कमाने में कामयाब रही तो इस फिल्म के मेकर को लगा अब झटपट 'वीरे की वेडिंग' भी कर दी जाए।दूसरी ओर, इस फिल्म के साथ पहले से एक और झमेला भी चल रहा था। दरअसल, करीना कपूर, सोनम कपूर स्टारर 'वीरे दी वेडिंग' से पहले अपनी फिल्म को रिलीज करने की जल्दबाजी के चक्कर में इस फिल्म के डायरेक्टर साहब ने बेचारे 'वीरे की वेडिंग' को वीरानी, गुमनामी के बीच ही कर दिया। ऐसे में रिलीज के पहले ही दिन होली का हॉलीडे होने के बावजूद फिल्म जब यह फिल्म एक करोड़ का कलेक्शन भी नहीं कर पाई तो साफ हो गया कि दर्शक इस शादी में बाराती नहीं बनने का फैसला शायद पहले ही कर चुके थे।कहानी: वीर (पुलकित सम्राट) दिल्ली का एक ऐसा पंजाबी मुंडा है जो वही करता है जो उसका दिल कहता है। अगर दो शब्दों में कहा जाए तो वीर को आप रोड साइड रोमियो कह सकते हैं। हां, वीर की एक खूबी यह भी है कि वह मुश्किल में किसी अनजान की मदद करने को भी हरदम तैयार रहता है। वीर के पापा बिजनसमैन हैं और अपने बेटे की इन हरकतों से परेशान हैं। उन्हें लगता है अगर वीरे की शादी कर दी जाए तो वह सही राह पर आ जाएगा। दूसरी ओर, वीर को गीत (कृति खरबंदा) से प्यार है, लेकिन वीर अपनी फैमिली से अपने प्यार के बारे में बात नहीं करता। गीत को भी यही लगता है कि उसके घर वाले वीर से उसकी शादी करने को राजी नहीं होंगे। यहां से बात मार-पिटाई तक पहुंचती है तो गीत की फैमिली ऐसे लड़के से अपनी बेटी की शादी करने को राजी नहीं जो बात-बात पर मारपीट करने लगे। इसी बीच इस लव स्टोरी में वीर की चचेरे भाई बल्ली (जिमी शेरगिल) की एंट्री होती है। बल्ली कुछ ज्यादा ही दबंग किस्म का बंदा है, बेशक बल्ली की शादी अब तक ना हो पाई हो लेकिन अब उसका मकसद अपने भाई वीर की गीत से शादी कराना है। रिव्यू: पुलकित ने ना जाने क्यों अपने अंदर यह वहम पाल रखा है कि वह सलमान खान से कम नहीं हैं। पुलकित पर सलमान का हैंगओवर इतना ज्यादा है कि अपनी हर फिल्म में कुछ नया करने की बजाए बस सलमान खान की कॉपी करने में लग जाते है और यहीं मार खाते है। इस फिल्म में भी उन्होंने बस यही कुछ किया है। पुलकित के ऑपोजिट नजर आई कृति खरबंदा ने अपने किरदार के लिए अच्छी मेहनत की है। सतीश कौशिक अपने उसी स्टाइल में है जिसमें आप उन्हें बरसों से देखते रहे हैं। फिल्म की यूएसपी बल्ली के किरदार में नजर आई जिसमें जिम्मी शेरगिल ने शानदार ऐक्टिंग की है। जिम्मी जब भी स्क्रीन पर आते है तभी दर्शकों के चेहरों पर हल्की हंसी आती है। बेहद कमजोर स्क्रीनप्ले के बीच ऐसी कॉमिडी है जो हंसाने की बजाए टार्चर करने का काम करती है। ऐसा लगता है डायरेक्टर आशु त्रिखा ने इस फिल्म को बेमन से बनाया है तभी तो शुरू होने के चंद मिनट बाद ही ट्रैक से उतरी कहानी को आशु अंत तक ट्रैक पर वापस नहीं ला पाए। फिल्म के गाने ऐसे है जो स्क्रीन पर तो आपको थोड़ा-बहुत अच्छे लगें लेकिन हॉल से बाहर आने के बाद आपको शायद ही किसी एक गाने का अंतरा भी याद रह पाए। और हां, एक कॉमिडी फिल्म को सूत्रधार बने विजय राज से शुरू कराने की वजह भी समझ से परे है। ऐसे में हम आपको वीरे की इस वेडिंग के बाराती बनने की सलाह बिल्कुल नहीं देंगे, फिर भी आप वेडिंग में अपने रिस्क पर शरीक होना चाहते है तो हम क्या कहें।
__________________________
राष्ट्रपिता की शिक्षाओं और उनके बताएं रास्ते पर चलने का मेसेज देती यह एक ऐसी फिल्म है जिसे प्रड्यूसर–डायरेक्टर ने बॉक्स ऑफिस का मोह त्याग कर सीमित साधनों से अपने दम पर बनाया है। लेकिन, सत्ता में बैठे हमारे नेताओं को इससे कुछ लेना-देना नहीं है, वरना ऐसी फिल्म को देशभर में रिलीज से पहले टैक्स-फ्री किया जा सकता था। बेशक, राज्य सरकारें अब टैक्स-फ्री करने में जीएसटी की रूकावट का रोना रोए, मगर राज्य सरकारें अपने हिस्से का पचास फीसदी टैक्स तो माफ कर सकते हैं। इस साल जब राष्ट्रपिता की 150 वीं जयंती को बड़ी धूमधाम से मना रहे हैं, ऐसे में गांधीजी पर बनी इस फिल्म के लिए यही कहा जा सकता है कि डायरेक्टर नईम के पास बेहद कम बजट और कमजोर स्क्रिप्ट ही थी। ऐसे में देश को बरसों की गुलामी के बाद मिली आजादी के बाद हैदराबाद के विलय से पहले देश के कई हिस्सों में फैली हिंसा और सांप्रदायिक दंगों की पृष्ठभूमि पर बनी यह फिल्म राष्ट्रपिता की हत्या से पहले के हालात की कहानी है, लेकिन बेहद कमजोर स्क्रिप्ट और लचर निर्देशन के चलते इस फिल्म के साथ अगर दर्शक कहीं बंध नहीं पाते तो इसकी वजह कहानी का कमजोर फिल्मांकन और बेहद सुस्त रफ्तार से आगे खिसकती कहानी है। हां, फिल्म का क्लाइमेक्स जरूर दमदार है। यूपी की राजधानी लखनऊ की लोकेशन में शूट इस फिल्म का करीब आधे से ज्यादा हिस्सा तो पैसेंजर ट्रेन के एक थर्ड क्लास डिब्बे में बैठे यात्रियों की नोक-झोंक और बेवजह की बहस में गुजर जाता है। ऐसा लगता है प्रड्यूसर के पास यकीनन बजट का बेहद अभाव रहा, तभी तो फिल्म के कई सीन्स बेहद कमजोर और बनावटी लगते है। मजे की बात यह है कि फिल्म के किसी भी सीन में न तो गांधीजी दिखाई देते है और न ही उनका हत्यारा गोडसे नजर आता है।स्टोरी प्लॉट: आजादी के बाद गांधीजी की हत्या से पहले के हालात पर बनी इस फिल्म की कहानी एक छोटे से गांव की है। जहां कैलाश (जतिन गोस्वामी) अपनी मां सावित्री (प्रतिमा काजमी) के साथ रहता है। पढ़ाई पूरी कर चुके कैलाश को पसंद नहीं कि वह अब गांव में रहे, लेकिन उसकी मां नहीं चाहती बेटा गांव से दूर जाए। मां–बेटे की बीच रिश्ते उस वक्त और बिगड़ जाते हैं जब कैलाश मां की पसंद की लड़की से शादी करने से इंकार करके शहर चला जाता है। शहर में कैलाश अपनी पसंद की पढ़ी-लिखी खूबसूरत लड़की सुधा (समीक्षा भटनागर) से शादी करके जिंदगी गुजार रहा है। कैलाश और सुधा की पांच साल की बेटी है। आजादी के बाद शहर में हो रहे दंगों की वजह से कैलाश की नौकरी छूट जाती है। अब कैलाश के घर में खाने के भी लाले हैं। सुधा उसे हालात ठीक होने तक अपनी मां के पास जाने की सलाह देती है, कुछ तकरार के बाद कैलाश गांव जाने के लिए राजी हो जाता है, ट्रेन में कैलाश की बहस उसी डिब्बे में यात्रा कर रहे दिवाकर (शरब दत्ता) से होती है जो गांधीजी की विचारधारा का कट्टर समर्थक है। वहीं, दिवाकर का मानना है देश का विकास गांधीजी की विचारधारा को अपनाने से हो सकता है, दूसरी ओर कैलाश को लगता है देश में हो रहे सांप्रदायिक दगों और आजादी के बाद बिगडे़ हालात की वजह गांधीजी की विचारधारा ही है। गांव पहुंचने के बाद स्टेशन पर ही कैलाश को पता लगता है दिल्ली में किसी गोडसे नाम के युवक ने गांधीजी की हत्या कर दी है।कैलाश के किरदार में जतिन गोस्वामी ने अपने किरदार को पूरी ईमानदारी से निभाया है, वहीं 'पोस्टर बॉय' में बॉबी देओल की बीवी बनी समीक्षा भटनागर, कैलाश की सीधी-सादी बीवी सुधा के रोल में जमीं हैं, मां के रोल में प्रतिमा काजमी ने अच्छी ऐक्टिंग की है। शरब दत्ता की ऐक्टिंग इस फिल्म की यूएसपी है। डायरेक्टर नईम सिद्दकी की फिल्म पर कमजोर पकड़ है, इंटरवल से पहले की फिल्म बेवजह की बहस में ही गुजर जाती है तो वहीं कहानी की रफ्तार बेहद सुस्त है। फिल्म में दो गाने जो ठीक सिचुएशन पर फिट किए गए हैं। फिल्म में ऐसा कुछ खास नहीं है जो हम आपसे इस फिल्म को देखने की सिफारिश कर सकें।
__________________________
कानून का उसूल है कि भले ही कितने गुनहगार बच जाएं, लेकिन एक भी निर्दोष को सजा नहीं होनी चाहिए। जैसा कि नाम से ही पता लग रहा है कि इंडिया की पहली सस्पेक्ट थ्रिलर कही जा रही फिल्म निर्दोष भी एक निर्दोष को बचाने की कहानी है। फिल्म की कहानी की अगर बात करें, तो राणा (मुकुल देव) के कत्ल के इल्जाम में इंस्पेक्टर लोखंडे (अरबाज खान) शिनाया ग्रोवर (मंजरी फड़नीस) को पकड़ता है। मौके से शिनाया के फिंगरप्रिंट भी मिलते हैं। इसी बीच शिनाया का पति गौतम (अश्मित पटेल) राणा के कत्ल की बात कबूलता है, तो इंस्पेक्टर को लगता है कि असली मुजरिम कोई और है, क्योंकि कत्ल के वक़्त गौतम ऑफिस मीटिंग में था। इसलिए लोखंडे कई संदिग्धों को गिरफ्तार करने के बाद भी अपनी जांच जारी रखता है। इनमें गौतम और शिनाया के यहां बतौर पेइंग गेस्ट रहने वाली अदा (महक चहल) और उसका बॉयफ्रेंड ऋषि भी शामिल हैं। इसके अलावा लोखंडे राणा की पत्नी और साले से भी पूछताछ करता है। बहरहाल, इंस्पेक्टर लोखंडे अपने मिशन में कामयाब हो पाता है या नहीं इसका पता आपको थिएटर में जाकर ही लगेगा। अरबाज खान अब तक साइड रोल्स में नजर आते थे। उसके बाद उन्होंने डायरेक्शन में भी हाथ आजमाया। लेकिन आजकल वह फिल्मों में लीड रोल में नजर आ रहे हैं। लगातार कोशिशों से अरबाज की एक्टिंग में थोड़ा सुधार जरूर आ रहा है। लेकिन फिर भी उन्हें विचार करना होगा कि आखिर वह लीड रोल करने के लिए बने भी हैं या नहीं। डायरेक्टर डुओ प्रदीप रंगवानी और सुब्रतो पॉल ने एक थ्रिलर फिल्म बनाने की अच्छी कोशिश की है और इसमें काफी हद तक कामयाब भी हुए हैं। खासकर असली मुजरिम की तलाश का सस्पेंस बनाए रखते हैं, लेकिन आखिर में वह फिल्म को संभाल नहीं पाते। हालांकि फिल्म के राइटर अमित खान की कसी हुई स्क्रिप्ट की वजह से फिल्म दर्शकों को बांधे रखती है। मंजरी ने फिल्म में ठीकठाक एक्टिंग की है, तो महक, अश्मित और मुकुल ने भी अपने रोल्स में डिमांड के मुताबिक ऐक्टिंग की है। फिल्म का संगीत औसत है। अगर आपको थ्रिलर फिल्मों का शौक है, तो आपको यह फिल्म थिएटर में निराश नहीं करेगी।
__________________________
किसी भी इंसान का बचपन कभी उसका पीछा नहीं छोड़ता फिर चाहे वह अपनी जिंदगी में कोई भी मुकाम हासिल कर ले। फिल्म 'माय बर्थडे सॉन्ग' में एक ऐड एजेंसी चलाने वाले राजीव कौल (संजय सूरी) के साथ भी कुछ ऐसा ही होता है। अपने बचपन में मां-बाप के बीच झगड़े की वजह से परेशान रहने वाले राजीव का अतीत जवानी में उसके सामने कुछ ऐसे खौफनाक अंदाज में वापसी करता है कि वह सिहर उठता है। अपने 40वें बर्थडे की पार्टी दोस्तों के सेलिब्रेट करते वक्त राजीव की मुलाकात एक अजनबी लड़की सैंडी (नोरा फतेही) से होती है जो कि एक बार पहले भी उसकी जिंदगी में आ चुकी थी। पार्टी के बाद राजीव से स्क्रिप्ट डिस्कस करने के बहाने सैंडी वहीं रुक जाती है। दोनों एक बार फिर से करीब आने लगते हैं लेकिन अचानक सैंडी राजीव को रोकती है और एक हादसा हो जाता है, जिसमें सैंडी की जान चली जाती है। घबराया राजीव ढेर सारी शराब पीकर और गोली लेकर सो जाता है। अगले दिन जब उसकी आंख खुलती है तो उसे पता चलता है कि उसने कल रात एक बुरा सपना देखा था। हकीकत में उसका जन्मदिन आज है। उस पूरे दिन भी राजीव के साथ अजीब-अजीब चीजें होती हैं। उसे अपने दोस्त से सैंडी के बारे में पता लग जाता है। वह उससे मिलने होटल जाता है,तो दोबारा से एक ऐक्सिडेंट में सैंडी का उसके हाथों खून हो जाता है। राजीव फिर से चीजों से भागता है। आखिरकार उसे एक ऐसी सच्चाई का पता लगता है कि वह सिर पकड़ लेता है। इस सचाई को जानने के लिए आपको सिनेमाघर का रुख करना होगा। के. के. मेनन और मंदिरा बेदी का एक्सक्लूसिव इंटरव्यूरिव्यू: संजय सूरी को बॉलिवुड फिल्मों में साइड रोल के लिए जाना जाता है लेकिन इस बार उन्होंने बतौर प्रड्यूसर थ्रिलर फिल्म बनाकर उसमें लीड रोल ट्राई किया है। संजय अपने रोल में जमे हैं। एक कन्फ्यूज इंसान जिसकी जिंदगी में सब कुछ अजीब हो रहा है के रोल में उन्होंने अच्छा काम किया है। फिल्म पूरी तरह संजय के कंधों पर टिकी है। बाकी कलाकारों ने भी खूब उन्हें सपॉर्ट किया है। डायरेक्टर समीर सोनी ने थ्रिलिंग कहानी लिखी है और उसे उसी अंदाज में दर्शकों के सामने पेश किया है। करीब डेढ़ घंटे की फिल्म पूरे टाइम आपको बांधे रखती है और आप स्क्रीन से नजर नहीं हटा पाते। हालांकि कईं बार आप खुद भी कन्फ्यूज हो जाते हैं। दर्शक पहली बार मेरी ऐक्टिंग देखेंगे: नोरा फतेहीराजीव और सैंडी के बीच ज्यादातर डायलॉग इंग्लिश में होने और सब टाइटल्स नहीं होने की वजह से हिंदीभाषी दर्शकों को समस्या आ सकती है। इस तरह की फिल्में एक लिमिटेड क्लास में ही पसंद की जाती हैं। यही वजह है कि यह फिल्म लिमिटेड स्क्रीन पर रिलीज हुई है। फिल्म में म्यूजिक का कोई खास स्कोप नहीं है। एक गाना बैकग्राउंड म्यूजिक में है लेकिन फिर भी आपको थ्रिलर फिल्में पसंद हैं, तो इस फिल्म को देख सकते हैं।
__________________________
फिल्म के एक शुरुआती सीन में मिस्टर वाडिया आयुष (करण कुंद्रा) को समझाते हैं कि तुम्हें जो मिल गया उसमें खुश मत हो। कुछ ऐसा ही हाल 1920 फ्रैंचाइज़ी की चौथी फिल्म 1921 के निर्माता और निर्देशक विक्रम भट्ट का भी है। विक्रम की 1920 को पसंद किया गया था, लेकिन वह उससे खुश नहीं हुए और इस सीरीज की चौथी फिल्म तक आ गए। फिर भले ही इसके लिए उन्हें बेसिर-पैर की कहानी पर फिल्म बनानी पड़ी।फिल्म आयुष की कहानी है, जो कि एक पियानो आर्टिस्ट है। जैसा कि नाम से ही पता लग रहा है कि फिल्म 1921 की कहानी है। मिस्टर वाडिया आयुष को अपने ब्रिटेन स्थित घर का केयरटेकर बना कर भेजते हैं। वहां आकर आयुष के साथ उस मकान में कुछ अजीब घटनाएं होती हैं। उनसे छुटकारा पाने के लिए आयुष, रोज़ (जरीन खान) से मिलता है, जो कि एक अनाथ लड़की है और आयुष की फैन भी। रोज़ रूहों को देख सकती है। आयुष को चाहने की वजह से रोज़ उसकी मदद करने का फैसला करती है। उसके बाद कुछ ऐसा होता है कि चीज़ें आयुष और रोज़ दोनों की ज़िन्दगी पर हावी हो जाती हैं। क्या रोज़ अपने आशिक आयुष को इस मुसीबत से बाहर निकाल पाती है, यह जानने के लिए आपको फिल्म देखनी होगी।करण कुंद्रा ने फिल्म में रूटीन ऐक्टिंग की है, तो ज़रीन ने भी । कई बार इनकी ओवर ऐक्टिंग के चलते दर्शक डरने की बजाय हंसने लगते हैं। वहीं हॉट सीन्स की चाहत में सिनेमा पहुंचे दर्शक भी निराश नज़र आते हैं, क्योंकि फिल्म में ऐसे सीन कम ही हैं। अपनी पिछली फिल्म अक्सर 2 के डायरेक्टर पर बिना वजह हॉट सीन शूट कराने का इल्ज़ाम लगाने वाली ज़रीन ने शायद इस बार पूरी सावधानी रखी है।हालांकि फिल्म को लंदन तो विक्रम पिछली बार 1920 लंदन में ही ले आए थे, लेकिन अबकी बार पूरी तरह कहानी अंग्रेजी हो गई है और भूत से निपटने के लिए भी विक्रम ने हनुमान चालीसा की बजाय जीसस का सहारा लिया है। कहानी को मॉडर्न बनाने की चाहत में विक्रम ने कहानी को इतना उलझा दिया कि कई बार दर्शक भी उलझ कर रह जाते हैं। इंटरवल तक तो फिर भी कहानी ठीक चलती है, लेकिन उसके बाद ढेर सारे रहस्य सामने आते हैं और दर्शक उनकी कड़ियां जोड़ते रहते हैं। इससे फिल्म भी लंबी हो गई है। बावज़ूद इसके मॉर्निंग शोज़ में खासी भीड़ इस बात का संकेत देती है कि दर्शकों में हॉरर फिल्मों का क्रेज़ अभी भी बाकी है। इसलिए अगर आप भी हॉरर फिल्मों के शौकीन हैं, तो यह फिल्म देख सकते हैं।
__________________________
इस साल सनी लियोनी की यह फिल्म भी साल के आखिर में रिलीज हुई है, दूसरी ओर सनी के ऑपोजिट नजर आए अरबाज खान की इस साल कई फिल्में आईं लेकिन अरबाज की इन फिल्मों ने बॉक्स आफिस पर कमाई करना तो दूर, प्रडक्शन कॉस्ट तक नहीं निकाली। ऐसे में इस जोड़ी को लेकर बनी इस हॉट, बोल्ड और रोमांटिक फिल्म का बॉक्स आफिस पर चलना इन दोनों के करियर के लिए बेहद अहम है। अगर सनी की बात करें तो लंबे अर्से से सनी हर बार स्क्रीन पर ऐक्टिंग पर ज्यादा फोकस करने के बजाए अपनी बोल्ड ब्यूटी को कैमरे के अलग-अलग ऐंगल से सेक्सी अंदाज में पेश करती रही हैं। यही वजह है कि सनी की फिल्मों की एक खास क्लास बन चुकी है जो उनके इसी अंदाज को देखने के लिए थिअटर का रूख करती है। इस फिल्म में सनी ने बेशक इंटरवल के बाद कुछ अलग करने की पहल की हो लेकिन जब भी स्क्रीन पर क्लोजअप शॉट में सनी के फेस को डायरेक्टर ने दिखाया, तब यही लगा कि सनी को अभी ऐक्टिंग सीखनी होगी। स्टोरी प्लॉट: रौनक (सनी लियोनी) एक आर्ट गैलरी की मालकिन है। एक दिन रौनक की नजर अपनी एक तस्वीर पर पड़ती है जो आर्टिस्ट वीर (अरबाज खान) ने उसे देखे बिना ही बनाई। वीर से जब इस तस्वीर के बारे में पूछती है तब वीर बताता है कि उसने उस लड़की की तस्वीर बनाई जो लंबे अर्से से उसके सपनों में आती है। यहीं से वीर और रौनक की लव स्टोरी शुरू होती है। वीर और रौनक भी दूसरे प्रेमियों की तरह हमेशा एक दूसरे के साथ हमेशा रहने की कसम खाते हैं। दोनों की लाइफ में सब कुछ सही चल रहा है, तभी एक दिन अचानक वीर गायब हो जाता है। रौनक अपनी आेर से वीर को हर जगह तलाश करती है, इसी बीच रौनक को पता चलता है कि वीर की मौत हो चुकी है। वीर की मौत के बाद रौनक काफी हद तक टूट जाती है। उसकी इसी कमजोरी का जब कुछ नजदीकी लोग फायदा उठाने की कोशिश करने लगते हैं, तब वीर की आत्मा आकर रौनक को बचाने के साथ-साथ अपने हत्यारों से बदला भी लेती है।सनी ने इस फिल्म में भी हमेशा की तरह कैमरे के सामने अपनी ब्यूटी को पेश किया है। हालांकि, इंटरवल के बाद कुछ सीन्स में सनी ने अपने किरदार को बेहतर ढंग से करने की अच्छी कोशिश की है। वहीं, अरबाज खान को फिल्म में कुछ खास करने का मौका नहीं मिला है। आर्टिस्ट के किरदार में अरबाज जंचते हैं लेकिन उनकी डायलॉग डिलिवरी बेहद कमजोर रही। आर्य बब्बर और भावी सिंह फिल्म में कुछ अलग ही अंदाज में नजर आए तो सुधा चंद्रन ने अपने किरदार को अच्छे ढंग से निभाया। डायरेक्टर राजीव वालिया इस फिल्म में क्या कहना चाह रहे थे,समझ से परे है। सीधी सादी लव स्टोरी में पहले मर्डर का ऐंगल और बाद में आत्मा की एंट्री पल्ले नहीं पड़ती। वहीं, फिल्म की लीड जोड़ी में सनी और अरबाज का सिलेक्शन ठीक नहीं रहा। फिल्म में गाने तो हैं लेकिन यह फिल्म की पहले से सुस्त चल रही रफ्तार को और धीमा करने का काम करने के सिवाय कुछ और नहीं करते।क्यों देखें : इस फिल्म को देखने की एक ही वजह हो सकती है कि अगर आप सनी की सेक्सी, हॉट अदाओं के पक्के फैन हैं, तभी इस फिल्म को देखने जाएं वर्ना फिल्म में ऐसा कुछ नहीं जिसके लिए आप थिअटर जाएं।कलाकार : सनी लियोनी, अरबाज खान, गौहर खान, सुधा चंद्रन, आर्य बब्बर, भानी सिंहनिर्माता : अमन मेहता, बिजल मेहता निर्देशन : राजीव वालियासंगीत : राजू आशु
__________________________
फिरंगी स्टोरी: फिल्म की कहानी स्वतंत्रता से पहले साल 1921 के भारत की है। यह कम बजट की पीरियड फिल्म है जिसकी लव स्टोरी बेहद कमजोर और थकी हुई है और इसमें देशप्रेम का भी थोड़ा बहुत टच है।फिरंगी रिव्यू: एक बात साफ है। अपनी दूसरी फिल्म के जरिए कपिल शर्मा पूरी तरह से इस बात को साबित करने में लगे हैं कि वह अपने कॉमिडी टैलंट के बल पर फिल्मों में स्थापित होना नहीं चाहते हैं। हालांकि एक सफल कमीडियन के लिए यह एक साहसिक कदम कहा जाएगा कि वह दूसरी शैली में भी हाथ आजमाएं, लेकिन सवाल यह है कि क्या कपिल शर्मा के फैन्स इसके लिए तैयार हैं और क्या वह इस चीज को प्रभावकारी तरीके से कर सकते हैं? शायद नहीं, क्योंकि पूरी फिल्म में उनके चेहरे पर एक जैसा एक्सप्रेशन ही रहता है। कपिल शर्मा को भोला-भाला बनकर रोबॉट की तरह अपने से काफी कम उम्र की इशिता दत्ता के साथ रोमांस करते देखना (जो अपने अंदर की अमृता राव को बाहर लाने की कोशिश कर रही हैं, उन्हें करीब 3 घंटे तक बैठकर देखना) संभव नहीं है। दुर्भाग्यवश, फिल्म की इतनी लंबी अवधि ही इसकी एक मात्र कमी नहीं है। इस फिल्म का पूरा प्लॉट फिल्म लगान से उधार लिया हुआ लगता है। भुवन (आमिर खान) की तरह मंगा (कपिल शर्मा) को भी गांववालों के एक समूह का नेतृत्व करते हुए अंग्रेज अधिकारी मार्क डेनियल (एडवर्ड सोनेनब्लिक जो लगान के कैप्टन रसल की नकल है) को चैलेंज करता है। इसमें उसकी मदद करती है रहम दिल श्यामली (मोनिका गिल, लगान के कैप्टन रसल की बहन एलिजाबेथ की तरह) इशिता दत्ता फिल्म में सर्गी का किरदार निभाती हैं जो लगान की गौरी यानी ग्रेसी सिंह के किरदार से प्रभावित है। अंग्रेज अधिकारी मार्क आर्थिक लाभ के लिए जबरन सर्गी के गांव को खाली करवाना चाहता है। इस फिल्म के लगाने से प्रेरित होने की बात को अगर नजरअंदाज भी कर दें तब भी यह बेहद जरूरी हो जाता है कि एक पीरियड फिल्म एक ऐसे स्केल पर बनाया जाए जिसमें थोड़ी बहुत ही सही प्रामाणिकता हो। फिरंगी में ऐसा कुछ नहीं है। पूरी फिल्म में दिखाए गए सभी गांव एक जैसे ही दिखते हैं और पूरी फिल्म में आपको वही 15 लोग हर जगह घूमते-फिरते नजर आते हैं। फिल्म में किरदारों द्वारा पहने गए कपड़े और उनके बोलने का तरीका सही नहीं है। ब्रिटिश किरदार निभा रहे लोग अमेरिकन एक्सेंट में बात कर रहे हैं जबकि लंदन से वापस आई भारत की राजकुमारी (मोनिका गिल) के कपड़े और बात करने का तरीका अंग्रेजों की तुलना में कुछ ज्यादा ही अंग्रेज है। वह अपने भारतीय सहयोगियों के साथ अंग्रेजी में बात करती है जबकि ब्रिटिश सहयोगियों के साथ हिंदी में। दुष्ट भारतीय राजा (कुमुद मिश्रा) न तो फनी है और न ही डरावना।फिल्म के एकमात्र किरदार जो थोड़े बहुत तर्कसंगत लगते हैं और जिन्होंने अपने किरदार पर थोड़ी मेहनत की है, वह हैं एडवर्ड सोनेन्ब्लिक और अंजन श्रीवास्तव जो गांधी भक्त की भूमिका में हैं। वे फिल्म में कुछ जान डालने की कोशिश जरूर करते हैं। फिल्म फिरंगी कछुए की चाल से चलते हुए दर्शकों को क्लाइमैक्स तक लेकर जाती है। यह एक पारिवारिक फिल्म है जो न तो भड़कीली है और न ही डरावनी। यह पूरी तरह से बोरिंग है और इसमें इंटरटेनमेंट के नाम पर कुछ नहीं है। 
__________________________
करीब 13 साल पहले जब नेहा धूपिया स्टारर 'जूली' रिलीज हुई तो उस वक्त बॉक्स आफिस पर इस फिल्म के हिट होने की सिर्फ एक ही वजह थी कि नेहा ने करियर के शुरुआती दौर में ही जमकर एक्सपोज किया था। उनकी बोल्ड ब्यूटी ने फिल्म को बॉक्स ऑफिस पर औसत हिट बना दिया। अब लंबे अर्से बाद इसी टाइटल को तीसरी बार एकबार फिर कैश किया गया तो इस बार भी फिल्म की यूएसपी सिर्फ फिल्म की लीड ऐक्ट्रेस के एक से बढ़कर एक बोल्ड सीन्स हैं। फिल्म के बोल्ड सब्जेक्ट के अलावा और कुछ नहीं है। साउथ में अपनी पहचान बना चुकीं राय लक्ष्मी ने बॉलिवुड में अपनी एंट्री को धमाकेदार बनाने के मकसद से इस फिल्म में जमकर एक्सपोज किया। फिल्म की रिलीज से कुछ दिन पहले इस फिल्म के कुछ बोल्ड सीन्स इंटरनेट पर लीक होने से फिल्म की लीड ऐक्ट्रेस अपसेट भी हुईं लेकिन जानकार इसे फिल्म को बॉक्स आफिस पर हिट बनाने का शार्टकट बता रहे हैं। स्टोरी प्लॉट: जूली एक ऐसी लड़की है जो बॉलिवुड में अपना करियर बनाना चाहती है। वह गजब की खूबसूरत है, इसी कारण उसे लगता है कि ग्लैमर वर्ल्ड में वह जल्द ही अपनी अलग जगह बना लेगी लेकिन यहां आने पर जूली को सबसे पहले कास्टिंग काउच के बारे में पता चलता है। उसे इंडस्ट्री में काम हासिल करने के लिए समझौता करना पड़ता है। वह गुजरते वक्त के साथ-साथ नाम और शोहरत कमाने में कामयाब होती है। अब शहर हीं नहीं, देश में जूली के लाखों फैन हैं। कहानी में टर्न उस वक्त आता है जब जूली को मुंबई शहर छोड़कर कहीं और जाने की धमकियां मिलने लगती हैं। इसी बीच जूलरी स्टोर में पहुंची जूली पर जानलेवा हमला होता है लेकिन हमले को पुलिस पहले डकैती बताती है लेकिन एसीपी देवदत्त को इस हमले का मकसद जूली की जान लेना ही लगता है।फिल्म के मेकर्स का दावा है कि यह फिल्म 90 के दशक में मुंबई में अपना करियर शुरू करने आई एक ऐक्ट्रेस की सच्ची कहानी पर बेस्ड है। वह इंडस्ट्री के नंबर वन स्टार्स के साथ करियर की शुरुआत करना चाहती थी लेकिन ऐसा नहीं हो पाया। कुछ बी और सी क्लास की फिल्में करने के बाद इस ऐक्ट्रेस ने साउथ का रूख किया और वहां अपनी अलग पहचान बनाई। फिल्म के निर्माताओं ने फिल्म को कानूनी परेशानी से बचाने के लिए कहीं इस ऐक्ट्रेस के नाम का खुलासा नहीं किया है। साउथ में अपनी पहचान बना चुकीं राय लक्ष्मी ने इस फिल्म में ऐक्टिंग से कहीं ज्यादा ध्यान एक्सपोज करने पर लगाया है। रवि किशन और पंकज त्रिपाठी अपने किरदारों में ठीक-ठाक लगे हैं। डायरेक्टर दीपक ने फिल्म की कहानी पर ज्यादा फोकस करने के बजाय अपना ध्यान फिल्म को ज्यादा से ज्यादा बोल्ड बनाने पर लगाया है। दीपक ने लक्ष्मी की ब्यूटी को हर ऐंगल से फिल्म का हिस्सा बनाने की कोशिश करने के सिवा और कुछ नहीं किया है। काश, वह अपना कुछ ध्यान फिल्म की स्क्रिप्ट पर भी लगाते। फिल्म में कई गाने हैं जो फिल्म में ही आपको अच्छे लग सकते हैं लेकिन थिअटर से बाहर आने के बाद आप सब भूल जाएंगे। कैमरामैन ने लोकेशन पर ध्यान देने के बजाय लक्ष्मी के अतरंग सीन्स को और ज्यादा बोल्ड बनाकर दिखाने पर फोकस किया है। कुल मिलाकर अगर आप सिर्फ सेक्सी सीन्स और बोल्ड फिल्मों के शौकीन हैं तभी आपको यह फिल्म देखने जाना चाहिए वरना इस फिल्म में ऐसा कुछ नहीं है जिसे देखने के लिए वक्त और पैसा लगाया जाए।
__________________________
जिस चीज की हमें सबसे ज्यादा जरूरत होती है जिंदगी अक्सर उसे हमसे दूर कर देती है। फिल्म 'अक्सर 2' कहानी भी कुछ ऐसा ही दिखाती है। कहानी में चुनिंदा किरदार हैं जो कि एक-एक करके एक-दूसरे से दूर होते चले जाते हैं। यूं तो बॉलिवुड में थ्रिलर फिल्में कम ही बनती हैं। ऐसे में थ्रिलर फिल्मों के फैन्स के लिए अनंत नारायण देसाई ने एक ठीकठाक फिल्म पेश की है। कहानी: फिल्म की कहानी मिस खंबाटा (लिलेट दुबे) के इर्द-गिर्द घूमती है जो कि एक बेहद अमीर महिला है। उसकी आया की एक ऐक्सिडेंट में मौत हो जाती है। मिस खंबाटा अपने मैनेजर पैट्रिक शर्मा (गौतम रोडे) को नई आया तलाशने की जिम्मेदारी देती हैं। मिसेज खंबाटा की इच्छा के मुताबिक पैट्रिक को किसी उम्रदराज महिला को बतौर आया रखना था लेकिन वह जवान और खूबसूरत शीना (जरीन खान) को देखकर फिसल जाता है और मिस खंबाटा को उसे नौकरी पर रखने के लिए मना लेता है। मिसेज खंबाटा के घर पर शीना के अलावा उनका ड्राइवर बच्चन (मोहित मदान) भी रहता है। इसके अलावा उनका वकील (एस श्रीसंत) भी मिसेज खंबाटा के पास आता-जाता रहता है। शीना को नौकरी दिलवाले के बदले पैट्रिक शीना को अपने साथ रात गुजारने के लिए बुलाता है लेकिन वह तब हैरान रह जाता है, जब अगली बार शीना उसे उस रात दोनों के बीच हुई बातचीत की रिकॉर्डिंग सुनाकर ब्लैकमेल करती है। वहीं दूसरी ओर शीना का बॉयफ्रेंड रिक्की (अभिनव शुक्ला) यह पता लगने पर भड़क उठता है कि उसकी गर्लफ्रेंड ने पैट्रिक के साथ रात बिताई है। उसके बाद चीजें काफी उलझ जाती हैं। दरअसल, इस कहानी में हर कोई अपने-अपने तरीके से मिसेज खंबाटा की दौलत हड़पना चाहता है। आखिरकार इन सबमें से अपने मकसद में कौन कामयाब होता है, यह जानने के लिए आपको फिल्म देखनी होगी। रिव्यू: फिल्म में जरीन खान ने एकदम अपनी इमेज के मुताबिक रोल किया है। खासकर हॉट सीन्स देने में उन्होंने कोई कोताही नहीं बरती है। गौतम रोडे और अभिनव शुक्ला दोनों के साथ जरीन ने जमकर हॉट सीन दिए हैं। इस फिल्म को देखकर यह कहना गलत नहीं होगा कि जरीन ने खुद को रोमांटिक-थ्रिलर जॉनर की फिल्मों के लिए एक चॉइस बना लिया है। फिल्म में गौतम, अभिनव और मोहित ने औसत काम किया है। क्रिकेट के बाद बॉलिवुड में किस्मत आजमाने उतरे एस श्रीसंत के लिए यूं तो फिल्म में कुछ खास है ही नहीं फिर भी उन्हें जो सीन मिले उसमें श्रीसंत ने इतनी औसत एक्टिंग की है कि उन्हें आगे फिल्मों में काम करने के बारे में दोबारा सोचना चाहिए। लिलेट दुबे ने एक उम्रदराज अमीर महिला के किरदार अच्छे से निभाया है। डायरेक्टर अनंत नारायण देसाई ने दर्शकों को आखिरी तक सीट पर बांधने वाली थ्रिलर फिल्म बनाने की कोशिश की है और उसमें काफी हद तक कामयाब भी हुए हैं।क्यों देखें: अगर आप थ्रिलर फिल्मों के शौकीन हैं तो हॉट सीन्स के तड़के वाली इस फिल्म को इस वीकेंड देख सकते हैं।
__________________________
इस फिल्म के हीरो, प्रड्यूसर और डायरेक्टर जोगेश सचदेवा का दावा है कि फिल्म की शूटिंग, एडिटिंग, पोस्ट प्रडक्शन से लेकर म्यूजिक तक का सभी काम दिल्ली, एनसीआर में ही किया गया है। वहीं, फिल्म के सभी कलाकार दिल्ली बेस्ड हैं और स्टेज पर कई साल से अपनी पहचान बनाए हुए हैं। जोगेश ने अपनी इस फिल्म की टैगलाइन 'दिल्ली वालों की अपनी फिल्म' दी है। जोगेश का दिल्ली से रिश्ता कितना खास है, इस बात का अंदाजा आप इसी से लगा सकते हैं कि उन्होंने फिल्म को एक्सक्लूसिव दिल्ली एनसीआर में ही रिलीज किया है। मुंबई सहित दूसरे राज्यों में यह फिल्म अगले हफ्ते रिलीज होगी। जोगेश ने अपनी पहली फिल्म के लिए एक ऐसा सब्जेक्ट चुना है जिस पर अब तक दर्जनों फिल्में बन चुकी हैं। अपनी ख्वाहिशों को पूरा करने के लिए रातों-रात पैसा कमाने के लिए अंडरवर्ल्ड माफियाओं के चंगुल में फंसती युवा पीढ़ी को फोकस करती यह फिल्म एक ऐसे बॉक्सर पिता की कहानी है जो अपने इकलौते बेटे को ड्रग्स माफिया के चंगुल से बचाने के लिए कई साल बाद एक बार फिर रिंग में उतरता है।स्टोरी प्लॉट: करीब 40 साल का नारायण (जोगेश), अपनी खूबसूरत पत्नी संतोष (करिश्मा सिंह) और इकलौते बेटे कबीर (एकलव्य कश्यप) के साथ खुशहाल जिंदगी गुजार रहा है। नारायण एक कंपनी में सिक्यॉरिटी सुपरवाइजर है। कभी कॉलेज के बॉक्सर चैंपियन रहे नारायण ने अपनी फैमिली की खुशी के लिए बॉक्सिंग को अलविदा कह दिया था। उसकी लाइफ में उस वक्त उथल-पुथल मचती है जब उसे पता चलता है कि कबीर एक अंडरवर्ल्ड डॉन राणा (राहुल अमाथ) के लिए ड्रग्स डिलिवरी का काम करता है। एक ड्रग की कबीर डिलिवरी नहीं कर पाता है और फिर राणा को कबीर से इस ड्रग की डिलिवरी ना पहुंचाने के बदले 20 बीस लाख रुपए चाहिए होते हैं। नारायण पहले पुलिस के पास जाता है लेकिन यहां भी उसे राणा की बात मानने और 20 लाख रुपए देने की सलाह देकर वापस भेज दिया जाता है। अब कबीर को राणा और उसके खूनी गैंग से बचाने के लिए नारायण एक बार फिर रिंग में उतरने पर मजबूर होता है।  जोगेश ने फिल्म के लीड किरदार नारायण को ठीकठाक निभाया है। राणा के किरदार में राहुल अमाथ शुरू में विलन कम, हीरो ज्यादा लगते हैं। हालांकि, इंटरवल के बाद अमाथ ने अच्छी ऐक्टिंग की है। कबीर के किरदार में एकलव्य कश्यप के पास करने या दिखाने के लिए कुछ खास नहीं था। नारायण की वाइफ के रोल में करिश्मा ने अच्छा अभिनय किया है। जोगेश ने बेशक दिल्ली एनसीआर की लोकेशन को खूबसूरती के साथ पर्दे पर पेश किया है लेकिन इंटरवल के बाद कहानी दम तोड़ने लगती है। फिल्म का काफी हिस्सा जिम ट्रेनिंग और मारामारी के बीच निकल जाता है, ऐसे में डायरेक्टर बाप और बेटे के रिश्ते का ऐंगल अपनी फिल्म से पूरी तरह से मिस करते नजर आते हैं। बेशक, नारायण एक इमोशनल फैमिली ड्रामा है लेकिन मल्टिप्लेक्स कल्चर, मेगा बजट और नामी स्टार्स की फिल्मों की भीड़ में ऐसी फिल्में जेन एक्स की कसौटी पर खरी नहीं उतर पाती हैं। फिल्म में दो-तीन गाने हैं लेकिन यह पहले से सुस्त चल रही फिल्म को और ज्यादा सुस्त बनाने का काम करते हैं।क्यों देखें: अगर आपको 70-80 के दौर में बनने वाली ऐक्शन मसाला फिल्में पसंद हैं और दिल्ली के आसपास की खूबसूरत लोकेशन को देखना अच्छा लगता है तभी आप नारायण से मिलने की प्लानिंग करें।
__________________________
बॉलिवुड में इन दिनों जमकर एक्सपेरिमेंट हो रहे हैं। मेगा बजट मल्टिस्टारर फिल्मों के बीच लीक से हटकर कम बजट और नई स्टार कास्ट को लेकर ऐसी फिल्में भी बनने लगी हैं जो बेशक बॉक्स ऑफिस पर कोई खास कमाल न कर पाएं लेकिन मल्टिप्लेक्स कल्चर में ऐसी फिल्मों को भी अब स्क्रीन और शोज मिलने लगे हैं। इतना ही नहीं दर्शकों की एक खास क्लास बनकर उभरी है जिनकी कसौटी पर ऐसी फिल्में काफी हद तक खरी उतर रही हैं। इस शुक्रवार रिलीज हुई जिया और जिया ऐक्टर से डायरेक्टर बने हॉवर्ड रोसमेयर की डायरेक्टर के तौर पर डेब्यू फिल्म है और रोसमेयर ने इस फिल्म में कई तरह के एक्सपेरिमेंट्स किए हैं।हॉवर्ड की यह फिल्म 2 लड़कियों जिया ग्रेवाल और जिया वेकंटराम की कहानी है जो समाज की परवाह किए बिना मुंबई से स्वीडन तक का सफर अलग अंदाज और अपने स्टाइल में पूरा करती हैं। बेशक इन दोनों के स्वीडन जाने का मकसद एक दूसरे से बिलकुल अलग है। जिया ग्रेवाल अपनी जिंदगी के हर पल को इन्जॉय करने में यकीन रखती है वहीं जिया वेकंटराम खुद अपनी जिंदगी से इस कदर अपसेट हो चुकी है कि उसमें जीने की चाहत ही नहीं बची है। स्टोरी प्लॉट: यह फिल्म दो टोटली डिफरेंट मूड की लड़कियों जिया ग्रेवाल (कल्कि कोचलीन) और जिया वेकंटराम (रिचा चड्डा) की कहानी है। इन दोनों की शुरूआत एक रोड ट्रिप से होती है। इन दोनों में सिर्फ नाम की समानता है वर्ना इन दोनों की पूरी पर्सनालिटी एक दूसरे से बिलकुल अलग है। जिया ग्रेवाल अपनी दुनिया में मस्त रहती है और उसे बेगानों को अपना बनाना अच्छा लगता है तो वहीं जिया वेकंटराम जिंदगी से परेशान होकर हंसना तक भूल गई है। स्वीडन आकर जहां हर वक्त जिया ग्रेवाल मस्ती करते सिगरेट के कश लेती नजर आती है तो वहीं जिया वेकंटराम अक्सर अपसेट और खुद से दूर रहती है। जिया वेकंटराम ने मन ही मन स्वीडन आने से पहले ही अपनी जिंदगी को खत्म करने का फैसला कर रखा है। फिल्म का क्लाइमैक्स काफी चौंका देने वाला है। खासकर इंटरवल से पहले कहानी में वासु की एंट्री के बाद जहां जिया ग्रेवाल की लाइफ में काफी कुछ बदलाव आता है तो वहीं जिया वेकंटराम को भी लगने लगता है कि जिंदगी को खत्म करने से पहले किसी के लिए कुछ किया जा सकता है। इस फिल्म में कल्कि ने एक ऐसी बिंदास लड़की का किरदार निभाया है जो कुछ शरारती भी है तो किसी अनजान को भी अपना बनाने से उसे हिचकिचाहट नहीं। मुंबई से स्वीडन जाने का जिया का एक मकसद है जो मुंबई में रह रही उसकी मां (जरीना वहाब) और उसके भाई को भी नहीं मालूम। जिया स्वीडन में दिल खोलकर फ़्लर्ट करती है। इस किरदार में कल्कि ने बेहतरीन ऐक्टिंग करके इस किरदार को पर्दे पर जीवंत बना दिया है। खासकर, आखिरी 10 मिनट की फिल्म में कल्कि ने कमाल की ऐक्टिंग की है। वहीं पूरी फिल्म में अपसेट और जिंदगी से बेजार और बुझी बझी नजर आ रही रिचा चड्डा ने बेशक अपने किरदार के मुताबिक ऐक्टिंग की है लेकिन इंटरवल के बाद कई सीन्स में रिचा की ऐक्टिंग कल्कि के सामने फीकी नजर आती है। फिल्म में पहले इन दोनों जिया और जिया के गाइड और बाद में जिया ग्रेवाल के प्रेमी वासु के किरदार में अर्सल गोनी कम सीन्स के बावजूद अपनी पहचान छोड़ने में कामयाब रहे हैं। वहीं अगर फिल्म के गानो की बात करें तो 60 के दशक में रिलीज हुई देव आनंद की फिल्म जब प्यार किसी से होता है के टाइटिल सॉन्ग जिया ओ जिया कुछ बोल दो गाने को रिक्रिएट करके कई बार ऐसे ऐंगल से पेश किया गया है जो कहानी का हिस्सा बन जाता है। अगर डायरेक्टर हॉवर्ड रोसमेयर फिल्म शुरू करने की जल्दबाजी के बजाए स्क्रिप्ट पर कुछ और काम करते तो फिल्म के लिए अच्छा रहता।क्यों देखें : स्वीडन की बेहतरीन आउटडोर लोकेशन के अलावा कल्कि की शानदार ऐक्टिंग.. इस फिल्म को देखने की एक वजह हो सकती है वर्ना फिल्म में ऐसा कुछ नया नहीं जिसे देखने की हम आपको सलाह दे सकें।
__________________________
डायरेक्टर सात्विक मोहंती ने इस फिल्म की स्क्रिप्ट पर करीब दो साल काम करने के बाद अनुपम खेर को सबसे पहले साइन किया। फिल्म साइन करने के बाद अनुपम ने सात्विक से पूछा आपकी फिल्म के प्रड्यूसर कौन हैं तो उनका जवाब मिला प्रड्यूसर तो फिलहाल नहीं मिल पाया है, अनुपम को यह स्क्रिप्ट इस कदर पसंद आई थी कि उन्होंने उसी वक्त फिल्म को प्रड्यूस करने का फैसला किया। सात्विक मोहंती इस फिल्म से पहले माय फ्रेंड पिंटो, मेरठिया गैंगस्टर्स सहित कई फिल्मों के साथ बतौर सहायक डायरेक्टर जुड़े रहे हैं। सात्विक मोहंती खुद भुवनेश्वर से हैं लेकिन उन्होंने बतौर डायरेक्टर अपनी पहली फिल्म की शूटिंग फर्स्ट-टु-लॉस्ट रांची की अलग-अलग चालीस लोकेशन पर सिर्फ सत्ताइस दिनों में पूरी की। कहानी के मिजाज के मुताबिक ही मोहंती ने बॉक्स आफिस की परवाह किए बिना स्टार का सिलेक्शन किया।स्टोरी प्लॉट: रांची शहर की गुड़िया (सौंदर्या) अच्छा गाती है, हर किसी को लगता है गुड़िया टॉप सिंगर बन सकती है। वहीं गुड़िया पॉप म्यूजिक की दुनिया में अपनी पहचान बनाना चाहती है, गुडिया की फ्रेंड मंडली भी उसके इस सपने को पूरा करने में उसकी मदद कर रही है। गुड़िया के खास दोस्त मोनू उर्फ मनीष ( हिमांश कोहली) और पिंकू (ताहा शाह) भी हर मोड़ पर गुड़िया को फुल सपॉर्ट करते हैं, वैसे मोनू खुद भी इंजिनियर है। हर कोई मोनू को जुगाड़ू इंजिनियर कहता है, जो अपनी जुगाड़बाजी से सब कुछ कर सकता है। मोनू और गुड़िया एक दूसरे को प्यार करते हैं, इस सिंपल सी सपनों को साकार करने वाली कहानी में बैंक रॉबरी का प्लॉट भी शामिल है। पुलिस इंस्पेक्टर जिम्मी शेरगिल का छोटा सा किरदार भी कहानी का अहम हिस्सा है। गुड़िया के इन्हीं सपनों की दुनिया में ट्विस्ट उस वक्त आता है जब कहानी में भ्रष्ट नेता भैया (अनुपम खेर) की एंट्री होती है और सब कुछ बदलने लगता है।यकीनन, डायरेक्टर मोहंती की इस फिल्म का प्लॉट दमदार है, वहीं अगर फिल्म की कहानी की बात करें तो छोटे शहरों में रहने वालों के ऊंचे सपनों को लेकर अब तक दर्जनों फिल्में बन चुकी हैं, ऐसे में दर्शक अब कुछ नया और दूसरी फिल्मों से हटकर देखना चाहते है लेकिन यहां कहानी में इतना दम नहीं कि दो घंटे से भी कम की इस फिल्म के साथ दर्शक भावनात्मक तौर से कहीं जुड़ पाएं। फिल्म का स्क्रीनप्ले कमजोर है, समझ नहीं आता कि मोहंती ने इस छोटी सी कहानी पर दो साल तक काम किया लेकिन स्क्रीनप्ले पर ज्यादा ध्यान नहीं दिया, ऐसे में इस कम अवधि की फिल्म में भी दर्शक अगर स्क्रीन पर द एंड आने का इंतजार करें तो इसे यकीनन डायरेक्टर की नाकामी ही कहा जाएगा। वहीं अगर ऐक्टिंग की बात करें तो गुड़िया के किरदार में सौदंर्या शर्मा ने अपने किरदार को कैमरे के सामने जीवंत करके पेश किया है, सौंदर्या की शानदार ऐक्टिंग इस फिल्म को देखने की एक वजह हो सकती है तो ताहा शाह और अनुपम खेर भी अपने किरदार में खूब जमे। फिल्म का संगीत ठीक-ठाक है, इमानदार पुलिस ऑफिसर के रोल में जिम्मी शेरगिल खूब जमें है तो सतीश कौशिक भी पुलिस वाले बने हैं लेकिन इनका अंदाज कुछ और है। कहानी और माहौल पर फिल्म के ज्यादातर गाने फिट नजर आते हैं, हेलिकॉप्टर और फैशन क्वीन का फिल्मांकन अच्छा बन पड़ा है, इसके बावजूद फिल्म में कोई ऐसा गाना भी नहीं जो म्यूजिक लवर्स की जुबां पर आ पाए। क्यों देखें: रांची और इसके आस-पास की कुछ नक्सल प्रभावित इलाकों की बेहतरीन लोकेशन, सौदंर्या शर्मा की जानदार ऐक्टिंग और मुंबइया मसालों की भीड़ से दूर हटकर बनी यह फिल्म एक खास क्लास की कसौटी पर खरी उतर सकती है। 
__________________________
हसीना पारकर स्टोरी: इस फिल्म में कोर्ट रूम में हो रहे ड्रामे के आधार पर भारत के मोस्ट वॉन्टेड क्रिमिनल दाऊज इब्राहिम की बहन हसीना पारकर की जिंदगी और उसकी आपराधिक गतविधियों को पेश करने की कोशिश की गई है। हसीना पर आरोप है कि वह अपने भाई के क्राइम सिंडिकेट और बिजनस को मुंबई में चलाने का काम करती थी। हसीना पारकर रिव्यू: फिल्म शुरू से ही वर्तमान और बीते कल के बीच घूमती है, इसी के सहारे उन गैंगवॉर को दर्शाया जाता है जिनसे दाऊद एक बड़ा क्रिमिनल और आतंकी बना। इन्हीं घटनाओं की वजह से उसके परिवार वाले भी फंसे और इसी कड़ी में दाऊद की बहन हसीना पारकर के खिलाफ भी कई सारे केस होने के कारण 2007 में उसे भी कोर्ट में समन किया गया।हाल ही में दाऊद के भाई इकबाल कासकर को भी जबरन वसूली के मामले में उसके मुंबई घर से गिरफ्तार किया गया, जिसके बाद एक बार फिर से चर्चा शुरू हो गई है कि आखिर दाऊद अब तक पकड़ से बाहर क्यों है? बेशक ये लोग भी संत तो नहीं ही हैं लेकिन क्या वे सिर्फ दाऊद के परिवार के होने का ही खामियाजा भुगत रहे हैं? इस बायॉपिक में इसी बात को उजागर करने की कोशिश की गई है।हालांकि, अपूर्व लाखिया के खराब डायरेक्शन और मुंबई अडरवर्ल्ड पर एक ऐसी फिल्म बनाने की लगन (जिसमें मुख्य कॉन्टेन्ट पर सनसनी हावी है) के बावजूद फिल्म में आपको श्रद्धा कपूर को अजीब सी शक्ल ही देखने को मिलेगी। ऐसा लगता है जैसे पूरी फिल्म में श्रद्धा ने मुंह में दो कचौड़ियां भर रखीं हों। श्रद्धा इस मामले में लकी हैं कि उनके पास लिमिटेड ऐक्टिंग स्किल्स होने के बावजूद उन्हें बैक-टु-बैक बायॉपिक (इसके बाद वह साइना नेहवाल की बायॉपिक में दिखेंगी) में काम करने का मौका मिल रहा है। हालांकि, इस फिल्म में श्रद्धा ने खराब ऐक्टिंग नहीं की है।फिल्म में मुंबई की बिजी और झगड़े वाली जगहों को दिखाने की कोशिश में डोंगरी, नागपाड़ा, दुबई, मुलुंड और भांडुप हर जगह बैकग्राउंड स्कोर और सेटिंग एक जैसी है। कई सारी घिसी-पिटी चीजों को दोहराया गया है जिन्हें देखकर सिर्फ हंसी आएगी। जैसे-जैसे दाऊद दुबई में घूमता है, किसी भी लड़की के साथ कैंडललाइट डिनर पर जाता है और 1993 में जब मुंबई जल रहा था तो दाऊद बाथटब में आराम फरमाता है, वैसे-वैसे बुरी तरह डब हुई सिद्धांत कपूर की दाऊद के लिए डब हुई आवाज भी घूमती रहती है। हसीना पारकर के केस को देखने वाला जज एकदम बेवकूफ मालूम पड़ता है। आप पूरी फिल्म में इस कोशिश में लगे रहेंगे कि एक विवादित महिला ( नागपाड़ा की बड़ी बहन या दादी बनती है) की जिंदगी को समझने की कोशिश में लगे रहेंगे लेकिन अंत में आपको एक बेवकूफी भरा ड्रामा मिलेगा, जिसमें हसीना पारकर के गैरकानूनी तरीके से अपनी परिवार की रक्षा करने को जस्टिफाई करने और खुद को पीड़ित दिखाने की कोशिश की गई है। हालांकि फिल्म को बनाने का उद्देश्य तो सब्जेक्टिव ही है लेकिन फिल्म के कैरक्टर्स के बारे में जानकारी में गहराई की कमी ही फिल्म की सबसे बड़ी कमजोरी है।क्राइम ड्रामा पर आधारित यह फिल्म हसीना पारकर की जिंदगी को समझाने में नाकामयाब है, चाहे वह हसीना पारकर का व्यक्तिगत चित्रण हो या हसीना पारकर का वह चित्रण हो जिसमें वह दाऊद की ऐसी बहन है जो उसके कारनामों को मुंबई में बढ़ाती है और अपने भाई के नाम पर कई अन्य लोगों के मामले सुलझाने के पैसे ऐंठती है।इस रिव्यू को गुजराती में पढ़ें
__________________________
'पटेल की पंजाबी शादी:लड़ो मगर प्यार से' फिल्म की टैगलाइन से ही साफ हो रहा है, यह फिल्म एक पटेल और पंजाबी फैमिली के बीच प्यार और तकरार की कहानी है, जिसे डायरेक्टर संजय चैल ने हल्के-फुल्के कॉमिडी अंदाज में पर्दे पर उतारा है। फिल्म की कहानी कुछ यह है कि हंसमुख पटेल (परेश रावल) अपनी मां, बड़ी बेटी और छोटी बेटी पूजा पटेल (पायल घोष) के साथ मुंबई की एक गुजराती सोसायटी में रहता है। अपनी पत्नी के बाद बेटियों को अकेले पाल रहे हंसमुख ने उन पर तमाम प्रतिबंध लगा रखे हैं और वह सोसायटी वालों को भी अपनी गुजराती संस्कृति की रक्षा के लिए उकसाता रहता है। उसे सोसायटी में गुजरातियों के अलावा किसी का आना कतई पसंद नहीं। एक दिन हंसमुख को बड़ा झटका लगता है, जब उसके घर के सामने वाले बंगले को सेकंडहैंड कारों का डीलर गुग्गी टंडन (ऋषि कपूर) खरीद लेता है और अपने पिता प्रेम टंडन (प्रेम चोपड़ा), बेटे मोंटी टंडन (वीर दास) और पत्नी के साथ वहां आ धमकता है। हंसमुख को गुग्गी की फैमिली का बिंदास अंदास कतई पसंद नहीं आता। वह अपनी बेटी को उनसे बचकर रहने को कहता है। लेकिन मोंटी को पहली नजर में ही पूजा से प्यार हो जाता है। वहीं पूजा भी उसकी ओर आकर्षित होने लगती है। इसी बीच पूजा की बड़ी बहन की सगाई में टंडन फैमिली से कुछ ऐसा हो जाता है कि वह सगाई टूट जाती है। ऐसे में, गुग्गी और मोंटी मिलकर अपनी गलती को सुधारने की कोशिश में जुट जाते हैं। क्या वे अपनी कोशिश में कामयाब हो पाते हैं? यह आपको थिअटर में जाकर पता लगाना होगा। डायरेक्टर संजय चैल ने पंजाबी गुग्गी के रोल में ऋषि कपूर और गुजराती पटेल के रोल में परेश रावल की परफेक्ट कास्टिंग की है लेकिन अफसोस की स्क्रिप्ट के मामले में वह पिछड़ गए। इतनी अच्छी कास्ट के साथ वह अगर कहानी और स्क्रीनप्ले पर थोड़ा और फोकस करते, तो और बेहतर फिल्म बना सकते थे। हंसमुख के रोल में परेश रावल और गुग्गी के रोल में ऋषि कपूर ने बेहतरीन ऐक्टिंग की है। पंजाबी और गुजराती फैमिली की प्यार और तकरार को फिल्मी पर्दे पर देखना दिलचस्प लगता है। वहीं मोंटी के रोल में वीर दास भी ठीकठाक लगे हैं, तो पूजा के रोल में पायल भी अच्छी लगी हैं। प्रेम चोपड़ा को लंबे अर्से बाद फिल्मी पर्दे पर देखना दिलचस्प लगता है। 
__________________________
फिल्म 'जब हैरी मेट सेजल' के एक सीन में सेजल (अनुष्का शर्मा) हैरी (शाहरुख खान) से कहती है कि ढूंढने से तो भगवान भी मिल जाते हैं, लेकिन अफसोस कि इस फिल्म को बनाने से पहले किंग ऑफ रोमांस माने जाने वाले शाहरुख खान और रोमांटिक फिल्मों के बेहतरीन डायरेक्टर माने जाने वाले इम्तियाज अली एक अदद कसी हुई स्क्रिप्ट नहीं तलाश पाए। सगाई की अंगूठी तलाशने की एक कमजोर स्क्रिप्ट पर फिल्म करके पहले से ही अपने फिल्मी करियर के बुरे दौर से गुजर रहे शाहरुख ने फैन्स को निराश किया है। अगर आपने अब से करीब दो दशक पहले रिलीज हुई शाहरुख की जवानी के दिनों की फिल्म 'दिलवाले दुलहनिया ले जाएंगे' देखी है, तो 'जब हैरी मेट सेजल' देखते वक्त आपको उसकी कुछ झलक जरूर नजर आएगी। 'जब हैरी मेट सेजल' एक ऐसे लड़के हैरी की कहानी है, जो यूरोप में टूरिस्ट गाइड है। एक गुजराती ग्रुप को यूरोप घुमाने के बाद वह उन्हें एयरपोर्ट से विदा करके निकल ही रहा होता है कि उस ग्रुप में शामिल सेजल उसे बताती है कि उसकी सगाई की अंगूठी खो गई है, जिसके बिना उसका मंगेतर उसके साथ शादी नहीं करेगा। उसके बाद वह और हैरी दोबारा से उन्हीं देशों की यात्रा पर निकल पड़ते हैं, जहां-जहां हैरी उन्हें पिछले दिनों घुमाकर लाया था। अंगूठी की तलाश में एम्सटरडेम से शुरू हुआ उनका सफर बर्लिन, बुडपेस्ट होते हुए लिस्बन तक पहुंच जाता है। इसी बीच कुछ ऐसी घटनाएं होती हैं कि अपने टिपिकल टाइप मंगेतर के मुकाबले मस्तमौला हैरी के करीब आईं सेजल उसे चाहने लगती है। यहां तक कि उसे अंगूठी मिल भी जाती है, तब भी वह हैरी के साथ ज्यादा टाइम बिताने की चाहत में उसे सच नहीं बताती। आखिरकार सेजल हैरी को अंगूठी मिलने के बारे में बता देती है और इंडिया लौट आती है। सेजल के इंडिया लौटने के बाद हैरी को उसकी याद सताती है, तो वह भी उसकी शादी वाले दिन इंडिया पहुंच जाता है। लेकिन क्या हैरी को सेजल मिल पाती है? यह जानने के लिए आपको फिल्म देखनी होगी। इम्तियाज अली को बेहतरीन रोमांटिक फिल्मों के लिए जाना जाता है, लेकिन 'जब हैरी मेट' सेजल में दर्शकों के लिए यह हजम कर पाना आसान नहीं होगा कि कोई अकेली लड़की एक अंगूठी की तलाश में बिना किसी फैमिली मेंबर के अकेले पूरे यूरोप का चक्कर लगाने को तैयार हो जाएगी और उसके बाद अंगूठी जिस तरह सेजल को मिलती है, वह भी बेहद बचकाना है। इंटरवल से पहले सिर्फ हैरी और सेजल को देश-देश अंगूठी की तलाश में घूमते देखना दर्शकों को बोर करता है। हालांकि, इम्तियाज ने फिल्म में कुछ मसाला सीन डाले हैं, लेकिन वे उतने मजेदार नहीं हैं। इंटरवल के बाद कहानी थोड़ी रफ्तार पकड़ती है, लेकिन आखिर में फिल्म का सपाट क्लाइमैक्स दर्शकों को फिर से निराश करता है। 50 साल से ज्यादा उम्र में रोमांटिक फिल्में कर रहे शाहरुख खान को अब स्क्रिप्ट चुनते वक्त दूसरे खान सितारों की तरह सीरियस होने की जरूरत है। हालांकि, फिल्म में क्लीन शेव की बजाय हल्की दाढ़ी वाला लुक रखकर शाहरुख ने अपनी उम्र को मैनेज करने की पूरी कोशिश की है। फिल्म में पंजाब से ताल्लुक रखने वाले शाहरुख ने अपनी तरफ से रोमांटिक होने की पूरी कोशिश की है, तो कुछ सीन में वह बचकाना हरकतें करके दर्शकों को हंसाते भी हैं। यहां तक कि इस फिल्म में उन्होंने अनुष्का के साथ लिप टु लिप किस सीन करने से भी परहेज नहीं किया, जिससे वह आमतौर पर बचते हैं, लेकिन फिर भी बात बनी नहीं। एक गुजराती लड़की के रोल में अनुष्का शर्मा ने अच्छी कोशिश की है, लेकिन वह उतनी ज्यादा जमी नहीं हैं। खासकर उनकी बचकाना हरकतें कभी दर्शकों को हंसाती हैं, तो कभी बोर करती हैं। वहीं फिल्म में गाने भी इतने ज्यादा हैं कि हर 10-15 मिनट में जैसे ही फिल्म रफ्तार पकड़ती है, तो कोई गाना आ जाता है। फिल्म के 'राधा' और 'फुर्र' जैसे कुछ गाने अच्छे लगते हैं, लेकिन इम्तियाज चाहते, तो कुछ गानों और फिल्म को थोड़ा एडिट करके इसकी लंबाई कम कर सकते थे। हालांकि, थिअटर में शाहरुख और अनुष्का को देखकर आप भले ही निराश हो जाएं, लेकिन यूरोप के बेहतरीन लोकेशन पर शूट की गई फिल्म की सिनेमटॉग्रफी आपको निराश नहीं करेगी और हैरी और सेजल के साथ आप भी यूरोप घूम आएंगे। 
__________________________
इस फिल्म से पहले डायरेक्टर अहमद अफजाल के नाम वाशु भगनानी के साहबजादे को लेकर बनी और बॉक्स आफिस पर सुपर फ्लॉप रही फिल्म 'यंगिस्तान' के अलावा रणदीप हुड्डा स्टारर 'लाल रंग' शामिल है। बेशक, रणदीप की फिल्म में अफजाल ने एक अलग और ऐसा मुद्दा उठाने की कोशिश की थी जो बॉलिवुड फिल्मों में कम ही नजर आता है। इस बार भी उन्होंने अपनी ओर से तो कुछ नया और अलग करने की कोशिश की लेकिन जबरन शादियों के बीच पनपती इस प्रेम कहानी में ऐसा कुछ भी नहीं जिसे देखने के लिए आप थिअटर का रुख करें। कहानी: लखनऊ के बैकग्राउंड पर बनी इस फिल्म का हीरो इमान सिंह उर्फ इम्मू (रणवीर कुमार) अपने दादा के पुश्तैनी जबरन शादी कराने के बिजनस को आगे बढ़ाने में लगा है। जबरन शादी का यह काम इम्मू अपने दोस्तों की टोली दिलजला, जैक्सन, और रानी के साथ मिलकर करता है। इम्मू की इस बारात कंपनी का एक ही स्लोगन है 'इस शहर में प्यार करना मना है'। दिल्ली में स्टडी कर रही महक (संदीपा धर) अपनी एक बेस्ट फ्रेंड यास्मिन मिर्जा की उसकी मर्जी से शादी कराने के लिए दिल्ली से लौटती है। दूसरी और यास्मिन का बड़ा भाई महताब अपनी बहन की शादी कराने की जिम्मेदारी इम्मू और उसकी कंपनी को सौंपता है। यहां जबरन शादी कराने के चक्कर में इम्मू का सामना जब महक के साथ होता है वह उससे कुछ ऐसा प्रभावित हो जाता है कि अपनी डील भुलाकर वह महक और यास्मिन का साथ देने का फैसला करता है। इसी बीच इम्मू के दादा उसकी शादी अपनी पसंद की फैमिली में तय कर देते है तो उधर महक के घर वाले बेटी की शादी शहर के एसपी अभय के साथ करने का फैसला करते हैं। इधर, यास्मिन की एक हिंदू लड़के से शादी करवाने के बाद इम्मू उन्हें अपने फॉर्महाउस में छुपने की जगह देता है और यास्मिन का परिवार अपनी बेटी की तलाश में लगा हुआ है। डायरेक्टर अफजाल ने इस कहानी को अपनी ओर से तो कॉमिडी स्टाइल में पेश करने की कोशिश की लेकिन करीब दो घंटे की इस फिल्म से कॉमिडी ही गायब है। फिल्म की लीड जोड़ी रणवीर कुमार और संदीपा धर के बीच की केमिस्ट्री काफी कमजोर है। साथ ही रणवीर पूरी फिल्म में बुझे-बुझे से लगते हैं। फिल्म की शूटिंग लखनऊ की अलग अलग लोकेशन पर की गई है। फिल्म का क्लाइमेक्स ठीकठाक है, वहीं फिल्म में ऐसा कोई गाना नहीं जो हॉल से बाहर आने के बाद आपको याद रह पाए। इन सबके बावजूद अगर आप इस बारात कंपनी के साथ जुड़ना चाहते हैं तो रिस्क आपका। 
__________________________
बरसों तक टीवी पर दिखाए जानेवाले सुपरहिट शो 'बेवॉच' का दर्शकों की हर क्लास में जबर्दस्त क्रेज रहा है। इस शो के प्रति दर्शकों की दीवानगी का आलम यह था कि शो की लीड जोड़ी डेविड और पामेला की उस दौर में भारतीय फैन्स की गिनती लगातार बढ़ी। वहीं अगर आज की बात करें तो उस वक्त इस शो के शौकीन अब बड़े हो चुके हैं, ऐसे में दर्शकों की इस क्लास का यकीनन अपने चहेते शो पर बनी इस फिल्म का बैचेनी से इंतजार रहा। वैसे, भारतीय दर्शकों में इस फिल्म के क्रेज की एक और बड़ी वजह फिल्म में बॉलिवुड की टॉप ऐक्ट्रेस प्रियंका चोपड़ी की एंट्री भी है। लंबे समय से प्रियंका का फोकस बॉलिवुड से कहीं ज्यादा हॉलिवुड और विदेशी शो पर टिका है, ऐसे में प्रियंका की इस हॉलिवुड फिल्म का उसी शो से कनेक्शन होना फिल्म के प्रति भारतीय दर्शकों की दीवानगी बढ़ाता है। अगर इस फिल्म की बात करें तो प्रियंका चोपड़ा सहित हॉलिवुड के कई नामचीन स्टार्स की मौजूदगी वाली यह फिल्म एक चालू मसालों और सेक्सी सीन के अलावा और कुछ नहीं है और जिस शो पर बनी है उससे काफी पीछे नजर आती है। कहानी : फिल्म फ्लोरिडा के एक समुद्री किनारे से शुरू होती है। बेवॉच टीम के हेड मिच (ड्वेन जॉनसन) की टीम में सिटी काउंसिल ने मैट ब्राडी (जैक एफ्रॉन) को भी शामिल किया है। अपनी टीम में मैट के आने से मिच खुश नजर नहीं है। दरअसल मिच को ऐसा लगता है कि मैट अक्सर अपनी ड्यूटी के प्रति ज्यादा गंभीर नहीं रहता है । कहानी में उस वक्त टर्निंग पॉइंट आता है जब यहीं समुद्र के किनारे ड्रग्स के कई बैग मिलते हैं और इन बैग के मिलने के बाद मिच के शक की सूई विक्टोरिया लीड्स (प्रियंका चोपड़ा) की ओर आकर थम जाती है। अब मिच और उनकी टीम यह पता लगाने में जुट जाती है कि ड्रग्स के बैग कहां से आए और इनके पीछे कौन हैं। डायरेक्शन : फिल्म के डायरेक्टर सेथ गॉर्डन ने इस प्रॉजेक्ट को शुरू करने से पहले स्क्रिप्ट और कहानी को बेहतर करने में ध्यान नहीं दिया। ऐसा लगता है जैसे फिल्म के प्रड्यूसर और डायरेक्टर ने पहले से यह सोच रखा हो कि जब टीवी पर यह शो सुपरहिट रहा और दर्शकों की हर क्लास में शो के प्रति गजब की दीवानगी रही है तो उसी शो पर बनी फिल्म हिट हो ही जाएगी। गॉर्डन का यही आत्मविश्वास उनकी सबसे बड़ी कमजोरी बनकर रह गया। ताज्जुब होता है कि डायरेक्टर गॉर्डन के पास एक से बढ़कर एक कई ऐसे स्टार थे जिनकी अपनी जबर्दस्त मार्केट है और इनके करोड़ों फैन्स भी हैं, इसके बावजूद फिल्म दर्शकों को बांधने में नाकामयाब रहती है। दो घंटे से भी कम अवधि की इस फिल्म में कई ऐसे सीन हैं जो बोझिल बन पड़े हैं। ऐक्टिंग : यकीनन, प्रियंका चोपड़ा ने कम फुटेज मिलने के बावजूद फिल्म में मौजूदगी दर्ज कराई है। प्रियंका का नया बोल्ड सेक्सी अवतार उनके फैन्स को यकीनन पसंद आएगा। वहीं ड्वेन जॉनसन, जैक एफ्रॉन ने अच्छी ऐक्टिंग की है। उनके कई ऐक्शन सीन जानदार बन पड़े हैं। प्रियंका की यह फिल्म बेशक उनके अपने करियर के लिए खास बन सकती है, लेकिन बॉक्स ऑफिस पर फिल्म न तो इंटरनैशनल मार्केट और न ही भारत में अच्छा बिज़नस करने का दम रखती है। भारत में फिल्म की रिलीज़ से पहले ही विदेशी मीडिया ने इस फिल्म को पूरी तरह से नकार दिया है, जिसका असर इंडियन बॉक्स ऑफिस पर पड़ना तय माना जा रहा है। ऐसे में ड्वेन जॉनसन की यह फिल्म बॉक्स ऑफिस पर कोई करिश्मा कर पाएगी, ऐसे आसार कम ही हैं। क्यों देखें : अगर आप शो 'बेवॉच' के फैन रहे हैं तो इस फिल्म को इसलिए भी देख सकते हैं कि आखिर क्यों यह फिल्म शो जैसी बेहतरीन नहीं बन पाई। वहीं प्रियंका के फैन्स के लिए फिल्म खास है, क्योंकि उनकी चहेती ऐक्ट्रेस का इस फिल्म में बदला लुक है। जहां सेंसर ने फिल्म के कई सीन पर कैंची चलाई तो वहीं प्रियंका के बोल्ड लुक वाले सीन पर नरमी बरती है। ऐसे में बेवॉच में ऐसा कुछ खास नहीं कि हम फिल्म को देखने की सिफारिश करें और हां, फिल्म के डब वर्ज़न में कई संवाद चालू दर्जे के हैं। 
__________________________
आज भी उसी कदर बरकरार है डायरेक्टर अब्बास और मस्तान बर्मावाला की जोड़ी। हमेशा सफेद पोशाक में नजर आने वाली इस डायरेक्टर जोड़ी के नाम अब तक कई सुपरहिट फिल्में दर्ज हैं। ग्लैमर इंडस्ट्री में अक्षय कुमार और शाहरुख खान आज जिस मुकाम पर हैं उन्हें वहां तक पहुंचाने में इस डायरेक्टर जोड़ी का सबसे बडा योगदान है। अक्षय को खिलाड़ी और शाहरुख को बाजीगर इसी जोड़ी ने बनाया। अब जब यही डायरेक्टर जोड़ी अपनी फैमिली के एक स्टार को अपनी इस मेगा बजट फिल्म में लॉन्च कर रही है तो यकीनन इस फिल्म से इनके फैन्स की उम्मीदें और ज्यादा हो जाती हैं। अब्बास बर्मावाला के साहबजादे मुस्तफा इस फिल्म के लीड स्टार तो बने, लेकिन पहली बार इस डायरेक्टर जोड़ी की इस फिल्म की स्क्रिप्ट में इतना दमखम नहीं दिखा कि दर्शक इस फिल्म के साथ बंध पाते। कहानी : हिमाचल प्रदेश के एक शहर के नामी कॉलेज में स्टडी कर रही सारा थापर (किआरा आडवाणी) की मुलाकात एक कार रेस के दौरान रंच (मुस्तफा) से होती है। इस कार रेस में रंच विजेता बनता है। सारा थापर अरबपति बिज़नसमैन (रोनित रॉय) की इकलौती बेटी है। सारा को ऐसे राजुकमार की तलाश है जो उसके लिए कुछ भी करने को तैयार रहे। वहीं, कॉलेज में सारा और उसकी फ्रेंड्स टीम का खास साथी आदित्य (ईशान शंकर) भी दिल ही दिल में सारा को चाहता है। आदि अपने खून ने सारा को लव लेटर लिखता है। एक दिन आदित्य जब सारा से अपने प्यार का इजहार करने आ रहा होता है तभी एक तेज रफ्तार कार उसे कुचल देती है। इस ऐक्सिडेंट में कार सवार और आदित्य दोनों ही मारे जाते हैं। इस हादसे के बाद रंच और सारा की मुलाकातों का सिलसिला बढ़ता है, सारा एक दिन रंच को अपने पिता से मिलवाती है और पिता अपनी बेटी की खुशी चाहते है सो उन्हें इस शादी से कोई ऐतराज नहीं है। कहानी में टिवस्ट् उस वक्त आता है जब मैरिज के बाद रंच और सारा हनीमून के लिए जाते हैं। यहीं पर रंच सारा को अपनी बांहों में भरकर उंचे पहाड़ों के बीच बनी गहरी नदी में फेंक देता है। ऐक्टिंग : फिल्म के लीड किरदार रंच के रोल में मुस्तफा पूरी तरह अनफिट नजर आए। मुस्तफा के ऐक्शन सीन कमजोर हैं तो वहीं उनकी डायलॉग डिलीवरी बेहद खराब है। मुस्तफा अगर ऐक्टिंग की फील्ड में कुछ करना चाहते हैं तो उन्हें पहले ऐक्टिंग की एबीसी सीखनी होगी। कियारा ने अपने किरदार में मेहनत तो की, लेकिन कमजोर स्क्रिप्ट और किरदार के चलते कियारा अपना प्रभाव छोड़ने में नाकामयाब रहीं। न्यूकमर इशान शंकर अपने किरदार में जमे हैं, रोनित रॉय, दिलीप ताहिल, जॉनी लीवर ने बस अपना किरदार निभा भर दिया। निर्देशन : डायरेक्टर जोड़ी ने स्क्रिप्ट को ज्यादा दमदार बनाने की बजाए अपना ज्यादा ध्यान अपनी फिल्म के लिए बेहतरीन लोकेशन को खोजने पर लगा दिया। यही वजह है कि अंत तक फिल्म की लोकेशन और कैमरा वर्क गजब है। डायरेक्टर जोड़ी अपने मिजाज के मुताबिक इस फिल्म में भी बार-बार कहानी में ट्विस्ट और टर्न्स तो जरूर लाए, लेकिन 80-90 के दौर में तो जरूर दर्शक ऐसे टर्निंग पॉइंट से चौक जाते थे, लेकिन अब दर्शक कुछ नया चाहते हैं। अब तो दर्शकों को ऐसे टर्निंग पॉइंट पर हंसी आती है। अपने मिजाज के मुताबिक इस बार भी डायरेक्टर जोड़ी ने कार रेसिंग के लंबे सीन रखे हैं, लेकिन इनमें उतना दमखम नहीं जो आप रेस सीरीज की फिल्मों में देख चुके हैं। इंटरवल के बाद कहानी बेवजह खींची गई है, ऐक्शन सीन में वैसा दमखम नहीं जितना इस डायरेक्टर जोड़ी की पिछली फिल्मों में होता था। लगता है, बेटे को लॉन्च करने की जल्दबाजी में डायरेक्टर जोड़ी ने स्क्रिप्ट पर ज्यादा ध्यान नहीं दिया। इंटरवल के बाद दिलीप ताहिल और जॉनी लीवर के लंबे सीन ठूंसे हुए लगते हैं। वहीं, आदित्य का छुपछुप कर सारा पर नजर रखना और अपने खून से लव लेटर लिखना फिल्म डर की याद दिलाते हैं तो सारा को ऊंचे पहाडों के बीच बहती नदी में फेंकना 'बाजीगर' की याद दिलाते हैं। फिल्म की लंबाई इंटरवल के बाद दर्शकों के सब्र का इम्तिहान लेने लगती है। अगर फिल्म को दो घंटे में समेट दिया जाता तो यकीनन इस थ्रिलर फिल्म की रफ्तार कुछ तेज हो जाती। संगीत : बेशक फिल्म में 'पड़ोसन' और 'मोहरा' के सुपर गानों 'एक चतुर नार' और 'तू चीज बड़ी है मस्त मस्त' जैसे गानों को बदले अंदाज में भव्य सेट्स और लोकेशन पर फिल्माया गया, लेकिन यह दोनों ही गाने दर्शकों को प्रभावित नहीं कर पाते। वहीं फिल्म के सभी गानों को गजब की खूबसूरत लोकेशन पर बेहतरीन ढंग से फिल्माया गया है। क्यों देखें : जॉर्जिया की बेहतरीन गजब लोकेशन, फिल्म के दो गानों का शानदार फिल्मांकन, गजब कैमरा वर्क इस फिल्म को देखने की एक वजह है। वर्ना कहानी में बासीपन है। 
__________________________
अगर डायरेक्टर के पास दमदार स्क्रिप्ट नहीं है तो ऐसी फिल्म में कितना भी पैसा लगाया जाए, दर्शक ऐसी मेगा बजट फिल्म को नकार देते है। बेशक, यंग डायरेक्टर केशव पानेरी ने अपनी इस फिल्म के लिए बेटी बचाओ जैसा दमदार सब्जेक्ट तो जरूर चुना, लेकिन इस फिल्म को ऐसा बना डाला कि बस आप फिल्म खत्म होने का इंतजार करते हैं। यह समझ से परे है कि डायरेक्टर को इस बेहद कमजोर स्क्रिप्ट पर बनी इस फिल्म को बनाने के लिए इतना पैसा लगाने की क्या जरूरत थी। आज जब टॉप मेकर भी चंद लोकेशन पर अपनी पूरी फिल्म शूट कर लेते है, वहीं, इस फिल्म की शूटिंग राजस्थान की लगभग हर खूबसूरत लोकेशन के अलावा, मुंबई और यूएसए में की गई। इसके बावजूद फिल्म अंत तक कहीं भी दर्शकों को जरा भी बांध नहीं पाती। फिल्म का हर सीन आपके सब्र का इम्तिहान लेता नजर आता है। फिल्म की प्रॉडक्शन कंपनी की तारीफ करनी होगी कि उन्होंने फिल्म में कई विंटेज कारों का जमकर इस्तेमाल करने के साथ कई ऐसे महलों में जाकर फिल्म शूट की जहां हर कोई मेकर पहुंच तक नहीं पाता। कहानी : आलिया (मंजरी फडणीस) राजस्थान के एक मशहूर कॉलेज की योग्य स्टूडेंट है। आलिया को अपनी आगे की पढ़ाई के लिए स्कॉलरशिप चाहिए। प्रिसिंपल (राजू खेर) से बात करके आलिया कॉलेज के प्रमुख ट्रस्टी कुंवर विक्रम प्रताप सिंह (आशुतोष राणा) के पास उनके राजमहल में जाती है। दरअसल, इस मुलाकात में स्कॉलरशिप के साथ-साथ आलिया कुंवर का ऐसा इंटरव्यू लेना चाहती है जिसमें उनकी पर्सनल लाइफ के ऐसे पहलूओं का जिक्र हो, जिनके बारे में लोग जानना चाहते हैं। राजमहल आकर आलिया का पता लगता है कि कुंवर बेहद घंमडी है जो अपने सामने किसी को कुछ भी नहीं समझता। इस पहली मुलाकात में कुंवर साहब को आलिया में ऐसा कुछ नजर आता है कि वह उसे अपनी रानी बनाने का फैसला करता है। आलिया की मर्जी के खिलाफ घर वाले उसकी शादी कुंवर के साथ कर देते हैं। राजमहल आकर आलिया कुंवर को पता चलता है कुंवर की लाइफ में उसकी जगह एक दासी से ज्यादा नहीं है। आलिया गर्भवती होती है, लेकिन कुंवर नहीं चाहते उनके वंश में लड़की का जन्म हो। ऐसे में आलिया राजमहल से भागकर मुंबई पहुंचती है। यहां आकर वह शौकल अली मिर्जा (प्रेम चोपडा) की मैगजीन मायानगरी में नौकरी करती है। आलिया अब अपनी नई जिदंगी शुरू करती है। आलिया एक बेटी को जन्म देती है। एनआरआई आदित्य कपूर (अरबाज खान) मुंबई में डोनेशन के लिए ठहरा हुआ है और यहीं उसकी मुलाकात आलिया से होती है।  ऐक्टिंग : फिल्म मंजरी फडणीस के आसपास घूमती है, लेकिन आलिया के किरदार में मंजरी पूरी फिल्म में न जाने क्यों बुझी-बुझी सी लगी। आशुतोष राणा अपने किरदार में परफेक्ट रहे तो प्रेम चोपड़ा और अरबाज खान अपने किरदार को बस निभा भर गए। निर्देशन : इस फिल्म का सबसे माइनस पॉइंट फिल्म का निर्देशन है, जिस सीन को एक दो मिनट में खत्म होना चाहिए था उसी सीन को डायरेक्टर ने पांच सात मिनट तक ऐसा खींचा कि दर्शकों के सब्र का पैमाना टूटने लगता है। हां, पूरी फिल्म में डायरेक्टर ने राजस्थान की खूबसूरती को बेहतरीन ढंग से पर्दे पर उतारने के अलावा कुछ और नहीं किया। संगीत : अगर डायरेक्टर साहब फिल्म में गाने नहीं रखते तो कुछ फर्क नहीं पड़ता, पूरी फिल्म में गाने तो कई हैं लेकिन फिल्म के किसी भी गाने का पहला अंतरा भी सिनेमा हॉल से बाहर आने के बाद आपको याद नहीं रहेगा। क्यों देखें : अगर कोई काम वगैरह नहीं है हॉल में तीन घंटे रिलैक्स होकर रेस्ट करना चाहते हैं तो जाएं। हां, राजस्थान की ब्यूटी और लोकेशन इस फिल्म का इकलौता प्लस पॉइंट है, जिसे देखने के लिए इस फिल्म को देख सकते हैं। 
__________________________
निर्देशक विशाल पांड्या ने विक्रम भट्ट कैंप से अपनी पहचान बनाई। ग्लैमर नगरी में विशाल उन डायरेक्टर्स में शामिल हैं जो अपनी फिल्मों में रिवेंज और सेक्स का ऐसा तड़का लगाते हैं जिससे बॉक्स ऑफिस पर फिल्म की लागत कवर हो जाती है। विशाल के निर्देशन में बनी हेट स्टोरी सीरीज की दोनों फिल्में बॉक्स ऑफिस पर औसत हिट रहीं। विशाल की यह फिल्म अगर नोटबंदी के बाद फैली जबर्दस्त मंदी के बीच अपनी लागत को वसूल करने में कामयाब रहती है तो इसकी इकलौती वजह बोल्ड किस सीन्स की बौछार, बिकनी शॉट्स, सना खान के बोल्ड अंदाज के साथ बेहद इंटीमेट सीन्स ही माने जाएंगे। कहानी: ग्लोबल टाइम्स नेटवर्क न्यूज चैनल पर अचानक एक दिन लाइव मर्डर का टेलिकास्ट शुरू हो जाता है। मुंबई पुलिस के काबिल एसीपी कबीर देशमुख (शरमन जोशी) को इस साइबर क्राइम से जुड़े केस की जांच सौंपी जाती है। कबीर अपनी जांच शुरू करता है तो शुरूआती जांच में इस न्यूज चैनल का सीईओ राहुल ओबरॉय (रजनीश दुग्गल) शक के दायरे में आता है। राहुल के टीवी चैनल की लीगल सलाहकार सिया उर्फ अंकिता शर्मा (सना खान) इस केस की कमान संभालती हैं। वहीं, मुंबई पुलिस की ओर से रणवीर (गुरमीत चौधरी) हैं। सिया और रणवीर एक दूसरे से प्यार करते हैं और जल्दी ही शादी की प्लानिंग कर रहे हैं, लेकिन इस केस में दोनों एक दूसरे के खिलाफ कमान संभालते हैं। अदालत में केस की सुनवाई जैसे-जैसे आगे बढ़ती है वैसे-वैसे चैनल हैक करने से जुड़े इस केस में हर बार नया टर्न आने लगता है। रेप की घटना के बाद एक के बाद एक हत्याओं का ऐसा सिलसिला शुरू होता है जो रुकने का नाम ही नहीं ले रहा। ऐक्टिंग: मुंबई पुलिस के एसीपी कबीर देशमुख के किरदार में शरमन जोशी ने अपने किरदार को सहज ढंग से निभाया है। शरमन की डायलॉग डिलीवरी वजनदार है। वहीं गुरमीत चौधरी और सना खान यूं तो फिल्म में वकील के किरदार में हैं, लेकिन स्क्रीन पर वकालत करने से कहीं ज्यादा बोल्ड सेक्सी सीन्स करते ही नजर आए। सना खान ने कैमरे के सामने अपनी बोल्ड ब्यूटी ऐसी जमकर परोसी कि सनी लियोनी भी इस दौड़ में पीछे छूट गई। टीवी चैनल के मालिक के रोल में रजनीश दुग्गल ने अपने किरदार को अच्छी तरह से निभाया। जरीन खान ने भी आइटम नंबर में अपनी खूबसूरती को पेश करने के अलावा कुछ नहीं किया। निर्देशन: इस बार विशाल पांड्या ने एक बेहद कमजोर ऐसी कहानी पर फिल्म बनाने का फैसला किया जिससे दर्शक कहीं रिलेट नहीं कर पाता। टीवी चैनल पर किसी लाइव मर्डर का टेलिकॉस्ट होना यकीनन एक ऐसा डिफरेंट टॉपिक है जिसपर कंपलीट होम वर्क और पॉवरफुल स्क्रिप्ट के साथा बेहतरीन फिल्म बनाई जा सकती थी, लेकिन वजह तुम हो के साथ ऐसा नहीं है। फिल्म में किरदारों की भरमार है, लेकिन विशाल इन्हें एक दूसरे के साथ सहीं ढंग से जोड़ नहीं पाए। सेक्स और मर्डर मिस्ट्री पर बनी इस फिल्म में डायरेक्टर ने हैकिंग का एंगल भी जोड़ा है जो बेहद कमजोर ढंग से पेश किया गया। वहीं, विशाल ने सना खान और गुरमीत चौधरी की जोड़ी को जबर्दस्त बोल्ड अंदाज में पेश किया और इनके हॉट सीन्स को बेहद खूबसूरती के साथ अच्छी लोकेशन पर शूट करने में जरूर मेहनत की। संगीत: म्यूजिक कंपनी ने अपनी म्यूजिक लाइब्रेरी में से एक से बढ़कर हिट गानों को इस फिल्म में रिमिक्स करके अच्छे कॉस्ट्यूम, सेट्स और लोकेशन पर पेश किया। बरसों पहले रिलीज हुई धर्मेद्र-राखी स्टारर फिल्म ब्लैकमेल का सुपर हिट गाना पल-पल दिल के पास तुम रहती हो के अलावा माही वे मुहब्बता, ऐसे ना मुझे तुम देखो और टाइटल ट्रैक वजह तुम हो पहले से कई म्यूजिक चार्ट में टॉप फाइव की लिस्ट में शामिल है। क्यों देखें: फिल्म में महासेक्सी सीन्स की भरमार है। सना खान ने अपनी ब्यूटी को ऐसे बोल्ड अंदाज में परोसा है कि हेट स्टोरी फेम जरीन खान और सनी लियोन भी पीछे रह गई। अगर ऐसी मसाला फिल्म में कहानी या नयापन तलाश करेंगे तो खुद को ठगा पाएंगे। 
__________________________
इसी वीक यशराज बैनर की मेगा बजट बहुचर्चित फिल्म 'बेफिक्रे' के ऑपोज़िट हितेन पेंटल और ऋषिता भट्ट की मुख्य भूमिका वाली ऐसी फिल्म रिलीज हुई है, जिसमें मेकर ने एक दमदार और अच्छा मेसेज देने की अच्छी पहल की है, लेकिन बॉक्स ऑफिस पर बिकाऊ न माने जानेवाले स्टार्स के साथ बनी '30 मिनट्स' का एक अच्छा पहलू यह भी है कि फिल्म की कहानी में नवीनता है तो वहीं फिल्म का क्लाइमैक्स आपको हैरान कर सकता है। अक्सर हम किसी भी बात को लेकर वक्त को ज्यादा तवज्जो नहीं देते हैं, खासकर जब कोई आपसे कहे कि आधे घंटे में आता हूं तो हम पहले से मान बैठते है कि एक घंटा तो लग ही जाएगा। प्रडयूसर यसुदास की इस फिल्म में एक सनकी किरदार के माध्यम से यही मेसेज दिया गया है, लेकिन इस मेसेज को देने का जो प्लैटफार्म चुना गया है वह बेहद अजीबोगरीब है। यूपी की गोरखपुर की लोकेशन के अलावा मुंबई में शूट हुई इस फिल्म को आज रिलीज होने का एक खास फायदा यह मिला जिन सिनेमाघरों को यश राज बैनर की फिल्म नहीं मिल पाई वहां यह रिलीज हो गई। हां, फिल्म का बजट कम है ऐसे में फिल्म आसानी से अपनी लागत वसूलने के बाद मुनाफा भी कमा सकती है। कहानी : शशांक (हितेन पेंटल) पर्सनल लाइफ में अकेला है। एक छोटे से कस्बे में शहर आए शशांक को एक-एक ऐडवर्टाइजिंग कंपनी में स्क्रिप्ट राइटर के साथ जिगल लिखने की नौकरी मिलती है। शशांक की शिवांगी (रिषिता भट्ट) से दोस्ती होती है और चंद मुलाकात के बाद शशांक दिल ही दिल में शिवांगी से प्यार करने लगता है। अक्सर अकेले में शशांक को उसके बचपन की पुरानी यादें बुरी तरह से सताती हैं। दरअसल, बचपन में शशांक का पिता हर काम के लिए उसे पहले से एक तय वक्त देता और अगर उस वक्त में शशांक उस काम को पूरा नहीं कर पाता तो उसकी बड़ी बेरहमी से पिटाई की जाती। अब शशांक भी अपने पिता की तरह कुछ वैसा ही सनकी हो चुका है, वह भी चाहता है उसका हर काम तय वक्त में पूरा हो, खासकर अगर उसे कोई तीस मिनट में काम पूरा करने की बात करके काम पूरा न कर पाए तो वह कुछ भी कर सकता है। यही तीस मिनट का अजीबोगरीब डर एक दिन शशांक को कातिल बना देता है। ऐक्टिंग: शशांक के लीड किरदार में हितेन पेंटल ने अपने किरदार को ठीक निभाया, लेकिन उनके फेस और उनके लुक में बॉलिवुड हीरो जैसा मटीरियल नहीं है, यही वजह है कि रोमांस और हल्के सीन में उनका फेस नाराजगी भरा ही लगता है। शिवांगी के रोल में रिषिता भट्ट के करने के लिए कुछ खास नहीं था। हां, एक ऐडवर्टाइजिंग कंपनी के मालिक और शशांक के बॉस के रोल में शिवा कुमार ने जरूर अपने किरदार को दमदार बनाने के लिए अच्छी मेहनत की है, शिवा जिस सीन में भी नजर आए दर्शकों में अपनी पहचान छोड़ने में कामयाब रहे, ऐसा लगता है उन्होंने अपने किरदार के लिए पहले से होम वर्क किया हो। हेमंत पांडे एक पुलिस इंस्पेक्टर बने, लेकिन उनकी डायलॉग डिलीवरी कहीं भी पुलिस इंस्पेक्टर जैसी नहीं लगी। निर्देशन : यसुदास की तारीफ करनी होगी कि उन्होंने एक अलग ऐसे सब्जेक्ट पर फिल्म बनाई है, जिससे अक्सर मुंबइयां मेकर दूर रहते है। बेशक फिल्म की रफ्तार इंटरवल से पहले कुछ स्लो है, लेकिन क्लाइमैक्स कुछ सोचने को मजबूर करता है। संगीत : फिल्म का संगीत कहानी और माहौल के मुताबिक है। क्यों देखें : अगर आप चालू मसालों की भीड़ से दूर हटकर अलग सब्जेक्ट पर ऐसी फिल्म देखना चाहते हैं, जिसमें अच्छा मेसेज देने की पहल की गई हो तो आप इस फिल्म को एकबार देख सकते हैं। बेशक बजट की कमी के चलते कहानी का ट्रीटमेंट ठीक ढंग से नहीं किया गया। 
__________________________
अजीब संजोग है कि लंबे अरसे से बनकर तैयार नेहा धूपिया स्टारर यह फिल्म उस वक्त रिलीज हुई है जब हर किसी को मनी का असली मतलब समझ में आ गया है। नोटबंदी के बाद जब बड़े-बड़े स्टार्स की मेगाबजट फिल्में टिकट खिड़की पर दर्शकों के लिए तरस रही हैं, ऐसे में इस फिल्म को देखने के लिए चंद दर्शकों का पहुंचना लाजिमी है। डायरेक्टर मुनीश भारद्वाज ने ग्लैमर इंडस्ट्री में अपनी एंट्री के लिए एक अच्छा और पॉवरफुल सब्जेक्ट तो चुना, लेकिन न जाने क्यूं फिल्म जल्दी शुरू करने और जल्द ही पूरा करने की जल्दबाजी में कहानी के साथ कहीं न्याय नहीं कर पाए। दिल्ली-एनसीआर की लोकेशन पर फिल्म की ज्यादातर शूटिंग हुई और यह भी अजीब संजोग है कि फिल्म के दोनों लीड स्टार भी दिल्ली से है, इसके बावजूद फिल्म दर्शकों को लुभाने में कामयाब होगी इसकी संभावना कम ही है। कहानी: दिल्ली की एक पॉश कॉलोनी में अपनी खूबसूरत वाइफ दिव्या (नेहा धूपिया) के साथ रहने वाले अमन वर्मा (रणवीर शौरी) के सपने बेहद उंचे है, अमन को मिडिल क्लास होना कतई पसंद नहीं है। वह हर वक्त रातों-रात अमीर होने के सपने देखता हैं। एक प्रॉपर्टी डीलर कंपनी में सेल्स टीम के साथ जुड़े अमन पर कंपनी के बॉस को भी पूरा भरोसा है, वहीं अमन की वाइफ एक जानीमानी ऐड इवेंट मैनेजमेंट कंपनी में एग्जीक्यूटिव प्रोड्यूसर है। बेशक, दिव्या और अमन दूसरों की नजरों में एक हैप्पी मैरिड कपल है लेकिन इन दोनों की जिंदगी में यकीन और प्यार शब्द का कोई अर्थ नहीं है। दिव्या अमन के साथ रहती है, लेकिन कंपनी की लेट नाइट पार्टियों में अपने बॉस के साथ कुछ ज्यादा ही वक्त गुजारती है। अमन अपने लिए एक आलीशान बंगला बनाना चाहता है, इसके लिए उसने इधर-उधर से रकम का इंतजाम भी कर लिया है, अपनी कंपनी को मोटी चपत लगाकर अमन रकम तो कमा लेता है, लेकिन जल्दी ही कंपनी के बॉस को सच पता लग जाता है। अमन को कंपनी से बेइज्जत करके निकाल दिया जाता है। यहीं से शुरू होता है अमन का एक ऐसा सफर जहां वह जुर्म की दुनिया में ना चाहते हुए भी एंट्री करता है। ऐक्टिंग: दिव्या के किरदार को स्क्रीन पर नेहा ने पूरी ईमानदारी के साथ निभाया है, इंटरवल के बाद क्लाइमेक्स सीन्स में नेहा ने कमाल की एक्टिंग की है। रणवीर शौरी ने अपने किरदार को अच्छे ढंग से निभाया चूंकि रणवीर खुद दिल्ली से है सो उन्होंने एक चालाक और महत्वाकांक्षी प्रॉपर्टी एजेंट को अलग अंदाज में निभाया। फिल्म के आखिरी कुछ दृश्यों में तो उन्होंने जान फूंक दी है. वहीं अगर बात करें रणवीर शौरी की, तो उन्होंने भी कमाल का काम किया है। आप जब फिल्म में उनका एक्सेंट सुनेंगे तो आपको यही लगेगा कि वह दिल्ली में ही पले-बढ़े हैं। उन्होंने अपनी बॉडी-लैंग्वेज पर भी इस किरदार के लिए अच्छी-खासी मेहनत की है। निर्देशन: बतौर डायरेक्टर मुनीश भारद्वाज ने स्क्रिप्ट के मुताबिक काम किया, लेकिन इंटरवल के बाद फिल्म की कहानी एक ऐसे टर्न पर आकर अटक जाती है जहां से मुनीश ठीक ढंग से बाहर निकल नहीं पाए। वहीं, फिल्म का क्लाइमेक्स आधा-अधूरा है। अचानक स्क्रीन पर 'दि एंड' लिखा आने के बाद हॉल में बैठे ज्यादा दर्शक खुद को ठगा महसूस करते हैं। संगीत: फिल्म में स्क्रिप्ट के मुताबिक कोई गाना नहीं है। हालांकि बैकग्राउंड म्यूजिक पर अच्छा काम किया गया है। क्यों देखें: पैसे औैर अपने सपनों को पूरा करने के लिए कोई कहां तक गिर सकता है, इसे डायरेक्टर ने परदे पर पेश तो किया, लेकिन प्रस्तुतीकरण इतना दमदार नहीं है कि हम पैसे की कीमत समझने वाले दिनों में इस फिल्म को देखने की सिफारिश करे।
__________________________
पिछले शुक्रवार रिलीज हुई नामी कलाकारों की दो मेगा बजट फिल्मों शिवाय और ऐ दिल है मुश्किल ने अभी भी राजधानी दिल्ली सहित दूसरे शहरों के ज्यादातर सिनेमाघरों पर अपना कब्जा जमा रखा है। ऐसे में इस शुक्रवार को किसी बड़े बैनर या स्टार की नई फिल्म रिलीज नहीं हुई, तो काफी समय से रिलीज का इंतजार कर रही इस ऐनिमेशन फिल्म के मेकर्स को लगा सिल्वर स्क्रीन को तरसती अपनी इस ऐनिमेशन फिल्म को कैसे भी रिलीज कर दिया जाए। पिछले कुछ सालों में हमारे यहां ऐनिमेशन तकनीक में नए बदलाव और लेटेस्ट तकनीक का अच्छा इस्तेमाल होने लगा है, लेकिन कम बजट में फिल्म बनाने वाले मेकर आज भी बरसों पुरानी ऐनिमेशन तकनीक का इस्तेमाल कर रहे हैं। डायरेक्टर रोहित वैद ने भी अपनी इस फिल्म में कुछ नया और अलग दिखाने की बजाएं एकबार फिर वहीं बरसों पुरानी ऐनिमेशन तकनीक का सहारा लेकर श्री राम जन्म से लेकर राम-रावण युदध् और वनवास से श्री राम-सीता, लक्ष्मण की वापसी तक की कथा पर करीब पौने 2 घंटे की इस फिल्म में परोसा है। फिल्म का टाइटिल बेशक महायोद्धा राम हो, लेकिन फिल्म में डायरेक्टर राइटर ने श्री राम की शौर्य गाथा को रावण के नजरिए से पेश किया और सिनेमैटिक लिबर्टी के नाम पर बहुत कुछ ऐसा भी किया जो बरसों से रामलीला देखते आ रहे दर्शकों और रामायण का अध्ययन करने वालों की नजरों में यकीनन खटक सकता है। अक्सर धार्मिक पौराणिक सब्जेक्ट पर फिल्म का निर्माण करने से पहले प्रॉडक्शन कंपनी और फिल्म के डायरेक्टर प्राचीन ग्रंथों और उनके किरदारों पर पूरी गहराई से जांच करते है,लेकिन इस फिल्म को बनाते वक्त शायद डायरेक्टर रोहित वैद ने ऐसा कुछ भी नहीं किया, तभी तो इस फिल्म में एक नहीं ऐसे कई सीन्स नजर आते है जिनका रामायण में कहीं जिक्र तक नहीं किया गया। फिल्म के क्लाइमेक्स में दिखाया गया है राम-रावण युद्ध के दौरान लक्ष्मण के साथ श्री राम भी अचेत हो गए थे तो सीता स्वयंवर के सीन में दिखाया गया है रावण की मौजूदगी में श्री राम सबसे पहले आसानी से शिव का दिया धनुष उठा लेते है तो वहीं सीता महल में कराटे की प्रैक्टिस करती नजर आती हैं।  बेशक रोहित ने इस फिल्म को बच्चों की पसंद को ध्यान में रखकर बनाया है, लेकिन उन्हें यह भी सोचना चाहिए कि हर साल रामलीला देखने वाली हमारी भावी पीढ़ी राम- रावण युद्ध के बारे में बहुत कुछ जानती हैं। अगर ऐनिमेशन तकनीक की बात करे तो पता नहीं क्यों डायरेक्टर ने श्री राम को नीले रंग में पेश किया है तो वहीं फिल्म के कई किरदार अलग-अलग भाषा में बात करते नजर आते हैं। डायरेक्टर अगर ऐनिमेशन तकनीक में बनी इस फिल्म में वीएफएक्स का ज्यादा इस्तेमाल करते तो यकीनन फिल्म की क्वॉलिटी बहुत अच्छी बन पाती। अगर डबिंग की बात की जाए तो यकीनन गुलशन ग्रोवर बाकी दूसरे डबिंग आर्टिस्टों पर भारी पड़े हैं, लेकिन कमजोर स्क्रिप्ट और डायरेक्टर की कहानी और तकनीक पर अच्छी पकड़ न होने की वजह से रावण का किरदार भी फिल्म में अजीबोगरीब ढंग से पेश किया गया हैं। फिल्म में कई गाने हैं लेकिन ऐसा कोई गाना नहीं जो हॉल से बाहर आकर आपकों याद रह सके। क्यों देखें: अगर राम-रावण युद्ध की कहानी को आप रावण के नजरिए से देखना चाहते हैं तो देख आएं लेकिन तकनीक साउंड और विजुअल इफेक्टस के मामले में कुछ भी नया नहीं है। वहीं रामायण के कुछ प्रसंगों को डायरेक्टर ने बिल्कुल अलग ढंग से पेश किया है जो यकीनन रामायण की अच्छी जानकारी रखने वालों के साथ रामलीला देखने वाली भावी पीढ़ी को भी अखर सकता हैं। डबिंग आर्टिस्ट: जिम्मी शेरगिल, कुणाल कपूर, गुलशन ग्रोवर, रजा मुराद, अमीन सयानी, सदाशिव अमराकपुर और मौनी रॉय 
__________________________
डायरेक्टर विजय ने अपनी अगली तमिल और तेलुगू में एक साथ बनने वाली फिल्म 'तूतक तूतक तूतिया' का ऑफर सोनू सूद को दिया तो फिल्म की कहानी और अपना किरदार सुनने के बाद सोनू को ऐसा लगा कि इस फिल्म में ऐसे सभी मसाले मौजूद हैं, जिन्हें हिंदी बॉक्स ऑफिस पर भी आसानी से कैश किया जा सकता है। कहानी : मुंबई के एक ऑफिस में एक एग्जिक्युटिव की नौकरी करने वाले कृष्ण कुमार (प्रभुदेवा) का बस एक ही सपना है कि उसकी शादी एक मॉडर्न विचारों वाली लड़की के साथ हो, लेकिन किस्मत को कुछ और ही मंजूर है। हालात कुछ ऐसे बनते हैं कि कृष्ण की शादी गांव की एक सिंपल सी लड़की देवी (तमन्ना भाटिया) के साथ होती है। शादी के बाद कृष्णा अपनी पत्नी देवी को गांव से अपने पास ले आता है, लेकिन अपनी शादी के बारे में किसी को नहीं बताता और देवी को एक अलग अपार्टमेंट में रखता है। अपार्टमेंट में रहते हुए देवी के शरीर में अचानक एक दिन एक भूत रूबी की आत्मा समा जाती है। रूबी ऐक्ट्रेस बनना चाहती थी लेकिन बन नहीं सकी। अब रूबी, देवी के शरीर में आकर अपने इस अधूरे सपने को साकार करना चाहती है। यहीं से कहानी में एंट्री होती है राज खन्ना (सोनू सूद) की जो बॉक्स ऑफिस का नंबर वन हीरो है। रूबी और राज मिलते हैं, लेकिन कृष्ण का बुरा हाल है। ऐक्टिंग : प्रभुदेवा फिल्म में लीड रोल में हैं और अपने रोल में फिट रहे। फिल्म स्टार राज खन्ना के रोल में सोनू सूद बस ठीकठाक रहे तो रूबी और देवी के किरदार में तमन्ना भटिया ने अच्छी मेहनत की है। डायरेक्शन : ऐसा लगता है डायरेक्टर विजय हिंदी, तेलुगू और तमिल में एकसाथ फिल्म बनाते वक्त हिंदी पर ज्यादा फोकस नहीं किया। यही वजह है कि फिल्म में साउथ का एक्सेंट साफ नजर आत है। कहानी में बेशक नयापन न हो, लेकिन विजय ने इसे दिलचस्प ढंग से पेश करने की कोशिश है। इंटरवल के बाद कहानी उनके हाथ से निकलती चली गई है। संगीत : फिल्म का संगीत रिलीज से पहले ही कई म्यूजिक चार्ट में टॉप फाइव में अपनी जगह बना चुका है। टाइटल सॉन्ग के अलावा रेल गड्डी गाने का फिल्मांकन भी अच्छा है। क्यों देखें : अगर आप प्रभुदेवा के फैन हैं तो फिल्म आप मिस न करें। फिल्म के गाने फिल्म का प्लस पॉइंट हैं तो वहीं तीन अलग-अलग लैंग्वेज में देवी, ऐक्ट्रेस और तूतक तूतक तूतिया टाइटल से बनी इस फिल्म में स्क्रीन पर अचानक बॉलिवुड के कुछ स्टार्स की एंट्री आपको चौंका देगी।
__________________________
 चंद्रमोहन शर्मा पिछले कुछ अर्से में जिमी शेरगिल भी इंडस्ट्री के उन चंद ऐक्टर्स में शुमार हो गए हैं, जो अपने दम पर दर्शकों को सिल्वर स्क्रीन तक खींच सके। 'तनु वेड्स मनु' सीरीज की दोनों फिल्मों के बाद 'हैप्पी भाग जाएगी' में जिमी ने खुद को ऐसा एक्टर साबित किया, जो हर तरह का किरदार निभा सकता है। लेकिन इस शुक्रवार रिलीज हुई 'ये तो टू मच हो गया' की कमजोर स्क्रिप्ट और सत्तर के दशक की कहानी के बीच जिमी का कमजोर डबल रोल उनके फैंस को शायद ही पसंद आए। वहीं थाईलैंड की खूबसूरत लोकेशंस के अलावा कॉमिडी के कुछ अच्छे सीन्स इस फिल्म की यूएसपी हैं। कहानी : गांव में रहने वाला मोहन (जिमी शेरगिल) हर किसी का प्यारा है, क्योंकि वह बेहद मददगार और दूसरों का दर्द बांटने वाला है। मोहन गांव के चौधरी (मुरली शर्मा) की सौतेली बहन मीना (पूजा चोपड़ा) को बचपन से ही प्यार करता है। लेकिन चौधरी की नजरें अपनी सौतेली बहन की दौलत पर टिकी है और इसीलिए चौधरी चाहता है कि उसकी बहन की शादी गांव से बहुत दूर हो, जिससे मोहन भी उसकी बहन की जिंदगी से दूर चला जाए। मोहन का एक और भाई मन (जिमी शेरगिल) थाईलैंड में रहता है। मन को वहीं रहने वाली टीना (ब्रूना अब्दुल्ला) प्यार करती है। एक दिन मन का एक शख्स से झगड़ा हो जाता है। मन उसकी जमकर पिटाई कर उसे अस्पताल पहुंचा देता है। पता चलता है कि वह शख्स अंडरवर्ल्ड डॉन (अरबाज खान) का छोटा भाई है, जिसे वह अपनी जान से भी ज्यादा प्यार करता है। अब डॉन को उस अनजान शख्स की तलाश है, जिसने उसके छोटे भाई को मारा है। मन के दोस्त उसे और टीना को इंडिया भाग जाने के लिए राजी करते हैं। इधर मोहन गांव में अपनी मां (जरीना वहाब) को अपने दूसरे बिछुड़े बेटे के लिए तड़पता देख एक दिन अपने भाई की तलाश में थाइलैंड जा पहुंच जाता है। अब मन इंडिया में है और मोहन थाइलैंड में। ऐक्टिंग: जिमी शेरगिल ने कैरियर में पहली बार डबल रोल किया है, लेकिन दोनों रोल में जिमी अनफिट रहे। ऐसा लगता है कि उन्होंने डबल रोल के लिए खास होमवर्क नहीं किया। ब्रूना अब्दुल्ला ने अपनी खूबसूरती और बोल्ड अंदाज को पेश करने के अलावा कुछ नहीं किया। अरबाज खान को डॉन दिखाया गया है, लेकिन उनका लुक और डायलॉग डिलीवरी किसी रईस बिजनेसमैन जैसी लगती है। मुरली शर्मा को कम फुटेज मिली, लेकिन अपने रोल के लिए उन्होंने मेहनत की। एक्टिंग के मामले में फिल्म में हर किसी ने अपने किरदार को कैमरे के सामने बस निभाभर दिया है। निर्देशन: कमजोर स्क्रिप्ट और बेजान संवादों के साथ डायरेक्टर अनवर खान कहानी को दिलचस्प बनाने में कतई कामयाब नहीं रहे। अनवर अगर जिमी के डबल रोल और कहानी के क्लाइमेक्स पर कुछ वर्क करते, तो यकीनन यह फिल्म एक मजेदार कॉमिडी फिल्म बन सकती थी।
__________________________
Chandermohan.sharma@timesgroup.com पता नहीं क्यों बॉलिवुड को डॉगी शब्द से कुछ खास लगाव रहा है। बरसों पहले जब केसी बोकाडिया ने 'तेरी मेहरबानियां' बनाई थी तो दर्शकों का यही सवाल था कि इस फिल्म में मुख्य किरदार जैकी श्रॉफ का है या उनके पालतू डॉगी का। दरअसल, एक डॉगी की वफादारी पर बेस्ड इस फिल्म में हीरो की हत्या उसके डॉगी के सामने होती है। डॉगी ही हत्यारों से अपने मालिक की हत्या का बदला लेता है। ग्लैमर नगरी के हीमैन धर्मेंद्र का तो डॉगी शब्द से ही कुछ खास ही लगाव रहा है। जब धर्मेंद्र का करियर कामयाबी के शिखर पर था तो उनकी फिल्मों में उनके मुंह से डॉगी शब्द भी कुछ ज्यादा ही निकलता था। इस फिल्म में भी तीनों मेन किरदारों का कुत्तों के साथ लगाव तो है, लेकिन इसकी वजह बिज़नस का मामला है। कहानी : बागी बलिया में रहने वाले कादंबरी (आदित्य कुमार) और कैरी (सत्यजीत दूबे) पक्के दोस्त हैं। दोनों के घरवालों को उनसे कोई उम्मीद नहीं है। कैरी के पिता सूअर पालने का काम करते हैं। कादंबरी के पिता बैंड मास्टर हैं। उनकी अपनी बैंड कंपनी है और वह चाहते हैं उनका बेटा भी बैंड पार्टी जॉइन कर ले। कादंबरी ऐसा करने को तैयार नहीं है। यहीं पर अपने नाना के घर रह रही ज्योति (आराधना जगोटा) को एक स्मार्टफोन चाहिए। जब ज्योति के साथ पढ़ने वाला सूरज उसे मोबाइल नहीं दे पाता तो वह सूरज को छोड़ कैरी के साथ रिश्ते बनाती है, क्योंकि वह उसे फोन लाकर देता है। स्कूल टीचर का बेटा सूरज ज्योति को दिल से प्यार करता है। ज्योति की वजह से कैरी और सूरज एक-दूसरे के पक्के दुश्मन बन चुके हैं। ऐक्टिंग : ज्योति के रोल में आराधना जगोटा ने अपने किरदार को ठीक से निभाया है। लीड किरदार कैरी के रोल में सत्यजीत दूबे फिट रहे। डायरेक्टर अशोक यादव ने ऐसी फिल्म बनाने की कोशिश की है जो लीक से हटकर बन रही फिल्मों में अपनी जगह बना सके। हालांकि, बेवजह गालियों के इस्तेमाल और हॉट सीन ठूंसने से कोई फिल्म अलग नहीं हो जाती। 
__________________________
Chandermohan.sharma@timesgroup.com पिछले हफ्ते रिलीज होने वाली यह फिल्म ऐन वक्त पर एक हफ्ते के लिए आगे इस वजह से टली कि यूपी के कई सिनेमाघरों ने फिल्म को अपने यहां लगाने से इनकार कर दिया था। कहा जा रहा था कि फिल्म में हिंदु-मुस्लिम दंगों के सीन की भरमार है और साथ कहानी के किरदारों का नाम यूपी सरकार के नेताओं से मिलते-जुलते हैं। इस फिल्म में प्रदेश के सीएम का नाम मिथिलेश आपको यूपी के सीएम की याद दिलाएगा तो फिल्म में होम मिनिस्टर बने आलम खान का नाम भी आपको यूपी के बड़े नेता की याद दिलाता है। ऐसा लगता है कि सेंसर बोर्ड इस बार फिल्म पर न जाने क्यों कुछ ज्यादा मेहरबान रहा तभी तो फिल्म में कई भड़काऊ संवादों को पास किया गया तो दंगों के कई सीन भयानक होने के बावजूद सेंसर ने पास किए। फिल्मी खबरें पढ़ें सीधे फेसबुक पर, लाइक करें NBT Movies कहानी : मलिहाबाद के एक गांव में चौधरी (आशुतोष राणा) किसानों का नेता है। चौधरी गांव वालों का सच्चा हितैषी है और उनके साथ भूमि अधिग्रहण कानून का विरोध करने के लिए धरना प्रदर्शन करता है। चौधरी क्षेत्र के दबंग विधायक रंजीत ओम भैया (जिम्मी शेरगिल) की धार्मिक कट्टरवादिता का घोर विरोधी है। चौधरी उस वक्त रंजीत ओम के खिलाफ खूलकर सामने आता है जब वह एक मुसलमान किसान के खेत की जमीन पर देवी मां का विशाल मंदिर बनवाना चाहता है। किसान के खेत से देवी की मूर्ति निकलने की वजह से रंजीत ओम और उसके सर्मथक चाहते है कि वहां मंदिर बनाया जाए और इसके लिए मुस्लिम किसान खेत की जगह मुफ्त में मंदिर कमिटी को दे। चौधरी के हस्तक्षेप के बाद रंजीत ओम को जमीन के एवज में आठ लाख रूपये किसान को देने पड़ते हैं। चौधरी का इकलौता बेटा रघु (अनिरुध दवे) पड़ोस में रहने वाली मुस्लिम लड़की जैनब (सुहा गोजेन) बचपन से दोस्त होते हैं, दोनों एक ही कॉलेज में पढ़ते हैं। कुछ दिनों बाद जैनब का निकाह सलीम (हितेन तेजवानी) के साथ तय हो जाता है। सलीम का भाई मुस्तकीन (एजाज खान) कट्टरवादी अलगाववादी विचारधारा का है। मुस्तकीन भी उसी कॉलेज में पढ़ता है, जहां रघु और जैनब पढ़ते हैं। मुस्तकीन को शक है कि जैनब और रघु एक-दूसरे का प्यार करते हैं। मुस्तकीन को यह सहन नहीं और वह एक दिन रघु की हत्या करके उसकी लाश पुल से पानी में फेंक देता है। बस फिर क्या, विरोधी पार्टियों के साथ विधायक रंजीत ओम इस हत्याकांड को एक मुस्लिम लड़की की वजह से हिंदू लड़के की मौत का रंग देकर पेश करते हैं। इसके बाद पूरा मलिहाबाद हिंदू-मुस्लिम दंगों की चपेट में ऐसा आता है जहां हर ओर मौत का तांडव नजर आ रहा है। ऐक्टिंग : आशुतोष राणा और जिम्मी शेरगिल इन दोनों ने ही अपने दमदार अभिनय के दम पर फिल्म को काफी हद तक संभालने की अच्छी कोशिश की है। किसानों के हितैषी और गांव के चौधरी के किरदार में आशुतोष राणा खूब जमे हैं। लंबे अर्से बाद जिम्मी ने फिल्म में अपनी रोमांटिक सिंपल इमेज से हटकर ऐसे नेता के किरदार को पूरी ईमानदारी के साथ निभाया। मिस टर्की रहीं सुहा गोजेन ने मजहब के नाम पर हुए दंगों में अपना सबकुछ गवां चुकी जैनेब के रोल में अपने सशक्त अभिनय से जान डाल दी है। अन्य किरदारों में हितेन तेजवानी, नरेन्द्र झा अपनी मौजूदगी का एहसास कराने में सफल रहे। स्टेट के चीफ मिनिस्टर मिथिलेश के रोल में कम फुटेज मिलने के बावजूद संजय सूरी ठीकठाक रहे। निर्देशन : कमजोर और घिसी-पिटी कहानी पर बनी इस फिल्म को निर्देशक जोड़ी प्रणव कुमार और जितेंद्र तिवारी ने ट्रैक पर लाने की कोशिश तो जरूर की, लेकिन फिल्म स्टार्ट करने की जल्दी में स्क्रिप्ट पर ज्यादा काम नहीं किया गया। दंगों की पृष्ठभूमि पर बनी इस फिल्म की शुरुआत इतनी धीमी है कि दर्शक कहानी के साथ कहीं बंध नहीं पाते। फिल्म में आलम खान बने मिनिस्टर के भाषण बेहद भडकाऊ हैं जो धार्मिक भावनाओं को आहत कर सकता है। इंटरवल के बाद दंगों के सीन की भरमार है, चारों ओर फैली लाशों के बीच जैनम के विलाप का सीन खूब बन पड़ा है, लेकिन डायरेक्टर जोड़ी क्लाइमैक्स में इस तरह भटक गए कि बरसों पुराने और दर्जनों फिल्मों में पहले से देखे जा चुके सीन के साथ फिल्म का द एंड करके अपनी जान छुड़ाई। संगीत : एक्स कैबिनेट मिनिस्टर कपिल सिब्बल ने फिल्म के गाने लिखे हैं, जो फिल्म के गाने सब्जेक्ट और फिल्म के माहौल पर फिट बैठते हैं। ललित पंडित का संगीत बेशक किसी म्यूजिक चार्ट में जगह न बना पाए, लेकिन दंगों की पृष्ठभूमि पर बनी इस फिल्म में इन गानों का निर्देशक जोड़ी ने सही इस्तेमाल किया है। क्यों देखें : अगर आपको पॉलिटिकल बैकग्राउंड पर बनी फिल्में पसंद हैं और आप आशुतोष राणा, जिम्मी शेरगिल के फैन हैं तो इस फिल्म को टाइमपास फिल्म मानकर देख सकते हैं। अगर कुछ नया देखने की चाह में थिऐटर जाएंगे तो अपसेट हो सकते हैं।   
__________________________
चंद्रमोहन शर्मा, नवभारत टाइम्स अगर दीपक तिजोरी की बात की जाए तो ग्लैमर इंडस्ट्री और दर्शकों में आज भी उनकी पहचान बतौर ऐक्टर ज्यादा बनी हुई है, महेश भट्ट के बैनर तले बनी कई फिल्मों में अपनी ऐक्टिंग का लोहा मनवाने के बाद बतौर डायरेक्टर दीपक ने उप्स और फरेब जैसी फिल्मों से खुद को ऐसा डायरेक्टर साबित करने की अच्छी कोशिश भी की जो लीक से हटकर फिल्म बनाने का दम रखते है। लंबे अर्से से एक अदद हिट को तरसते दीपक की इस फिल्म को बनने के बाद स्क्रीन तक पहुंचने में करीब छह महीने का लंबा वक्त लग गया, अब जब यह फिल्म दर्शकों के सामने है तो लगता है दीपक ने इस बार कुछ नया या अलग करने के बजाए एक कोरियन फिल्म को हिंदी में बनाने के अलावा नया कुछ नहीं किया, वैसे भी पिछले कुछ अर्से से बॉलिवुड मेकर्स कुछ नया करने की बजाए हिट कोरियन फिल्मों को हिंदी में बनाने में लगे हैं, बॉक्स ऑफिस पर औसत हिट रही रॉकी हैंडसम, एक विलेन, ऐश्वर्या रॉय की कमबैक फिल्म जज्बा के अलावा इस वीक रिलीज हुई निर्माता सुजॉय घोष की अमिताभ बच्चन स्टारर फिल्म भी एक कोरियन फिल्म का रीमेक ही है। देखें: फिल्म का ट्रेलर-  कहानी: सूरज (रणदीप हुड्डा) मलयेशिया में कामयाब एमएमए फाइटर हैं, हालात ऐसे बनते हैं कि सूरज को फाइटिंग छोड़नी पड़ती है, ऐसे में सूरज एक दिन में कई शिफ्टों मे काम करके अपना गुजारा कर रहा है। इसी बीच सूरज की मुलाकात जेनी मतिहास (काजल अग्रवाल) से होती है, एक कार ऐक्सीडेंट में अपने मां-बाप को खो चुकी जेनी अपने पेरेंटस की मृत्यु के लिए खुद को दोषी मानती है, दरअसल, अपने ममी-पापा के साथ उस दिन कहीं जा रही जेनी कार ड्राइव कर रही थी। इसी कार ऐक्सीडेंट में जेनी भी अपनी आंखों की रोशनी हमेशा के लिए खो बैठती है। अचानक एक दिन जेनी की मुलाकात सूरज से होती है, कुछ मुलाकातों के बाद सूरज को जेनी से प्यार हो जाता है, नेत्रहीन जेनी भी अब सूरज को चाहने लगती है, इसी बीच हालात ऐसे बनते हैं कि सूरज को जेनी की आंखों की रोशनी वापस लाने के लिए दोबारा फाइटिंग शुरू करनी पड़ती है। सूरज को जेनी की आंखों के ऑपरेशन के लिए मोटी रकम चाहिए। सूरज को यह मोटी रकम एक ऐसी फाइट लड़ने के लिए मिलती है जिसमें उसे जीत के लिए नहीं बल्कि हारने के लिए लड़ना होगा। जेनी से दूर सूरज जिस खतरनाक फाइट को लड़ने के लिए जा रहा है, वह फाइट उस वक्त तक जारी रहती है जब तक दो फाइटरों में से एक की मौत ना हो जाए, दूसरी और डॉक्टर अस्पताल में जेनी को आपरेशन के लिए लेकर जा रहे है क्योंकि सूरज ने जेनी की आंखों के आपरेशन की रकम डॉक्टरों को पहले से दे दी है। ऐक्टिंग: पूरी फिल्म की कहानी सूरज और जेनी के इर्द-गिर्द घूमती है, जहां सूरज के किरदार में रणदीप हुड्डा ने एक रेसलर और लवर के किरदार को अच्छी तरह से निभाया है, वहीं एक नेत्रहीन लड़की के किरदार में काजल अग्रवाल खूब जमी हैं, ऐसा लगता है जेनी के किरदार को निभाते वक्त काजल ने काजोल स्टारर फना कई बार देखी, यहीं वजह है कि जेनी का किरदार काफी हद तक फना की काजोल से मिलता जुलता नजर आता है। रणदीप और काजल अग्रवाल के बीच कई सीन्स में अच्छी केमेस्ट्री नजर आती है। निर्देशन : दीपक तिजोरी की यह फिल्म करीब पाचं साल पहले रिलीज हुई कोरियन फिल्म ऑलवेज से काफी हद तक प्रेरित है, दीपक ने स्क्रिप्ट के मुताबिक कहानी को आगे खिसकाने की अच्छी कोशिश तो की लेकिन इंटरवल से पहले फिल्म दर्शकों को बोझिल लगने लगती है, दीपक ने रणदीप को एक कामयाब फाइटर तो दिखाया लेकिन कई सीन्स में रणदीप को काफी कमजोर और दबा-दबा देखकर लगता है जैसे दीपक उनके लुक पर ज्यादा ध्यान नहीं दे पाए, हां लव सीन्स में काजल और रणदीप की टयूनिंग अच्छी नजर आती है तो बतौर डायरेक्टर दीपक की सबसे बड़ी कमजोरी कहानी की सुस्त रफ्तार के साथ-साथ दर्शकों को उनकी कहानी के ऐंड का पहले से पता होना भी है। हां, दीपक ने मलेशिया की खूबसूरती को कैमरामैन के साथ मिलकर अच्छे ढंग से पेश किया है। संगीत: रिलीज से पहले फिल्म के दो गाने 'जीना मरना' और 'कुछ तो है' कई म्यूजिक चार्ट में टॉप फाइव में शामिल रहे हैं। इन गानों का फिल्मांकन भी अच्छा है। क्यों देखें : मलयेशिया की बेहतरीन लोकेशन्स के साथ-साथ रणदीप-काजल की बेहतरीन केमेस्ट्री, सिंघम और स्पेशल 26 के लंबे अर्से बाद काजल अग्रवाल की दमदार ऐक्टिंग इस फिल्म का प्लस पॉइंट है। 
__________________________
Chandermohan.sharma@timesgroup.com 'हीरोपंती' के लंबे अर्से बाद एक बार फिर टाइगर श्रॉफ स्क्रीन पर 'बागी' में जबर्दस्त ऐक्शन करते नजर आ रहे हैं। इस हफ्ते रिलीज 'बागी' को आप टोटली ऐक्शन मूवी कह सकते हैं, फिल्म की कहानी में कुछ भी नयापन नहीं है। कमजोर कहानी और किरदारों पर इस फिल्म के बेहतरीन ऐक्शन सीन्स इस कद्र हावी है कि दर्शक कहानी या किरदारों की कमजोरी को भूलाकर इन्हीं ऐक्शन सीन्स के साथ बंध जाता है। इस फिल्म के डायरेक्टर साबिर खान से जब मुलाकात हुई तो उन्होंने 'बागी' की कहानी को रामायण से प्रेरित बताया। दरसअल, इस फिल्म के तीन मुख्य किरदार रॉनी, सिया और राघव रामायण के राम, सीता, रावण से प्रेरित हैं तो बैंकॉक में रॉनी को अपनी टैक्सी से उसकी मंजिल यानी सिया तक पहुंचाने के मिशन में लगे नेत्रहीन टैक्सी ड्राइवर की तुलना भी फिल्म के एक सीन में हनुमान से कर दी गई है। वैसे यह फिल्म 2004 में बनी तेलुगू फिल्म 'वर्षम' का हिंदी रीमेक है। फिल्म के प्रड्यूसर साजिद नाडियाडवाला ने इस फिल्म को हिंदी में बनाने के राइट्स लेने के बाद डायरेक्टर साबिर खान से इस कहानी को हिंदी में बनाने की कमान सौंपी। साबिर को मूल कहानी में बदलाव करने और स्क्रिप्ट पूरी करने में करीब नौ महीने का वक्त लगाया। साजिद नाडियाडवाला ने लीड किरदार के लिए पहले से टाइगर का नाम तय किया हुआ था। इतना ही नहीं इस फिल्म की शूटिंग स्टार्ट होने से पहले टाइगर ने फिल्म में अपने किरदार को जोरदार बनाने के मकसद से करीब तीन महीने की जबर्दस्त ट्रेनिंग ली। बॉलिवुड में साजिद नाडियाडवाला की इमेज ऐसे प्रड्यूसर की है जो अपनी फिल्मों पर दिल खोलकर पैसा खर्च करते हैं, इस फिल्म के ऐक्शन सीन्स, डांस सीक्वंस और बैंकॉक की आउटडोर लोकेशंस पर हुई शूटिंग में साजिद ने दिल खोलकर पैसा लगाया है। कहानी: रॉनी (टाइगर श्रॉफ) को कुछ ज्यादा ही गुस्सा आता है रॉनी के इसी झगड़ालू स्वभाव के चलते उसके पिता उसके गुस्से पर कंट्रोल करने और उसे अच्छा इंसान बनाने के मकसद से आर्मी में अपने साथी रहे एक दोस्त के पास केरल में भेजते हैं जो वहां एक अकेडमी चला रहा है। अकेडमी जा रहे रॉनी की मुलाकात ट्रेन में सिया खुराना (श्रद्धा कपूर) से होती है। सिया में भी ऐसा ही कुछ ऐसा ही जोश और जुनून है जैसा रॉनी में है, पहली ही मुलाकात में दोनों एक दूसरे को दिल दे बैठते है। सिया केरल में अपने पापा (सुनील ग्रोवर) और ममी के साथ अपनी नानी के घर जा रही है। इसी ट्रेन में ही पहली बार सिया को राघव (सुधीर बाबू) भी देखता है और उस पर मिर मिटता है। राघव का अब बस एक ही सपना है कि किसी भी सूरत में सिया को अपना बनाना है। राघव अकेडमी के गुरुजी का इकलौता बेटा है, जो अकेडमी में होने वाली सालाना बोट रेस में हिस्सा लेने के लिए वहां जा रहा है। सिया और रॉनी एकबार फिर मिलते हैं और अपने प्यार का इजहार करते हैं, दूसरी और सिया के पापा लालची किस्म के इंसान हैं। एक दिन राघव सिया के पापा को मोटी रकम देकर उनसे उनकी बेटी का हाथ अपने लिए मांग लेता है। यहीं से कहानी में ट्विस्ट आता है राघव किसी भी सूरत में सिया को पाना चाहता है। सिया के पापा की रजामंदी के बाद उसके हौसले और भी बढ़ गए हैं, राघव को जब लगता है सिया सचमुच रॉनी से प्यार करती है तो वह सिया को किडनैप करके बैंकॉक ले जाता है जहां राघव के जुर्म का साम्राज्य है। राघव का फाइट क्लब का यहां बड़ा बिजनस है। दूसरी और रॉनी भी सिया को राघव की कैद से छुड़वाने के मकसद से बैंकॉक पहुंच जाता है। ऐक्टिंग: कुछ रोमांटिक और इमोश्नल सीन्स में टाइगर की ऐक्टिंग अच्छी है, ऐक्शन सीन्स में टाइगर का जवाब नहीं। टाइगर पर फिल्माए कुछ ऐक्शन सीन्स देख आप दांतों तले उंगलियां दबा लेंगे। वहीं साउथ के स्टार सुधीर बाबू ने राघव के किरदार में अच्छा काम किया। टाइगर के ऐक्शन सीन्स के सामने सुधीर कहीं फीके नहीं रहे। श्रृद्धा कपूर ने ऐक्शन सीन्स भी किए हैं। श्रद्धा के पापा के रोल में सुनील ग्रोवर ने इस ऐक्शन फिल्म में अच्छे कॉमेडी सीन्स किए हैं। डायरेक्शन: साबिर अली की तारीफ करनी होगी कि उन्होंने कमजोर कहानी और लचर स्क्रिप्ट को इस तरह से स्क्रीन पर पेश किया है कि दर्शक ऐक्शन, लोकेशन के दम पर फिल्म के साथ बंध जाता है। वहीं, फिल्म में साउथ का फ्लेवर कुछ ज्यादा ही नजर आता है। इंटरवल के बाद टाइगर और सुधीर बाबू पर फिल्माए ऐक्शन सीन्स देखने लायक हैं। काश, साबिर इस मेगा बजट प्रॉजेक्ट को शुरू करने से पहले स्क्रिप्ट और कहानी पर भी कुछ होमवर्क कर लेते। संगीत: फिल्म के दो गाने छम छम और सब तेरा रिलीज से पहले ही कई म्यूजिक चार्ट में टॉप फाइव में शामिल हैं। क्यों देखें: अगर ऐक्शन के शौकीन हैं और टाइगर के फैन हैं तो इस बागी से मिलने में कुछ हर्ज नहीं है। 
__________________________
Chandermohan.Sharma@timesgroup.com लवशुदा को पहले वैलंटाइंस डे के आसपास थिएटर्स पर आना था, लेकिन रिलीज न होने पर मेकर्स ने इसी वीक फिल्म को रिलीज कर दिया। फिल्म की कहानी में कुछ नयापन नहीं है। शादी से पहले बैचलर पार्टी के सब्जेक्ट पर अब तक दर्जनों फिल्में बन चुकी हैं, लेकिन बॉक्स ऑफिस पर इन फिल्मों ने कभी अच्छा बिज़नस नहीं किया। इस फिल्म में एकबार फिर ऐसा दिखाया गया है, लेकिन कमजोर स्क्रिप्ट के साथ कमजोर निर्देशन के चलते फिल्म यूथ के साथ कनेक्ट नहीं कर पाई। बॉलिवुड की खबरें पढ़ें अपने फेसबुक पर, लाइक करें NBT Movies कहानी : गौरव मेहरा (गिरीश कुमार) की शादी होने वाली है। गौरव लंदन में अपनी पूरी फैमिली के साथ रहते हैं। गौरव की फैमिली में उसकी दीदी और जीजा हैं। शादी से पहले गौरव के दोस्त बैचलर पार्टी करना चाहते हैं। इसमें गौरव की मुलाकात पूजा (नवनीत कौर) से होती है। गौरव और पूजा भी इसी मस्ती के माहौल में ड्रिंक करते हैं और बेड तक पहुंच जाते हैं। कुछ ही दिनों में गौरव की शादी है, ऐसे में गौरव और पूजा लंदन से दूर दिल्ली जाने का फैसला करते हैं।   ऐक्टिंग : गिरीश ने अपनी पिछली फिल्म के मुकाबले अच्छी ऐक्टिंग की है। नवनीत कौर और टिस्का चोपड़ा की ऐक्टिंग अच्छी है। वहीं सचिन पिता के किरदार में जमे हैं। निर्देशन : कहानी और स्क्रीनप्ले खुद डायरेक्टर वैभव मिश्रा ने ही लिखा है। इंटरवल के बाद में ऐसा लगता है जैसे वैभव बैचलर लाइफ की 'लवशुदा' छोटी सी कहानी को बेवजह खींचते जा रहे हैं। गौरव और पूजा का बार-बार मिलना और बिछड़ना अस्सी नब्बे के दशक की फिल्मों की याद दिलाता है।  संगीत : फिल्म का एक गाना पीने की तमन्ना रिलीज से पहले ही हिट है। इस फिल्म के साथ एक म्यूजिक कंपनी का नाम भी जुड़ा है। ऐसे में फिल्म के गानों का फिल्मांकन अच्छा हुआ है। क्यों देखें : फिल्म की लोकेशन काफी अच्छी हैं। इस फिल्म को देखने के लिए यही एक बड़ी वजह है। 
__________________________
Chandermohan.Sharma@timesgroup.com हमारे फिल्म मेकर्स को वैलंटाइंस डे या फिर लव को कैश करना सबसे आसान लगता है। तभी तो पिछले हफ्ते लव को कैश करती दो फिल्में 'सनम रे' और 'फितूर' आई और चली भी गई, लेकिन निर्माताओं का लव फीवर अभी थमने का नाम नहीं ले रहा। इस हफ्ते एक बार फिर ऐसे ही सब्जेक्ट पर बनी एक दो नहीं, बल्कि तीन फिल्में 'लवशुदा', 'इश्क फॉरएवर' और 'डायरेक्ट इश्क' रिलीज हुई। इन फिल्मों में भी भले लीड जोड़ियां स्क्रीन पर रोमांस करते या गाने नजर आ रही हों, लेकिन नयापन कुछ भी नहीं है। कहानी या किरदार दर्शकों की किसी भी क्लास को अप्रोच करने का दम नहीं रखते। 'इश्क फॉरएवर' भी रोमांटिक फिल्म है, लेकिन कहानी और स्क्रीन प्ले इतने कमजोर हैं कि फिल्म शुरू में ही अपने ट्रैक से ऐसे भटकती है कि आखिर तक ट्रैक पर लौट नहीं पाती। बॉलिवुड की खबरें पढ़ें अपने फेसबुक पर, लाइक करें NBT Movies कहानी : रिया (रूही सिंह) साउथ अफ्रीका में पढ़ाई कर रही है। इसी बीच उसके पापा को देश का पीएम बना दिया जाता है और इससे उसकी पर्सनल लाइफ कुछ इस तरह से प्रभावित होती है कि रिया को लगता है कि जैसे उसे कैद कर लिया गया हो। रिया जहां भी जाती है उसके साथ सिक्यॉरिटी स्टाफ जाता है। रिया को लगने लगता है कि उसकी पर्सनल फ्रीडम खत्म हो रही है। एक दिन रिया की मुलाकात आर्यन शेखावत (कृष्णा चतुर्वेदी) से होती है। आर्यन से मिलने के बाद रिया को ऐसा लगता है, जैसे उसे कोई अपना मिल गया है। रिया अपने सिक्यॉरिटी स्टाफ को झांसा देते हुए आर्यन के साथ भाग जाती है। कहानी में उस वक्त टि्वस्ट आता है, जब रॉ एजेंसी के सिक्यॉरिटी इंचार्ज अमिताभ (जावेद जाफरी) के साथ नैना (लीजा रे) को इन दोनों की तलाश करने की जिम्मेदारी सौंपी जाती है।   ऐक्टिंग : लंबे अर्से बाद स्क्रीन पर नजर आईं लीजा रे ने अपने किरदार को अच्छे ढंग से निभाया है, तो जावेद जाफरी ने भी कहीं निराश नहीं किया। फिल्म के दोनों लीड किरदार रूही सिंह और कृष्णा चतुर्वेदी बेशक अपने किरदार को किसी तरह से निभा भर गए, लेकिन फिल्म नगरी में उन्हें अगर लंबी पारी खेलनी है तो अभी बहुत कुछ सीखना बाकी है।  डायरेक्शन : डायरेक्टर ने न जाने क्यों अपनी तरफ से इस लव स्टोरी को सस्पेंस थ्रिलर फिल्म बनाने की भी कोशिश है, लेकिन ऐसा करने में वह पूरी तरह से चूक गए। स्क्रीन प्ले बेहद कमजोर है। ऐसा लगता है कि फिल्म को इंटरवल के बाद बेवजह खींचा गया। हां, इटरवल से पहले फिल्म ठीक-ठाक है। बासी कहानी को डायरेक्टर समीर सिप्पी अपने निर्देशन के दम पर कहीं भी ताजगी नहीं दे पाए। अलबत्ता उन्होंने जावेद जाफरी और लीज़ा रे से जरूर अच्छा काम लिया है। संगीत : नदीम-श्रवण की बिछड़ी जोड़ी से नदीम ने इस फिल्म का संगीत दिया है, ऐसे में फिल्म के गाने आपको नब्बे के दशक वाले म्यूजिक की याद दिलाते हैं। करीब दो घंटे की इस फिल्म में कई गाने पहले से सुस्त चल रही रफ्तार को और धीमा करते हैं। क्यों देखें : अगर आप लीज़ा रे और जावेद जाफरी की ऐक्टिंग पसंद करते हैं तो बस यही एक वजह आपको सिनेमा हॉल तक ले जा सकती है, इसके अलावा इस फिल्म को देखने की कोई वजह नहीं है। 
__________________________
चंद्रमोहन शर्मा कुछ अर्सा पहले आई करीना कपूर और राहुल बोस स्टारर फिल्म चमेली अगर आपने देखी है तो इस फिल्म के कुछ सीन्स आपको उसकी याद दिलाएंगे। डायरेक्टर सुभाष सहगल की तारीफ करनी होगी कि उन्होंने कुछ अर्सा पहले हेट स्टोरी में बेहद बोल्ड अंदाज में नजर आई पाउली डैम को अपनी इस फिल्म के लीड किरदार में लिया लेकिन पाउली को अलग अंदाज में पेश किया। अगर सेंसर बोर्ड ने भी इस फिल्म को अडल्ट सर्टिफिकेट दिया है तो इसकी बस यही वजह रही होगी कि पाउली के ज्यादातर डायलॉग शब्दों की अश्लीलता की कैटिगरी में आते हैं। सुभाष की तारीफ करनी होगी कि उन्होंने ऐसी फिल्म में भी एक अच्छा मेसेज देने की कोशिश की है।  कहानी मैडम के कोठे पर आने वाले कस्टमर्स की पहली पसंद हमेशा मल्लिका (पाउली दाम) ही रहती है। मल्लिका का अंदाज अलग है, वह कुछ भी कहीं भी बोलती है उसे फर्क नहीं पड़ता कि सामने वाला क्या सोच रहा है। अचानक एक दिन मल्लिका के कोठे पर आने वाले कुछ रुटीन यंग कस्टमर्स अपने साथ सैम (परमवर्त चटर्जी) को लेकर आते हैं। सैम बेहद शर्मीला है, किसी लड़की को टच करना तो दूर उससे बात करते हुए भी आंखें नीचे करके बात करता है। कुछ दिन बाद सैम की शादी (विद्या मालवड़े) से होने वाली है। बस अपने दोस्त की वर्जनिटी को खत्म करने के मकसद से उसके दो खास दोस्त उसे मैडम के कोठे पर लाते हैं और सैम को मल्ल्किा के साथ रात गुजारनी है। सैम की सादगी और उसका स्वभाव मल्लिका को पहले तो बुरा लगता है लेकिन कुछ देर बाद उसके सामने सैम की अच्छाइयां आने लगती हैं। इस रात में सैम और मल्लिका एक दूसरे से खूब बातें करते हैं, एक दूसरे को अच्छी तरह से जानने के बाद देर रात मार्केट में घूमने भी जाते हैं। सुबह सैम मल्लिका को उसके यहां छोड़कर लौटता है। करीब पांच साल बाद दोनों की मुलाकात दिल्ली आने वाली ट्रेन में एकबार फिर होती है मल्लिका को मालूम है सैम की शादी हो चुकी है, सैम अपने सामने बैठी मल्लिका को देख रहा है जो अब पूरी तरह से बदल चुकी है। ऐक्टिंग मल्लिका के किरदार में पाउली ने अच्छी एक्टिंग की है, विद्या को ज्यादा सीन्स नहीं मिले। सैम के किरदार में परमवर्त चटर्जी ने अपने किरदार के साथ न्याय किया है। निर्देशन इंटरवल से पहले फिल्म बेहद धीमी गति से आगे चलती है, लेकिन इंटरवल के बाद सुभाष दर्शकों को बांधने में जरूर सफल रहे हैं। संगीत ऐसा कोई गाना नहीं है जो हॉल से बाहर आकर याद रह जाए। क्यों देखें पाउली दाम का अलग अंदाज और ऐसी कहानी जो महिला शक्ति को दर्शाती है। 
__________________________
चंद्रमोहन शर्मा कम बजट में क्वीन जैसी सुपरहिट फिल्म बना चुके यंग डायरेक्टर विकास बहल ने अपनी मेगा बजट फिल्म शानदार में शाहिद और आलिया को तो ले लिया, लेकिन सिल्वर स्क्रीन पर ऐसा कुछ भी नहीं कर पाए कि उनकी फिल्म को शानदार कहा जाए। बॉक्स आफिस पर पहली बार नजर आई शाहिद और आलिया की जोड़ी ने बेशक अपनी अच्छी केमिस्ट्री के दम पर ऑडियंस को जरूर हंसाया है। हालांकि, बेहद कमजोर स्क्रिप्ट, स्लो स्पीड, एनिमेशन तकनीक और बैकग्राउंड में नसीरुद्दीन शाह की आवाज इस फिल्म को दमदार बनाने की बजाए कमजोर ही करती है। विकास की यह शानदार, पहली फिल्मों के मुकाबले बिल्कुल भी जबरदस्त नहीं है।  कहानी  अरबपति अरोड़ा फैमिली में ममी जी यानी कमला अरोड़ा (सुषमा सेठ) का राज होता है। कमला अरोड़ा का बड़ा बेटा विपिन (पंकज कपूर) एक अनाथ लड़की आलिया (आलिया भट्ट) को घर लेकर आता है। कमला इस फैमिली की पूरी प्रॉपर्टी की अकेली मालकिन हैं। 70 से ज्यादा की उम्र में हर वक्त वीलचेयर पर नजर आने वाली कमला का फैमिली में ऐसा खौफ है कि वह अपने तीनों जावन बेटों के साथ भी नौकरों जैसा सलूक करती है। घर में विपिन की पत्नी और मां कमला भी अनाथ आलिया को हमेशा यतीम होने का ताना कसती हैं। विपिन की एक बेटी ईशा अरोड़ा (सना कपूर) है, कुछ दिन बाद ईशा की शादी एक अमीर व्यापारी हैरी (संजय कपूर) के छोटे बेटे रॉबिन (दिलजीत दोसांझ) से होने वाली है। दरअसल, यह शादी दो रईस घरानों के बीच एक सीक्रेट बिज़नस डील की तरह है। कमला अपने बड़े बेटे विपिन की बेटी ईशा की शादी अपने औद्योगिक घरानों को बैंक करप्ट होने से बचाने के लिए कर रही है। विपिन और ईशा न चाहते हुए भी इस मैरिज डील का हिस्सा बनते हैं। शहर से दूर एक आलीशान लोकेशन पर होने वाली इस शानदार वेडिंग को ऑर्गेनाइज करने की जिम्मेदारी जगजिंदर जोगिंदर उर्फ जेजे (शाहिद कपूर) की है। यहीं पर जेजे की मुलाकात विपिन की दूसरी बेटी आलिया से होती है। दोनों को ही रात में न सो पाने की बीमारी है। कुछ दिन पहले विपिन की कार के सामने जेजे की मोटरसाइकल टकरा गई थी और यहीं पर इन दोनों के बीच कुछ ऐसे हालात बने कि विपिन, जेजे से नफरत करने लगता है। एक दिन विपिन को ईशा से पता चलता है कि जेजे और आलिया एक-दूसरे को पसंद करते हैं तो विपिन इन दोनों के बीच दीवार बन जाता है। शुरुआत से लास्ट तक इस फिल्म में शादी के फंक्शन के अलावा सस्पेंस भी है जो हर वक्त गोल्ड के साथ नजर आने वाली फंडवानी फैमिली की हकीकत को भी खोलता है।  ऐक्टिंग शाहिद कपूर बिंदास किरदार में नजर आए। आलिया का रोल ठीक ठाक रहा है। केमिस्ट्री अच्छी रही है। यूएसपी पंकज कपूर की ऐक्टिंग है। सना कपूर ने अपने मोटी ईशा के किरदार में जान डाली है। डायरेक्शन फिल्म की स्क्रिप्ट कन्फ्यूजिंग है। यही सबसे बड़ी कमजोरी है। बेवजह एनिमेशन और शादी में शॉ ऑफ दिखाने के नाम पर इस बार विकास ने करोड़ों रुपये फूंक डाले। संगीत  टाइटिल सॉन्ग और रायता फैल गया का फिल्मांकन डायरेक्टर विकास ने स्टोरी की डिमांड के मुताबिक किया है। क्यों देखें आलिया-शाहिद के बीच अच्छी केमिस्ट्री, गजब लोकेशन और आलीशान सेट। 
__________________________
 चंद्रमोहन शर्मा जरूरी नहीं कि आप अगर किसी कला में नंबर वन हैं तो बाकी बची कलाओं में भी आपको महारत होगी, अगर ऐसा होता तो बॉलिवुड में बतौर कैमरामैन अपनी खास पहचान बना चुके बिनोद प्रधान डायरेक्शन की फील्ड में भी अपनी अलग पहचान छोड़ पाते। लेकिन बतौर डायरेक्टर इस फिल्म में बिनोद डायरेक्शन के हर मोर्चे पर पूरी तरह से नाकाम ही रहे। बिनोद ने देवदास, मुन्नाभाई एमबीबीएस, रंग दे बसंती, 2 स्टेट्स और भाग मिल्खा भाग जैसी सुपर हिट फिल्मों में बतौर सिनेमेटोग्राफर बेहतरीन काम किया। इस फिल्म का टाइटल काफी कैची है, इसी वजह से फिल्म का फर्स्ट लुक जब सोशल साइट पर आया तो इसे जमकर बाइट्स मिलीं। कहानी दिल्ली के एक फॉर्म हाउस में ठेठ पंजाबी फैमिली के आदित्य उर्फ आदि (दिगनाथ) की सगाई का फंक्शन जारी है। जल्दी ही रिया (सोनाली सहगल) से उसकी शादी होने वाली है। रिया शहर के एक टॉप बिजनेसमैन (परमीत सेठी) की बेटी है, कुछ साल पहले रिया के पापा और मम्मी (किट्टू गिडवानी) के बीच तलाक हो चुका है। सगाई का वक्त हो रहा है लेकिन आदि को इंतजार है अपनी बेस्ट फ्रेंड लंबू (अनुष्का रंजन) का जो अपने दोस्त की सगाई के लिए लंदन से आ रही है। सगाई के बाद अगले दिन लंबू, आदि को जे (करन ग्रोवर) के बारे में बताती है, जे एक आर्टिस्ट है और कुछ अर्से बाद लंबू और जे शादी करने की प्लानिंग कर रहे है। सगाई के बाद थाइलैंड के फाइव स्टार होटल में शादी की रस्मों का दौर शुरू होता है। इसी दौरान अनुष्का और आदि को अहसास होता है दोनों एक-दूसरे से प्यार करते हैं। कहानी में एक एंगल होटल के जीएम लव कपूर (ऋषि कपूर) का भी है जो इन्हें मिलाने का काम भी कर रहा है। ऐक्टिंग अनुष्का रंजन ने अच्छी ऐक्टिंग की है, सतीश कौशिक और उपासना सिंह दोनों ने एक बार फिर वही पुरानी स्टाइल पेश की है। दोनों बेवजह हंसते और कुछ भी करते नजर आते हैं। परमीत सेठी और किट्टू गिडवानी अपने किरदार को बस निभा भर गए। गुलाबो बनी हिमानी शिवपुरी ने ओवर ऐक्टिंग की है। सोनाली सहगल, करन ग्रोवर और साउथ से आए दिग्नाथ मछाले ने बिना तैयारी किए कैमरे सामने शॉट किए और चले गए। डायरेक्शन बतौर डायरेक्टर बिनोद प्रधान फिल्म के सभी मोर्चों पर नाकाम ही रहे। संगीत बैकग्राउंड स्कोर के साथ साथ 'जानिया' और टाइटल ट्रैक अच्छा है जिसे अच्छे ढंग से फिल्म में फिट किया गया है। क्यों देखें अगर आप टाइमपास के लिए मूवी देखने जा रहे हैं तो थाईलैंड की बेहतरीन लोकेशन आपके लिए एक्स्ट्रा बोनस है। वैसे यह पुलाव ज्यादा जायकेदार नहीं है, जिसे चखने के लिए आप मोटी रकम खर्च करें।  
__________________________

__________________________
कहानी के अभाव में उनके व्यक्तिगत प्रयास का प्रभाव कम हो जाता है।
__________________________
नकल के आरोप में वहां उनकी छंटाई हो जाती है।
__________________________
उसकी वजह से जगहंसाई भी होती है।
__________________________
‘एबीसीडी 2’ में ड्रामा की कमी है, इस कमी की वजह से ही सुरु और विन्नी का रोमांस भी नहीं उभर पाता।
__________________________
नतीजतन दोनों के बीच का रोमांटिक सॉन्ग अचानक और गैरजरूरी लगता है।
__________________________
किंतु खुद अभिनय करते समय वे निराश करते हैं।
__________________________
उनके लिए कुछ नाटकीय दृश्य रचे भी गए है, लेकिन वे उसमें परफार्म नहीं कर सके हैं।
__________________________
कमी रह गई है सिर्फ कहानी की, जिसका जिक्र पहले भी किया गया।
__________________________
यहां तक कि लायक की दोस्त झिमली को तकलीफ देने से भी वह बाज नहीं आता।
__________________________
नेकी और बदी गड्डमड्ड होने लगती है।
__________________________
इस प्रक्रिया में वह निर्मम होता जाता है।
__________________________
थोड़ी देर के लिए लगता है कि कहानी किरदारों और घटनाओं के बीच उलझ गई है।
__________________________
यहां आगे की घटनाएं और किरदारों के व्यवहार के विस्तार व उल्लेख से दर्शकों की जिज्ञासा बाधित होगी।
__________________________
मजा किरकिरा होगा।
__________________________
रघु और लायक के व्यवहारों को हम पारंपरिक चश्मे से नहीं आंक सकते।
__________________________
मां कहती है-क्यों पुराने चावल मे कीड़े ढ़ूंढ रहा है।
__________________________
मां के पास पिता के बारे में अच्छा बताने के लिए कुछ भी नहीं है।
__________________________
उनकी व्याख्या की चपेट में इंसान फंसते हैं और आतंकवाद का कारोबार चलता रहता है।
__________________________
वे अपना प्रभाव और डर बढ़ाने के लिए साजिशें रचते रहते हैं।
__________________________
दोनों अपने नुमाइंदों को विश्व सर्वधर्म सम्मेलन में तबाही मचाने के लिए पॉलैंड भेजते हैं।
__________________________
फिल्म  थोड़ी कमजोर होने के साथ फंस जाती है।
__________________________
संवाद में ही सही रितेश उनसे कह भी देते हैं, तुम तो बुरे एक्टर निकले।
__________________________
फिल्म में कसावट नहीं है।
__________________________
संवाद और दमदार एवं मारक हो सकते थे
__________________________
हकीम साहब ने बेटे की लालसा में बीवी को बच्चा जनने की मशीन बना रखा है।
__________________________
उनकी चौदह संतानों में से सात बेटियां बचती हैं।
__________________________
रूढि़वादी हकीम साहब अपनी बेटियों को पर्दानशीं रखते हैं।
__________________________
बदनामी के डर से वे उसे किन्नरों को नहीं देते।
__________________________
लाजवाब होने पर उसके अब्बा हाथ उठा देते हैं।
__________________________
मशहूर गायक आतिफ असलम बोल में एक छोटी भूमिका में हैं।
__________________________
इस परहेज की यही वजह हो सकती है कि भारत में फिल्में राजनीतिक होते ही मुश्किलों में फंस जाती हैं।
__________________________
इस पैमाने पर हिंदी में कम फिल्में बनी हैं।
__________________________
अजय चंडोक  इसकी पटकथा पर मेहनत करते-करवाते तो यह बहुत ही रोचक फिल्म हो सकती थी।
__________________________
संजय दत्त अपने पॉपुलर  व्यक्तित्व के बावजूद इस फिल्म के लचर लेखन से किसी भी दृश्य में प्रभावित नहीं कर पाते।
__________________________
अमीषा  अपने नाम से पटेल हटाने के बाद भी कुछ खास नहीं कर सकी हैं।
__________________________
गाने फिल्म में ठूंसे गए हैं।
__________________________
वे लंबे और भद्दे तरीके से फिल्माए गए हैं।
__________________________
इस बार नालायक संतानों को उम्मीद है कि उनका इंतकाल हो जाएगा।
__________________________
इस फिल्म का वितान बड़ा नहीं है।
__________________________
उसे चुनौती या मुसीबत के रूप में पेश ही नहीं किया गया है।
__________________________
'दबंग' की कहानी 'दबंग' से कमजोर है।
__________________________
लेखक-निर्देशक ने दृश्यों में तारतम्य बिठाने की अधिक कोशिश नहीं की है।
__________________________
दरअसल, कहानी का धागा ही नहीं है।
__________________________
फिल्म में अनेक विसंगतियां हैं।
__________________________
मोबाइल युग में हरे पर्दे वाला रेडियो.. यह तो टीवी चैनलों के आने से भी दो दशक पहले की बात है।
__________________________
शहर के सुशिला (सुशीला होना चाहिए) टाकीज में 'शोले' चल रही है, लेकिन चुलबुल पांडे की जीप और खलनायक की गाड़ियां आज की हैं।
__________________________
यहां तक कि कानपुर शहर में जिस अखबार को दिखाया जाता है, वह उस शहर से प्रकाशित ही नहीं होता।
__________________________
फिल्म के दृश्यों और गानों में कमर्शियल टायअप के उत्पादों का बेधड़क इस्तेमाल खटकता है।
__________________________
सलमान खान खुद को इस तरह दोहराते रहेंगे तो जल्दी ही दर्शक उनका स्वागत करना बंद कर देंगे।
__________________________
सोनाक्षी सिन्हा समेत सभी कलाकार बेअसर रहते हैं।
__________________________
निर्देशक ने उन पर ध्यान ही नहीं दिया है।
__________________________
उनकी कमी खलती है।
__________________________
क्रम से आ रही ऐसी फिल्में मुख्यधारा की मसालेदार फिल्मों की खुरचन भर रह गई हैं।
__________________________
उसी के स्वाद से संतुष्ट होने के लिए मजबूर दिख रहे हैं दर्शक,क्योंकि फिलहाल और कोई मसालेदार विकल्प नजर नहीं आ रहा।
__________________________
हम सब कलकत्ता वाले अंग्रेजों और जापानियों की इस लड़ाई में  घुन की तरह पिस रहे थे।
__________________________
हल्का भटकाव नजर आता है।
__________________________
अंगूरी देवी की भूमिका में स्वास्तिका मुखर्जी प्रभावित नहीं कर पातीं।
__________________________
धर्मपाल मुसलमानों को लेकर हमेशा खफा रहते हैं।
__________________________
खान बहादुर से उनकी बक-झक होती है।
__________________________
वे भला-बुरा सुनाते हैं।
__________________________
धर्मपाल की दुविधा तब खड़ी होती है, जब वे बीवी के याद दिलाने पर अपनी दिवंगत मां का लॉकर खोलते हैं।
__________________________
इस राज के जाहिर होने पर उनके पांव के नीचे की जमीन खिसक जाती है।
__________________________
शायद तह में जाने पर विवाद और विरोध हो सकता था।
__________________________
हां, अन्नू कपूर कभी-कभी अपनी अभिनय शैली के दोहराव के मोह में फंस जाते हैं।
__________________________
भाव प्रदर्शन और संवाद अदायगी में वह पिछड़ जाती हैं।
__________________________
'धूम 3' में भी यही हुआ है।
__________________________
वैसे लेखक-निर्देशक ने कम नाटकीय दृश्य देकर उनकी कमी छिपाने की अच्छी कोशिश की है।
__________________________
विजय कृष्ण आचार्य ने 'धूम3' के दृश्य लंबे रखे हैं।
__________________________
फिल्म भी थोड़ी लंबी हो गई है।
__________________________
इंटरवल से पहले फिल्म की रफ्तार काफी सुस्त है।
__________________________
इसके साथ ही खराब एडिटिंग, बेवजह के बैकग्राउंड म्यूजिक दर्शकों को परेशान करते हैं।
__________________________
यही वजह है कि फिल्म अंतिक प्रभाव में असरदार नहीं लगती।
__________________________
मुंबई की मलिन बस्तियों के ऐसे दर्जनों किस्से हम ने बड़े पर्दे पर देखे हैं,जिनमें पुलिस या अंडरव‌र्ल्ड से परेशान होकर कुछ किरदार निगेटिव  बन जाते हैं।
__________________________
ललित मराठे की यह फिल्म नायिका के एकआयामी  चित्रण का शिकार होती है।
__________________________
तर्क, कंटीन्यूटी और कथाविस्तार की बारीकियों में जाने पर उलझ जाने का खतरा रहेगा।
__________________________
चेहरा वही रखा जाता तो क्लाइमैक्स का विस्मय खत्म हो जाता।
__________________________
सनी लियोनी की संवाद अदायगी में दिक्कत है।
__________________________
'पता' को 'पाता' बोलने जैसी गलतियां अनेक शब्दों में सुनाई पड़ती हैं।
__________________________
हिंदी भाषी दर्शकों कसे ये उच्चारण दोष कर्णकटु लगते हैं।
__________________________
निर्देशक को इसकी परवाह नहीं।
__________________________
मीरा बनी सनी लियोनी एक दृश्य में बोलती भी हैं, 'ग्लैमर वर्ल्ड में सक्सेस का शॉर्ट कट, शॉर्ट स्कर्ट है।'
__________________________
मीरा को यह शॉर्ट स्कर्ट पहनाया गया है।
__________________________
दोहरी भूमिका में सनी लियोनी पर दोहरा दवाब था, इसलिए वह दोहरे स्तर पर अप्रभावित ररती हैं।
__________________________
फिर भी 'एनिमी' अपनी सीमाओं से निकल नहीं पाती।
__________________________
कई बार तो उनकी भावनाएं दिल को चीरती सी लगती है।
__________________________
मनुष्य और पशु के रिश्ते को मजाकिया तरीके से पेश करती 'एंटरटेनमेंट' एक मजाक बन कर रह जाती है।
__________________________
अक्षय कुमार ने कल्पित दृश्यों में अपनी छवि और उम्र की परवाह न करते हुए बचकानी हरकतें की हैं।
__________________________
अक्षय कुमार ने निर्देशक की सौंपी जिम्मेदारी को बगैर लाग-लपेट के निभाया है।
__________________________
फिल्म कलाकारों के नाम लेकर बोले गए उनके संवाद कुछ प्रसंगों के बाद अपनी नवीनता और प्रभाव खो बैठते हैं।
__________________________
जॉनी लीवर, मिथुन चक्रवर्ती और तमन्ना के चरित्रों में कोई नयापन नहीं है।
__________________________
सोनू सूद और प्रकाश राज किरदार के सांचे में घुसने की असफल कोशिश करते रह गए हैं।
__________________________
कोशिशों के बावजूद 'एंटरटेनमेंट' वैसी संवेदना नहीं जगा पाती।
__________________________
खास कर शीर्षक भूमिका के लिए चुने गए जूनियर ने निराश किया है।
__________________________
कमी रह गई है जूनियर के एक्सप्रेशन या फिर उसे कैद करने में।
__________________________
ऐसा 'एंटूरेज' को देखकर तो नहीं लगता क्योंकि यह बहुत अच्छी नहीं है।
__________________________
मगर ऐसा हर साल कई फिल्मों के साथ देखा जाता है कि मजबूत स्टारकास्ट होने के बूत फिल्म सफल नहीं हो सकती है।
__________________________
फिल्म के साथ एक बात और खलती है कि यहां पर कोई भी किरदार जमकर खड़ा हुआ नहीं दिखता है।
__________________________
फिल्म उस एपिसोड की भांति है जिसे आप रिजेक्ट कर देते हैं।
__________________________
फिल्म में ऐसा कोई किरदार भी नहीं है जो आपको बांध सकें।
__________________________
ऐसा लगता है कि फास्ट एंड फ्यूरियस के तीसरे हिस्से के बाद वाले जितने भी सीक्वल आए हैं वो अंत तक आते आते कमजोर पड़ जाते हैं।
__________________________
बावजूद इसके उन्होंने निराश नहीं किया।
__________________________
मगर ऊंची ईमारतों से कूदती कार और पहाड़ियों के बीच दौड़ते ये ट्रक आपको हैरान कर देते हैं।
__________________________
केवल एक बात ही है जो इस फिल्म के लिए बुरी है और वो ये कि यह 3डी है।
__________________________
एक्शन का हर सीन हिलते हुए कैमरे के साथ 3डी में देखना किसी का भी सिर दुखा सकता है।
__________________________
कम लाइट में शूट किए गए कुछ सीन भी दिक्कत का कारण बन सकते हैं क्योंकि 3डी से देखते समय इमेज और भी मद्दम हो जाती है।
__________________________
एनीमेशन में परिचित कलाकारों को कॉस्ट्यूम में देखना आंखें को नहीं रमता।
__________________________
स फिल्म में एनीमेशन में अधिक मेहनत नहीं की गई है।
__________________________
संवादों में व्यक्त भाव चेहरे पर नहीं दिखाई पड़ते।
__________________________
ऐसा लगता है कि साधारण तरीकेसे फिल्म पूरी कर दी गई है।
__________________________
फिल्म के तकनीकी पक्ष में अधिक मेहनत नहीं की गई है, इसलिए पूरी कोशिश साधारण रह जाती है।
__________________________
इस साधारण फिल्म में लोकप्रिय कलाकारों की आवाज का सदुपयोग नहीं हो सका है।
__________________________
दर्शकों की प्रतिक्रिया से निराश फिल्म की यूनिट क्लाइमेक्स बदलने तक की बात सोचने लगी थी।
__________________________
आज के युवा दर्शक इसकी कल्पना नहीं कर सकते, क्योंकि अभी की हिट फिल्में भी 240 शो पार करते-करते दम तोड़ देती हैं।
__________________________
पुरानी 'शोले' का रोमांच गाढ़ा हो जाता है।
__________________________
'शोले 3 डी' में वैसी दक्षता और गुणवत्ता का अभाव है।
__________________________
खासकर ट्रेन कंट्रोलर के रूप में बोमन ईरानी तो कई बार बहुत भारी पड़ते हैं अन्य कलाकारों पर।
__________________________
फिल्म का मुख्य चरित्र है सोनू दिल्ली यानी इमरान हाशमी, जिसने अपना कदम गलत धंधे में डाल लिया है।
__________________________
वह सिर्फ बतोलेबाजी करते हैं और अपनी भौहें-ऊपर नीचे करते हैं।
__________________________
तुम बिन की सफलता के बाद प्रियांशु चटर्जी की प्रतिभा का हिंदी सिनेमा में बेहतर उपयोग किया ही नहीं।
__________________________
उनके एक्सप्रेशंस तो सेलुलाइड से अच्छे टेनिस कोर्ट में आ जाते हैं।
__________________________
गुलशन ग्रोवर जब टीटी को क्लास वन के अधिकारी बताते हैं तो उनकी वरिष्ठता के साथ ही काम का सम्मान कम हो जाता है।
__________________________
फिल्म में सिग्नेचर गाने की तर्ज पर असदउल्ला खान गालिब की एक गजल प्रयुक्त हुई है लेकिन लचर पिक्चराइजेशन के चलते इसके प्रभावी बोल भी असर नहीं कर पाते।
__________________________
फिल्म की कहानी बिखरी हुई है और पटकथा तो पहले ड्राफ्ट की ही लगती है।
__________________________
ऐसा लगता है कि लेखक के अचेतन में कहानी स्पष्ट हुई और उसने चेतन मन से पूरी कहानी दर्शकों के सामने समझने के लिए छोड़ दी।
__________________________
सुडोकू सॉल्व करने में महारत हासिल करने वाले भी अगर इस कहानी के पेंच सुलझा ले आप बाजी हारने का दावा कर सकते हैं।
__________________________
फिल्म के निर्देशन और तकनीक पक्ष की बात न ही की जाए तो बेहतर है।
__________________________
ऐसी प्रेमकहानियां  हिंदी फिल्मों के लिए नई नहीं हैं।
__________________________
सौरभ शुक्ला टीवी के समय से ऐसी बेमेल जोडि़यों की कहानियां कह रहे हैं।
__________________________
वह नायिका के समकक्ष होने की कोशिश में अपनी विसंगतियों से हंसाता है।
__________________________
समस्या वैसे दर्शकों के साथ हो सकती है, जो पहले से विनय पाठक और उनकी फिल्मों को नहीं जानते।
__________________________
रजत कपूर के किरदार पलाश को विस्तार नहीं मिल पाया है।
__________________________
'कांजीवरम', 'विरासत', 'हेरा फेरी', 'भूल भुलैया', 'हंगामा', 'हलचल' और 'गर्दिश' जैसी फिल्मों के निर्देशन कर चुके प्रियदर्शन से इस तरह के सिनेमा की उम्मीद तो बिल्कुल भी नहीं है।
__________________________
इस फिल्म को देखते हुए कई बार तो यह ख्याल आता है कि कहीं निर्देशक थककर आराम तो नहीं कर रहा।
__________________________
अभिनय की बात करें तो नाना पाटेकर की खामोशी इस फिल्म में दर्शकों के दिमाग के साथ मजाक करती है।
__________________________
एक अच्छे अभिनेता को टाइपकास्ट कर कैसे हिंदी फिल्मों में औसत अभिनेता की कैटेगरी में डाल दिया जाता है।
__________________________
असरानी अभी तक अंग्रेजों के जमाने के जेलर वाले चोले से बाहर नहीं निकल पाए हैं।
__________________________
परेश रावल और ओम पुरी के पास करने को कुछ खास नहीं था।
__________________________
प्रियदर्शन की फिल्में जिस सटीक एडिटिंग के लिए जानी जाती हैं, वह यहां नदारद हैं।
__________________________
कई ऐसे दृश्य हैं जो बेवजह हैं या जिनको हटाकर फिल्म को चालीस मिनट तक कम किया जा सकता था।
__________________________
'हेरा-फेरी'  के एक-एक दृश्य और संवाद में हास्य पिरोने वाले नीरज वोरा की कलम का जादू इस बार बेअसर है।
__________________________
साजिद-वाजिद और जलीस शेरवानी एक भी ऐसा गाना कंपोज नहीं कर सके हैं जो गुनगुनाया भी जाए।
__________________________
साजन और इला हिंदी फिल्मों के नियमित किरदार नहीं हैं।
__________________________
इला नाराजगी भी जाहिर करती है।
__________________________
पंजाबी लहजा कई बार उनके संवादों से फिसल गया है।
__________________________
फिल्म के अंतिम दृश्यों में आया कलाकार अपने किरदार के अनुरूप प्रभावशाली नहीं है।
__________________________
कुछ प्रसंगों में संवाद और दृश्यों की कसावट का अभाव खलता है।
__________________________
फिल्म में गीत-संगीत का उपयोग नहीं के बराबर है।
__________________________
उसे ही ग्रैंड करने की असफल कोशिश की है।
__________________________
तीनों कलाकारों से निर्देशक लगातार ओछी, फूहड़ और निम्नस्तरीय हरकतें करवाते हैं।
__________________________
इंद्र कुमार की 'ग्रैंड मस्ती' कहीं से भी ग्रैंड नहीं हो पाई है।
__________________________
नवीनता और मौलिकता की कमी से यह एडल्ट कॉमेडी ढंग से गुदगुदा भी नहीं पाती।
__________________________
पीरियड फिल्मों के लिए आवश्यक तत्वों को जुटाने-दिखाने में घालमेल है।
__________________________
कलाकारों के चाल-चलन और बात-व्यवहार को 19 वीं सदी के अनुरूप नहीं रखा गया है।
__________________________
बोलचाल, पहनावे और उपयोगी वस्तुओं के उपयोग में सावधानी नहीं बरती गई है।
__________________________
पिता और भाई को उसके फितूर पसंद नहीं आते।
__________________________
नतीजतन कहानी रोचक होने के बावजूद प्रभावित नहीं कर पाती।
__________________________
शिवकर तलपड़े के प्रयोग और उपलब्धि के पर्याप्त ऐतिहासिक साक्ष्य नहीं हैं।
__________________________
कहना मुश्किल है कि 1895 में मुंबई में वंदे मातरम के नारे लगते होंगे।
__________________________
उन्होंने पीरियड को वर्तमान संदर्भ दिया है, लेकिन उसकी वजह से तत्कालीन परिस्थितियों के चित्रण में फांक रह गई है।
__________________________
कहीं-कहीं वे किरदार से बाहर निकल जाते हैं।
__________________________
शास्त्री के रूप में मिथुन चक्रवर्ती कृत्रिम और बनावटी लगते हैं।
__________________________
पीरियड फिल्म में उनका उच्चारण और लहजा आड़े आ जाता है।
__________________________
उनके अभिनय के बारे में यही बात नहीं कही जा सकती।
__________________________
'हवाईजादा' में गीतों के अत्यधिक उपयोग से कथा की गति बाधित होती है।
__________________________
1983 में आई के राघवेन्द्र राव की हिम्मतवाला की रीमेक साजिद खान की हिम्मतवाला 1983 के ही परिवेश और समय में है।
__________________________
इस प्रकार पिछले बीस सालों में हिंदी सिनेमा के कथ्य और तकनीक में जो भी विकास और प्रगति है, उन्हें साजिद खान ने सिरे से नकार और नजरअंदाज कर दिया है।
__________________________
मजेदार तथ्य है कि साजिद खान की सोच और समझ में यकीन करने वाले निर्माता, कलाकार, तकनीशियन और दर्शक भी हैं।
__________________________
हिम्मतवाला में वे पिछली फिल्मों से ज्यादा सरल, सतही, तर्कहीन और फूहड़ अंदाज में अपने किरदारों को लेकर आए हैं।
__________________________
बस, मसालों को बेमेल तरीके से डाल दिया गया है।
__________________________
एक दर्शक ने इंटरवल में उच्छवास लेते हुए कहा-पका दिया।
__________________________
अजय की प्रतिभा का ऐसा स्वार्थी उपयोग साजिद खान ही कर सकते हैं।
__________________________
पिछली फिल्म के गानों नैनों में सपना और ताकी रे ताकी को इस फिल्म में रखा गया है, लेकिन जितेन्द्र-श्रीदेवी का जादू जगाने में अजय देवगन-तमन्ना असफल रहे हैं।
__________________________
उन्हें भ्रम है कि वे मनमोहन देसाई की परंपरा को आगे बढ़ा रहे हैं।
__________________________
इस भ्रम में वे सिनेमा को कभी पीछे ले जाते हैं तो कभी तर्कहीन ड्रामा दिखाते हैं।
__________________________
जैसी की उम्मीद होती है कि फिल्म इसमें उलझकर रह जाती है।
__________________________
कॉमेडी का इंतजार बना रहता है।
__________________________
अच्छे जोक्स की कमी फिल्म में साफ झलकती है।
__________________________
इसी कारण फिल्म मजे के बजाए आपको ऊबाउ लगने लगती है।
__________________________
फिल्म मनोरंजक भी नहीं लगती।
__________________________
अफसोस एक अच्छी सोच और कोशिश अपने निष्कर्ष में प्रभावहीन हो गई।
__________________________
हालांकि हर सीक्वल पिछली की तुलना में कम प्रभावी रहा।
__________________________
इन फिल्मों से दिखने लगा कि क्वांटिटी से ज्यादा क्वालिटी पर भी फोकस करना जरूरी होता है।
__________________________
फिल्म अविश्वसनीय रूप से धीमी और शांत है।
__________________________
वहां कई ऐसे सीन हैं जो आपको अपनी सीट छोड़ने के लिए मजबूर कर दें।
__________________________
मुजफ्फर अली की ‘गमन’, ’आगमन’ और ‘उमराव जान’ जैसी उल्लेखनीय फिल्मों के मुरीद के लिए ‘जानिसार’ गहरे अवसाद का सबब बनती है।
__________________________
कमी है तो उनके मुख्य  किरदारों के गठन में और उन्हें  निभा रहे कलाकार इमरान अब्बास और पर्निया कुरैशी भी कमजोर हैं।
__________________________
वे मौजूद कहानी भी ढंग से अभिव्यक्त  नहीं कर पाते।
__________________________
वे खुद भी प्रभाव नहीं छोड़ पाते।
__________________________
सहयोगी कलाकारों में अनेक शौकिया कलाकार हैं, जो फिल्म को और भी बेअसर करते हैं।
__________________________
अगर हम फिल्म के बजाय इस फिल्म  की तस्वीरें देखें और उनकी प्रदर्शनी में शामिल हों तो ज्यादा आनंदित हो सकते हैं।
__________________________
चलते-फिरते ही उनकी कमियां नजर आने लगती हैं।
__________________________
दूसरे फिल्म की कथा भी इतनी दमदार नहीं है कि वह बांधे रख सके।
__________________________
सनी लियोन को संवाद और भाव के बीच तारतम्य बिठाने पर और मेहनत करनी पड़ेगी।
__________________________
बाकी कलाकार बस फिलर के तौर पर इस्तेमाल हुए हैं।
__________________________
उसके बावजूद वहां की खूबसूरती पर्दे पर नहीं आ सकी है।
__________________________
कहने को फिल्म थ्रिलर जॉनर की है, पर रोमांच, एक्शन, स्टंट यहां तक कि एक घूंसा भी चलाने की जहमत नहीं उठाई गई।
__________________________
फिल्म का नायक फ्रांसिस (सचिन जे. जोशी) कॉन यानी छलिया है।
__________________________
दर्शकों को जबरन सीट से बांधे रखने के लिए कहानी नॉन-लीनियर तरीके से बयां की गई है।
__________________________
वह दर्शकों को कुछ हद तक कन्फ्यूज (एंगेज तो नहीं कहा जाएगा) रखता है।
__________________________
वे गहरा प्रभाव नहीं छोड़ पाते।
__________________________
सनी लियोन निराश करती हैं।
__________________________
फिल्म में उनके व सचिन जोशी के किरदारों के बीच की केमिस्ट्री बिल्कुल फीकी है।
__________________________
लग सकता है कि वे सलमान खान की नकल कर रहे हैं।
__________________________
इस दौर में मुख्यधारा की फिल्मों में मौलिकता की चाह रखेंगे तो थिएटर के बाहर ही रहना होगा।
__________________________
इस झूठ की बुनियाद पर रचा गया ड्रामा सतही और  कमजोर है।
__________________________
इस फिल्म में लॉजिक, कार्य-कारण या विश्वसनीयता की उम्मीद न करें।
__________________________
इंटरवल के पहले का विस्तार लंबा हो गया है।
__________________________
देवी और उसके पिता के रिश्ते को स्थापित करने वाले दृश्य नाहक खींचे गए हैं
__________________________
हम दशकों से ऐसी छेड़खानियां और बदमाशियां देखते आए हैं।
__________________________
देवी और डेविल की हरकतों में कई बार लॉजिक की परवाह नहीं की गई है, लेकिन क्या सलमान खान के प्रशंसक इन पर गौर करते हैं?
__________________________
कुछ दृश्यों में वे अवश्य लड़खड़ा गए हैं।
__________________________
चटखारे लेकर उनके बोलने के अंदाज की नकल होगी।
__________________________
संवाद अदायगी और नाटकीय दृश्यों के लिए उन्हें और मेहनत करनी होगी।
__________________________
देव को मारने निकले भैयाजी के गुर्गे का सीक्वेंस प्रहसन बन कर रह गया है।
__________________________
रणवीर सिंह की स्वाभाविक ऊर्जा का सही इस्तेमाल नहीं हो पाया है।
__________________________
अगर वे कम नाचते और गाते तो अधिक प्रभावशाली लगते।
__________________________
अली जफर रणवीर सिंह को बराबरी का साथ नहीं दे पाए हैं।
__________________________
किलर की भूमिका में वे कमजोर हैं।
__________________________
देव और दिशा के बीच के भावनात्मक दृश्य कम हैं।
__________________________
आशु त्रिखा ने मूल कहानी तक पहुंचने के पहले परिवेश चित्रित करने में ज्यादा वक्त लगा दिया है।
__________________________
रंभिक विस्तार से यह गलतफहमी पैदा होती है।
__________________________
इस फिल्म में हिंसा जघन्यतम रूप में दिखती है।
__________________________
इस प्रक्रिया में निर्देशक बार-बार दृश्यों और किरदारों के प्रेम में फंसते दिखाई देते हैं।
__________________________
ऐसा प्रतीत होता है कि इस प्रेम में वे कई बारी अतिवादी अप्रोच अपनाते हैं।
__________________________
मूल उद्देश्य से भी भटकते हैं।
__________________________
आशु त्रिखा की एक उलझन यह भी रही है कि वे एक साथ गई मुद्दों को टच करते हैं, लेकिन उन्हें पर्याप्त गहराई से नहीं छू पाते, इसलिए उनकी अप्रोच और कोशिश में अधूरेपन की झलक है।
__________________________
फिल्म 'कुछ कुछ लोचा है' में बहुत लोचे हैं।
__________________________
दरअसल, यह फिल्म से ज्यादा एक अधेड़ उम्र के आदमी की फैंटेसी लगती है।
__________________________
लेखक और निर्देशक देवांग ढो़लकिया ने फिल्म के पहले ही सीन में सनी लियोन को कम कपड़ों में दिखाकर यह बता दिया है कि आगे होने क्या वाला है।
__________________________
यह निराशाजनक है कि एडल्ट कॉमेडी का कंसेप्ट भी बहुत सीमित हो चला है।
__________________________
ऐसा लगता है कि आलसी फिल्ममेकर ने यह बहाना ही बना लिया है कि फिल्म में सनी है तो बाकी सब अपने आप हो जाएगा।
__________________________
उस कथ्य को पटकथा का रूप देने में कुछ कमियां रह गई हैं।
__________________________
इस फिल्म में शिल्पगत समस्याएं हैं।
__________________________
स्टारों के प्रभाव से फिल्म को बचाने की जोखिम में वाई. पी. सिंह ने साधारण कलाकारों से काम लिया है।
__________________________
वे फिल्म के कथ्य और भाव को सही ढंग से संप्रेषित नहीं कर पाते।
__________________________
लंका धूसर रंग की खुरदुरी फिल्म है, लेकिन क्या टीवी और फिल्मों से बाहर का हमारा समाज ऐसा ही नहीं है।
__________________________
अर्जन वाजबा और टिया बाजपेयी के बीच संवाद और दृश्य कम हैं।
__________________________
निर्देशक ने उनकी आंखों और भावों से काम लिया है, जिसमें वे सक्षम नहीं दिखते।
__________________________
इस प्रयास में किरदार और कलाकार की संगत टूटती है।
__________________________
वाल्ट की क्रूरता उसकी सहजता में ज्यादा उभरी है।
__________________________
उन्हें एक्शन और खलनायक से अकेले भिडऩे का भी मौका मिला है, लेकिन वह नियोजित और साधारण दिखता है।
__________________________
महिला होने के वजह से उन्हें गर्दा उड़ाऊ और धरतीछोड़ एक्शन नहीं दिए गए हैं।
__________________________
नायिका प्रधान होने के बावजूद यह महिला प्रधान फिल्म नहीं है।
__________________________
फिल्म के अंत में औरतों के एहसास और आत्मानूभूति से प्रेरित एक स्त्री गान भी है, जो फिल्म के मनोरंजक प्रभाव को जबरदस्ती फेमिनिस्ट रंग देने की असफल कोशिश करता है।
__________________________
किरदार अधिक प्रभावशाली हो जाएं और उनमें परस्पर संतुलन न हो तो प्रवाह टूटता है।
__________________________
उनके बीच इमरान खान और अनुष्का शर्मा जैसे अभिनय के छोटे बटखरे पासंग नहीं बना पाते।
__________________________
उनका हरियाणवी लहजा बार-बार टूटता है।
__________________________
इसके बावजूद उनकी फिल्मों को क्रमवार देखें तो 'मकबूल' से 'मटरू की बिजली का मन्डोला' तक की यात्रा में लगातार बिखराव की ओर बढ़ रहे हैं।
__________________________
फिल्म का अप्रोच कॉमिकल है और विषय राजनीतिक मुद्दे की अधूरी समझ से गढ़ा गया है, इसलिए फिल्म का घालमेल निराश करता है।
__________________________
कमी है तो निरंतरता की।
__________________________
पटकथा और दृश्यों के संयोजन की आंतरिक समस्या है।
__________________________
उसकी वजह से कथानक का असर कमजोर होता है।
__________________________
रवि किशन की भाषा बार-बार फिसलती है और हरियाणवी की जगह खड़ी हिंदी हो जाती है।
__________________________
खक ने उन पर ज्यादा ध्यान नहीं दिया है।
__________________________
भीड़ के दृश्यों में ग्रामीणों का इस्तेमाल बेहतर है, लेकिन उन्हें हिदायत देनी थी कि वे कैमरा कौंशस न हों।
__________________________
एक-दो की वजह से कुछ दृश्यों का प्रभाव कम हो गया है।
__________________________
विनोद कापड़ी की 'मिस टनकपुर हाजिर हो' अच्छी सटायर फिल्म  होते-होत रह गई है।
__________________________
बस, उन्हें पर्दे पर सटीक तरीके से उतारने के अभ्यास की जरूरत है।
__________________________
यशराज की फिल्म 'बेवकूफियां' भी समय की चाशनी में डुबोई हुई पुरानी कहानी ही है।
__________________________
पता नहीं निर्माता आदित्य चोपड़ा को इस कहानी में क्या खास नजर आया और निर्देशक नूपुर अस्थाना ने क्या अलग देखा?
__________________________
कुल मिलाकर हिंदी फिल्मों में अच्छी कहानी का अभाव है, यह बात एक बार फिर सामने आई 'बेवकूफियां' के जरिए।
__________________________
फिल्म के बारे में कहा जा सकता है कि यह यशराज जैसी ऊंची दुकान का फीका पकवान है।
__________________________
गीत-संगीत की बात की जाए, तो फिल्म देखते हुए इसका मजा नहीं मिलता।
__________________________
सभी गीत आते-जाते से लगते हैं।
__________________________
देश भर के दर्शकों को रिझाने की फिक्र में उन्होंने विषय और प्रस्तुति का गाढ़ापन छोड़ दिया है।
__________________________
फिल्म वर्तमान पर कटाक्ष करने के साथ अपने दौर को भी नहीं बख्शती।
__________________________
मीरा चोपड़ा में नयी नवेली की अनगढ़ता है।
__________________________
जैकी श्राफ और चंकी पांडे ऐसी भूमिकाएं कई बार निभा चुके हैं।
__________________________
इस फिल्म का गीत-संगीत कमजोर है।
__________________________
वीनस की फिल्म में यह कमी खलती है।
__________________________
चौदह वर्षीय लक्ष्मी (मोनाली ठाकुर) के गेटअप और मेकअप पर ध्यान नहीं दिया गया है।
__________________________
जरूरी तो नहीं कि मुद्दे पर बनी फिल्मों में जरूरी तकनीकी पक्षों को नजरअंदाज किया जाए।
__________________________
नागेश कुकुनूर और सतीश कौशिक अपनी भूमिकाओं में प्रभाव नहीं छोड़ पाते।
__________________________
'लक्ष्मी' आर्ट फिल्म के प्रभाव में बनायी गई साधारण फिल्म है।
__________________________
आत्मा कहने के लिए एक भूतही फिल्म है लेकिन डराने के सारे फॉर्मूले पुराने हैं।
__________________________
शिव सुब्रमण्यम के किरदार का कोई औचित्य नहीं हैं।
__________________________
फिल्म का निर्देशन खराब है और कंटीन्यूटी तक का भी ख्याल नहीं रखा गया है।
__________________________
निर्देशक सचिन कुंडालकर की फिल्म 'अइया' भी प्यार में डूबी एक लड़की की कहानी है, लेकिन यह प्यार लोगों को लुभाने के बजाए थकाता प्रतीत होता है।
__________________________
फिल्म में तीन आइटम नंबर हैं, लेकिन वे कहानी का साथ नहीं देते।
__________________________
रानी से कोरियोग्राफर  वैभवी मर्चेट ने काम तो लिया है, लेकिन यह भी डांस नंबरों से पता चलता है कि रानी अब इस तरह के नाच-गाने के लिए सही नहीं हैं।
__________________________
फिल्म देखते हुए ये नंबर्स दर्शकों पर खास प्रभाव नहीं छोड़ते।
__________________________
उनकी हंसी की धार सूख और मुरझा चुकी है।
__________________________
पिछली फिल्मों में वे पहले जैसी चमक भी नहीं दिखा सके।
__________________________
गोविंदा का करियरग्राफ गिरने के साथ डेविड धवन का जादू बिखर गया।
__________________________
रीमेक में मूल के भाव और अभिनय की परछाइयों को खोजना भूल होगी।
__________________________
डेविड धवन ने मूल फिल्म से तीन दोस्त और एक लड़की का सूत्र लिया है और उसे नए ढंग से अलहदा परिवेश में चित्रित कर दिया है।
__________________________
उन पंक्तियों को अली जफर, सिद्धार्थ और दिव्येन्दु शर्मा ने सही टाइमिंग के साथ बोल कर ज्यादा हास्यप्रद बना दिया है।
__________________________
अली जफर, सिद्धार्थ और दिव्येन्दु शर्मा की तिगड़ी फिल्म को बगैर ब्रेक के इंटरवल तक ले जाती है।
__________________________
फिल्म इतनी तेजी के साथ आगे बढ़ती है कि कुछ सोचने-समझने की फुर्सत नहीं मिलती है।
__________________________
इंटरवल तक बेरोकटोक आगे बढ़ रही फिल्म द्वंद्व जाहिर होने के बाद थोड़ी धीमी हो जाती है।
__________________________
कभी-कभी ठहर भी जाती है।
__________________________
लेखक-निर्देशक उसे खींच-खींच कर आगे बढ़ाते हैं।
__________________________
नायक की दशा से पिघलकर मदद के लिए दोनों दोस्तों के तैयार होने का प्रसंग कमजोर और जल्दबाजी में है।
__________________________
लालच और उपभोक्तावाद के इस दौर में मंजुनाथ की ईमानदारी और निष्ठा पर अधिकांश व्यक्तियों की यही प्रतिक्रिया होगी, 'इडियट था साला'।
__________________________
भ्रष्ट संसार पर गुस्सा आता है और खुद पर शर्म आती है।
__________________________
सतीश सारथी के अभिनय और चरित्रांकन में हिंदी फिल्मों के व्याकरण का उपयोग नहीं किया गया है।
__________________________
यदि वे ऐसा करते तो फिल्म अपने उद्देश्य से खिसक जाती।
__________________________
सिर्फ मनोरंजन के उद्देश्य से सिनेमाघरों में जाने वाले आम दर्शकों को ऐसी फिल्मों से परेशानी हो सकती है, लेकिन सिनेमा सिर्फ एंटरटेनमेंट, एंटरटेनमेंट और एंटरटेनमेंट भर नहीं है।
__________________________
इनसे अलग कोई कोशिश होती है तो वह हमें नीरस और फीकी लगने लगती है।
__________________________
नए स्वाद की तरह भाने में देरी हो सकती है या फिर रोचक न लगे।
__________________________
अधिकांश हिंदी दर्शकों ने वह फिल्म नहीं देखी है, इसलिए उसका उल्लेख भी बेमानी है।
__________________________
इस नौटंकी के दरम्यान वह खुद इमोशनल जाल में फंसता है।
__________________________
भावनात्मक आवेश में स्थितियां अनियंत्रित होती हैं और अनचाहे परिणाम दे जाती हैं।
__________________________
लड़कियों की भूमिका सीमित थी।
__________________________
उन्होंने अपनी सीमाओं में निराश नहीं किया है।
__________________________
बंगले में बंधी चुड़ैल जाग जाती है और वह एक-एक कर सभी की जान लेती है।
__________________________
बतौर अभिनेत्री सनी लियोनी की स्वीकृति में अभी तक उनका अतीत आड़े आ रहा है।
__________________________
वह साथ में इस बात की भी तस्दीक करती है कि पत्र को खोला न जाए, लेकिन, लोकेश यानी लकी के अंदर बदमाशी का कीड़ा है।
__________________________
फिर उसका बुरा वक्त शुरू हो जाता है।
__________________________
कहानी में थ्रिल बरकरार रखने के लिए कई बेवजह के किरदार और दृश्य जोड़े गए हैं जो अप्रासगिक हैं।
__________________________
सबसे मुश्किल दौर मल्लिका शेरावत के लिए आने वाला है क्योंकि उन्हें पता ही नहीं है कि हॉलीवुड से लौटने के बाद हिंदी सिनेमा में किस तरह की फिल्में करनी चाहिए।
__________________________
अंशुमन झा को इस तरह के किरदार करने से बचना चाहिए।
__________________________
शेष गाने सुनने लायक नहीं है।
__________________________
एक महात्वाकांक्षी  लड़की हीरोइन बनने के सपने लेकर मुंबई पहुंचती है और अनजाने ही एक क्रूर हादसे का हिस्सा बन जाती है।
__________________________
समय का दबाव ऐसा है कि समर्थ और साहसी निर्देशक भी लकीर के फकीर बन रहे हैं।
__________________________
ऐसा नहीं है कि 'फटा पोस्टर निकला हीरो' निकृष्ट फिल्म है, लेकिन यह राजकुमार संतोषी के स्तर की फिल्म नहीं है।
__________________________
फिल्म में स्टॉक सीन हैं, जिन्हें घिसा-पिटा भी कहते हैं।
__________________________
हमेशा लगता है कि कुछ छूट रहा है।
__________________________
कुछ मिसिंग है।
__________________________
फिल्म में जरूरत से ज्यादा गाने और आगे-पीछे की दृश्यों से उनकी संगति भी नहीं बैठती।
__________________________
एक गाना खत्म हुआ, कुछ सीन हुए और फिर एक गाना आ गया।
__________________________
इंटरवल तक यह फिल्म लंबे सिक्वेंस की वजह से ऊब पैदा करती है।
__________________________
पूरा फोकस शाहिद कपूर पर होने की वजह से इलियाना डिक्रूज को ढंग से फ्रेम में रखा ही नहीं गया।
__________________________
अपने किरदार के चरित्र की तरह वह अस्थिर रहती हैं।
__________________________
कुछ तो गलती कर रहा हूं कि मेरी बात तुम तक पहुंच नहीं रही है।
__________________________
पीके के इस स्वागत के कुछ दिनों पहले पाकिस्तान के पेशावर में आतंकवादी मजहब के नाम पर मासूम बच्चों की हत्या कर देते हैं तो भारत में एक धार्मिक संगठन के नेता को सुर्खियां मिलती हैं कि 2021 तक वे भारत से इस्लाम और ईसाई धर्म समाप्त कर देंगे।
__________________________
धर्माडंबर और अहंकार में मची लूटपाट और दंगों से भरी घटनाओं के इस देश में दूर ग्रह से एक अंतरिक्ष यात्री आता है और यहां के माहौल में कनफुजियाने के साथ फ्रस्टेटिया जाता है।
__________________________
धर्म के नाम पर चल रही राजनीति और तमाम किस्म के भेदभाव और आस्थाओं में बंटे इस समाज में भटकते हुए पीके के जरिए हम उन सारी विसंगतियों और कुरीतियों के सामने खड़े मिलते हैं, जिन्हें हमने अपनी रोजमर्रा जिंदगी का हिस्सा बना लिया है।
__________________________
आदत हो गई है हमें, इसलिए मन में सवाल नहीं उठते।
__________________________
हम अपनी मुसीबतों के साथ सोच में संकीर्ण और विचार में जीर्ण होते जा रहे हैं।
__________________________
राजकुमार हिरानी और अभिजात जोशी की कथा-पटकथा सामाजिक विसंगति और कुरीति की गहराइयों में उतर कर विश्लेषण और विमर्श नहीं करती।
__________________________
फिल्म यहीं अपने विचारों में फिसल जाती है।
__________________________
वैज्ञानिक सोच और आचार-व्यवहार के समर्थक किसी भी रूप में ईश्वर की सत्ता स्वीकार करेंगे तो कालांतर में फिर से विभिन्न समूहों के धर्म और मत पैदा होंगे।
__________________________
फिर से तनाव होगा, क्योंकि सभी अपनी आस्था के मुताबिक भगवान रचेंगे और फिर उनकी रक्षा करने का भ्रमजाल फैला कर भोली और नादान जनता को ठगेंगे।
__________________________
बाबाओं के आडंबर और ईश्वर के नाम पर चल रहे ढोंग और प्रपंच को अनके फिल्मों में विषय बताया गया है।
__________________________
बाबाओं के आडंबर और ईश्वर के नाम पर चल रहे ढोंग और प्रपंच को अनके फिल्मों में विषय बताया गया है।
__________________________
पता चलता है कि सभ्यता और विकास के नाम पर अपनाए गए आचरण और आवरण ही मतभेद और आडंबर के कारण हैं।
__________________________
पटकथा अनेक स्थानों पर कमजोर पड़ती है।
__________________________
कहीं उसकी क्षिप्र गति तो कहीं उसकी तीव्र गति से मूल कथा को झटके लगते हैं।
__________________________
फिल्म का गीत-संगीत थोड़ा कमजोर है।
__________________________
इस बार स्वानंद किरकिरे और शांतनु मोइत्रा जादू नहीं जगा पाए हैं।
__________________________
अन्य गीतकारों में अमिताभ वर्मा और मनोज मुंतजिर भी खास प्रभावित नहीं करते।
__________________________
पीके पर फिल्माए गाने अतिरंजित और अनावश्यक हैं।
__________________________
कुछ फिल्में ऐसी बन जाती है जो थिएटर तक आते-आते ही अपना चार्म खो देती हैं।
__________________________
यहां आपको कुछ बोरिंग फेस नजर आते हैं।
__________________________
स्क्रीन पर हर बात की कमी दिखती है।
__________________________
एनर्जी भी कम दिखाई देती है।
__________________________
इस सप्ताह रिलीज हुई फिल्म 'प्लेइंग इट कूल' के साथ भी कुछ ऐसा ही होता दिखाई देता है।
__________________________
लंबे समय तक अटकी रही।
__________________________
वो बहुत ही बुरा लेखक है।
__________________________
चूंकि उसकी शादी होने वाली हो रही होती है इसलिए 'मी' उसे फिर डेट नहीं कर पाता है।
__________________________
नतीजतन चीजें अपने आप और भी कठिन होती जाती है।
__________________________
मगर इस बार ऐसा नहीं हुआ है।
__________________________
यह फिल्म बोरिंग है।
__________________________
उनके लेखक हबीब फैजल इस बार केवल संवाद लेखन तक सीमित हैं।
__________________________
यह फिल्म मनीष शर्मा की शैली और यशराज की सोच की खिचड़ी के रूप में सामने आती है, जिसमें ठगी का तड़का डाला गया है।
__________________________
इनमें कुछ कडि़यां कमजोर भी हैं।
__________________________
इस बार उनका इस्तेमाल वही जादू नहीं पैदा कर पाता।
__________________________
बाकी दोनों लड़कियां दीपानिता शर्मा और अदिति शर्मा ने सिर्फ दृश्यों को भरने का काम किया है।
__________________________
गोवा में ब्लडी कमीना उर्फ रिकी बहल की खोज का प्रसंग लंबा और ऊबाऊ है।
__________________________
फिल्म में गाने कुछ ज्यादा हैं।
__________________________
गानों के लिए जगह बनाने में कहानी कतर दी गई है।
__________________________
उम्र बढ़ने के साथ 16 थप्पड़ों के बाद भी कुंदन उसे रिझा नहीं पाता तो भावावेश में उसके सामने कलाई काट लेता है।
__________________________
किशोरी जोया उसके भावातिरेक को समझ नहीं पाती।
__________________________
दुनियावी अर्थो में वह व्यावहारिक और समझदार नहीं है।
__________________________
आयशा महाजन की हत्या हो जाती है।
__________________________
वे गिरफ्तार कर लिए जाते हैं।
__________________________
समर्थ अभिनेता अपनी मौजूदगी के लिए संवादों का मोहताज नहीं होता।
__________________________
इस फिल्म को लेकर विवाद भी रहे।
__________________________
कहा गया कि यह उनके जीवन का प्रामाणिक चित्रण नहीं है।
__________________________
हिंदी फिल्मों की यह बड़ी समस्या है।
__________________________
रिलीज के समय आपत्ति उठाने के लिए अनेक चेहरे और समूह सामने आ जाते हैं।
__________________________
यही कारण है कि फिल्मकार बॉयोपिक या सच्ची घटनाओं पर आधारित फिल्मों को अधिक प्रश्रय नहीं देते।
__________________________
'रंग रसिया' सेंसरशिप के सवालों से जूझती है।
__________________________
फिल्म का संगीत कमजोर है।
__________________________
शीर्षक "गीत रंगरसिया का फीलर के तौर पर किया गया इस्तेमाल अखरता है।
__________________________
राजपाल का अभिनय अब किसी परिचय का मोहताज नहीं हैं।
__________________________
उनका इलाका नक्सल प्रभावित है।
__________________________
नक्सल और पुलिस की मुठभेड़ में आए दिन निर्दोषों की हत्याएं होती रहती हैं।
__________________________
फिल्म के प्रमुख किरदारों का चरित्र निर्वाह मामूली है।
__________________________
नक्सली नेता और पुलिस अधिकारी के चरित्र को भी अच्छी तरह विकसित नहीं किया गया है।
__________________________
रघुवीर यादव, ओमकार दास माणिकपुरी और विजय राज जैसे अभिनेताओं का भी सही इस्तेमाल नहीं हुआ है।
__________________________
आलाप एक अनगढ़ फिल्म बनकर रह गई है।
__________________________
पहली ही मुलाकात में उसका स्वार्थी पति उसे दुत्कार देता है।
__________________________
बोमन ईरानी और डिंपल कपाडि़या के किरदार घिसेपिटे हैं, इसलिए उनके अभिनय में नयापन भी नहीं है।
__________________________
रणदीप हुडा का चरित्र अविकसित रह गया है।
__________________________
एक-दूसरे के लिए त्याग कर रही लड़कियों के व्यवहार को देख कर हंसी आती है।
__________________________
क्या ऐसा नहीं हो सकता था कि वेरोनिका और मीरा के बीच एक अंडरस्टैंडिंग बनती और दोनों लात मार कर गौतम को अपनी जिंदगी और घर से बाहर निकाल देतीं।
__________________________
हिंदीभाषी दर्शकों को दिक्कत हो सकती है।
__________________________
हिंदी में बच्चों पर केंद्रित फिल्में बहुत कम बनती हैं।
__________________________
चिल्ड्रेन फिल्म सोसायटी के सौजन्य से कुछ बनती भी हैं तो रेगुलर थिएटर में रिलीज नहीं हो पातीं।
__________________________
कबाड़ का काम सीखने में उसका ज्यादा मन नहीं लगता।
__________________________
अमूमन बाल फिल्मों में बड़ों के दृष्टिकोण के हावी होने का खतरा रहता है या फिर फिल्में उपदेशात्मक हो जाती हैं।
__________________________
विरोधी खेमे के पुरुष निढाल और विवश हो जाते हैं।
__________________________
अपने स्वार्थ के लिए वह किसी हद तक जा सकता।
__________________________
काव्या अपनी खुन्नस और जिद में सिद्धार्थ को तबाह करने के लिए जिस्म को हथियार बनाती है।
__________________________
वह एक सारगर्भित आर्ट हाउस फिल्म बनाना चाहता है, लेकिन परिस्थितियां उसके अनुकूल नहीं बन पातीं।
__________________________
इस उम्दा सोच की फिल्म को रजनीश ठाकुर उम्दा तरीके से पेश नहीं कर पाए हैं।
__________________________
ओम पुरी और नीना गुप्ता समेत सभीे कलाकारों का अभिनय साधारण या उससे भी निचले स्तर का है।
__________________________
अच्छे व्यंग्य की संभावना की यह फिल्म कमजोर पटकटथा, अयोग्य कलाकारों और अकुशल निर्देशन की वजह से भटक गई है।
__________________________
एक निहायत कमजोर फिल्म बन सकी है।
__________________________
लेकिन हिंदी सिनेमा के दर्शकों को शायद यह बात नहीं हजम हो।
__________________________
बैटमैन को एक किले के अंदर बनी जेल में बंद कर दिया जाता है।
__________________________
बैटमैन की मदद करती हैं एनी हेथेवे, जो कैट के किरदार में पहले उसे धोखा दे चुकी हैं।
__________________________
विक्की की दादी और मां की शराबनोशी और उस दरम्यान चल रही बातों पर हंसी आती है, लेकिन उनके संघर्ष और अकेलेपन का दर्द भी महसूस होता है।
__________________________
बाद के दृश्यों में निर्देशक विक्की ड्रायवर के किरदार में लिप्त हो गए हैं, इसलिए असर थोड़ा कम हो जाता है।
__________________________
अमिता पाठक के अभिनय की सीमाएं हैं।
__________________________
फिल्म के बीच में थोड़ी देर के लिए अटकती है।
__________________________
उनके बीच की केमिस्ट्री  भी जमती है, लेकिन उनके पास किरदार और कहानी ही नहीं है।
__________________________
फिल्म के आरंभ में एक लड़की हादसे का शिकार होती है।
__________________________
वे अभी इस गम से उबरते भी नहीं हैं कि बैंक में डकैती के साथ उनकी बीवी पर हमला होता है।
__________________________
जॉन और गौतम एक-दूसरे की राह नहीं काटते, लेकिन संयोग कुछ ऐसा बनता है कि वे एक-दूसरे के आमने-सामने खड़े नजर आते हैं।
__________________________
दोनों ही बर्बर चरित्र हैं।
__________________________
उनके पास कहानी का सघन प्लाट नहीं है।
__________________________
इसके बावजूद फिल्म बांध नहीं पाती।
__________________________
पटकथा के बिखराव से फिल्म का रोमांच भी कम होता है।
__________________________
हां, यह फिल्म चारो मुख्य अभिनेताओं (रणदीप हुड्डा, नसीरुद्दीन शाह, शरद सक्सेना और विपिन शर्मा) के अभिनय के प्रदर्शन का शोकेस बन कर रह जाती है।
__________________________
नतीजतन फिल्म अपेक्षित असर नहीं डालती।
__________________________
अंजुम रिजवी का यह निवेश फलदायक नहीं रहा।
__________________________
वह उसे मार देती है।
__________________________
उदय की लाश तक नहीं मिल पाती।
__________________________
साथ ही वह बाघिन को मार कर बदला लेना चाहता है।
__________________________
बदले की इस कहानी में बाघिन विलेन के तौर पर उभरती है।
__________________________
कमी है तो फिल्म में नाटकीयता और उपयुक्त संवादों की।
__________________________
फिल्म के किरदार ढंग से नहीं गढ़े गए हैं।
__________________________
वे सही प्रभाव नहीं छोड़ पाते।
__________________________
ढीली पटकथा और कमजोर कहानी की वजह से 'रोर' बांध नहीं पाती।
__________________________
अतार्किक दृश्यों और भिड़ंत से फिल्म कमजोर हो गई है।
__________________________
बहुत कम फिल्में ऐसी होती हैं,जो आरंंभ से अंत तक दर्शकों को बांध ही न पाएं।
__________________________
'रॉय' लगातार उलझती और उलझाती जाती है।
__________________________
रणबीर कपूर और अर्जुन रामपाल का आकर्षण भी काम नहीं आता।
__________________________
ऊपर से डबल रोल में आई जैक्लीन फर्नांडीस डबल बोर करती हैं।
__________________________
हिंदी फिल्म इंडस्ट्री के बैकड्रॉप पर बनी 'रॉय' इंडस्ट्री की गॉसिप इमेज ही पेश करती है।
__________________________
रॉय चोर है और कबीर उसकी चोरी से प्रभावित है।
__________________________
डबल रोल सभी के वश की बात नहीं होती।
__________________________
'रॉय' की सबसे कमजोर कड़ी जैक्लीन फर्नांडीस हैं।
__________________________
अभिनय से अभी वह कोसों दूर हैं।
__________________________
निर्देशक ने इस फिल्म में उनके सामर्थ्य का उपयोग गैरजरूरी समझा है।
__________________________
दोनों ने बेपरवाही के साथ काम किया है।
__________________________
अन्य दिक्कते भी हैं।
__________________________
अर्जुंन रामपाल की दाढ़ी चिपकाई हुई दिखती है।
__________________________
रॉय के रूप में रणबीर कपूर भी खोए-खोए से हैं।
__________________________
दोनों एक समय के बाद नीरस और अप्रभावी हो जाते हैं।
__________________________
फिल्म की थीम के हिसाब से सलेटी रंग चुना गया है, लेकिन वह अधिक काम नहीं आ पाता।
__________________________
निर्देशक और लेखक ने पटकथा पर अधिक मेहनत नहीं की है।
__________________________
कुछ नया करने और दिखाने के चक्कर में फिल्म फिसल गई है।
__________________________
फिल्म में एक संवाद है कि जो बात समझ में नहीं आती, वह सुनाई भी नहीं पड़ती।
__________________________
उसी तर्ज में कहें तो जो दृश्य समझ में नहीं आते, वे दिखाई भी नहीं पड़ते।
__________________________
न उसके पास संसाधन हैं।
__________________________
न वह टिपिकल हीरो जैसा दिखता ही है।
__________________________
वह माइंडलेस मसाला फिल्मों पर तंज कसते हुए उन्हें आड़े हाथों लेती है।
__________________________
उन्हें असल जिंदगी में हिंदी फिल्म जगत को बॉलीवुड कहना पसंद नहीं है।
__________________________
उसकी मां उसके इस मुश्किल ख्वाब से परेशान और चिंतित है।
__________________________
महानगरीय जीवन की अपनी संभावनाएं, समस्याएं और चुनौतियां हैं।
__________________________
बहरहाल दोनों की समान समस्या तंगहाल जिंदगी है।
__________________________
वे  अच्छी जिंदगी जीने को लालायित हैं, पर पैसों की किल्लत के चलते वैसा नहीं  हो रहा।
__________________________
वह पृथ्वी का शुक्रिया अदा करता है, लेकिन उसके बाद से पृथ्वी की  मुश्किलों का सफर शुरू हो जाता है।
__________________________
उसमें लव, पर्सनल और पेशेवर तीनों जिंदगियों के तार उलझ कर रह  जाते हैं।
__________________________
साथ ही आज की  तारीख में दोस्ती और प्यार के बनते-बिगड़ते मायनों की पड़ताल भी।
__________________________
एक तो फिल्म के सारे किरदार निगेटिव शेड के हैं।
__________________________
फिल्म के नायक सूरज के मामा के अलावा किसी में भी अच्छाई नजर नहीं आती।
__________________________
शांतचित्त दिखने वाला किरदार तक अंत मे खूंखार नजर आता है।
__________________________
जल्दी से अमीर बनने की ख्वाहिश के साथ सूरज ब्लैकमेलिंग की दुनिया में घुस जाता है।
__________________________
सूरज (नील नितिन मुकेश) और मोनिका (अमीषा पटेल) के बीच एक-दूसरे को मात देने की चालें चली जाती हैं।
__________________________
सूरज शातिर और बदमाश है।
__________________________
वह प्रेम और रिश्तों में यकीन नहीं करता।
__________________________
हिंदी फिल्मों ने हमें बताया है कि बुरे काम का बुरा नतीजा होता है।
__________________________
हम सूरज को ऐसे ही बुरे नतीजे का शिकार होते देखते हैं।
__________________________
फिल्म में दृश्यों और एक्शन के दोहराव हैं।
__________________________
फिल्म ऊब पैदा करने तक दृश्यों को बढ़ाती चलती है।
__________________________
उन्हें पर्याप्त दृश्य मिले हैं एक्शन और इमोशन के..जिन्हें वे स्टायल की बलि चढ़ा देते हैं।
__________________________
कुछ अभिनेता स्टायल को ही एक्टिंग समझने की गलती कर बैठते हैं।
__________________________
पर अभिनेता से अधिक दोषी लेखक और निर्देशक है, जो शूटिंग के समय उन्हें सचेत नहीं करते।
__________________________
'शॉर्टकट रोमियो' एक ऊबाऊ फिल्म है।
__________________________
आखिरकार हम ठगे महसूस करते हैं।
__________________________
'सुपर नानी' कमजोर फिल्म है।
__________________________
उसके पति और बहू-बेटे को भारती के महान त्याग का एहसास नहीं है।
__________________________
कदम-कदम पर उसे लूजर और बेवकूफ कहा जाता है।
__________________________
घर-परिवार की नजरों में उसकी जगह सिफर है।
__________________________
वह ध्यान खींच पाने में नाकाम रही हैं।
__________________________
अनुपम खेर  विज्ञापन बनाने वाले शख्स के तौर पर असर नहीं छोड़ सके हैं।
__________________________
हर्षित सक्सेना और संजीव-दर्शन की संगीत प्रभावहीन है।
__________________________
लड़की मना कर देती है।
__________________________
फिर शुरू होती है भागदौड़, मारपीट,गोलीबारी और चाकू व तलवारबाजी।
__________________________
फिल्में में कथ्य और विषय-वस्तु के तौर पर कोई नयापन नहीं है।
__________________________
अनुपम खेर, अन्नू कपूर और पीयूष मिश्रा में अन्नू कपूर का प्रदर्शन कमजोर रहा।
__________________________
बहुत आसानी से यह प्रचलित तरीके से अश्लील और भोंडी हो सकती थी।
__________________________
'द शौकीन्स' में अक्षय कुमार ने अपनी खिलाड़ी इमेज,समीक्षकों की धारणा और नेशनल अवॉर्ड की चाहत से अपना अच्छा मजाक उड़वाया है।
__________________________
कुछ कलाकारों के अभिनय में अवश्य दोहराव है।
__________________________
अभी एंग्री यंग मैन अमिताभ बच्चन का पदार्पण नहीं हुआ था।
__________________________
इनके अलावा बाकी किरदारों पर पर्याप्त ध्यान नहीं दिया गया है, इसलिए वे फिल्म में होते हुए भी फिल्म का हिस्सा नहीं लगते।
__________________________
फिल्म इंडस्ट्री में अवॉर्ड नाइट की पार्टी में एक हीरोइन की हत्या हो जाती है।
__________________________
कथा विस्तार नहीं होने से फिल्म की रोचकता गहरी नहीं हो पाती।
__________________________
ईष्र्या और हत्या का कमजोर आधार फिल्म के रहस्य और प्रभाव को कम करता है।
__________________________
वे लिखते हैं, जिसकी चादर हम से छोटी, उसकी चादर छीन ली, जिस भी छत पर चढ़ गए हम, उसकी सीढ़ी तोड़ दी...या फिल्म के अंतिम भाव विह्वल दृश्य में बेटी के मासूम सवालों में उनके शब्द संगदिल दर्शकों के सीने में सूइयों की तरह चुभते हैं।
__________________________
वह तो पापा के साथ रहने की कोशिश में इस बेरहम समाज के लालच का शिकार होती है।
__________________________
कली की मां शालिनी, कली के पापा राहुल, कली के दूसरे पापा सौमिक, पापा के दोस्त चैतन्य, मामा सिद्धांत, मां की दोस्त राधा सभी किसी न किसी प्रपंच में लीन हैं।
__________________________
वे अपने स्वार्थ और लाभ के लिए किसी भी स्तर तक गिर सकते हैं।
__________________________
रात के पौने तीन बजे अंडरवियर में हजार-हजार के नोट खोंस कर हवा में हजारों के नोट उड़ाते और सोफे पर नोट बिछा कर लेटते कली के मामा को देख कर घिन आ सकती है, लेकिन यही मुंबई जैसे शहरों की घिनौनी काली सच्चाई है।
__________________________
कली के मां या दोनों पापा भी तो दूध के धुले नहीं हैं।
__________________________
बतौर -लेखक निर्देशक अनुराग कश्यप की किसी किरदार से सहानुभूति नहीं है।
__________________________
वे निष्ठुर भाव से उन्हें ज्यों के त्यों पेश कर देते हैं।
__________________________
वहां हर किरदार को अपनी कमजोरियों से लगाव है।
__________________________
एक और डरावनी फिल्म।
__________________________
बिलकुल उसी तर्ज पर की कम बजट और कमजोर कहानी।
__________________________
ऐसा लगता है कि मानो वो डायरेक्शन ही भूल गए हों।
__________________________
ना डर है और ना ह्यूमर।
__________________________
अब यदि आपको लग रहा हो कि क्या बोरिंग फिल्म है।
__________________________
फिल्म उम्मीद से ज्यादा ही डल है।
__________________________
डराने के लिए इस्तेमाल किए गए सीन भी नाकामायाब है।
__________________________
ऐसे में यह कुछ नया नहीं है।
__________________________
यह भी  विडंबना ही है कि हॉरर फिल्मों की गोल्डन एज में भी ऐसी हॉरर फिल्में बन रही है।
__________________________
इस फिल्म में टाइमपास भी नहीं किया जा सकता है।
__________________________
फिल्म के प्रचार में यह धोखा गढ़ा गया है।
__________________________
'व्हाट द फिश' ऐसी डायरी है, जिसके पन्ने हवा में फड़फड़ा रहे हैं।
__________________________
कभी कोई पृष्ठ खुल जाता है, कभी कोई।
__________________________
तारतम्य बिठाना मुश्किल होता है।
__________________________
आखिरकार पूरी कहानी जुड़ती है तो हम ठगा महसूस करते हैं, क्योंकि एक रोचक विषय को अयोग्य लेखन और निर्देशन से अरुचिकर बना दिया गया है।
__________________________
मौसी (डिंपल कपाडि़या) को हास्यास्पद किरदार बना दिया गया है।
__________________________
डिंपल कपाड़िया लाउड परफारमेंस के बावजूद फिल्म की जरूरत पूरी करने में असफल रही हैं।
__________________________
फिल्म के शीर्षक और विषय का परस्पर संबंध में समझ में नहीं आता।
__________________________
जब उसे बेचने की बात आती है तो जुल्फी दुखी हो जाता है।
__________________________
बकरे से हो रही आमदनी को देख कर गांव के दूसरे समुदाय के लोग भी हक जमाने आ जाते हैं और फिर सामने आता है सामाजिक अंतर्विरोध।
__________________________
'ये है बकरापुर' व्यंग्यात्मक तरीके से हमारे समाज की विसंगति को जाहिर करती है।
__________________________
जानकी विश्वनाथन ने इस छोटी फिल्म में किसी निष्कर्ष तक नहीं पहुंचती हैं।
__________________________
शायद यह उनका उद्देश्य भी नहीं है।
__________________________
फिल्म केवल अंतर्विरोधों को प्रकट कर देती है।
__________________________
निर्देशक ने अपना पक्ष भी नहीं रखा है।
__________________________
कथ्य के अनुरूप शिल्प चुनने में थोड़ी कमी रह गई है।
__________________________
फिल्म का अंतिम प्रभाव उद्देश्य के मुताबिक उत्तेजक नहीं है।
__________________________
 इंटरवल के बाद फिल्म उलझ जाती है। 
__________________________
उधर सामने वाला बेवकूफ समझ तरह-तरह के स्वांग भर हमारा ध्यान रोज-रोज के दुख, दर्द, मंहगाई, कठिनाई, नून, तेल लकड़ी{गैस}से हटा अपने तरीके से प्रभावित करने के लिये ही तमाशा करता रहता है।

__________________________
विक्रम भट्ट ने इस फिल्म की कमान सहायक विशाल पांड्या को सौंपी और बस यहीं वह मात खा गए। विशाल ने कहानी को आगे तो बढ़ाया , लेकिन फिल्म की रफ्तार ऐसी नहीं रख पाए कि कहानी दर्शकों को आखिर तक बांध पाए। 

__________________________
कहानी में कुछ नयापन या खास नहीं
__________________________
एक ओर तमाशा हुआ, जो अक्सर देश के अलग-अलग शहरों में मौके-बेमौके होता रहता है

__________________________
निर्देशक को लगा होगा कि दर्शकों के डर के के लिए यह इफेक्ट कारगर होगा, लेकिन सिनेमाघरों में बैठे दर्शक हंस पड़ते हैं।
__________________________
मेघा का काम देखकर यही कहा जा सकता है कि अगर कैमरा फेस करने से पहले वह ऐक्टिंग की एबीसी सीख लेतीं तो अच्छा रहता। कुछ यहीं हाल हीरो राजवीर का भी है , जो किसी तरह से कैमरे के सामने टिक पाए हैं। 

__________________________
डांस से जुड़ी इस फिल्म का संगीत कमजोर है। 
__________________________
बेशक यंग डायरेक्टर सुपर्ण वर्मा ने एक नए सब्जेक्ट को चुना है , लेकिन फिल्म के पात्रों मेंटकराव और बेवजह इंटरवल व सभी पात्रों की पहचान छुपाना समझ से परे है। 

__________________________
दोस्तों को नायक की मौत पर कहानी का अंत एक त्रासद अंत लग सकता है
__________________________
अंजना सुखानी के हिस्से में ऐक्टिंग कम और सेक्सी सीन कुछ ज्यादा ही आए हैं। 

__________________________
इमरान हाशमी इस फिल्म में राज -2 के बाद एकबार फिर पेंटर बने है और अपने रोल में जमे हैं , लेकिन सोहा संजना के रोल में पूरी तरह मिस फिट नजर आती हैं। रिलीस से पहले की गई फिल्म की पब्लिसिटी में इसे मुंबई में हुई बारिश पर बेस्ड फिल्म बताकर प्रचारित किया गया , लेकिन अफसोस डायरेक्टर इमरान सोहा की लव स्टोरी में बारिश को भूल गए। फिल्म का संगीत भट्ट कैंप की पिछली फिल्मों के मुकाबले कमजोर है। 
__________________________
इंटरवल से पहले इस तरह के कई दृश्य जबरन ठूंसे गए लगते है

__________________________
 अक्षय कुमार कॉमिडी के नाम पर जी भरकर शोर मचाने के अलावा कुछ नहीं कर पाए , वहीं सुनील शेट्टी किसी तरह अपना रोल निभा गए। कैटरीना भोली और मासूम लगी , लेकिन समीरा रेड्डी शोपीस बनकर रह गईं। नेहा धूपिया के हिस्से में चंद सीन आए , जिसमें उन्होंने दम दिखाया है। परेश रावल , असरानी और टीनू आनंद शोर मचाते दिखे। 
__________________________
ऐसा लगता है , मल्टिप्लेक्सों पर जुटती टीनएजर्स की भीड़ को खींचने के मकसद से डायरेक्टर ने यह बोल्ड सब्जेक्ट चुना और खुद ही भटक बैठे। फिल्म का ऐंड कोई ठोस मेसिज नहीं दे पाता। माही को डायरेक्टर ने कुछ ज्यादा ही बोल्ड पेश किया है। ऐसा नहीं लगता कि फैमिली क्लास फिल्म को देखने थिएटर का रुख करेगी। अनु मलिक के संगीत और समीर के गीतों में दम नहीं । 

__________________________
उनके संवादों में भी यह कमी है।

__________________________

स्मॉल स्क्रीन पर बतौर वीजे पहचान बना चुके गौरव कपूर पूरी फिल्म में बुझे-बुझे से लगते हैं। डाइरेक्टर ने उनसे ज्यादा फुटिज परमीत सेठी और गोविंद नामदेव को दी है , जिसे देखकर वाकई लगता है कि ' बेचारा गोविंद ' । बतौर निर्देशक वरुण न तो कलाकारों से ठीक काम करा पाए और न कहानी को ट्रैक पर रखने में कामयाब रहे। फिल्म के कई डबल मीनिंग डायलॉग सेंसर की कैंची से कैसे बचे रह गए , यह समझ से परे है। फिल्म का क्लाइमैक्स इतना बेहूदा और कमजोर हैं कि डाइरेक्टर की कला पर तरस आता है। ऐसे में अगर आप फिर भी इस गोविंद से मिलने थिअटर का रुख करते हैं , तो बेस्ट ऑफ लक... 

__________________________
शायद दर्शकों को उनसे उतना लगाव नहीं रहा। 

__________________________
दूसरी ओर उड़िया पृष्ठभूमि पर बनी इस फिल्म में ऐसा कोई चालू मसाला मौजूद नहीं है जो दर्शकों को सिनेमाघरों की ओर खींच सके। 
__________________________
अपनी फिल्म ' कल किसने देखा ' से अपने बेटे जैकी भगनानी को लॉन्च किया। लेकिन बेटे को ज्यादा से ज्यादा फुटेज देने की चाह में कहानी ऐसी तोड़ - मरोड़ दी गई कि फिल्म जैकी के कमजोर कंधों पर टिक कर रह गई। 

__________________________
यह लोकतंत्न के एक मजबूत स्तम्भ के दुरुपयोग का नंगा सच है

__________________________
फिल्म का हर कलाकार कैमरे के सामने अपने रटे रटाए डायलॉग बोलता नजर आता है। हीरो असीम मर्चेंट फिल्म में डॉक्टर बने हैं , लेकिन पूरी फिल्म में डॉक्टर कम नाकाम प्रेमी ज्यादा लगे हैं। असीम के चेहरे पर तो न कोई भाव आता है और न ही उनकी ऐक्टिंग में दम है। पूरी फिल्म ग्रेसी के आसपास है , लेकिन उनकी ऐक्टिंग भी ठहरी हुई और चेहरा बुझा - बुझा लगता है। 
__________________________

फिल्म में कहानी के नाम पर बॉलिवुड की दो सदाबहार सुपर हिट फिल्मों शोले और लगान का कचूमर निकाला गया है। अगर आप यह फिल्म देखने जा रहे हैं , तो इसमें कहानी मत तलाशिए। 

__________________________
हीं , प्रियंका कुछ ज्यादा ही बोल्ड नजर आई हैं। 
__________________________
स्नेहा उल्लाल को अच्छा रोल तो मिला , लेकिन रोल में जान डालने में कामयाब नहीं रही। 
ऐसी फिल्मों में गाने रुकावट बनकर रह जाते है। 
कुछ यही हाल इस फिल्म में भी है गाने अच्छे और कर्णप्रिय है , लेकिन स्क्रिप्ट में उनके लिए गुंजाइश नहीं थी , सो चम चम चांद सा चेहरा , यादें याद आती है , मेरी जान जाती है जैसे अच्छे गाने भी असर नहीं छोड़ पाते। 
__________________________
इस फिल्म में बॉलिवुड और हॉलिवुड की दो ग्रेट हस्तियां है , लेकिन यह नहीं कहा जा सकता कि डायरेक्टर ने इनसे बेहतर काम लिया। बिग बी इससे पहले भी कई बार ऐसे लुक और रोल में नजर आए तो बाकी किसी कलाकार के हिस्से में ऐसा बड़ा रोल नहीं था जो कुछ कर पाता। हां , आर माधवन ने स्टार्स की लंबी चौड़ी भीड़ के बीच अपनी मौजूदगी का एहसास कराया है। शक्ति कपूर की बेटी श्रृद्धा कपूर ने इस फिल्म के साथ करियर की शुरुआत की लेकिन फिल्म में उसके करने के लिए कुछ था ही नहीं जो वह अपनी प्रतिभा दिखा पाती।

__________________________
इंडस्ट्री में ऐसे कम ही लोग मिलेंगे , जो अपनी पूरी हो चुकी फिल्म को सिर्फ एक स्टार की वजह से डिब्बे में बंद कर देते हैं। 
__________________________
दोनों को अलग ढंग से फिट किया जाता , तो फिल्म ज्यादा बेहतर बन पाती। डायरेक्टर साहब ने एक्स मिस श्रीलंका जैकलीन को हीरोइन बनाया और विलेन के तौर पर संजय दत्त को रिंग मास्टर के रोल में फिल्मी स्टाइल के साथ पेश किया , जो बार - बार किसी फिल्म का गाना गाता हुआ नजर आता है। 

__________________________
फिल्म की स्क्रिप्ट में कोई नयापन नहीं है। अच्छा होता कि लीना मुंबई और छोटे शहरों के बीच तेजी से पनपते जुए के अड्डों पर कोई ऐसी फिल्म बनाती जिसमें समाज के लिए कोई संदेश होता। वैसे , कहानी के आखिर में जुए को बुरा और इंसान को बर्बाद करने वाला गेम साबित करने की कोशिश की गई है , लेकिन डायरेक्टर का यह मेसेज आम दर्शक की समझ में इसलिए नहीं आ सकता कि क्योंकि सर बेन किंग्सले और बिग बी के बीच के सभी संवाद अंग्रेजी में हैं। 

__________________________
पिछली कई फिल्मों में स्क्रीन पर दूल्हा बन रहे फरदीन भी पूरी फिल्म में बुझे - बुझे नजर आते हैं। 
__________________________
सिर्फ पैसे के दम पर अच्छी और दर्शकों को बांधें रखने वाली फिल्म कोई नहीं बना सकता। इसका जीता जागता उदाहरण है , 100 करोड़ से ज्यादा के बजट में बनी फिल्म ब्लू।

__________________________
कुछ नया देखने का भ्रम थोड़ी देर तक बना रहता है। 

__________________________
संवाद और प्रभावशाली और पीरियड-पीरियड हो जाते

__________________________
 बॉलिवुड शायद कुछ ज्यादा ही बोल्ड हो गया है। कभी कॉलिज कैंपस में घूमने वाली फिल्मों की कहानियां अब स्कूलों में पहुंचने लगी हैं और अब दसवीं की स्टूडंट ममी और ग्यारहवीं का स्टूडंट पापा बनने लगे हैं। इक्कीसवीं सदी के इस दौर में भले ही हमारी सोसायटी इस बात को अभी गवारा न करे , लेकिन बॉलिवुड डायरेक्टर्स को इससे कुछ लेना-देना नहीं। 

__________________________
 अच्छा रहता अगर डाइरेक्टर निर्माता के प्रति जरूरत से ज्यादा वफादारी दिखाने की बजाएं फिल्म के बाकी कैरक्टर्स को डेवलेप करते । 

__________________________

कॉमिडी से प्रियदर्शन की पकड़ अब धीमी पड़ने लगी है। इंटरवल तक वे डेढ़ दर्जन स्टार्स को कहानी में फिट करते रहे , क्लाइमैक्स में होटल में पानी भरकर पता नहीं स्टार्स की बेवजह की भागदौड़ क्यों कराई। अर्चना पूरन सिंह से लेकर अक्षय , टीनू , असरानी , परेश रावल जैसे एक्टर्स का बेवजह चीखना चिल्लाना भी समझ से परे है। 
__________________________
करियर की तीसरी फिल्म में अध्ययन पिछली फिल्मों के मुकाबले कुछ और निखर कर सामने आए हैं। लेकिन रॉक स्टार की भूमिका को निभाते अध्ययन कई दृश्यों में कुछ ज्यादा ही ओवर ऐक्टिंग कर बैठे। अघ्ययन अगर कुछ ऐसे ही सब्जेक्ट पर बनी फिल्म रॉक ऑन में फरहान अख्तर और अर्जुन रामपाल द्वारा निभाई भूमिकाओं को फॉलो करते तो इस एहसास को और अच्छी तरह समझ पाते कि अंदर छुपे सपने को साकार करना इतना आसान भी नहीं। 

__________________________
पिछले कुछ अर्से से हर चौथी मेगा बजट मल्टिस्टारर फिल्म से प्रीतम का नाम जुड़ता है। ऐसे में उनके संगीत से अब मेलोडी गायब होने लगी है। फिल्म का गाना क्यूं पैसे पे तू मरती है को छोड़ दिया जाए तो बाकी सभी गाने समझ से परे हैं। 
__________________________
 इंटरवल के बाद जब पात्रों के खुद को पहचानने की बारी आती है , तो कहानी भटकने लगती है। सिर्फ दो घंटे से कम अवधि की फिल्म में भी दर्शक खुद को अंत तक बांध नहीं पाता। 

__________________________
एन एक्‍स्‍ट्रीमली सैड फेनोमेनन.
__________________________
इस हॉट बैचलर पार्टी में ऐसा कुछ खास नहीं कि आप इसमें शामिल हो सकें। हां , अगर आप हॉट पार्टियों के शौकीन है तो इंटरवल के बाद फिल्म आपको कुछ जमेगी। फिल्म के कई डायलॉग डबल मीनिंग है तो वहीं इंटरवल के बाद कहानी डायरेक्टर के हाथों पूरी तरह निकल जाती है। 

__________________________
फिल्म डायरेक्टर और टीवी शो में जज बने मोहनीश बहल ने निराश किया। 
__________________________
फिल्म के डाइरेक्टर ने कहानी में किरदार तो कई फिट किए , लेकिन उनका सही इस्तेमाल करना भूल गए। यह समझ नहीं आता कि प्रेम चोपड़ा जैसे सीनियर ऐक्टर ने ऐसी बेसिरपैर की भूमिका क्यों की। 

__________________________
छोटी सी कहानी होने के बावजूद डायरेक्टर दर्शकों को एंड तक फिल्म से बांध नहीं पाते 
__________________________
यह सब किसके दिमाग की उपज होती है?

__________________________
हर दृश्य धम्म, धड़ाक म, फट-फटाक, थड , च्यूं-च्यूं जैसी किसी ध्वनि और शार्प कट के साथ अकस्मात खत्म होता है। 
__________________________
बाद में उनके किरदार को ही उलझा दिया गया है।
__________________________
यह उन्‍होंने जिस आधार पर कहा उसी वंशवाद के विरोध का ढोल राहुल गांधी पीट रहे हैं।

__________________________

सेर और छटाक जैसे संवाद बोलने मात्र से फिल्म पीरियड हो जाती है तो कोस, मील, कट्ठा, बीघा शब्द भी इस्तेमाल कर लेते। 

__________________________
मुद्दस्सर अजीज के सुस्त निर्देशन के अलावा कमजोर संवाद फिल्म को कहीं खड़ा नहीं कर पाते। मूवी देखकर ही लगता है कि डायरेक्टर ने कहानी को बेवजह लंबा करने के लिए लोटस जैसे फिजूल करैक्टर और तारा व मोहित की जोड़ी को जबरन ठूंसा है। 
__________________________
बस मुश्किल यही है कि बॉलिवुड में किसी भी सब्जेक्ट पर फिल्म बने , बॉक्स ऑफिस में उसकी धूम जमाने की चाह में उसमें ऐसे चालू मसाले डाले जाते हैं कि कहानी कहां से कहां पहुंच जाती है। कुछ यही हाल करोड़ों के बजट और इंडस्ट्री के दो नामी और महंगे स्टार्स अमिताभ और संजय दत्त को लेकर बनी इस फिल्म के हैं। बेहतरीन स्पेशल इफेक्ट्स और गजब की फोटोग्राफी के बावजूद कमजोर स्क्रिप्ट की वजह से यह दर्शकों की कसौटी पर खरी नहीं उतर पाती। 

__________________________
उन्हें लेखक,कलाकार और निर्देशक उचित साथ नहीं दे पाए हैं

__________________________
लेकिन शायद इसका भी कोई असर फिल्म को संजोने में नहीं हो पाया
__________________________
 यंग डायरेक्टर विजय लालवानी ने भले ही अपने काम को बखूबी अंजाम देने की कोशिश की , लेकिन वहीं अपने खास दोस्त फरहान को स्क्रीन पर ज्यादा से ज्यादा फुटेज देने के चक्कर में वह खुद ही भटक गए। 

__________________________
कुछ ऐसा ही हाल निर्माता से ऐक्टर बने कमाल खान की फिल्म देशद्रोही का भी है। महाराष्ट्र में उत्तर भारतीयों को लेकर उठे विवाद को इस फिल्म में कैश कराने की कोशिश की गई है। लेकिन कमजोर डाइरेक्टर , लचर स्क्रिप्ट के अलावा निर्माता कमाल खान का हीरो बनना इस फिल्म का सबसे कमजोर पक्ष है। फिल्म के हीरो कमाल खान के कई ऐक्शन सीन ऐसे है , जिन्हें देखकर हंसी आती है। अगर कमाल इस फिल्म में हीरो बनने का मोह त्यागकर किसी अच्छे कलाकार को लेते तो निश्चित तौर से इस मुद्दे पर यह एक असरदार फिल्म बन सकती थी। फिल्म के कुछ संवाद ऐसे है जिन पर सेंसर को साउंड डिलीट करनी चाहिए थी। 

__________________________
 उदय चोपड़ा की इस फिल्म से भी कोई चमत्कार की उम्मीद नहीं है।
__________________________
' माई नेम इज खान ' में यह बात नहीं है।
__________________________
भगवान उसकी इस प्रार्थना को सुनते हैं और दूबे ( सौरभ शुक्ला ) के रूप में उसके सपने पूरे करने आते है। बस यहीं से कहानी भटक जाती है। कमजोर स्क्रिप्ट और डाइरेक्टर की हल्की पकड़ के चलते फिल्म दर्शकों को कहीं भी बांध नहीं पाती। 

__________________________
 यह अवसर फिल्म शुरू होने के चंद मिनटों के अंदर ही बिखर गया। 

__________________________
 फिल्म की स्क्रिप्ट बेहद कमजोर है। उस पर लचर डायलॉग डिलिवरी फिल्म का कमजोर पक्ष है।
__________________________
पिछले साल रिलीस हुई फिल्म 1920 की कहानी से फिल्म की कई घटनाएं काफी हद तक मिलती हैं। यहीं वजह है कि दर्शकों को कई जगह पहले से ही अगले सीन का कुछ-कुछ पता लग जाता है। फिल्म में सेक्स का तड़का लगाने में डाइरेक्टर ने कोई कसर बाकी नहीं रखी। कंगना ने अपने रीयल लाइफ लवर अध्ययन के साथ बोल्ड लव सीन दिए हैं। वहीं , अगर ऐक्टिंग पर नजर दौड़ाई जाए तो फैशन में अपनी ब्यूटी और ऐक्टिंग का जलवा बिखेर चुकी कंगना ने इस फिल्म में भी अपनी किरदार के साथ ईमानदारी की है। वह फिल्म में खूब जमी हैं। इमरान की ऐक्टिंग में भी लगातार सुधार दिखता नजर आ रहा है। वहीं , अध्ययन की बात की जाए , तो अपनी पिछली फिल्म हाल-ए-दिल में नाकाम रहने के बाद , उन्होंने इस बार एहसास कराया कि ऐक्टिंग की एबीसी उन्हें भी आती है। लेकिन इन खूबियों के बीच कमजोर स्क्रिप्ट और सुस्त निर्देशन राज 2 की रफ्तार रोकती है। वैसे , अगर आपने राज देखी है , तो प्लीज! उससे इस राज की तुलना न करें। शायद यह तुलना आपको निराश ही करेगी। 

__________________________
वैसे भी कहानी में गानों के लिए गुंजाइश नहीं थी , और जो गाना फिल्म में है , फिल्म में कब आया और कब चला गया दर्शकों को पता ही नहीं चलता।
__________________________
फिल्म में अक्षय - करीना के लंबे चुंबन दृश्यों को सेंसर द्वारा यू / ए सर्टिफिकेट के साथ पास करना समझ से परे है। अमृता अरोड़ा , करीना कपूर और हॉलिवुड स्टार डेनिस रिचर्ड , सबने जमकर एक्सपोज किया है। फिल्म के डायलॉग साइलेंट कर दिए गए हैं , लेकिन इसके बावजूद फिल्म में अब भी कई डबल मीनिंग डायलॉग बचे हैं। 

__________________________
दुर्भाग्य से उनके खाते में कम सीन थे

__________________________
रण कोई नई बात नहीं कहती.

__________________________

इसके बाद फिल्म में वही ड्रामा शुरू होता है , जो कभी सत्तर-अस्सी के दशक में बनने वाली फिल्मों में नजर आता था। इस छोटी सी कहानी में जब भी ठहराव आने लगता है झट से पुलिस के आला अधिकारी बने जॉनी लीवर अजीबोगरीब हरकतें करते नजर आते हैं। कमजोर पटकथा , लचर अभिनय और सुस्त निर्देशन के चलते फिल्म कहीं भी दर्शकों को बांध नहीं पाती। 

__________________________
लगता है राम गोपाल वर्मा और उनकी फैक्ट्री के दिन ठीक नहीं चल रहे हैं. 

__________________________

पिंडारी, अंग्रेज, उन्नीसवीं सदी का भारत कुछ भी तो फिल्म में ढंग से रेखांकित नहीं हो पाया है।

__________________________
 फिल्म में कुछ सवाल बिना जवाब के ही रह गए हैं। 
__________________________
 वहीं  सिर्फ  एंटरटेनमेंट  के  मकसद  से  हॉल  गए  दर्शकों  की  कसौटी  पर  फिल्म  शायद  खरी  न  उतर  पाए। 
 स्क्रीन  पर  अपनी  ज्यादा  से  ज्यादा  सूरत  दिखाने  की  चाह  में  कोई  प्रड्यूसर  कहानी  का  सत्यानाश  कर  सकता  है। 
 इसके  बावजूद  अगर  दर्शक  इस  फिल्म  को  देखकर  खुद  को  सौ  फीसदी  ठगा  महसूस  करता  है 

__________________________
फिल्म में बिजनेस टाइकून बने अमृत चोपड़ा (राजेश खन्ना) स्क्रीन पर खूबसूरत बीवी बीना (सारा खान) के साथ हर बार बुझे-बुझे नजर आए। फिल्म में काका की ऐक्टिंग और उनकी बेहद कमजोर डायलॉग डिलिवरी देख लगता है जैसे वह इस फिल्म को करना ही नहीं चाहते थे। हैरानी की बात है कि फिल्म के कई दृश्यों में काका के होंठ बंद होते हैं लेकिन उनकी आवाज सुनाई देती है।

__________________________
 फिल्म में कुछ सवाल बिना जवाब के ही रह गए हैं। 
__________________________

 फिल्म  के  साथ  तीन  संगीतकारों  का  नाम  जुड़ा  होने  के  बावजूद  फिल्म  में  ऐसा  कोई  गाना  नहीं  जो  म्यूजिक  लवर्स  की  जुबां  पर  चढ़ने  का  दम  रखता  हो।
__________________________
लेकिन एक हसीना थी फेम श्रीराम राघवन इस मामले में चूक गये हैं.

__________________________
राहुल - वरुण के संवादों में ऐसा दम नहीं कि दर्शकों को बांध सकें। 
__________________________
फिल्म में निर्माता ने बेवजह हिंसा और ऐसे कई डबल - मीनिंग संवाद ठूंसे है , जिनकी कत्तई जरूरत नहीं थी। बोमन ईरानी और विनोद खन्ना जैसे सीनियर ऐक्टर होने के बावजूद डाइरेक्टर जोड़ी इनसे सहीं काम नहीं ले पाई। वहीं , सोहा अली खान इस बार भी एक्स्ट्रा टाइप भूमिका में है।

__________________________
अच्छा होता डायरेक्टर शूटिंग से कुछ दिन पहले फिल्म के कलाकारों और कैमरामैन के साथ वर्कशॉप करते। इंटरवल से पहले कहानी इस कदर सुस्त गति से आगे खिसकती है कि हॉल में बैठे दर्शक बोरियत महसूस करने लगते हैं। 
__________________________
फिल्म की कहानी 70-80 के दशक की उन फिल्मों की याद दिलाती है , जिनमें नायिका खुद को अबला , बेबस और पति को देवता समझती है। फिल्म की कहानी खुशहाल पति - पत्नी के बीच किसी तीसरे शख्स के आने की है। कहानी में कुछ भी नयापन नहीं है। ऐसा लगता है कि फिल्म के हीरो प्रकाश सागर ने बिना किसी तैयारी के कैमरा फेस किया है। कुछ यही हाल बाकी स्टार कास्ट का भी है।

__________________________
फिल्म का गीत-संगीत कमजोर है।

__________________________
एक सेल्समैन के इर्दगिर्द घूमती इस स्क्रिप्ट में एंटरटेनमेंट और बॉक्स ऑफिस पर बिकाऊ कोई मसाला नहीं है। ऐसा लगता है स्क्रिप्ट राइटर भी फिल्म के क्लाइमेक्स को फाइनल करने में कुछ कन्फ्यूज रहा तभी आखिरी बीस मिनट की कहानी बेवजह आगे खिसकाई गई लगती है। 
__________________________
हम इस धारणा के प्रभाव को महसूस करते हैं, लेकिन उत्तेजित और प्रेरित नहीं होते

__________________________
इंटरवल से पहले दर्शकों को डराने के लिए उन्होंने क्या कुछ नहीं किया लेकिन दर्शक डरने की बजाय हंसते नजर आए। 
कैमरामैन से डायरेक्टर बने संगीत की कैमरे पर गजब पकड़ है , इसके बावजूद फोटोग्राफी साधारण है और आधी से ज्यादा फिल्म को ना जाने क्यों ब्लू या डॉर्क में शूट किया गया है।

__________________________
सेकंड हाफ में कहानी स्पीड पकड़ती है , तब डायरेक्टर रूमी जाफरी फिल्म पर अपनी पकड़ बनाए रखने में सफल नजर आते हैं। 

__________________________
इंटरवल से पहले कहानी की गति सुस्त है।
क्लाइमेक्स को और असरदार बनाया जा सकता था। 

__________________________
जावेद अख्तर और प्रीतम जैसे नामों के बावजूद फिल्म का गीत - संगीत एवरेज है। फरदीन और जेनेलिया को छोड़ दें तो कोई भी कलाकार आकर्षित नहीं करता।

__________________________
 चूंकि पूरी फिल्म सेल्समैन के आसपास टिकी है , ऐसे में इसमें रोमांस वगैरह की कहीं गुंजाइश ना होने से गीत संगीत में फिल्म का यह कमजोर पक्ष है। 
__________________________
ऐसे में एक ट्रैक पर बीमार और बेबस हीरो की यह कहानी एंटरटेनमेंट की चाह में हॉल आए दर्शकों को निराश करती है। 

__________________________
अफसोस फिल्म में सलमान और अजय देवगन के बीच में वह खोकर रह गईं।

__________________________
अगर आपने फिल्म में तर्क या कुछ नया तलाशने की कोशिश की तो हॉल में वक्त काटना मुश्किल है। 
__________________________
इस नज़रिये से देखने पर मिथ्या का दूसरा हिस्सा एक डरावना अनुभव है.
__________________________
इस फिल्म का सबसे माइनस पॉइंट यही है फिल्म की रफ्तार इतनी सुस्त है कि दर्शक उकताने लगते हैं। स्टार्ट टू फिनिश फिल्म में कोई ऐसा ट्विस्ट नहीं है जो दर्शकों को बांधने का दम रखता हो।

__________________________
कला की ऐसी दुर्दशा मैने पहले नही देखी थी..
__________________________
वह अनंत के पिछले नायक इमरान की तरह दबंग नहीं दिखते

__________________________
मीडिया के झांसे में आकर राहुल गांधी की राजनीति से प्रभावित हो जाना दुर्भाग्‍यपूर्ण है। 

__________________________
और कैसे पढे-लिखे, समझदार, देश-प्रदेश के कर्णधार इन पिटी हुई कहानियों पर लिखी कथा पर काम कर अभिनय करने को तैयार हो जाते हैं।

__________________________
संगीत सिवन की क्लिक साधारण किस्म की डरावनी फिल्म है। 
__________________________
फिल्म को तो लोग ज्यादा पसंद कर नहीं रहे

__________________________
निरंजन आयंगार भावों को शब्दों में नहीं उतार पाए हैं। 

__________________________
डायरेक्टर , शमित आखिर तक यह समझा नहीं पाए कि उनकी फिल्म का हीरो बॉस की नजरों में खुद को जीरो से हीरो बनाने की दौड़ में शामिल क्यों नहीं होता। लगता है , शमित को कंप्यूटर इंडस्ट्री का अच्छा खासा तजुर्बा है तभी तो आधी से ज्यादा फिल्म कंप्यूटर की सेल सर्विस , प्राफिट , और सरकारी कंपनियों में प्रॉडक्ट बेचने की ट्रिक समझने समझाने में बीत जाती है। 
__________________________
अगर आपके पास देखने को और कोई ऑप्शन नहीं तो एकबार इस फिल्म को देख सकते हैं। 
__________________________
फिल्म के डाइरेक्टर भी शोले से कुछ ज्यादा ही प्रभावित हैं , तभी तो उन्होंने अपनी फिल्म में इन दोनों को महंगी कारों पर हाथ साफ करने वाले चोर के रूप में दिखाया। पर इंटरवल से थोड़ी देर पहले दर्शकों के बीच साफ होता है कि जय पुलिस इंस्पेक्टर है। 

__________________________
अगर डायरेक्टर बार - बार हीरो राम द्वारा घर की छत पर चढ़ संस्कृत में श्लोक बोलने की बजाएं मां - बेटे के रिश्तों पर ध्यान केंद्रित करते तो बेहतर रहता। वहीं , जब निर्माता का सगा भाई फिल्म का हीरो है तो उसे ज्यादा फुटेज देने के लिए कई दूसरे पात्रों को उभरने न देना फिल्म का कमजोर पक्ष है। 
__________________________
जैकी के लिए वाशु ने किसी जानी - मानी हीरोइन को भी नहीं लिया , शायद यह सोचकर कि कहीं बेटा पीछे न रह जाए। सत्तर - अस्सी के दशक में अमिताभ बच्चन को लीड रोल में लेकर कई सुपरहिट फिल्में बना चुके मनमोहन देसाई की पोती वैशाली देसाई ने भी इस फिल्म से करियर की शुरुआत की। वैसे , जैकी ने कैमरा फेस करने से पहले डांस और ऐक्शन जैसी तमाम ट्रेनिंग ली , वहीं वैशाली बिना किसी तैयारी के कैमरे के सामने आईं। लेकिन कहानी में नयापन न होने और कमजोर रफ्तार की वजह से फिल्म दर्शकों को एकटक स्क्रीन में देखने के लिए मजदूर नहीं कर पाई। 

__________________________
फैमिली क्लास के लिए फिल्म में कुछ नहीं।
__________________________
रजा  मुराद  ,  विद्या  सिन्हा  ,  अमिता  नागिया  जैसे  मंझे  हुए  कलाकारों  के  बावजूद  फिल्म  में  कोई  भी  प्रभावित  नहीं  कर  पाता।

 यही  वजह  है  शुक्रवार  को  इक्का  दुक्का  थिएटरों  पर  प्रदर्शित  हुई  फिल्म  देखने  पहुंचे  दर्शक  उंगलियों  पर  गिने  जा  सकते  थे। 
__________________________
 इस बार अनंत का वह अचूक दांव बेअसर हो गया.

__________________________
 डीनो फिल्म में विलेन बनकर रह गए
__________________________
वहीं  अगर  इस  फिल्म  को  देखा  जाए  तो  लगता  है  जैसे  डायरेक्टर  ने  इस  सब्जेक्ट  का  मजाक  उड़ाया  है। 
 इंटरवल  के  बाद  दादा  जी  के  रोल  में  निर्माता  जवाहर  ऐसे  पर्दे  पर  छाए  कि  बाकी  किरदार  बौने  पड़ते  गए  और  यहीं  से  कहानी  ऐसी  उलझी  कि  अंत  तक  संभल  नहीं  पाई। 
__________________________
इतने बरस बाद राजेश खन्ना की वापसी तो हुई , पर वह काफी निराशाजनक रही। समझ में यह बात नहीं आती कि अपने समय के सुपर स्टार रहे राजेश खन्ना की ऐसी कौन-सी मजबूरी थी कि उन्होंने यह फिल्म साइन की। इस फिल्म में 22 साल की खूबसूरत सारा खान ने 70 साल के काका से शानदार मुकाबला किया है। कह सकते हैं कि काका को कैमरा फेस करने से पहले कुछ तैयारी करनी चाहिए थी। 

__________________________
सलमान खान का एक रंगी रोमांस अब अधिक नहीं लुभाता है।

__________________________
फिल्म में सिवाय गोवा के बीचेज में बेहद कम कपड़ो में नहाती निशा कोठारी के अलावा कुछ नहीं है.

__________________________
जनता तमाशबीन जरूर है, पर बुडबक नहीं

__________________________
पर्दे पर दिखाया जा रहा खौफ सिनेमाघर में नहीं पसर पाता। 
__________________________
मैं गलियों से निकलता हूं फिर भी फंस जाता हूं।

__________________________
 अगर डेविड फिल्म की स्क्रिप्ट कुछ और कसते तो इसे एक अच्छी कॉमिडी फिल्म बनाया जा सकता था। लेकिन कमजोर निर्देशन और बिखरी स्क्रिप्ट के चलते करीब दो घंटे की यह फिल्म अंत तक दर्शकों को बांध नहीं पाती।

__________________________
क्लाइमेक्स भी बेवजह खींचा गया महसूस होता है। 
__________________________
 राजवीर और मेघा चटर्जी को लीड रोल में लिया। ऐक्टिंग के फील्ड में दोनों ही अनाड़ी खिलाड़ी साबित हुए। ऊपर से बिखरी स्क्रिप्ट और धीमी रफ्तार ने मूवी को कमजोर कर दिया। 

__________________________
उनके लिए कुछ बचा ही नहीं था।

__________________________
वहीं सुहैल खान और जैकी ने निराश किया। 
__________________________
लगता है फ़िर जल्दबाज़ी में घालमेल हो गया!
__________________________
 गोविंदा को कॉमिडी छोड़कर अब कुछ सीरियस रोल्स की तरफ भी ध्यान देना चाहिए। तुषार के काम को झेलना मुश्किल लगता है। 

__________________________
वहीं इस बार अपनी कहानी में इन तीनों के अलावा दर्जन भर स्टार्स को फिट करने के चलते स्क्रिप्ट कई जगह बिखरी है। इंटरवल के बाद शादी तो कभी अपहरण और फिर लाश का प्रसंग कहानी में बेवजह ठूंसा लगता है। 
__________________________
फिल्म की कहानी में खास नयापन नहीं है। खासकर , पहला हाफ काफी ढीला है 

__________________________
हर बार जेल से कोर्ट जाते वक्त जमानत मिलने की आस और वापसी में जमानत ना मिलने का दर्द उनके चेहरे पर नजर आता है। मुग्धा के लिए फिल्म में कुछ खास नहीं था , वहीं अपनी छोटी सी भूमिका के बावजूद मनोज वाजपेयी ने खूब वाहवाही बटोरी। 
__________________________
कैमरे और लेटेस्ट तकनीक के बेहतर इस्तेमाल ने इस कहानी को सी क्लास हॉरर फिल्मों से अलग श्रेणी में लाकर रख दिया है।
वत्सल सेठ और अयूब खान इस फिल्म की सबसे कमजोर कड़ी हैं। 
__________________________
टॉयलेट- एक प्रेम कथा में निर्देशक श्री नारायण सिंह ने गांव में शौचालय की शोचनीय स्थिति पर फिल्म बनाई थी। अब उन्होंने बिजली समस्या और बिजली के बढ़े हुए बिलों का मुद्दा 'बत्ती गुल मीटर चालू' में उठाया है। इस मुद्दे के साथ उन्होंने प्रेम-त्रिकोण और दोस्ती/दुश्मनी का चिर-परिचित फॉर्मूला भी डाला है। मनोरंजन और सोशल इश्यु का यह मेल इस बार काम नहीं कर पाया है।

टिहरी (उत्तराखंड) में रहने वाले सुशील कुमार उर्फ एसके (शाहिद कपूर), ललिता नौटियाल (श्रद्धा कपूर) और सुंदर मोहन त्रिपाठी (द्वियेंदु शर्मा) बहुत अच्छे दोस्त हैं। एसके एक छोटा-मोटा वकील है। ललिता फैशन डिजाइनर है। सुंदर लोन लेकर प्रिंटिंग प्रेस खोलता है। ललिता को दोनों चाहते हैं। ललिता को दोनों में से एक को चुनना है। दोनों ललिता के साथ एक सप्ताह बारी-बारी से डेटिंग करते हैं और आखिरकार सुंदर को ललिता चुन लेती है। इस बात का एसके को बहुत बुरा लगता है।

सुंदर की प्रिटिंग प्रेस का बिजली का बिल 54 लाख रुपये आ जाता है। वह बिजली विभाग के चक्कर लगाता है, लेकिन कोई हल नहीं निकलता। बिजली काट दी जाती है और इससे उसका नुकसान होने लगता है। वह एसके से मदद मांगता है, लेकिन जला-भुना एसके मदद नहीं करता। इस प्रेम- त्रिकोण का क्या होता है? सुंदर 54 लाख रुपये के बिल से कैसे छुटकारा पाता है? यह फिल्म का सार है।

सिद्धार्थ-गरिमा ने मिलकर यह फिल्म लिखी है। इन लोगों ने पहले मुद्दा सोचा और फिर उस पर कहानी बनाई। कहने को इनके पास ज्यादा कुछ नहीं था, इसलिए प्रेम-त्रिकोण और दोस्ती-दुश्मनी वाला एंगल फिल्म में डाला, जो केवल फिल्म की लंबाई बढ़ाने के काम आता है। फिल्म में ऐसे कई दृश्य हैं जो निहायत ही फालतू हैं और इनका फिल्म से कोई लेना-देना नहीं है।

जैसे फिल्म की शुरुआत में जलते टायर के बीच से निशाने पर तीर लगाने की प्रतियोगिता, जो सिर्फ शाहिद को हीरो के रूप में स्थापित करने के लिए है, लेकिन फिल्म से कोई खास ताल्लुक नहीं रखता। श्रद्धा को देखने आने वाला लड़के का दृश्य, श्रद्धा-शाहिद के बीच विवाद होने के बाद शाहिद से श्रद्धा के मिलने जाने वाला सीन जैसे कई दृश्य हैं जो बेमतलब के हैं।

सुंदर-ललिता-एसके की कहानी बस में एक मुसाफिर दूसरे को सुनाता है। ये भी बीच-बीच में आते रहते हैं। ये ट्रैक निहायत ही उबाऊ है और सिर्फ फिल्म की लंबाई बढ़ाता है।

फिल्म का असल मुद्दा है 'बिजली प्रदान करने वाली कंपनी का भ्रष्टाचार', लेकिन यह मुद्दा भी बेहद ही हौले से छुआ गया है। बिजली की मांग और उत्पादन में होने वाले अंतर, बिजली की चोरी, बिजली विभाग के कर्मचारी और उद्योगपति में सांठ-गांठ जैसी कई मुद्दों के बारे में बात ही नहीं की गई।


54 लाख के बिल का मुद्दा जब अदालत में जाता है तब भी फिल्म में गंभीरता नहीं आती। मनोरंजन के नाम पर अदालत वाले सीन हल्के हैं। साथ ही यह मुद्दा इतनी आसानी से सुलट जाता है कि आप हक्के-बक्के रह जाते हैं। लेखकों ने सारी सहूलियत लेते हुए कोर्ट रूम ड्रामा लिखा है।

फिल्म में कई बातों को अधूरा छोड़ दिया गया है। जैसे- शाहिद के पिता फिर से शादी करना चाहते हैं, इस बात को बाद में भूला ही दिया गया।

कहने का मतलब यह है कि फिल्म का लेखन बेहद कमजोर है। न तो मुद्दा ठीक से उठाया गया है और न ही फिल्म को मनोरंजक बनाया गया है। फिल्म के सारे किरदार इतना ज्यादा बोलते हैं और इतने लाउड हैं कि कान पक जाते हैं। ऐसा लगता है कि फिल्म की बजाय रेडियो पर नाटक सुन रहे हैं।

फिल्म में लोकल फ्लेवर डालने के लिए कुमाऊं भाषा का खूब प्रयोग किया गया है जिससे इस भाषा को न समझने वालों को संवाद समझने में तकलीफ होती है। खासतौर पर फिल्म के पहले घंटे में इनका इस्तेमाल बहुत ज्यादा है। 'ठहरा' और 'बल' शब्दों का हद से ज्यादा प्रयोग किया गया है।

निर्देशक के रूप में श्री नारायण सिंह प्रभावित नहीं कर पाए। वे समझ ही नहीं आए कि फिल्म को कहां गंभीर रखना है। साथ ही वे फिल्म के एडिटर भी हैं इसलिए फिल्म को छोटा करने का साहस भी नहीं जुटा पाए। 2 घंटे 55 मिनट की यह फिल्म बेहद लंबी है जबकि कहने के लिए निर्देशक और लेखक के पास पर्याप्त मसाला ही नहीं था।

शाहिद कपूर का अभिनय ठीक-ठाक है। खुद के किरदार को 'चलता-पुर्जा' दिखाने में वे कई बार कुछ ज्यादा ही बहक गए। श्रद्धा कपूर और द्वियेन्दु शर्मा का अभिनय ठीक है, लेकिन आधी फिल्म के बाद इन्हें भूला ही दिया गया है। यामी गौतम को कमजोर संवाद मिले ताकि उनके सामने शाहिद कपूर भारी वकील लगे। फरीदा जलाल और सुप्रिया पिलगांवकर ने यह फिल्म क्यों की, समझ के परे है। सुधीर पांडे, समीर सोनी के पास करने के लिए ज्यादा कुछ नहीं था।

फिल्म का संगीत अच्छा है। 'गोल्ड तांबा' और 'हर हर गंगे' अच्छे बन पड़े हैं। गीतों को अच्‍छा लिखा गया है, लेकिन इनका फिल्मांकन खास नहीं है। फिल्म की सिनेमाटोग्राफी और अन्य तकनीकी पक्ष औसत दर्जे के हैं।


बैनर : टी-सीरिज़ सुपर कैसेट्स इंडस्ट्री लि.
निर्माता : नितिन चंद्रचूड़, श्री नारायण सिंह, कुसुम अरोरा, निशांत पिट्टी, कृष्ण कुमार, भूषण कुमार
निर्देशक : श्री नारायण सिंह
संगीत : अनु मलिक, संचेत टंडन, परम्परा बैंड, नुसरत फतेह अली खान, रोचक कोहली
कलाकार : शाहिद कपूर, श्रद्धा कपूर, यामी गौतम, दिव्येंदु शर्मा, फरीदा जलाल, सुधीर पांडे, सुप्रिया पिलगांवकर‍
सेंसर सर्टिफिकेट : यूए * 2 घंटे 55 मिनट 35 सेकंड

__________________________
देओल्स के साथ सबसे बड़ी समस्या यह है कि वे समय के हिसाब से बदलने को तैयार ही नहीं हैं। वे अपनी परछाई से ही बाहर नहीं निकलना चाहते हैं जबकि पिछले कुछ वर्षों में हिंदी सिनेमा और उसके दर्शक बहुत बदल गए हैं। कमर्शियल फॉर्मेट में भी उनको लेकर सही फिल्में नहीं बन पा रही है।

सात वर्ष पहले धर्मेन्द्र, सनी देओल और बॉबी देओल को लेकर 'यमला पगला दीवाना' नामक हास्य फिल्म बनी थी जो पसंद की गई थी। बस, देओल्स को लगा कि उनके हाथ सफलता का फॉर्मूला लग गया है और उसे उन्होंने दोबारा और तिबारा आजमाया।

आश्चर्य की बात तो यह है कि इस सीरिज की दूसरी फिल्म असफल रही थी इसके बावजूद उन्होंने तीसरी कड़ी बनाई। यहां तक भी ठीक है, लेकिन गलतियों से उन्होंने कोई सबक नहीं सीखा और 'यमला पगला दीवाना फिर से' को देख घोर निराशा होती है। पैसा, समय, मेहनत सब व्यर्थ हो गया।

पूरन (सनी देओल) एक वैद्य है जो अपने निकम्मे भाई काला (बॉबी देओल) के साथ अमृतसर में रहता है। परमार (धर्मेन्द्र) एक वकील है और पूरन का किराएदार है। पूरन द्वारा बनाई गई 'वज्रकवच' एक ऐसी आयुर्वेदिक दवाई है जिससे सभी स्वस्थ रहते हैं। मारफतिया (मोहन कपूर) सूरत में एक दवाई कंपनी चलाता है और वह वज्रकवच का फॉर्मूला हासिल कर करोड़ों रुपये कमाना चाहता है।

वह पूरन को फॉर्मूला बेचने के करोड़ों रुपये ऑफर करता है, लेकिन पूरन नहीं मानता। चीकू (कृति खरबंदा) नामक लड़की को मारफतिया, पूरन के पास आयुर्वेद सीखने को भेजता है। इस दौरान चीकू उस फॉर्मूले को चुरा लेती है। मारफतिया वज्रकवच को रजिस्टर्ड करवा लेता है और पूरन को नोटिस भेजता है कि वह उसकी दवाई का गलत उपयोग कर रहा है। पूरन, काला और परमार गुजरात जाकर उसके खिलाफ मुकदमा लड़ते हैं।

धीरज रतन नामक शख्स ने यह बचकानी कहानी लिखी है जिसे बच्चे भी पसंद नहीं करे। खास बात तो धीरज के इस टैलेंट में है कि उनकी कहानी पर करोड़ों रुपये लगाने वाले तैयार हो गए। 'चूज़ी' कलाकार इस पर काम करने को तैयार हो गए और 'यमला पगला दीवाना फिर से' नामक फिल्म बनकर रिलीज भी हो गई। किसी ने भी इस घटिया कहानी पर सवाल नहीं उठाए?

कॉमेडी के नाम पर इस घटिया कहानी को बर्दाश्त किया जा सकता है यदि स्क्रीनप्ले ढंग का हो। हंसने लगाने की गुंजाइश हो। लेकिन स्क्रीनप्ले भी कमजोर है। काला का रोजाना रात को दस बजे दारू पीकर बहक जाना, परमारको अप्सरा नजर आना, परमारका पुराने हिट गाने सुनना, जैसे सीन पहली बार हंसाते हैं, लेकिन यही सीन फिल्म में बार-बार दोहराए जाते हैं तो खीज पैदा होती है। ऐसा महसूस होता है कि राइटर्स का खजाना बहुत जल्दी खाली हो गया और उसके पास अब देने को कुछ नहीं है।

पंजाब से फिल्म गुजरात शिफ्ट होती है तो दर्शकों का धैर्य जवाब देने लगता है। अदालत में जो हास्य पैदा करने की कोशिश की है उसे देख फिल्म से जुड़े लोगों की अक्ल पर तरस आता है। आखिर वे क्या दिखाना चाहते हैं? आखिर वे कैसे मान सकते हैं कि इस तरह के सीन/संवाद से दर्शक हंसेंगे?

नवनीत सिंह निर्देशक के रूप में बुरी तरह असफल रहे। उनके द्वारा फिल्माए गए दृश्य बेहद लंबे और उबाऊ हैं। एक घटिया से टीवी सीरियल जैसा उन्होंने फिल्म को बनाया है। दर्शकों को वे फिल्म से बिलकुल भी नहीं जोड़ पाए। सलमान खान जैसे सुपरस्टार तक का वे ठीक से उपयोग नहीं कर पाए।

सनी देओल इस फिल्म के सबसे बड़े सितारे हैं, लेकिन उन्हें फिल्म में कुछ करने का मौका ही नहीं मिला। लोग सनी को देखने के लिए आए थे और उनसे ज्यादा फुटेज बॉबी पर खर्च किया गया। फाइट सीन सनी की यूएसपी है और सनी की इस खासियत को भी उभारा नहीं गया है। धर्मेन्द्र को इस तरह के बचकाने रोल से बचना चाहिए। बॉबी देओल ने रोमांस किया, गाने गाए और कॉमेडी के नाम पर तरह-तरह के चेहरे बनाए। कृति खरबंदा ठीक-ठाक रहीं। सतीश कौशिक, शत्रुघ्न सिन्हा के रोल नहीं भी होते तो कोई फर्क नहीं पड़ता।

तकनीकी रूप से फिल्म कमजोर है। सिनेमाटोग्राफी में कोई खास बात नहीं है। गाने 'ब्रेक' का काम करते हैं। संपादन बेहद ढीला है। कम से कम आधा घंटा फिल्म को कम किया जा सकता था।

उम्मीद की जानी चाहिए कि 'यमला पगला दीवाना' सीरिज का यहीं 'द एंड' हो जाएगा और देओल्स कुछ नया सोचेंगे।

बैनर : पेन इंडिया लि., सनी साउंड्स प्रा.लि., इंटरकट एंटरटेनमेंट
निर्माता : कामायनी पुनिया शर्मा, गिन्नी खनूजा, आरूषी मल्होत्रा, धवल जयंतीलाल गढ़ा, अक्षय जयंतीलाल गढ़ा
निर्देशक : नवनीत सिंह
संगीत : संजीव-दर्शन, सचेत-परम्परा, विशाल मिश्रा, डी सोल्जर
कलाकार : धर्मेन्द्र, सनी देओल, बॉबी देओल, कृति खरबंदा, असरानी, सतीश कौशिक, राजेश शर्मा, मेहमान कलाकार- सलमान खान, सोनाक्षी सिन्हा, शत्रुघ्न सिन्हा, रेखा
सेंसर सर्टिफिकेट : यूए

__________________________
बॉलीवुड फिल्मों के ज्यादातर सीक्वल निशाने पर नहीं लगते। 'हैप्पी भाग जाएगी' का सीक्वल 'हैप्पी फिर भाग जाएगी' पहली फिल्म की परछाई मात्र साबित हुआ है। फिल्म से कुछ उम्दा लोगों के नाम जुड़े हुए थे जिससे उम्मीद जागी थी कि यह सीक्वल सिर्फ पहले भाग की सफलता को भुनाने के लिए नहीं बनाया होगा, लेकिन फिल्म शुरू होने के दस मिनट बाद ही यह आशा, निराशा में बदल जाती है।


हैप्पी पहली फिल्म में पाकिस्तान पहुंच गई थी, इस बार चीन को चुना गया है। एक हैप्पी (डायना पेंटी) के साथ दूसरी हैप्पी (सोनाक्षी सिन्हा) भी आ मिली है। दो हैप्पी होंगी तो कन्फ्यूजन तो होगा ही, बस इसी बात के आसपास कहानी घूमती रहती है।

हैप्पी (सोनाक्षी सिन्हा) चीन में उस इंसान से बदला लेने आई है जो उसके साथ शादी तोड़ देता है। उसी समय चीन में दूसरी हैप्पी (डायना पेंटी) भी अपने पति गुड्डू (अली फज़ल) के साथ मौजूद है। हैप्पी के जरिये चीनी माफिया पाकिस्तान से अपना कुछ काम करवाना चाहते हैं और वे भूल से उस हैप्पी का अपहरण कर लेते हैं जिसकी उन्हें जरूरत नहीं है। अपने इस काम को अंजाम देने के लिए चीनी माफिया भारत से बग्गा (जिमी शेरगिल) और पाकिस्तान से अफरीदी (पियूष मिश्रा) को भी उठवा कर चीन ले आते हैं। मिस्टेकन आइडेंटीटीज़ का फॉर्मूला यहां लगाया गया है, लेकिन यह काम नहीं कर पाया।

फिल्म की कहानी और स्क्रिप्ट पर मेहनत नहीं की गई है। मनोरंजन के नाम पर दिमाग को घर पर भी रख कर आए तो भी यह फिल्म मनोरंजन नहीं करती। फिल्म के लेखक और निर्देशक मुदस्सर अजीज़ पिछली फिल्म के चुटकलों को ही यहां दोहराते नजर आए। उन्होंने लोकेशन बदल कर पूरी फिल्म चीन में बना कर दर्शकों का ध्यान बंटाने की कोशिश की है, लेकिन कामयाब नहीं हो पाए।

फिल्म की कहानी में कोई दम नहीं है और कई सवालों के जवाब नहीं मिलते। स्क्रिप्ट में भी ऐसी बात नहीं है कि यह लगातार हंसाती रहे। कुछ वन लाइनर और कुछ सीन जरूर मजेदार हैं। चीनी को हिंदी बोलते या गाने गाते देखना अच्छा लगता है, लेकिन इस तरह के संवाद और दृश्यों की संख्या बहुत कम है।


शुरुआती आधे घंटे के बाद फिल्म का ग्राफ लगातार नीचे की ओर आता है और आखिरी के 45 मिनट में तो फिल्म उबाऊ हो जाती है। क्लाइमैक्स भी थका हुआ है।

मुदस्सर अजीज़ ने निर्देशक के रूप में अपने लेखन की कमियों को छिपाने की कोशिश की है, लेकिन सफल नहीं हो पाए। उन्होंने फिल्म के दो नए किरदारों (सोनाक्षी सिन्हा और जस्सी गिल) पर ज्यादा फोकस किया है और अली फज़ल, डायना पेंटी, पियूष मिश्रा, जिमी शेरगिल पर कम ध्यान दिया है। यह प्रयोग असफल रहा है क्योंकि दर्शकों को पुराने किरदारों को देखने में ज्यादा दिलचस्पी थी। पियूष और जिमी ज्यादातर दृश्यों में नजर आते हैं, लेकिन उनके पास करने को कुछ नहीं रहता।

सोनाक्षी सिन्हा कन्फ्यूज नजर आई और पूरी फिल्म में भागती ही रहीं। जस्सी गिल का अभिनय प्रभावित करता है। जिमी शेरगिल और पियूष मिश्रा को ज्यादा मौके नहीं मिले। डायना पेंटी और अली फज़ल तो चीन सिर्फ घूमने के लिए गए थे। अपारशक्ति खुराना रंग में नजर नहीं आए। फिल्म का संगीत भी कमजोर है, लेकिन गानों का पिक्चराइजेशन अच्छा है।

इस बार हैप्पी के साथ-साथ दर्शक भी भाग जाएंगे।

बैनर : इरोस इंटरनेशनल, ए कलर येलो प्रोडक्शन
निर्माता : आनंद एल. राय, कृषिका लुल्ला
निर्देशक : मुदस्सर अजीज़
संगीत : सोहेल सेन
कलाकार : सोनाक्षी सिन्हा, जस्सी गिल, जिमी शेरगिल, पियूष मिश्रा, डायना पेंटी, अली फज़ल, अपारशक्ति खुराना
सेंसर सर्टिफिकेट : यूए * 2 घंटे 17 मिनट 12 सेकंड

__________________________

सत्तर और अस्सी के दशक में इस तरह की फिल्में बना करती थी जिसमें हीरो के बचपन को खूब दिखाया जाता था। पिता को ईमानदारी की 'सजा' मिल जाती थी। बड़े होकर ये बच्चे अपनी राह पर चल पड़ते हैं और किसी चौराहे पर आमने-सामने हो जाते हैं। यही सब 'सत्यमेव जयते' में दोहराया गया है। फिल्म में एक भी ऐसा पल नहीं है जो पहले कभी नहीं देखा गया हो।

वीर (जॉन अब्राहम) एंग्री यंग मैन है। वह भ्रष्ट पुलिस ऑफिसर्स को चुन-चुन कर जला देता है। पुलिस विभाग में हलचल मच जाती है। पुलिस इंस्पेक्टर शिवांश (मनोज बाजपेयी) को जिम्मेदारी दी जाती है कि वह इस पुलिस के दुश्मन को ढूंढ निकाले।

वीर को जब यह पता चल जाता है तो वह शिवांश को फोन लगा कर हत्याओं के बारे में बात करता है और चुनौती देता है। शिवांश के हाथ एक सूत्र लगता है जिससे वह उसको पकड़ने के करीब पहुंच जाता है। क्या वह वीर को पकड़ लेता है? वीर ये हत्याएं क्यों कर रहा है? इनके जवाब फिल्म में मिलते हैं।

कहानी का सबसे कमजोर पहलु यह है कि जब यह राज खुलता है कि वीर हत्या क्यों कर रहा है, तो उस घटना में और वीर द्वारा की गई हत्याओं में कोई कनेक्शन नजर नहीं आता। वीर को जब पता था कि उसका दुश्मन कौन है तो वो उसी आदमी को खत्म कर सकता था। वह ढेर सारे पुलिस ऑफिसर्स की हत्या क्यों करता है? ठीक है कि वह भ्रष्ट पुलिस ऑफिसर्स को मौत के घाट उतारता है, लेकिन जिस तरह से लेखक ने इन बातों को जोड़ने की कोशिश की है वो बिलकुल भी लॉजिक के हिसाब से सही नहीं है।

शुरुआत में जरूर फिल्म थोड़ी उम्मीद जगाती है, लेकिन जब धीरे-धीरे लॉजिक का साथ छूटने लगता है तो फिल्म का ग्राफ नीचे की ओर तेजी से आने लगता है। और आखिरी के घंटे में तो फिल्म में कोई रूचि ही नहीं रह जाती है।

वीर के लिए बड़े पुलिस ऑफिसर्स की हत्या करना चुटकी बजाने जैसा रहता है। सरेआम पेट्रोल पंप पर और पुलिस थाने में घुस कर वह अपना काम कर जाता है। दूसरी ओर शिवांश को काबिल पुलिस अफसर दिखाया गया है, लेकिन वह असहाय ही नजर आता है। वीर का शिवांश को फोन लगाने वाली बात भी गले नहीं उतरती। क्यों वह अपने लिए ही मुश्किल पैदा कर रहा है? निर्देशक को सिर्फ दोनों की टक्कर दिखाना थी इसलिए यह बात डाल दी गई।

मिलन मिलाप ज़वेरी का ध्यान सिर्फ इसी पर रहा कि किसी भी तरह फाइट सीन डाले जाएं। उन्हें स्टाइलिश बनाया जाए, भले ही वे कहानी में फिट होते हैं या नहीं। यही हाल संवादों का है। सीन में किसी भी तरह संवाद को डाला गया है।

फाइट सीन एक्शन प्रेमियों को थोड़ा खुश करते हैं। हालांकि इनमें नई बात नहीं है, लेकिन जॉन अब्राहम को एक्शन करते देखना अच्छा लगता है।

जॉन अब्राहम का चेहरा पूरी फिल्म में एक सा रहा। कैसा भी सीन हो उनके चेहरे पर कोई भाव नहीं आता। फाइटिंग सीन में तो यह चल जाता है, लेकिन जब इमोशनल सीन आते हैं तो जॉन की पोल खुल जाती है। मनोज बाजपेयी अब एक जैसा अभिनय करने लगे हैं। बागी 2 का ही एक्सटेंशन सत्यमेव जयते में नजर आता है। नई हीरोइन आयशा शर्मा को सिर्फ इसलिए रखा गया कि फिल्म में एक हीरोइन होना चाहिए। आयशा का अभिनय निराशाजनक है।

सत्यमेव जयते के बारे में सत्य बात यही है कि इससे दूर ही रहा जाए।

बैनर : टी-सीरिज सुपर कैसेट्स इंडस्ट्री लि., एमए एंटरटेनमेंट प्रा.लि.
निर्माता : भूषण कुमार, कृष्ण कुमार, मनीषा आडवाणी, मधु भोजवानी, निखिल आडवाणी
निर्देशक : मिलाप मिलन ज़वेरी
संगीत : साजिद वाजिद
कलाकार : जॉन अब्राहम, आयशा शर्मा, मनोज बाजपेयी, अमृता खानविलकर
सेंसर सर्टिफिकेट : केवल वयस्कों के लिए * 2 घंटे 21 मिनट 11 सेकंड

__________________________



बस, इस सीरिज को आगे बढ़ाना था इसलिए यह फिल्म बना दी गई। इस सीरिज की खासियत रहस्य, षड्यंत्र, डबल क्रॉस, धोखा है, लेकिन तीसरे पार्ट में सिर्फ बोरियत है। उन्हीं किरदारों को लेकर एक कमजोर सी कहानी लिख दी गई जो बिलकुल भी अपील नहीं करती। हैरत तो इस बात पर है कि इस तरह की कहानी पर फिल्म बनाने की हिम्मत ही कैसे की गई?

साहेब और बीवी के किरदार तो तय हैं, गैंगस्टर बदलता रहता है और यही किरदार अलग रंग लिए रहता है। पहले पार्ट में यह किरदार रणदीप हुड्डा ने निभाया था और दूसरे भाग में इरफान खान ने। तीसरे पार्ट में संजय दत्त 'गैंगस्टर' के रूप में नजर आए हैं। इस किरदार को ठीक से नहीं लिखा गया है और संजय दत्त ने भी बहुत ही बुरी एक्टिंग कर मामले को और बिगाड़ दिया है।

दो घंटे बीस मिनट की इस फिल्म में दो घंटे बोरियत से भरे हुए हैं। स्क्रीन पर चल रहे ड्रामे में बिलकुल भी रूचि पैदा नहीं होती। न यह मनोरंजक है और न ही इसमें कोई उतार-चढ़ाव। क्या हो रहा है? क्यों हो रहा है? इस बात में दर्शकों की कोई रूचि नहीं रहती। निर्देशक और लेखक क्या बताना चाहते हैं, समझ ही नहीं आता। आखिरी के बीस मिनट में जरूर थोड़ा रोमांच पैदा होता है, लेकिन तब तक फिल्म देखने की इच्छा ही खत्म हो जाती है। बीस मिनट के रोमांच के लिए दो घंटे तक बोर होना महंगा सौदा लगता है।

फिल्म की कहानी में भी कई झोल हैं। संजय दत्त और उनके पिता के संबंध क्यों खराब हैं, यह बताया ही नहीं गया है। संजय दत्त की अपने भाई से भी क्यों नहीं बनती, इसका जवाब भी नहीं मिलता। क्लाइमैक्स में 'रशियन रौलेट' नामक खेल के आधार पर जीत-हार का फैसला करना भी समझ से परे है। इतनी बड़ी समस्या न तो जिमी शेरगिल के सामने रहती है और न ही संजय दत्त के सामने की वे जिंदगी को दांव पर लगा दें। वो भी उस शख्स के कहने पर जो धोखा देने के लिए बदनाम है। इस तरह की कमियां फिल्म को और कमजोर बनाती है।

संजय चौहान के साथ मिलकर तिग्मांशु न तो ढंग की स्क्रिप्ट लिख पाए और निर्देशक के रूप में भी उन्होंने निराश किया है। तीसरे पार्ट में वे अपनी ओर से कुछ भी नया नहीं दे पाए। फिल्म का पहला घंटा उन्होंने बरबाद किया और अपनी बात कहने में बहुत ज्यादा समय लगाया। उन्हें बड़ा बजट और बड़ा सितारा मिला, लेकिन यह फिल्म की बेहतरी के कुछ काम नहीं आया। कबीर बेदी, नफीसा अली, दीपक तिजोरी, सोहा अली खान के किरदारों पर उन्होंने कोई मेहनत नहीं की और ये सब अधूरे से लगते हैं।

अभिनय में जिमी शेरगिल और माही गिल ने अपनी चमक दिखाई। साहेब के रोल में जो एटीट्यूड चाहिए उसे जिमी ने हर फिल्म में सही पकड़ा है। बीवी के रूप में माही गिल ने एक बार फिर दमदार अभिनय किया है। संजय दत्त के अभिनय को देख ऐसा लगा कि उनकी यह फिल्म करने में कोई रूचि नहीं थी। चित्रांगदा सिंह का रोल महत्वहीन है। दीपक तिजोरी, कबीर बेदी और नफीसा अली निराश करते हैं। सोहा अली खान सिर्फ नाम के लिए फिल्म में थीं।

फिल्म का संगीत बेदम है। एडिटिंग बेहद लूज़ है। सिनेमाटोग्राफी और अन्य तकनीकी पक्ष औसत दर्जे के हैं।

साहेब बीवी और गैंगस्टर 3 देखने से बेहतर है इसका पहला पार्ट फिर एक बार देख लिया जाए।

निर्माता : राहुल मित्रा, तिग्मांशु धुलिया
निर्देशक : तिग्मांशु धुलिया
संगीत : राणा मजूमदार, अंजन भट्टाचार्य, सिद्धार्ध पंडित
कलाकार : संजय दत्त, माही गिल, जिमी शेरगिल, चित्रांगदा सिंह, सोहा अली खान, कबीर बेदी, नफीसा अली, दीपक तिजोरी, ज़ाकिर हुसैन
सेंसर सर्टिफिकेट : केवल वयस्कों के लिए * 2 घंटे 20 मिनट 12 सेकंड

__________________________
रेमो डिसूजा का नाम जब 'रेस 3' के डायरेक्टर के रूप में घोषित हुआ था तभी कई लोगों ने चिंता जाहिर कर दी थी। एबीसीडी तक तो ठीक है, लेकिन क्या वे रेस जैसी बड़े बजट और सलमान खान जैसे सुपरसितारे की फिल्म को ठीक से हैंडल कर पाएंगे? यह प्रश्न उठा था। 'रेस 3' देखने के बाद लगता है कि यह चिंता जायज थी। यदि रेस 3 अपेक्षाओं पर खरी नहीं उतरती है तो रेमो अकेले ही जिम्मेदार नहीं हैं। शिराज अहमद ढंग की कहानी नहीं लिख पाए, एक्टर्स और एक्टिंग में छत्तीस का आंकड़ा रहा और करोड़ों रुपये लगाने वाले निर्माता ने भी नहीं देखा कि पैसे का क्या हो रहा है।


रेस (2008) और रेस 2 (2013) की कहानियां भी मजबूत नहीं थी, लेकिन अब्बास-मस्तान के प्रस्तुतिकरण, हिट म्युजिक और ग्लैमर के तड़के के कारण टाइम पास फिल्म तो बन ही गई थी, लेकिन रेस 3 इस सीरिज की सबसे कमजोर मूवी साबित हुई है। न माल अच्छा है और न ही पैकेजिंग।

फिल्म की शुरुआत में शमशेर सिंह (अनिल कपूर) के परिवार का परिचय दिया जाता है। संजना (डेज़ी शाह) और सूरज (शाकिब सलीम) उसकी जुड़वां संतानें हैं। सिकंदर (सलमान खान) उसका सौतेला बेटा है। यश (बॉबी देओल) सिकंदर का बॉडी गार्ड है। जेसिका (जैकलीन फर्नांडीस) सिकंदर की प्रेमिका है। इन सबका दुश्मन राणा (फ्रेडी दारूवाला) है। शमशेर का अल शिफा में हथियार बनाने का अवैध कारखाना है। रेस सीरिज की फिल्मों की खासियत है कि जो जैसा दिखता है वो वैसा होता नहीं। यह बात रिश्ते से लेकर तो विश्वास तक पर लागू होती है। यहां भी ऐसा ही है।

शमशेर के हाथ भारत के कुछ मंत्रियों के फोटो लगते हैं जिनमें वे रंगरेलिया मना रहे हैं। रंगरेलिया मनाने के वीडियो एक हार्ड डिस्क में है जो एक बैंक लॉकर में रखी हुई है। शमशेर चाहता है कि वो हार्ड डिस्क सिकंदर उसके लिए चुराए ताकि वह मं‍त्रियों को ब्लैकमेल कर सके।

इस ऊटपटांग कहानी में कई अगर-मगर हैं जो समय-समय पर परेशान करते रहते हैं। सबसे बड़ी बात तो यह है कि जब मंत्रियों के फोटो ही हाथ लग गए हैं तो ही उन्हें ब्लैकमेल किया जा सकता है। हार्ड डिस्क चुराने की मेहनत ही क्यों जाए? इतनी सी बात अरबों की बात करने वालों के दिमाग में नहीं आती जबकि सभी को बेहद चालाक बताया गया है। इंटरवल के बाद सारा घटनाक्रम इसी बात को लेकर है और जब बुनियाद ही इतनी कमजोर है तो इस ड्रामेबाजी में बिलकुल मजा नहीं आता। साथ ही हार्ड डिस्क चुराने वाला ट्रैक इतना बेदम है कि इसमें कोई रोमांच ही नहीं है।

शिराज़ अहमद का लेखन बेहद कमजोर है। उन्हें लगा कि कुछ-कुछ देर में दर्शकों को चौंकाया जाना चाहिए, बस काम हो जाएगा। फिल्म में इतने ट्विस्ट एंड टर्न्स डाल दिए कि चौंकने का मजा ही जाता रहा। कारण भी ठोस नहीं होने के कारण ये प्रभावित नहीं करते। फिल्म की स्क्रिप्ट अपनी सहूलियत के हिसाब से लिखी गई है। जब जो चाहे कर दिया गया और बाद में उसे किसी तरह जस्टिफाई किया गया। लॉजिक की बात करना फिजूल है कि विदेशी धरती पर सड़कों पर मर्डर और बम विस्फोट कैसे हो रहे हैं?


जहां तक प्लस पाइंट की बात है तो कुछ एक्शन सीन अच्छे लगते हैं। थ्री-डी में इन्हें देखने से मजा बढ़ जाता है। सिनेमाटोग्राफी शानदार हैं और फिल्म को भव्य लुक देती है। फिल्म के निर्माण में पैसा पानी की तरह बहाया गया है। बैकग्राउंड म्युजिक अच्छा है।

फिल्म का संगीत कामचलाऊ है। केवल 'हिरिये' ही अच्छा लगता है। रेमो बेहतरीन कोरियोग्राफर हैं, लेकिन उनकी ही फिल्म में गानों की कोरियोग्राफी दमदार नहीं है। गानों की फिल्म में अधिकता है और ये 'ब्रेक' का काम करते हैं। फिल्म के संवाद अत्यंत साधारण हैं।

एक्टिंग डिपार्टमेंट में भी फिल्म निराश करती है। सलमान खान पूरे रंग में नजर नहीं आए। उन्हें वैसे सीन मिले ही नहीं जिसमें वे अपने स्टारडम को साबित कर सके। उनकी एक्टिंग भी कमजोर है। इससे ज्यादा मनोरंजन तो वे बिग बॉस शो में करते हैं। जैकलीन फर्नांडीस और डेज़ी शाह में इस बात की रेस थी कि कौन सबसे घटिया एक्टिंग करता है। दोनों को एक्टिंग की 'एबीसीडी' भी नहीं आती। डेज़ी तो इस तरह से डायलॉग बोलती हैं कि हंसी छूटती है।

बॉबी देओल ने जितनी मेहनत बॉडी बनाने में की है उसकी आधी भी एक्टिंग में कर लेते तो काम बन जाता। अनिल कपूर ही पूरी फिल्म में ईमानदारी से काम करते दिखे। राणा के नाम पर पूरी फिल्म में फ्रेडी दारूवाला का खूब डर खड़ा किया गया, लेकिन मुश्किल से चंद सीन उन्हें मिले। साकिब सलीम का रोल नहीं भी होता तो भी फिल्म पर कोई असर नहीं होता।

फिल्म में बॉबी देओल एक संवाद बोलते हैं कि यदि रेस में तुम अकेले भी दौड़ो तो भी सेकंड ही आओगे। यही बात फिल्म के लिए भी कही जा सकती है।


बैनर : टिप्स म्युजिक फिल्म्स, सलमान खान फिल्म्स
निर्माता : रमेश एस. तौरानी, कुमार एस. तौरानी, सलमा खान
निर्देशक : रेमो डिसूजा
संगीत : मीत ब्रदर्स, विशाल मिश्रा, विक्की हार्दिक, शिवल व्यास, गुरिंदर सैगल, किरण कामत
कलाकार : सलमान खान, जैकलीन फर्नांडीज़, बॉबी देओल, डेज़ी शाह, अनिल कपूर, साकिब सलीम, फ्रेडी दारूवाला
सेंसर सर्टिफिकेट : यूए * 2 घंटे 39 मिनट 41 सेकंड

__________________________


गरीबों की बस्ती पर बिल्डर की नजर। ये एक लाइन की कहानी है जिस पर 166 मिनट की फिल्म बना डाली है। फिल्म में ऐसा कुछ भी नहीं है जो पहले कभी नहीं देखा गया हो। हजारों बार दोहराई गई बातों को बिना किसी नवीनता के फिर दोहराया गया है, लिहाजा फिल्म देखते समय आप थक और पक जाते हैं।

काला करिकालन (रजनीकांत) धारावी का राजा है। धारावी की कीमती जमीन पर भ्रष्ट नेता हरी दादा (नाना पाटेकर) की नजर है। वह मुंबई को स्वच्छ बनाना चाहता है और धारावी उसे गंदा दाग नजर आती है। वह इस जमीन को लेकर झोपड़ियों की जगह बिल्डिंग खड़ी करना चाहता है। काला उसकी राह में सबसे बड़ी बाधा है।

काला और हरी की खींचतान को फिल्म में दिखाया गया है। यह बात इतनी लंबी खींची गई है कि बेमजा हो जाती है। काला के अतीत की प्रेम कहानी को भी फिल्म में जगह दी गई है। ज़रीन (हुमा कुरैशी) से काला शादी करना चाहता था, लेकिन नहीं हो पाई। जो कारण दिए गए हैं वो बचकाने हैं। काला और ज़रीन ने बाद में दूसरों से शादी क्यों की, यह भी बताया नहीं गया है। बिना मतलब के इस बात को ढेर सारे फुटेज दे डाले हैं।

फिल्म में कई ऐसे सीन हैं जिनकी लम्बाई बहुत ज्यादा है, जो देखते समय बेहद अखरते हैं। इससे फिल्म ठहरी हुई लगती है। वैसे भी फिल्म को आगे बढ़ाने के मजबूत घटनाक्रम नहीं है। इससे फिल्म आगे बढ़ती हुई महसूस नहीं होती और बोरियत हावी हो जाती है। बीच-बीच में बेसिर-पैर गाने आकर इस बोरियत को और बढ़ा देते हैं।

घिसी-पिटी कहानी में मनोरंजन का भी अभाव है। रोमांस, कॉमेडी, एक्शन सभी की कमी महसूस होती है। मसाला फिल्मों के शौकीनों के लिए भी लुभाने वाले मसाले नहीं हैं।

रजनीकांत की स्टाइल भी फिल्म से गायब है। छाते के जरिये दुश्मनों को मारने वाला सीन, नाना पाटेकर को बस्ती में घेरने वाला सीन और क्लाइमैक्स को छोड़ दिया जाए तो फिल्म में सीटी और ताली बजाने वाले दृश्यों की कमी खलती है जो रजनीकांत की फिल्मों की जान होते हैं।

निर्देशक पा रंजीत का सारा ध्यान रजनीकांत पर ही रहा। उन्होंने मसीहा के रूप में रजनीकांत को पेश किया, लेकिन ढंग की कहानी नहीं चुनी। रजनीकांत को भी वे उस अंदाज में पेश नहीं कर पाए जिसके लिए रजनी जाने जाते हैं।


पा रंजीत ने फिल्म को बेहद लाउड बनाया है। हर कलाकार चीखता रहता है। गाने भी चीख-चीख के गाए गए हैं। बैकग्राउंड म्युजिक आपके कान के परदे फाड़ देता है। फिल्म को वे रस्टिक लुक देने में सफल रहे हैं और उनके इस काम को सिनेमाटोग्राफर ने आसान बना दिया है।

मुरली जी का कैमरा धारावी की संकरी गलियों में खूब घूमा है और उन्होंने क्लाइमैक्स बेहतरीन तरीके से शूट किया है जिसमें रंगों का खूब इस्तेमाल होता है।

फिल्म में देखने लायक एकमात्र रजनीकांत हैं। 67 वर्ष की उम्र में भी उनमें सुपरस्टार वाला करिश्मा बाकी है। कई बोरिंग दृश्यों को भी वे अपने करिश्मे से बढ़िया बना देते हैं। उनके एक्शन दृश्यों की संख्या फिल्म में ज्यादा होनी चाहिए थी। अफसोस इस बात का भी है कि उनके स्टारडम के साथ फिल्म न्याय नहीं कर पाती।

रजनीकांत की पत्नी के रूप में ईश्वरी राव का काम बेहतरीन है और वे हल्के-फुल्के क्षण फिल्म में देती हैं। नाना पाटेकर का वह अंदाज नहीं दिखा जिसके लिए वे जाने जाते हैं। शायद रजनी का कद बढ़ा करने के चक्कर में उनका कद छोटा कर दिया गया। हुमा कुरैशी मुरझाई हुई दिखीं। पंकज त्रिपाठी फिल्म देखने के बाद सोचेंगे कि वह इस फिल्म में कर क्या रहे थे। यही हाल अंजली पाटिल का है।

काला देख कर लगता है कि रजनी ने इसे अपनी राजनीतिक महत्वाकांक्षा को हवा देने के लिए बनाई है जो उन्हें जनता के बीच गरीबों के मसीहा के रूप में प्रतिष्ठित कर सके।

निर्माता : धनुष
निर्देशक : पा रंजीत
संगीत : संतोष नारायणन
कलाकार : रजनीकांत, नाना पाटेकर, ईश्वरी राव, हुमा कुरैशी, पंकज त्रिपाठी, अंजलि पाटिल
सेंसर सर्टिफिकेट : यूए * 2 घंटे 46 मिनट 53 सेकंड

__________________________
हेट स्टोरी सीरिज का तीखापन और बोल्डनेस अब कम होती जा रही है। इस सीरिज की फिल्में अब महिला अत्याचार पर बातें करे तो हंसी आना स्वाभाविक है क्योंकि इन फिल्मों की कहानी का आधार ही महिला के जिस्म के इर्दगिर्द घूमता है।

हेट स्टोरी 4 के अंत में कुछ आंकड़े दिखाए गए हैं कि हमारे देश में इतना महिलाओं पर अत्याचार होता है। इसके पहले फिल्म की दो हीरोइनों कम कपड़ों में इस तरह दिखाया गया है कि दर्शकों को रिझाया जा सके। यानी कुछ भी चिपकाया जा रहा है।

हेट स्टोरी की कहानी दो लम्पट भाइयों राजवीर (करण वाही) और आर्यन (विवान भटेना) की है। ताशा (उर्वशी रौटेला) मॉडलिंग की दुनिया में बड़ा नाम कमाना चाहती है और उसकी खूबसूरती से प्रभावित होकर राजवीर उसकी मदद करता है। आर्यन की निगाह भी ताशा पर है जिसकी पहले से ही गर्लफ्रेंड है। ताशा को राजवीर मोहब्बत करता है जबकि आर्यन का इरादा सिर्फ रात बिताने का है। कहानी में ट्विस्ट तब आता है जब आर्यन की गर्लफ्रेंड की मौत हो जाती है। इसके बाद कुछ राज खुलते हैं जो बेहद बचकाने हैं।


लड़कियों को देख लार टपकाने वाला राजवीर का जब मोहब्बत में देवदास जैसा हाल हो जाता है तो हंसी ही छूटती है। ताशा का किरदार तो और भी कन्फ्यूजिंग है। वो दोनों भाइयों को बड़ी‍ आसानी से मूर्ख बनाती रहती है। ये भाई न केवल भारत में बल्कि इंग्लैंड में भी मर्डर कर बड़ी आसानी से घूमते रहते हैं।

सीधी-सादी मध्यमवर्ग की लड़की ताशा के पास इतना पैसा कहां से आ गया कि वह इंग्लैंड पहुंच कर बड़ी आसानी से अपने मिशन को कामयाब करती है। और भी स्क्रिप्ट में कई छेद हैं जो फिल्म की हवा निकाल देते हैं।


फिल्म के तीनों नॉन एक्टर्स को इतने भारी-भरकम डॉयलॉग्स दिए हैं कि उनका बोझ उनसे उठाए नहीं बनता। कई बार उच्चारण गलत किए हैं। फिल्म को मॉडर्न लुक देने के लिए कई संवाद अंग्रेजी में रखे गए हैं और उनके सबटाइटल हिंदी में दिए गए हैं ताकि अंग्रेजी न समझने वाले हिंदी पढ़ कर समझ सके। यहां हिंदी लिखने में कई गलतियां की गई हैं। इतनी जद्दोजहद से तो बेहतर है कि सरल हिंदी में ही संवाद रखे जाते।

विशाल पंड्या का निर्देशन भी कमजोर है। लोकेशन, सेट और कलाकारों को तो स्टाइलिस्ट तरीके से पेश किया है, लेकिन उनका प्रस्तुतिकरण कमजोर है। बात को उन्होंने बहुत लंबा खींचा है। इंटरवल के बाद तो 'द एंड' का ही इंतजार रहता है। बदले वाली बात को वे ठीक से दर्शा नहीं पाए। दर्शकों को उन्होंने खूब चौंकाने की कोशिश की है, लेकिन पकड़ने वाले तो बहुत पहले ही जान जाते हैं कि आगे क्या होने वाला है। वे फिल्म में थ्रिल पैदा नहीं कर पाए और लॉजिक को किनारे पर रख दिया।

अभिनय के मामले में भी यह फिल्म कंगाल है। उर्वशी रौटेला को सेंट्रल कैरेक्टर मिला है। वे खूबसूरत लगी हैं, लेकिन अभिनय के मामले में उन्हें बहुत कुछ सीखना पड़ेगा। ड्रामेटिक सीन में तो उनसे कुछ करते ही नहीं बनता। विवान भटेना के चेहरे पर हमेशा गुस्से वाला भाव ही रहता है। रोमांस करते समय में भी वे गुस्से से भरे लगते हैं। फिल्म की वे सबसे कमजोर कड़ी साबित हुए हैं। करण वाही भी प्रभावित नहीं करते। इन दोनों कमजोर कलाकारों से अच्छा काम कर वे जरूर खुश हो सकते हैं।

गुलशन ग्रोवर की तो ऐसे एंट्री की गई कि फिल्म में उनका रोल बहुत महत्वपूर्ण होगा, लेकिन वे सिर्फ गरजते ही रहे। इहाना ढिल्लो को ग्लैमर बढ़ाने के लिए रखा गया।

सनी-इंदर का बैकग्राउंड म्युजिक बेहद लाउड है। गानों के नाम पर पुराना गीत 'आशिक बनाया आपने' ही ठीक-ठाक है बा‍की गाने तो फिल्म देखते समय अखरते हैं।

कुल मिलाकर 'हेट स्टोरी 4' से हेट करने के कई कारण हैं।

बैनर : टी-सीरिज़ सुपर कैसेट्स इंडस्ट्री लि.
निर्माता : भूषण कुमार, कृष्ण कुमार
निर्देशक : विशाल पंड्या
संगीत : मिथुन, आर्को प्रावो मुखर्जी, तनिष्का बागची, टोनी कक्कड़
कलाकार : उर्वशी रौटेला, करण वाही, विवान भटेना, गुलशन ग्रोवर, इहाना ढिल्लो
सेंसर सर्टिफिकेट : केवल वयस्कों के लिए * 2 घंटे 10 मिनट 41 सेकंड

__________________________


शनाया ग्रोवर (मंजरी फडणीस) पर हत्या का आरोप है। वह एक सामान्य महिला है, लेकिन इस केस में दिलचस्पी मुंबई से लेकर तो दिल्ली तक है। लोग रेडियो और टीवी से चिपक कर इस केस के बारे में जानकारी लेते हैं जिस पर हैरान होती है।

मर्डर किसका हुआ है ये आधे घंटे बाद पता चलता है। इसके पहले खूब शोर मचाया जाता है। दर्शक हैरान रहता है कि आखिर चीख-पुकार क्यों हो रही है? इसके बाद लेखकों ने यह बताने में लंबा समय ले लिया कि यह मर्डर कहां हुआ है? इन बातों को इतनी देर बार उजागर करने का कोई औचित्य नजर नहीं आता। कई सीन बेवजह रखे गए हैं। कहानी में रिश्तों का भी झोल है। पत्नी बड़ी आसानी से उस पति को माफ करती नजर आती है जो रिश्ते में बेईमानी करता है।

दोष निर्देशक का भी है। सुब्रतो पॉल और प्रदीप रंगवानी ने मिलकर निर्देशन किया है। कई बार रसोई इसलिए भी बिगड़ जाती है जब एक से ज्यादा रसोइए हो जाते हैं। पहले मिनट से तो आखिरी मिनट तक फिल्म नकली लगती है। दर्शक कोई जुड़ाव फिल्म से महसूस नहीं करता।

फिल्म का लंबा हिस्सा लॉक-अप में फिल्माया गया है जहां पर शनाया से पूछताछ चलती है। ये सीन अत्यंत उबाऊ हैं। लोखंडे (अरबाज खान) को बहुत कड़क पुलिस ऑफिसर बताया गया है और ऐसा वो खुद ही बोलता रहता है। यानी निर्देशकों से ऐसे सीन नहीं बने जिसके जरिये लोखंडे को काबिल और कड़क अफसर बताए। वह बेवजह चिल्लाता रहता है।


निर्देशक ने अपना प्रस्तुतिकरण ऐसा रखा है कि पूछताछ चल रही है और बीच-बीच में घटनाक्रम दिखाए जाते हैं, लेकिन इसे वे ना मनोरंजक बना पाए और न ही रोमांचक। पूछताछ के दौरान काम वाली बाई, सिक्यूरिटी गॉर्ड, लिफ्ट मैन के जरिये कॉमेडी पैदा करने की कोशिश की गई है, लेकिन मजाल है जो मुस्कान भी चेहरे पर आ जाए।

दोष कलाकारों का भी है। मुकुल देव ही खलनायक के रूप में अपनी छाप छोड़ते नजर आए, बाकी का तो हाल बेहाल है। अरबाज खान अभिनय के नाम पर चीखते-चिल्लाते दिखाई दिए। वे ऐसे पुलिस ऑफिस बने जो खाकी नहीं पहनता क्योंकि खाकी तो उसके दिल में बसी है।

मंजरी फडणीस का काम रोना-धोना था। अश्मित पटेल और अभिनय में छत्तीस का आंकड़ा है। 'कत्ल' को वे 'कतल' बोलते हैं। महक चहल को निर्देशक ने ज्यादा फुटेज ही नहीं दिए।

फिल्म के संवाद बहुत भारी-भरकम हैं। अंग्रेजी स्टाइल में हिंदी बोलने वाले अश्मित पटेल के मुंह से ये सुनना आसान नहीं है। ऐसे कलाकार भारी संवादों का बोझ ही नहीं उठा पाते। एक-दो गाने ठीक-ठाक हैं।

कुल मिलाकर 'निर्दोष' को बेकार बनाने में इससे जुड़े सभी लोग दोषी हैं।

बैनर : यूवी फिल्म्स
निर्माता : प्रदीप रंगवानी
निर्देशक : सुब्रतो पॉल, प्रदीप रंगवानी
कलाकार : अरबाज खान, मंजरी फडणीस, अश्मित पटेल, महक चहल, मुकुल देव
सेंसर सर्टिफिकेट : ए * 1 घंटे 51 मिनट 1 सेकंड

__________________________
'सामने आतंकवादियों की फौज खड़ी है' एक नर्स कहती है। 'लेकिन टाइगर जिंदा है'- एक आवाज आती है और सलमान खान एमजी 42 मशीनगन चलाते नजर आते हैं। 30 किलो वजनी, 1200 राउंड्स प्रति मिनिट की स्पीड, बेल्ट लोडेड मैगज़ीन वाली एमजी 42 जब सलमान के हाथों में नजर आती है तो यह फिल्म का बेहतरीन सीन बन जाता है। 
	फौलादी शरीर, माथे से रिसता खून और हाथों में मशीनगन लिए गोलियां दागते सलमान खान एक सुपरस्टार नजर आते हैं और उनका यही अंदाज देखने के लिए तो उनके फैंस टिकट खरीदते हैं। 'टाइगर जिंदा है' में वो सारे मसाले घोंट कर निर्देशक अली अब्बास ज़फर ने डाल दिए हैं जो सलमान के फैंस को दीवाना कर देते हैं। टाइगर जिंदा है लार्जर देन लाइफ मूवी है जो सलमान के स्टारडम को मैच करती है।

टाइगर जिंदा है फिल्म एक था टाइगर का सीक्वल है। एक था टाइगर अच्छी फिल्म नहीं थी और यह बात खुद निर्देशक कबीर खान ने कबूली थी। वो तो सलमान खान के स्टारडम के कारण बॉक्स ऑफिस पर एक था टाइगर की दहाड़ गूंजी थी। वो फिल्म कैसी भी हो, लेकिन उसके दो किरदार अविनाश उर्फ टाइगर और ज़ोया बहुत उम्दा हैं।


टाइगर जिंदा है के ट्रेलर में ही कहानी उजागर हो जाती है। इराक में भारतीय नर्सों को अपहरणकर्ताओं ने बंधक बना लिया है। इन्हें छुड़ाने का जिम्मा टाइगर पर है। रोमांच इस बात में है कि कैसे मिशन को अंजाम दिया जाता है। फाइलों में मान लिया गया था कि क्यूबा में टाइगर की मौत हो गई है जबकि ज़ोया से शादी के बाद टाइगर सब कुछ छोड़ कर ऑस्ट्रिया में पारिवारिक जिंदगी जीने लगता है। जूनियर नामक एक उनका बेटा भी हो चुका है। नर्सों को छुड़ाने की जब बात याद आती है तो शिनॉय सर को टाइगर की याद आती है और वे 24 घंटों में टाइगर को ढूंढ निकालते हैं।

40 नर्सों में कुछ पाकिस्तानी भी हैं। यह बात पता चलते ही ज़ोया भी टाइगर के मिशन में शामिल हो जाती हैं। एक तीसरे ही देश में भारतीय और पाकिस्तानी एजेंट्स मिल कर मिशन को अंजाम देते हैं।

निर्देशक अली जानते थे कि उनके पास प्रस्तुत करने के लिए सीधी और सरल कहानी है इसलिए उन्होंने एक्शन का जोरदार तड़का लगाकर फिल्म को बेहतर बनाने की कोशिश की है। फिल्म में एक्शन का स्तर इतना ऊंचा रखा है कि उसके रोमांच में खोकर दर्शक अन्य बातों को भूल जाता है।

फिल्म में ऐसे कई दृश्य डाले गए हैं जो दर्शकों को सीटियां और तालियां बजाने पर मजबूर करते हैं, जैसे- कैटरीना कैफ का एंट्री सीन लाजवाब है जब वे कैमरे में बिना आए पल भर में गुंडों को ठिकाने लगा देती हैं। दो भारतीय एजेंट्स का बैग को ऊपर रखने के लिए विवाद करना और बैग खोलने पर तिरंगे का निकलना, भारतीय और पाकिस्तानी एजेंट्स का साथ में बैठकर बातें करना कि यदि दोनों देश एक होते तो क्या समां होता, सचिन और अकरम एक ही टीम में खेलते, फिल्म के अंत में पाकिस्तानी एजेंट का तिरंगा फहराना और फिर भारतीय एजेंट के कहने पर पाकिस्तानी झंडा भी साथ में लहराना। हालांकि कुछ दृश्यों में महसूस होता है कि देशभक्ति की लहर बेवजह पैदा की जा रही है।

फिल्म के एक्शन सीन जबरदस्त हैं। एक लंबा हैवी-ड्यूटी एक्शन सीक्वेंस है जिसमें इराक में टाइगर का पीछा आतंकवादी करते हैं। घोड़े और कार के सहारे वे उनको खूब छकाते हैं। यह सीन लाजवाब है।

जहां तक कमियों का सवाल है तो अली अब्बास ज़फर ने फिल्म के नाम पर खूब छूट ली है। खतरनाक आतंकवादियों द्वारा भारतीय नर्सों तथा टाइगर और उसकी गैंग को इस तरह खुला छोड़ देना, साथ ही टाइगर गैंग कई चीजें बड़ी आसानी से कर देती है, ये बातें थोड़ा अखरती हैं।

खाने में बेहोशी की दवा मिलाने का फॉर्मूला तो मनमोहन देसाई के जमाने से चला आ रहा है। कुछ नया सोचा जाना चाहिए था। जितने खतरनाक आतंकवादी बताए गए हैं उतनी कठिन चुनौती वे पेश नहीं कर पाते। दुनिया में अशांति के माहौल के लिए वे व्यवसायी जिम्मेदार हैं जो हथियार बनाते हैं, जैसी बातों को हौले से छुआ गया है। यहां पर लेखक ने गहराई के साथ उतरना पसंद नहीं किया है। कहानी की इन कमियों को तेज रफ्तार और रोमांचक एक्शन के सहारे छिपाया गया है। इस कारण दर्शक भी इन बातों पर गौर नहीं करते हैं।


टाइगर जिंदा है देखते समय बेबी, एअरलिफ्ट और एजेंट विनोद जैसी फिल्में भी याद आती हैं। इन फिल्मों में इसी तरह के मिशन थे, टीम वर्क था। 'टाइगर जिंदा है' में वही दोहराव देखने को मिलता है, लेकिन इस फिल्म को उन फिल्मों से जो बात जुदा करती है वो है सलमान खान का स्टारडम।

निर्देशक के रूप में अली अब्बास ज़फर ने फिल्म को हॉलीवुड स्टाइल लुक दिया है। उन्होंने फिल्म में संतुलन बनाए रखा है और दर्शकों को हर तरह के मसाले परोसे हैं। एक्शन फिल्म होने के बावजूद उन्होंने हर दर्शक और वर्ग का ख्याल रखा है और एक्शन का ओवरडोज नहीं होने दिया। अच्छी बात यह है कि वे दर्शक की फिल्म में रूचि बनाए रखते हैं। इंटरवल के बाद फिल्म में जरूर डिप आता है, लेकिन कुछ मिनट बाद गाड़ी फिर पटरी पर लौट आती है।

अली ने सलमान के स्टार पॉवर का बखूबी उपयोग किया है। सलमान को उसी स्टाइल और अदा के साथ पेश किया है जो दर्शकों अच्छी लगती है। हर सीन में सलमान का दबदबा नजर आता है। सलमान का एंट्री सीन भी शानदार है। थोड़ी देर चेहरा आधा ढंका नजर आता है। फिर पूरा चेहरा तब नजर आता है जब वे खतरनाक भेड़ियों से अपने बेटे को इस शर्त के साथ बचाते हैं कि कोई भी भेड़िया मारा न जाए। यह सीक्वेंस फिल्म का माहौल बना देता है। शर्टलेस सलमान को भी एक्शन करते दिखाया गया है ताकि 'भाई' के फैंस की हर इच्छा पूरी हो जाए।

सलमान खान ने इस फिल्म के लिए अपना वजन कम किया है। वे फिट और हैंडसम लगे हैं। एक्शन दृश्यों में उन्होंने विशेष मेहनत की है। टाइगर के रूप में वे ऐसे शख्स लगे हैं जो इतनी भारी भरकम जिम्मेदारी को अपने मजबूत कंधों पर उठा सकता है। अभिनय के नाम पर उनका एक विशेष अंदाज है, वही उन्होंने दोहराया है और अपने फैंस को ताली और सीटी बजाने के कई मौके दिए हैं।

कैटरीना कैफ के सीन कम हैं, लेकिन जो भी उन्हें मिले हैं उनमें उन्हें कुछ कर दिखाने का मौका मिला है। कुछ एक्शन सीनभी कैटरीना को करने को मिले हैं और वे इनको बखूबी निभाती दिखी हैं। गिरीश कर्नाड, अंगद बेदी, सज्जाद डेलफ्रूज़, कुमुद मिश्रा,परेश रावलकाबिल अभिनेता हैं और इनका सपोर्ट फिल्म को मिला है।

जूलियस पैकियम इस फिल्म में महत्वपूर्ण रोल निभाते हैं। उनक बैकग्राउंड म्युजिक तारीफ के काबिल है। फिल्म देखते समय यह दर्शकों में रोमांच उत्पन्न करता है। विशाल-शेखर द्वारा संगीतबद्ध किए गीत 'स्वैग से करेंगे सबका स्वागत' और 'दिल दिया' सुनने लायक हैं। इनका फिल्मांकन आंखों को सुकून देता है।

फिल्म की सिनेमाटोग्राफी जबरदस्त है। बर्फीले पहाड़ों से लेकर तो तपते रेगिस्तान तक कैमरे को खूब घुमाया गया है। विदेशी लोकेशन्स और एक्शन सीक्वेंस बढ़िया फिल्माए गए हैं।

जोरदार एक्शन और सलमान खान के स्टारडम के कारण टाइगर की दहाड़ सुनी जा सकती है।

बैनर : यश राज फिल्म्स
निर्माता : आदित्य चोपड़ा
निर्देशक : अली अब्बास ज़फर
संगीत : विशाल शेखर
कलाकार : सलमान खान, कैटरीना कैफ, सज्जाद डेलफ्रूज़, अंगद बेदी, कुमुद मिश्रा, गिरीश कर्नाड
सेंसर सर्टिफिकेट : यूए * 2 घंटे 41 मिनट

__________________________
राजीव ढींगरा ने फिल्म फिरंगी की कहानी लिखी है और निर्देशन भी किया है। कहानी लिखते समय कहीं न कहीं उनके दिमाग में 'लगान' थी। लगान की तरह फिरंगी भी अमिताभ बच्चन की आवाज के साथ शुरू होती है और आजादी के पहले की कहानी को दिखाती है जब फिरंगियों का भारत पर राज था।


1921 का समय फिल्म में दिखाया गया है यानी कि आज से 96 वर्ष पहले की बात है। यदि ये बात नहीं बताई जाए तो लगे कि आज का ही कोई गांव देख रहे हैं क्योंकि फिल्म में अतीत वाला वो लुक और फील ही पैदा नहीं होता है। निर्देशक और लेखक से इस मामले में चूक हो गई और दर्शक फिल्म से कनेक्ट ही नहीं हो पाते हैं।

फिरंगी की कहानी भी साधारण है। मंगतराम उर्फ मंगा (कपिल शर्मा) एक अंग्रेज मार्क डेनियल (एडवर्ड सनेनब्लिक) का अर्दली है। उसे गांव की एक लड़की सरगी (ईशिता दत्ता) से प्यार हो जाता है। सरगी के दादा गांधीजी की राह पर चलते हैं और सरगी का विवाह मंगा से इसलिए नहीं होने देते क्योंकि वह अंग्रेजों की नौकरी करता है।

राजा (कुमुद मिश्रा) के साथ मिलकर मार्क गांव की जमीन पर शराब की फैक्ट्री डालना चाहता है। गांव के लोगों का दिल जीतने की कोशिश में मंगा, मार्क और राजा से बात करता है, लेकिन वे धोखे में गांव वालों से जमीन बेचने के कागजातों पर अंगूठा लगवा लेते हैं और मंगा फंस जाता है। राजा की तिजोरी से कागज चुराने की योजना मंगा बनाता है जिसमें कुछ गांव वाले उसकी मदद करते हैं।

फिल्म की शुरुआत अच्छी है जब सरगी को देख मंगा उसे दिल दे बैठता है। कुछ सीन अच्छे बनाए गए हैं और फिल्म को सॉफ्ट टच दिया गया है। भोले-भाले गांव वाले और खुशमिजाज मंगा को देखना अच्छा लगता है, लेकिन जैसे-जैसे फिल्म आगे बढ़ती है वैसे-वैसे अपना असर खोने लगती है। मंगा-सरगी की लव स्टोरी से जब फिल्म शराब फैक्ट्री और जमीन के कागजों वाले मुद्दे पर शिफ्ट होती है, हांफने लगती है।

जिस तरह से गांव वालों को धोखे में रखकर राजा कागज पर उनके अंगूठे लगवा लेता है वो दर्शाता है कि लेखक कुछ नया नहीं सोच पाए जबकि यह कहानी का अहम मोड़ है। शरबत में नशे की दवाई मिलाने वाली बात बीसियों बार दोहराई जा चुकी है। फिल्म का क्लाइमैक्स बहुत लंबा है जब राजा की तिजोरी से मंगा कागज चुराता है, लेकिन इसमें कोई थ्रिल नहीं है। सब कुछ आसानी से हो जाता है।

फिल्म की सबसे बड़ी समस्या इसकी लंबाई है। 160 मिनट तक दर्शकों को बांधने का मसाला निर्देशक के पास मौजूद नहीं था और बेवजह फिल्म को लंबा खींचा गया है। कुछ सीन बेहद उबाऊ हैं और लगता है कि फिल्म का संपादन करने वाला ही सो गया। फिल्म को आसानी से 30 मिनट छोटा किया जा सकता है।

फिरंगी निर्देशित करते समय निर्देशक राजीव ढींगरा पर कई फिल्मों का प्रभाव रहा। शुरुआत से लेकर अंत तक कई दृश्यों को देख आपको कई बार लगेगा कि इस तरह का सीक्वेंस देख चुके हैं। वे दर्शकों का मनोरंजन करने में भी कामयाब नहीं हुए। जरूरी नहीं है कि कपिल शर्मा हमेशा कॉमेडी करें, लेकिन कपिल की फिल्म है तो दर्शक इस उम्मीद से टिकट खरीदते हैं कि कुछ ठहाके लगाने को मिलेंगे, लेकिन ऐसे मौके नहीं के बराबर आते हैं। कपिल के कॉमेडी पक्ष की पूरी तरह से उपेक्षा कर दी गई है जो के फिल्म के हित में ठीक बात नहीं है।


कपिल शर्मा अपने अभिनय में उतार-चढ़ाव नहीं ला पाए। ज्यादातर समय उनके चेहरे पर एक जैसे भाव रहे हैं। ईशिता दत्ता को करने को ज्यादा कुछ नहीं था। शुरुआती मिनटों बाद तो उन्हें भूला ही दिया गया। कुमुद मिश्रा, एडवर्ड सननेब्लिक, अंजन श्रीवास्तव, राजेश शर्मा, मोनिका गिली अपनी-अपनी उपस्थिति दर्ज कराते हैं। अन्य सपोर्टिंग एक्टर्स का काम भी ठीक है।

फिल्म की सिनेमाटोग्राफी औसत है। लाइट कम रखने का निर्णय सही नहीं कहा जा सकता है। संगीत के मामले में फिल्म कमजोर है और गानों के लिए ठीक सिचुएशन भी नहीं बनाई गई है।

बैनर : के9 फिल्म्स
निर्माता : कपिल शर्मा
निर्देशक : राजीव ढींगरा
संगीत : जतिंदर शाह
कलाकार : कपिल शर्मा, ईशिता दत्ता, एडवर्ड सननेब्लिक, कुमुद मिश्रा, राजेश शर्मा, अंजन श्रीवास्तव, मोनिका गिल
सेंसर सर्टिफिकेट : यू * 2 घंटे 40 मिनट 30 सेकंड

__________________________
2004 में प्रदर्शित जूली न तो कोई महान फिल्म थी और न ही सुपरहिट कि इसका भाग दो बनाया जाए। चूंकि इस फिल्म के निर्देशक दीपक शिवदासानी पिछले आठ वर्षों से खाली बैठे थे, इसलिए वापसी के लिए उन्होंने जूली फिल्म की सनसनी को चुनते हुए जूली 2 बनाई। वैसे इस फिल्म का नाम है 'दीपक शिवदासानी की जूली 2'।


फिल्म के आरंभ में ही स्पष्ट कर दिया गया है कि फिल्म की कहानी और पात्र काल्पनिक है। हालांकि दबी जुबां में कहा जा रहा है कि फिल्म अभिनेत्री नगमा के जीवन की कुछ घटनाएं इसमें डाली गई हैं। नगमा और दीपक का भी कनेक्शन है। नगमा ने अपनी पहली बॉलीवुड मूवी 'बागी' (1990) दीपक के साथ ही की थी।

बात की जाए फिल्म की, तो यह जूली नामक अभिनेत्री की कहानी है। जूली को सफलता हासिल करने के लिए तमाम तरह के समझौते करने पड़ते हैं। वह नाजायज औलाद है। उसका पिता कौन है, उसे नहीं पता। सौतेला पिता उसे घर से निकाल देता है और जूली किस तरह फिल्मों में सफलता हासिल करती है यह दास्तां बताई गई है। जूली के इस संघर्ष की कहानी में थोड़ा थ्रिल डालने का प्रयास भी किया गया है। जूली को गोली मार दी जाती है। कौन है इसके पीछे और उसका क्या मकसद है, यह फिल्म में दर्शाया गया है।

दीपक शिवदासानी की कहानी बहुत ही घटिया है। उन्होंने इस उद्देश्य से जूली के संघर्ष को दिखाया है कि दर्शक उसके दर्द को महसूस कर सके। जूली के प्रति उनकी सहानुभूति हो, लेकिन ऐसा कुछ भी नहीं होता। जूली के आगे कभी ऐसी परिस्थितियां उत्पन्न नहीं होती कि वह फिल्म निर्माताओं के साथ सोने के समझौते को मान ले।

उसके हाथ से फिल्म निकल जाती है और कार की किश्त अदा न कर पाने के कारण बैंक कार जब्त कर लेती है। यह इतना बड़ा दु:ख तो है नहीं कि आप इस तरह का समझौता कर ले। कुल मिलाकर जूली को 'बेचारी' दिखाने के जो सीन लिखे गए हैं वे अत्यंत ही सतही हैं। लिहाजा जूली के संघर्ष की दास्तां बिलकुल भी असर नहीं करती।

फिल्म में बार-बार जताया गया है कि सभी जूली के जिस्म से प्यार करते हैं और जूली से कोई प्यार नहीं करता, लेकिन जूली भी जिस तरह से सुपरस्टार, क्रिकेट खिलाड़ी, अंडरवर्ल्ड डॉन की बांहों में तुरंत पहुंच जाती है उससे ऐसा तो कतई नहीं लगता कि वह 'प्यार' चाहती है।

थ्रिलर वाले ट्रैक की चर्चा करना बेकार है। खूब सस्पेंस पैदा करने की कोशिश की गई है कि जूली की जान कौन लेना चाहता है, लेकिन अंत में खोदा पहाड़ निकली चुहिया वाली बात सच हो जाती है।



दक्षिण भारतीय फिल्म अभिनेत्री राय लक्ष्मी ने 'जूली 2' के जरिये हिंदी फिल्मों में अपनी शुरुआत निराशाजनक रूप में की है। उनका अभिनय औसत से भी निचले दर्जे का है। उनका रोल भी कुछ इस तरह लिखा गया है कि वे दर्शकों से कनेक्ट ही नहीं हो पाती हैं।

आदित्य श्रीवास्तव सीआईडी धारावाहिक वाले सीनियर इंस्पेक्टर अभिजीत के मोड से बाहर ही नहीं निकल पाए। अपने आपको सख्त दिखाने की उनकी कोशिश हास्यास्पद है। रवि किशन बेहद बनावटी लगे। रति अग्निहोत्री को तो ऐसे संवाद दिए गए कि वे फाल्तू का 'ज्ञान' बांटते नजर आईं। व्हाट्स एप में तो ऐसे ज्ञान की गंगा बहती है। घटिया निर्देशन और घटिया एक्टिंग का असर पंकज त्रिपाठी जैसे काबिल एक्टर पर भी हो गया और उनके अंदर का अभिनेता भी गुम हो गया।

इस जूली 2 को देखने की बजाय मूली खाना बेहतर है।

निर्माता : दीपक शिवदासानी, विजय नायर
निर्देशक : दीपक शिवदासानी
संगीत : विजू शाह
कलाकार : राय लक्ष्मी, रवि किशन, आदित्य श्रीवास्तव, रति अग्निहोत्री, पंकज त्रिपाठी
सेंसर सर्टिफिकेट : ए * 2 घंटे 17 मिनट 55 सेकंड

__________________________

गोलमाल सीरिज बेहद पॉपुलर है, लेकिन इसका चौथा भाग (गोलमाल अगेन) इस सीरिज की सबसे कमजोर फिल्म है। लगता है कि इसकी लोकप्रियता को भुनाने के लिए रोहित को जो समझ में आया वो बना दिया गया है।

रोहित ने सोचा होगा कि चलो यार गोलमाल का चौथा भाग बनाते हैं। गोपाल, माधव, लकी, लक्ष्मण, पप्पी भाई, वसूली भाई, इंस्पेक्टर दांडे के किरदार तो लोगों को याद ही हैं। इन किरदारों को पिरोने के लिए जो कहानी चुनी गई है वो दर्शाती है यह महज 'प्रोजेक्ट' है। पूरी फिल्म में घटिया हरकतें होती रहती है और दर्शक हैरान होते रहते हैं कि क्या ये वही रोहित शेट्टी की फिल्म है जो मनोरंजक फिल्म बनाने के लिए जाने जाते हैं।

फिल्म में बार-बार कहा गया है कि 'लॉजिक' नहीं 'मैजिक' होता है, लेकिन फिल्म में न तो लॉजिक है और न ही मैजिक। पूरी फिल्म खोखली है जिसमें न कहानी है, न कॉमेडी है, न अच्छे गाने हैं, न रोमांस है। फॉर्मूला फिल्म की खूबियों पर भी ये फिल्म खरी नहीं उतर पाती।

एक अनाथ आश्रम को बचाने की जद्दोजहद की कहानी है। एक तरफ गोपाल और लक्ष्मण है तो दूसरी तरफ माधव, लकी और लक्ष्मण। ये बचपन में इसी अनाथ आश्रम में पले बढ़े हैं। इस आश्रम को चलाने वाले व्यक्ति तथा इन सबकी दोस्त खुशी की हत्या कर दी गई है। कुछ लोग इस आश्रम पर कब्जा कर करोड़ों की जमीन हथियाना चाहते हैं।

खुशी की आत्मा भटक रही है। वह इन सबके साथ एनी को भी नजर आती है। खुशी इन सबको अपनी हत्या वाली बात बताती है और ये बदला लेते हैं।

दिखाया गया है खुशी की आत्मा जो चाहे वो कर सकती है। क्लाइमैक्स में विलेन की धुनाई करती है। सवाल यह उठता है कि जब ये वह सब खुद कर सकती है तो गोपाल और इसकी गैंग की जरूरत ही क्या है? क्यों इतना तानाबाना बुना गया है? ये सवाल कहानी को कमजोर करता है जो खुद रोहित शेट्टी ने लिखी है।

फिल्म के पहले हाफ में गोपाल-लक्ष्मण बनाम माधव-लकी-लक्ष्मण की तकरार को दिखाया है। हंसाने की भरसक कोशिश की गई है और यह कोशिश साफ नजर आती है। गूंगी फिल्मों के जमाने में जिस तरह की कॉमेडी हुआ करती थी उसकी घटिया नकल करने की कोशिश भी की गई है।

गोपाल का किरदार भूत-प्रेत और अंधेरे से डरता है, इसको लेकर की कुछ हास्य सीन रचने की कोशिश की गई है, लेकिन मजाल है कि मुस्कान भी आ जाए। गोपाल और खुशी का रोमांस अधूरे मन से रखा गया है। दोनों की उम्र में अंतर दर्शाया गया है। कभी वे रोमांस करते हैं तो कभी उन्हें बाप-बेटी कह कर चिढ़ाया जाता है। आखिर इस सबकी जरूरत ही क्या थी?

फिल्म में दो विलेन भी हैं, प्रकाश राज और नील नितिन मुकेश। इनकी एंट्री तब होती है जब इनको मार खानी होती है। गाने, एक्शन सीन खाली स्थान पर भरे गए हैं ताकि फिल्म को लंबा खींचा जा सके।


गोपाल और उसकी गैंग की एनर्जी इस फिल्म में मिसिंग है। कुछ ही दृश्यों में वे हंसा पाए हैं और इसमें सारा दोष लेखकों को है जो कुछ भी ढंग का सोच नहीं पाए।

बतौर निर्देशक रोहित शेट्टी निराश करते हैं। यह उनकी सबसे कमजोर फिल्म है। उनका 'टच' गायब है। एक रूटीन काम की तरह उन्होंने यह फिल्म बनाई है। लॉजिक को घर पर भी रख कर जाए तो भी यह फिल्म 'मैजिक' नहीं करती। कुछ सीन तो इसलिए रचे गए है ताकि कुछ कंपनियों के विज्ञापन किए जा सके।

अजय देवगन, अरशद वारसी और तब्बू को ही कुछ कर दिखाने का मौका मिला है, लेकिन दमदार स्क्रिप्ट के अभाव में ये भी एक सीमा तक ही कुछ कर सके हैं। कुणाल खेमू, तुषार कपूर, परिणीति चोपड़ा, श्रेयस तलपदे भीड़ बढ़ाने के काम आए हैं। जॉनी लीवर जरूर अपने दम पर कुछ सीन में हंसाते हैं। प्रकाश राज और नील नितिन मुकेश के लिए ज्यादा कुछ नहीं था। मुकेश तिवारी, संजय मिश्रा, मुरली शर्मा जैसे कलाकारों को इसलिए लिया गया क्योंकि ये गोलमाल सीरिज की फिल्मों का हिस्सा रहे हैं। इनसे ज्यादा तो नाना पाटेकर की आवाज मनोरंजन करती है।

फिल्म में कई संगीतकारों ने संगीत दिया है, लेकिन एक भी ढंग का गाना नहीं बना है। दो पुराने हिट गीतों का भी सहारा लेकर काम चलाया गया है।

कुल मिलाकर 'गोलमाल अगेन' दिवाली का फुस्सी बम है।
बैनर : रोहित शेट्टी प्रोडक्शन्स, रिलायंस एंटरटेनमेंट, मंगलमूर्ति फिल्म्स प्रा.लि.
निर्माता-निर्देशक : रोहित शेट्टी
संगीत : एस. थमन, अमाल मलिक, डीजे चीताज़, अभिषेक अरोरा, न्यू‍क्लिया
कलाकार : अजय देवगन, परिणीति चोपड़ा, तब्बू, अरशद वारसी, तुषार कपूर, श्रेयस तलपदे, कुणाल खेमू, मुकेश तिवारी, जॉनी लीवर, संजय मिश्रा
सेंसर सर्टिफिकेट : यूए * 2 घंटे 31 मिनट 3 सेकंड

__________________________

हसीना एक घरेलू लड़की थी, लेकिन भाई के भाग जाने और पति की हत्या के बाद कहा जाता है कि दाऊद का साम्राज्य उसने संभाल लिया और बतौर दाऊद की प्रतिनिधि भारत में काम किया। एक तरह से वह महिला डॉन थी जिससे लोग दाऊद के कारण घबराते थे। उसने कई मामलों को निपटाया और उसके दरबार में सैकड़ों लोग अपनी परेशानी लेकर आते थे।

फिल्म में दिखाया गया है कि हसीना पर अदालत में मामला चल रहा है। एक बिल्डर ने उसके खिलाफ शिकायत दर्ज कराई है। वकील उससे सवाल करते हैं और जवाब में फिल्म बार-बार पीछे की ओर जाती है और तारीखवार उन घटनाओं का ब्यौरा दिखाया गया है जो हसीना के जीवन में घटते हैं।

हसीना पारकर के बारे में लोगों ने ज्यादा सुना नहीं है और न ही लोगों को उनके बारे में ज्यादा जानकारी है। दाऊद और उसके स्नेह भरे संबंध, फिर उसकी शादी होना, खुशहाल जिंदगी जीना इन सब घटनाओं से भला किसी को क्या सरोकार है? इन बातों पर बहुत सारे फुटेज खर्च किए गए हैं।

एक घरेलू महिला से वह दाऊद का काम कैसे संभालती है, यह बदलाव फिल्म में ठीक से नहीं दिखाया गया है। अचानक वह दाऊद की सत्ता संभाल लेती है और लोग उससे डरने लगते हैं। फिल्म में यह बात देखना एक झटके जैसा लगता है कि अचानक इतना बड़ा बदलाव कैसे आ गया? फिल्म गहराई में नहीं जाती और सतह पर तैरती रहती है।

फिल्म में यह बात स्थापित करने की कोशिश की गई है कि हालात का शिकार होने के कारण उसे सब यह करना पड़ा ताकि दर्शकों को उसके प्रति हमदर्दी हो, लेकिन हसीना आपा से दर्शक हमदर्दी क्यों करें? फिल्म में कई बातें अस्पष्ट भी हैं, जैसे- हसीना के बेटे को किसने मारा, दर्शाया ही नहीं गया।

निर्देशक अपूर्व लाखिया ने स्क्रिप्ट की कमियों पर ध्यान नहीं दिया। उनका प्रस्तुतिकरण कन्फ्यूजिंग है। इतनी बार फिल्म पीछे जाती है, बार-बार तारीखें दिखाई जाती हैं ‍कि सब याद रखना आसान नहीं है। हसीना को जिसके लिए अदालत बुलाया गया था वो बात दिखाई ही नहीं गई है और उससे दूसरी बातों पर ही सवाल किए जाते हैं। कोर्ट रूम ड्रामा भी नाटकीय है और गंभीरता का अभाव है। हसीना पर गाने फिल्माना भी दर्शाता है कि निर्देशक बॉलीवुड लटके-झटके छोड़ने के लिए तैयार नहीं हैं।

श्रद्धा कपूर का अभिनय देखने लायक है। हसीना आपा के किरदार को उन्होंने पूरी फिल्म में पकड़ कर रखा है और सारी भाव-भंगिमाओं को अच्छे से दिखाया है। उम्रदराज हसीना के रोल में वे युवा नजर आती हैं और यहां उन्हें उम्रदराज दिखाया जाना जरूरी था।

श्रद्धा के भाई सिद्धांत कपूर ने दाऊद का किरदार निभाया है और उसे स्टीरियोटाइप पेश किया गया है जैसा हम हर फिल्म में दाऊद को देखते हैं। सिद्धांत का काम औसत से बेहतर है। महिला वकील के रूप में प्रियंका सेठिया को लंबा रोल मिला है जो उन्हें बेहतरीन तरीके से निभाया है। अंकुर भाटिया का अभिनय भी अच्छा है।

कुल मिलाकर 'हसीना पारकर' विषय की गहराई में नहीं उतरते हुए छूती हुई निकल जाती है।


बैनर : स्विस एंटरटेनमेंट प्रा.लि.
निर्माता : नाहिद खान
निर्देशक : अपूर्व लाखिया
संगीत : सचिन जिगर
कलाकार : श्रद्धा कपूर, सिद्धांत कपूर, अंकुर भाटिया, प्रियंका सेठिया
सेंसर सर्टिफिकेट : यूए * 2 घंटे 3 मिनट 51 सेकंड

__________________________


इन दो सीक्वेंसेस को देखने के बाद आप महूसस कर लेते हैं कि अगले कुछ घंटे टार्चर होने वाला है और आपकी इस 'उम्मीद' को निर्देशक उमंग कुमार बिलकुल भी नहीं तोड़ते। उमंग कुमार ने 'मैरी कॉम' जैसी बेहतरीन फिल्म बनाई थी, लेकिन 'भूमि' जैसी सी-ग्रेड फिल्म देखने के बाद लगता है कि कहीं 'मैरीकॉम' पर उनका नाम तो चस्पा नहीं कर दिया था।

भूमि एक रिवेंज ड्रामा है। बेटी से बलात्कार होता है। बाप कानून की शरण में जाता है, लेकिन अपराधी सबूतों के अभाव में छूट जाते हैं। फिर बाप-बेटी कानून अपने हाथ में लेकर बलात्कारियों को सबक सिखाते हैं। कुछ महीने पहले इसी तरह की कहानी 'काबिल' में देखने को मिली थी, जो लचर फिल्म थी, लेकिन 'भूमि' तो इस मामले में और आगे (या पीछे?) निकल गई।

जूते-चप्पल बेचने की दुकान वाला अरुण सचदेवा (संजय दत्त) अपनी बेटी भूमि (अदिति राव हैदरी) के साथ रहता है। भूमि को एक लड़का चाहता है, लेकिन वह उसे पसंद नहीं करती। भूमि की शादी एक डॉक्टर से तय हो जाती है। शादी के ठीक एक दिन पहले वह लड़का अपने दो अन्य साथियों के साथ भूमि का बलात्कार करता है। इस कारण भूमि की शादी टूट जाती है। भूमि को वे जान से मारने की कोशिश भी करते हैं, लेकिन भूमि बच जाती है। अदालत में भूमि हार जाती है और इसके बाद बदले की अपनी कहानी शुरू होती है।

इस तरह की कहानी पर तीस-चालीस साल पहले फिल्म बना करती थी और इस घटिया कहानी पर आज के दौर में फिल्म बनाना 'साहस' का काम है। फिल्म में आगे क्या होने वाला है, गेम खेला जाए तो हर बार आप जीतेंगे।

स्क्रीनप्ले में भी खामियां हैं। भूमि शादी के ठीक एक दिन पहले कुछ घंटों के लिए गायब हो जाती है, लेकिन उसकी कोई खोज खबर नहीं ली जाती। पहली बार उसके साथ नशे की हालत में बलात्कार किया जाता है और ये दरिंदे कौन है उसे याद नहीं रहते, लेकिन विलेन इतने मूर्ख कि उसके सामने दोबारा आ जाते हैं कि ले हमको पहचान ले।

जिन्होंने ये सोच कर संजय दत्त के नाम पर टिकट खरीद ली कि 'बाबा' खूब मारामारी करेगा, वे भी निराश होते हैं। फिल्म के 80 प्रतिशत हिस्से में संजय हाथ पर हाथ धरे बैठे रहते हैं। फिर आखिरी में अपराधियों को सबक सिखाते हैं और वे यह सब आसानी से कर लेते हैं। अचानक दादागिरी दिखाने वाले दरिंदे संजू बाबा को देख थर-थर कांपने लगते हैं। कहने की बात यह है कि सब कुछ लेखक की मर्जी से चलता है।

निर्देशक के रूप में उमंग कुमार बिलकुल प्रभावित नहीं करते। उनका सारा ध्यान सिर्फ इस बात पर रहा कि सीन कैसे खूबसूरत लगे, भले ही लॉजिक हो या न हो। मसलन भूमि को झाड़ियों में टार्च लेकर लोग खोजते हैं। परदे पर सीन अच्छा लगता है, लेकिन एक जैसी टॉर्च लेकर सब आसपास ढूंढते रहते हैं कि उनकी समझ पर तरस आता है। भूमि को याद करते हुए उसके पिता घर में जमीन पर रोते हैं। उनके आसपास सूखी पत्तियां दिखती हैं। निर्देशक ने यह सूखी पत्तियों को पिता की हालत से जोड़ने की कोशिश की है, लेकिन सूखी पत्तियां आई कहां से? इसका कोई जवाब नहीं है।

फिल्म कई बार पिछड़ी मानसिकता को दिखाती है, खासतौर महिलाओं के बारे में। इस तरह के संवाद और दृश्यों से बचना चाहिए था। 'लड़कियों के पिता तो गूंगे होते हैं' जैसे संवादों से आखिर क्या साबित करने की कोशिश की गई है।

संजय दत्त ने अपनी वापसी के लिए इस फिल्म को चुना है, जो दर्शाता है कि उन्होंने कभी सोच समझ कर फैसले नहीं किए हैं। वे थके हुए लगे। फिल्म में एक जगह उन्हें कसरत करते दिखाया गया है, ताकि अंत में उनकी फाइटिंग को जस्टिफाई किया जा सके, लेकिन बात नहीं बन पाई। इमोशनल और कॉमेडी संजय कभी नहीं कर पाए और यहां भी उनकी यही कमी बरकरार रही।

अदिति राव हैदरी का काम ठीक-ठाक रहा, लेकिन उनके किरदार को ठीक से उभरने नहीं दिया। शरद केलकर सब पर भारी रहे और खलनायक के रूप में अपनी छाप छोड़ने में सफल रहे। शेखर सुमन निराश करते हैं। संगीत के मामले में भी फिल्म कमजोर है।

कुल मिलाकर 'भूमि' देखना समय और पैसे की बरबादी है।


बैनर : टी-सीरिज सुपर कैसेट्स इंडस्ट्री लि., लीजैण्ड स्टुडियोज़
निर्माता : भूषण कुमार, संदीप सिंह, कृष्ण कुमार
निर्देशक : उमंग कुमार
संगीत : सचिन जिगर
कलाकार : संजय दत्त, अदिति राव हैदरी, शेखर सुमन, शरद केलकर, सनी लियोन (आइटम नंबर)
सेंसर सर्टिफिकेट : यूए * 2 घंटे 14 मिनट 39 सेकंड

__________________________

बैंड को जोड़ा गया है जेल से। जहां एक प्रतियोगिता के लिए लखनऊ सेंट्रल जेल का बैंड तैयार होता है जिसमें कैदी परफॉर्म करने वाले हैं। कैदियों का प्लान है कि इस तैयारी की आड़ में जेल से भाग निकला जाए।

एक हत्या के आरोप में किशन लखनऊ सेंट्रल जेल में सजा काट रहा है और वहां बैंड बनाता है। उसके बैंड में दिक्कत अंसारी, विक्टर चटोपाध्याय, पुरुषोत्तम पंडित और परमिंदर शामिल हैं। किस तरह वे प्लानिंग करते हैं? क्या जेल से भाग निकलने में कामयाब होते हैं? यह फिल्म का सार है।

आइडिया अच्छा था, लेकिन इस आइडिये पर लिखी कहानी दमदार नहीं है। रंजीत तिवारी और असीम अरोरा द्वारा लिखी कहानी बहुत फॉर्मूलाबद्ध है। जैसे बैंड में अलग-अलग धर्म के लोग है। जेल में कैदियों का आपसी संघर्ष है। फिल्म में एक हीरोइन भी होना चाहिए तो गायत्री कश्यप (डायना पेंटी) का किरदार भी रखा गया है, जिसके किरदार को ठीक से फिट करने के लिए सिचुएशन भी नहीं बनाई गई।

फिल्म के लेखन में कई कमजोरियां भी हैं। किशन को जिस तरह से जेल में डाला गया और निकाला गया वो बेहद सतही है। जेल के अंदर का ड्रामा भी बेहद बोर है। किरदारों का परिचय कराने और बैंड की तैयारियों में बहुत ज्यादा फुटेज खर्च किए गए हैं कि यह दर्शकों के धैर्य की परीक्षा लेते हैं। समझ में नहीं आता कि मुद्दे पर आने में इतना ज्यादा समय क्यों खर्च किया गया?

जेल के अंदर रह कर किशन और उसके साथी जेल से भागने की तैयारी करते हैं वो भी विश्वसीनय नहीं है। लखनऊ सेंट्रल जेल का जेलर राजा श्रीवास्तव (रोनित रॉय) को बेहद खूंखार बताया गया है। वह यह बात सूंघ लेता है कि ये कैदी भागने की तैयारी में है, इसके बावजूद वह कड़े कदम क्यों नहीं उठाता समझ के परे है। किशन और उसके साथी बड़ी आसानी से कपड़े जुटा लेते हैं, नकली चाबी बना लेते हैं, कुछ धारदार चीजें प्राप्त कर लेते हैं।

फिल्म अंतिम कुछ मिनटों में ही गति पकड़ती है जब ये कैदी जेल से भागने की तैयारी में रहते हैं, लेकिन तब तक फिल्म में दर्शक अपनी रूचि खो बैठते हैं और चाहते हैं कि फिल्म खत्म हो और वे सिनेमाघर की कैद से मुक्त हों।

रंजीत तिवारी का निर्देशन औसत है। उन्होंने बात कहने में ज्यादा समय लिया है। फिल्म को वे न मनोरंजक बना पाए और न जेल से भागने का थ्रिल पैदा कर पाए। किसी किरदार के प्रति वे दर्शकों में सहानुभूति भी नहीं जगा पाए। किशन, गायत्री और राजा के किरदारों को भी उन्होंने ठीक से पेश नहीं किया है।


रोनित रॉय के किरदार को ऐसे पेश किया मानो वह खलनायक हो, जबकि वह पूरी मुस्तैदी के साथ अपने जेलर होने के फर्ज को निभाता है। हां, वह जेल में शराब जरूर पीता है, लेकिन इसके अलावा कोई कमी उसमें नजर नहीं आती। किशन को बेवजह हीरो बनाने की कोशिश भी अखरती है। फरहान आम कैदी न लगते हुए भीड़ में अलग ही नजर आते हैं। गायत्री का किरदार मिसफिट है। फिल्म में कई बेतहरीन कलाकार भी हैं, लेकिन रंजीत उनका उपयोग ही नहीं ले पाए।

कहने को तो ये एक बैंड की फिल्म है, लेकिन संगीत बेहद कमजोर है, जबकि संगीत फिल्म की जान होना था। लगभग पूरी फिल्म जेल के अंदर फिल्माई गई है जिससे राहत नहीं मिलती।

फरहान अख्तर का अभिनय औसत है। किशन के रोल में उन्होंने कुछ अलग करने की कोशिश नहीं की। डायना पेंटी का किरदार ठीक से नहीं लिखा गया और वैसा ही उनका अभिनय भी रहा है। रोनित रॉय अपनी दमदार उपस्थिति दर्ज कराते हैं। दीपक डोब्रियाल, गिप्पी ग्रेवाल, राजेश शर्मा को ज्यादा कुछ करने का अवसर नहीं मिला। रवि किशन नाटकीय हो गए।

कुल मिलाकर लखनऊ सेंट्रल एक उबाऊ फिल्म है।
कुल मिलाकर लखनऊ सेंट्रल एक उबाऊ फिल्म है।

निर्माता : वायकॉम 18 मोशन पिक्चर्स, निखिल अडवाणी, मोनिषा अडवाणी, मधु भोजवानी
निर्देशक : रंजीत तिवारी
संगीत : अर्जुन हरजाई, रोचक कोहली, तनिष्क बागची
कलाकार : फरहान अख्तर, डायना पेंटी, गिप्पी ग्रेवाल, रोनित रॉय, दीपक डोब्रियाल, इनाम उल हक, राजेश शर्मा
सेंसर सर्टिफिकेट : यूए * 2 घंटे 27 मिनट

__________________________


चंपक (रितेश देशमुख), गुलाब (भुवन अरोरा) और गेंदा (विक्रम थापा) जेबकतरे हैं। एक ही दांव में ज्यादा से ज्यादा पैसा पाने के चक्कर में बैंक में डाका डालने पहुंच जाते हैं। बैंक डकैती वाले दिन उनके सारे दांव उल्टे पड़ जाते हैं। पुलिस भी पहुंच जाती है और मीडिया भी। फिर एंट्री होती है सीबीआई ऑफिसर अमजद खान (विवेक ओबेरॉय) की क्योंकि बैंक में कुछ 'खास' है। अपनी हरकतों से बेवकूफ नजर आने वाले चंपक, गुलाब और गेंदा किस तरह से परिस्थितियों से निपटते हैं, यह फिल्म में कॉमेडी और थ्रिल के सहारे दिखाया गया है।

कागज पर कहानी भले ही अच्छी लगती हो, लेकिन प्रस्तुतिकरण में मात खा गई है। इस कहानी में हास्य और रोमांच की भरपूर संभावनाएं थीं, जिनका दोहन नहीं हुआ। फिल्म का पहला हाफ बेहद धीमा और उबाऊ है। कहानी ठहरी हुई लगती है। चंपक, गुलाब और गेंदा की बेवकूफों वाली हरकतें हंसाती नहीं बल्कि आपके धैर्य की परीक्षा लेती हैं। चंपक मुंबई का है और गुलाब-गेंदा दिल्ली के। मुंबई बनाम दिल्ली को लेकर जो कॉमेडी पैदा की गई है वो बिलकुल प्रभावित नहीं करती।

फिल्म में एक्शन कम और बातें ज्यादा हैं। बैंक चोर बिलकुल भी हड़बड़ी या तनाव में नजर नहीं आते। वे बड़े आराम से अपना काम करते हैं मानो महीने भर का समय उनके पास है। जबकि बाहर पुलिस खड़ी हुई है। वे घिरे हुए हैं। फिल्म के अंत में इन सब बातों का स्पष्टीकरण दिया गया है, लेकिन ये काफी नहीं है।

स्क्रिप्ट में इतनी कमियां हैं कि उन्हें यहां गिनाने का कोई मतलब नहीं है। इतना बड़ा बैंक, मात्र तीन चोर, अंदर 28 लोग, बाहर पुलिस, सीबीआई, बड़ी आसानी से इन पर काबू किया जा सकता था, लेकिन कुछ नहीं होता। चोर पकड़ने वाले तो मानो हाथ पर हाथ धरे बैठे रहते हैं। इंटरवल के बाद जरूर दर्शकों को चौंकाने में फिल्मकार को सफलता हाथ लगती है, लेकिन यह उफान बहुत जल्दी उतर जाता है।

निर्देशक के रूप में बम्पी फिल्म को विश्वसनीय नहीं बना पाए। कहानी जो हास्य और रोमांच की मांग करती थी, वे पूरी नहीं कर पाए।

रितेश देशमुख का अभिनय अच्छा है, हालांकि उनसे बहुत कुछ कराया जा सकता था। गुलाब और गेंदा बने भुवन अरोरा और विक्रम थापा की जोड़ी अच्छी लगती है और उन्होंने थोड़े राहत के पल दिए हैं। विवेक ओबेरॉय को संवादों के जरिये बहुत काबिल ऑफिसर बताया गया है, लेकिन वे कभी कुछ करते नहीं दिखाई दिए। रिया चक्रवर्ती का अभिनय औसत है। बाबा सहगल बोर करते हैं।

'बैंक चोर' देखने के बाद लगता है कि जेब भी कट गई और महत्वपूर्ण समय भी गंवा बैठे।
बैनर : वाय फिल्म्स
निर्माता : आशीष पाटिल
निर्देशक : बम्पी
संगीत : श्री श्रीराम, कैलाश खेर, रोचक कोहली, बाबा सहगल, समीर टंडन
कलाकार : रितेश देशमुख, रिया चक्रवर्ती, विवेक ओबेरॉय, भुवन अरोरा, विक्रम थापा
सेंसर सर्टिफिकेट : यूए * 2 घंटे 9 सेकंड


__________________________

निर्माता के रूप में दिनेश विजन के पास लंबा अनुभव है। कई सफल फिल्म उन्होंने सैफ अली खान के साथ मिलकर बनाई है। निर्माता रहते हुए उन्हें निर्देशन का कीड़ा काट खाया और 'राब्ता' देखने के बाद यही लगता है कि वे निर्माता ही रहते तो बेहतर होता। निर्देशक के रूप में उन्हें अभी और तैयारी करना चाहिए।

अमृतसर से शिव (सुशांत सिंह राजपूत) नौकरी के लिए बुडापेस्ट जा पहुंचता है। लड़कियां उसकी कमजोरी है। शिव में पता नहीं ऐसी क्या खास बात है कि लड़कियां उसकी ओर खींची चली आती है।

खैर, चॉकलेट शॉप पर उसकी मुलाकात सायरा (कृति सेनन) से होती है। सायरा और शिव दोनों एक-दूसरे की ओर आकर्षित हो जाते हैं। सायरा का एक बॉयफ्रेंड भी रहता है जिससे शिव ब्रेकअप भी करा देता है।

चट बिस्तर के बाद पट ब्याह वे करना चाहते हैं। लगभग सवा घंटे तक यह सारा ड्रामा चलता रहता है जो नितांत ही उबाऊ है। इसको 'फनी' बनाने की कोशिश की गई है, लेकिन मजाल है जो मुस्कान भी आ जाए। शिव और सायरा का पूरा रोमांस नकली लगता है।

इसके बाद एंट्री होती है जैक (जिम सरभ) की, जो अरबपति है। काम के सिलसिले में शिव दूसरे शहर जाता है और सायरा से जैक दोस्ती बढ़ाता है। एक दिन सायरा अपने आपको जैक की कैद में पाती है। जैक को पिछले जन्म वाली सारी बात पता है और इस जन्म में वह सायरा को पाना चाहता है।

सायरा कुछ समझ नहीं पाती, लेकिन एक दिन समुंदर में गिर जाती है और उसे सब याद आ जाता है। यहां से फिल्म चली जाती है सैकड़ों वर्ष पूर्व। शिव, सायरा और जैक का पिछला जन्म दिखाया जाता है। पहले से ही बेपटरी होकर लुढ़क रही फिल्म और निम्नतम स्तर पर चली जाती है।

पुनर्जन्म वाला यह हिस्सा इतना कन्फ्यूजिंग है कि निर्देशक और लेखक क्या बताना चाह रहे हैं कुछ समझ नहीं आता। संवाद भी बड़े अजीब हो जाते हैं। राजकुमार राव जैसे कलाकार की यहां पर दुर्गति कर दी गई है।

एक बार फिर फिल्म वर्तमान दौर में आती है। हीरोइन और विलेन को सब याद आ गया, लेकिन हीरो को कुछ याद नहीं आता। बहरहाल क्लाइमैक्स में थोड़ी फाइटिंग होती है और सब सही हो जाता है।

चांद, तारे, बारिश, पूर्णिमा से दोनों जन्मों की कहानी को जोड़ने के जो प्रयास किए गए हैं वो अर्थहीन हैं। सीन इतने लंबे रखे गए हैं कि झल्लाहट होती है। निर्देशक के रूप में दिनेश विजन असफल रहे हैं। न तो वे फिल्म को मनोरंजक बना पाए हैं और न उन्होंने लॉजिक का ध्यान रखा है। फिल्म के लेखक कुछ भी नया पेश नहीं कर पाए और कहानी अत्यंत ही कमजोर है।

सुशांत सिंह राजपूत कोई रोमांस के बादशाह शाहरुख खान तो है नहीं जो रोमांटिक फिल्म में जान फूंक सके। 'कूल' लगने के उनके अतिरिक्त प्रयास साफ नजर आते हैं। कई दृश्यों में वे असहज नजर आएं। कृति सेनन पर दीपिका पादुकोण का हैंगओवर नजर आया। शायद दिनेश विजन ने उनसे दीपिका की तरह अभिनय करने का बोला हो क्योंकि दिनेश ने कुछ फिल्में दीपिका के साथ बनाई हैं।

जिम सरभ का लुक उनके कैरेक्टर पर फिट बैठता है, लेकिन उनका कैरेक्टर ठीक से नहीं लिखा गया है। 'सिगरेट खत्म होने के पहले जान बचा सकता है तो बचा ले' जैसे संवाद उन पर बिलकुल सूट नहीं जमते। वरूण शर्मा टाइप्ड हो गए हैं और हर फिल्म में एक जैसे नजर आते हैं।

दीपिका पादुकोण पर फिल्माया गया गाना ही फिल्म का एकमात्र सुखद पहलू है, लेकिन एक गाने के लिए ढाई घंटे की फिल्म झेलना समझदारी की बात नहीं है।

बैनर : मैडॉक फिल्म्स, टी-सीरिज़
निर्माता : दिनेश विजन, भूषण कुमार, होमी अडजानिया, कृष्ण कुमार
निर्देशक : दिनेश विजन
संगीत : प्रीतम चक्रवर्ती
कलाकार : सुशांत सिंह राजपूत, कृति सेनन, जिमी सरभ, दीपिका पादुकोण (एक गाने के लिए)

__________________________

मिच (ड्वेन जॉनसन) बेवॉच में लाइफगार्ड्स का लीडर है। उसकी कंपनी तीन नए लाइफगार्ड्स रखती है जिसमें मैट ब्रूडी (जैक एफरॉन) भी शामिल है। मैट और मिच में बिलकुल नहीं बनती क्योंकि दोनों अपने को ज्यादा काबिल समझते हैं। समुंदर किनारे कुछ लोगों की रहस्यमय परिस्थितियों में मौत हो जाती है। मिच को शक है कि हंटले क्लब की नई मालकिन विक्टोरिया लीड्स (प्रियंका चोपड़ा) क्लब की आड़ में ड्रग्स की स्मगलिंग करती है, लेकिन उसके पास कोई सबूत नहीं है। पुलिस और नेता सब विक्टोरिया से मिले हुए हैं। मिच और मैट मिलकर किस तरह से विक्टोरिया को बेनकाब करते हैं, यह फिल्म का सार है।

समुंदर का किनारा, खूबसूरत लड़कियां, ड्रग्स, अपराध जैसे चिर-परिचित फॉर्मूले होने के बाद भी यदि 'बेवॉच' दर्शकों को बांध नहीं पाती है तो इसका पूरा दोष कहानी और स्क्रीनप्ले पर मढ़ा जा सकता है। एक घिसी-पिटी कहानी पर फिल्म बनाई गई है जिसका कोई ओर-छोर नहीं है।

विक्टोरिया को अत्यंत शक्तिशाली और चालाक दिखाया गया है जिसने सभी से हाथ मिला लिया और जो तैयार नहीं हुए उन्हें रास्ते से हटा दिया, लेकिन मिच जैसे एक मामूली लाइफगार्ड उसका साम्राज्य हिला देता है, यह बात हजम नहीं होती।

मिच जिस तरह से यह सब करता है वो ड्रामे को और अविश्वसनीय बनाता है। मिच और मैट बड़ी आसानी से अस्पताल में घुस जाते हैं। पुलिस थाने से रिपोर्ट्स चुरा लेते हैं। विक्टोरिया के याट और क्लब में बड़ी आसानी से छानबीन करते हैं। कहीं कोई रोक-टोक नहीं है। वे जो चाहते हैं, सरलता से हासिल कर लेते हैं। इससे फिल्म में जरा भी रूचि पैदा नहीं होती।

स्क्रीनप्ले में मनोरंजन का अभाव है। मैट और मिच की कॉमेडी ज्यादा हंसा नहीं पाती। विक्टोरिया द्वारा दी गई पार्टी वाला प्रसंग इतना लंबा है कि ऊब पैदा होने लगती है। ड्वेन जॉनसन जैसा स्टार होने के बावजूद एक्शन सीक्वेंस कम रखना निराश करता है। फिल्म का क्लाइमैक्स हास्यास्पद है। फिल्म के सीजीआई बहुत कमजोर है। याट में आग लगने वाला दृश्य पूरी तरह नकली लगता है। इससे बेहतर काम तो बॉलीवुड में हो रहा है।

निर्देशक सेथ अपने प्रस्तुतिकरण को रोचक नहीं बना पाए और उपलब्ध साधनों का ठीक से इस्तेमाल नहीं कर पाए। फिल्म में जो थ्रिल और ग्लैमर होना चाहिए था वो नजर नहीं आया। अधिकतर सीक्वेंस बोरियत से भरे हैं।

अभिनय ही फिल्म का उल्लेखनीय पक्ष है। ड्वेन जॉनसन जोरदार तरीके से अपनी उपस्थिति दर्ज कराते हैं, लेकिन अफसोस इस बात का है कि निर्देशक उनका ठीक से उपयोग ही नहीं कर पाया। जैक एफरॉन का अभिनय भी शानदार है और ड्वेन का वे अच्छा मुकाबला करते हैं।

लड़कियों में सिर्फ प्रियंका चोपड़ा को ही कुछ करने का मौका मिला, बाकी तो महज आई कैंडी बन कर रह गईं। प्रियंका को यह रोल किसी बॉलीवुड मूवी के लिए ऑफर हुआ होता तो वे ठुकराने में ज्यादा देर नहीं लगाती। केवल हॉलीवुड मूवी होने के कारण उन्होंने यह रोल किया है। उनका रोल लंबा नहीं है। जहां तक अभिनय का सवाल है तो उन्होंने अपने किरदार को स्टाइलिश लुक देने में ही सारी मेहनत की है।

बेवॉच के लाइफगार्ड्स ने फिल्म में भले ही सैकडों लोगों की जान बचाई हो, लेकिन इस फिल्म को वे डूबने से नहीं बचा पाए।

निर्माता : इवान रेइतान, टॉम पोलक, ब्यू फ्लिन, ड्वेन जॉनसन, माइकल बर्क, डानी गार्सिया, डगलस श्वार्टज़, ग्रेगरी जे बोनैन
निर्देशक : सेथ जॉर्डन
कलाकार : ड्वेन जॉनसन, प्रियंका चोपड़ा, जैक एफरॉन, एलेकज़ेंड्रा डैडारिओ, केली रोहरबैच, जॉन बास, इल्फेनेश हडेरा
सेंसर सर्टिफिकेट : ए

__________________________

सरकार 2005 में प्रदर्शित हुई थी और सरकार राज 2008 में। नौ वर्ष बाद उन्होंने तीसरा भाग बनाया है, लेकिन ढंग की कहानी भी नहीं चुन पाए। केवल सरकार सीरिज की लोकप्रियता को भुनाने की कोशिश उन्होंने की है कि इसी बहाने कुछ दर्शक उनकी फिल्म को मिल जाए।

सरकार सीरिज की पिछली दो फिल्मों में जो तनाव, तिकड़मबाजी, राजनीति और गुंडागर्दी दिखाई गई थी वो तीसरे भाग में नदारद है। पूरा ड्रामा अत्यंत ही उबाऊ है और परदे पर चल रहे घटनाक्रम में जरा भी रूचि पैदा नहीं होती। उम्मीद की जानी चाहिए कि यह इस सीरिज की आखिरी फिल्म होगी।

सुभाष नागरे (अमिताभ बच्चन) उर्फ सरकार की कहानी को आगे बढ़ाया गया है। सरकार के बढ़ते प्रभाव से उनके कई दुश्मन भी पैदा हो जाते हैं। वे अपने दम पर सरकार का बाल भी बांका नहीं कर पाते तो एकजुट हो जाते हैं। इनके साथ सरकार का पोता चीकू (अमित सध) भी मिल जाता है जो अपने पिता की मौत का दोषी सरकार को पाता है।

इस थकी-मांदी कहानी में कुछ भी नया नहीं है। लचर कहानी का स्क्रीनप्ले भी लचर है। किस तरह कहानी को आगे बढ़ाया जाए यह स्क्रिप्ट राइटर्स को सूझा ही नहीं। सरकार के विरोधी ज्यादातर समय सिर्फ प्लान बनाते रहते हैं और कुछ करते ही नहीं। उनकी बातें ऊब पैदा करती है। ऐसा लगता है कि यह सब क्यों हो रहा है? कहने को तो यह थ्रिलर फिल्म है, लेकिन इसमें जरा भी थ्रिल नहीं है। हो सकता है कि आप ऊंघने भी लगे।

रामगोपाल वर्मा निर्देशक के रूप में बुरी तरह निराश करते हैं। उनका प्रस्तुतिकरण बेहद सतही है। लगता ही नहीं कि किसी अनुभवी निर्देशक ने इस फिल्म को निर्देशित किया है। साधारण दृश्यों को बेहद ड्रामेटिक तरीके से पेश किया गया है मानो उस सीन में बहुत बड़ी बात हो गई हो। फिल्म की लंबाई बढ़ाने के लिए कुछ सीनों को च्युइंगम की तरह खींचा गया है।

इस फिल्म को देख कर अमिताभ बच्चन से पूछा जा सकता है कि उन्होंने यह फिल्म क्यों की? उनके अभिनय में दोष नहीं है, दोष फिल्म के चयन में है। उनकी सारी मेहनत व्यर्थ गई है। अमित सध को बड़ा अवसर मिला है। उनका अभिनय ठीक है, लेकिन उनकी स्टार वैल्यू नहीं होने के कारण वे मिसफिट लगते हैं। यामी गौतम, रोहिणी हट्टंगडी और मनोज बाजपेयी से भी सवाल पूछा जा सकता है कि इतने महत्वहीन रोल करने के पीछे उनकी क्या मजबूरी थी? जैकी श्रॉफ ने बोर करने में कोई कसर बाकी नहीं छोड़ी है। दाढ़ी, गॉगल और दुपट्टे में वे चेहरा छिपाकर अपने अभिनय की कमजोरी को ढंकते रहते हैं।

फिल्म की सिनेमाटोग्राफी कमजोर है। बेवजह अजीब से कोणों से फिल्म को शूट किया गया है। बैकग्राउंड म्युजिक बेहद लाउड है।

सरकार 3 देखने की बजाय रामगोपाल वर्मा के ट्वीट्स पढ़ लीजिए। वो ज्यादा मजेदार होते हैं।

बैनर : एलम्बरा एंटरटेनमेंट, इरोस एंटरटेनमेंट, वेव सिनेमा, एबी कॉर्प
निर्माता : सुनील ए. लुल्ला, राहुल मित्रा, आनंद पंडित, गोपाल शिवराम दलवी, कृष्ण चौधरी
निर्देशक : रामगोपाल वर्मा
संगीत : रवि शंकर, निलाद्री कुमार
कलाकार : अमिताभ बच्चन, मनोज बाजपेयी, यामी गौतम, जैकी श्रॉफ, अमित सध, रोनित रॉय, रोहिणी हट्टंगड़ी सेंसर सर्टिफिकेट : यूए * 2 घंटे 12 मिनट 2 सेकंड

__________________________

फिल्म नूर के साथ समस्या यह है कि नूर के किरदार पर बहुत ज्यादा ध्यान दिया गया है। उसे मजेदार और दिलचस्प बनाने की खूब कोशिश की गई है, लेकिन यह उतना मजेदार बन नहीं पाया है। अपनी जिंदगी से नूर परेशान है, यह बात कभी भी झलकती नहीं है। इंटरवल तक यही बात दर्शकों के गले उतारने की कोशिश की गई है। ढेर सारे फुटेज खर्च किए गए हैं, लेकिन बात नहीं बन पाई। नूर को पत्रकार दिखाया गया है, लेकिन इस बात में नकलीपन बहुत हावी है।

कहानी में दो ट्विस्ट आते हैं। नूर के हाथ एक दिन ऐसा सूत्र लगता है जिसके बूते पर वह शरीर के अंग बेचने वालों का भंडाफोड़ कर सकती है, लेकिन उसका बॉस इस मसले को बहुत ही हल्के से क्यों लेता है समझ से परे है। दूसरा ट्विस्ट ये कि नूर कुछ करे उसके पहले उसका साथी धोखा देते हुए इस खबर को ब्रेक कर देता है। यहां फिल्म थोड़ा चौंकाती है, लेकिन जल्दी ही फिल्म फिर से बेपटरी हो जाती है।

हताश नूर को उसका दोस्त लंदन ले जाता है और यह पूरा किस्सा कहानी को किसी भी तरह से कोई मजबूती नहीं देता। सिर्फ फिल्म की लंबाई बढ़ाने के काम आता है।

नूर फिर मुंबई लौटती है और इस मामले में अपनी ओर से खोजबीन करती है। बड़ी आसानी से सब कुछ हो जाता है। ऐसा लगता है कि बिना कुछ किए धरे नूर ने वह हासिल कर लिया जिसके लिए वह पूरी फिल्म में झटपटा रही थी। जो लोग गवाही देने से घबरा रहे थे, वे अचानक सामने आ जाते हैं। यह मामला अत्यंत सतही है। निर्देशक ने इसमें गंभीरता नहीं दिखाई है लिहाजा दर्शक भी इस बात से जुड़ नहीं पाते हैं।

नूर जिस डॉक्टर के चेहरे से मुखौटा उतारती है वह कभी इतना शक्तिशाली लगा ही नहीं कि महसूस हो कि नूर ने बहुत बड़ा काम किया है। उस डॉक्टर की चर्चा बस संवादों तक ही सीमित है, उसे फिल्म में महज एक-दो सीन में दिखाया गया है। यह स्क्रिप्ट राइटर्स की बड़ी भूल है।

निर्देशक सुनील सिप्पी का सारा ध्यान माहौल को बेहद कूल रखने में ही गया है। उन्होंने फिल्म को अर्बन लुक दिया है और फिल्म के मूड को हल्का-फुल्का रखा है, लेकिन कई जगह स्क्रिप्ट की डिमांड थी कि फिल्म में तनाव पैदा हो। स्क्रिप्ट की कमियों पर भी उन्होंने ध्यान नहीं दिया है। कई दृश्य बहुत लंबे हो गए हैं। वाइस ओवर इतना ज्यादा है कि झल्लाहट होती है। यह निर्देशक की कमी को दर्शाता है। फिल्म दो घंटे से भी कम समय की है और वे इतने में भी वे दर्शकों को बांध नहीं पाए।

तकनीकी रूप से फिल्म अच्‍छी है। आर्ट डायरेक्शन उम्दा है। सिनेमाटोग्राफी शानदार है। कीको नाकाहारा ने मुंबई को बहुत ही उम्दा तरीके से शूट किया है। मुंबई की इस तरह की लोकेशन शायद ही पहले हिंदी फिल्म में देखने को मिली हो। बैकग्राउंड म्युजिक भी अच्‍छा है।

अभिनय के मामले में फिल्म का पक्ष मजबूत है। सोनाक्षी सिन्हा की मेहनत उनके अभिनय में दिखती है, लेकिन स्क्रिप्ट की कमी के चलते उनकी मेहनत बेकार होती नजर आती है। पूरब कोहली छोटे से रोल में असर छोड़ते हैं। एमके रैना, कनन गिल, शिबानी दांडेकर और स्मिता तांबे का अभिनय भी प्रशंसनीय है।

कुल मिलाकर 'नूर' बेनूर है।

बैनर : टी-सीरिज़ सुपर कैसेट्स इंडस्ट्री लि.
निर्माता : भूषण कुमार, कृष्ण कुमार, विक्रम मल्होत्रा
निर्देशक : सुनील सिप्पी
संगीत : अमाल मलिक, आरडी बर्मन, बादशाह
कलाकार : सोनाक्षी सिन्हा, कनन गिल, शिबानी दांडेकर, पूरब कोहली, मनीष चौधरी, एमके रैना, स्मिता तांबे
रिलीज डेट : 21 अप्रैल 2017
सेंसर सर्टिफिकेट : यूए * 1 घंटा 56 मिनट 24 सेकंड्स


__________________________
कॉफी विद डी का सबसे रोचक हिस्सा होना था दाऊद का काल्पनिक इंटरव्यू। इसके लिए लंबा इंतजार कराया गया। इंटरवल होने के बाद 15 मिनट बीत जाते हैं तब जाकर वो इंटरव्यू शुरू होता है जिसके लिए इस फिल्म का निर्माण किया गया है। यह इंटरव्यू इतना कमजोर और घटिया है कि आश्चर्य होता है कि इस पर फिल्म बनाने का निर्णय कैसे ले लिया गया। 
 
इस इंटरव्यू में न हंसी-मजाक है और न कोई गंभीर बात। लेखक कुछ सोच ही नहीं पाए। केवल आइडिया सोच लिया गया कि दाऊद का काल्पनिक इंटरव्यू दिखाना है और फिल्म बना दी गई। कायदे से तो पूरी फिल्म दाऊद का इंटरव्यू होनी थी, लेकिन इतना मसाला लेखक के पास नहीं था। इसलिए इंटरव्यू के शुरू होने के पहले जिस तरह से फिल्म को खींचा गया है वो दर्शाता है कि फिल्म से जुड़े लोग कितने कच्चे हैं। ऐसा लगा है कि उनकी सोचने-समझने की शक्ति खत्म हो गई हो। इंटरवल तक फिल्म में बैठे रहना मुश्किल हो जाता है और राहत तो तभी मिलती है जब फिल्म खत्म होती है। 
 


अर्णब गोस्वामी से प्रेरित होकर अर्णब नामक किरदार गढ़ा गया है जो एक टीवी चैनल पर काम करता है। लोगों से बातचीत करते समय चीखता चिल्लाता रहता है। अर्णब का बॉस उसके काम से खुश नहीं है। टीआरपी लगातार गिर रही है। दो महीने का समय दिया जाता है। 'डी' का इंटरव्यू लेने का विचार अर्णब को आता है। वह सोशल मीडिया के जरिये डी को उकसाता है, उसके बारे में झूठी बातें प्रचारित करता है। आखिरकार डी उसे कराची इंटरव्यू के लिए बुलाता है। 
 
ये सारा प्रसंग या कहे कि पूरी फिल्म दोयम दर्जे की है। इस फिल्म का निर्माण ही क्यों किया गया है यह समझ से परे है। न इसमें मनोरंजन है और न ही डी के बारे में कुछ नई बात इसमें की गई हैं। बेहूदा प्रसंग डाल कर फिल्म को पूरा किया गया है। 
फिल्म का निर्देशन विशाल मिश्रा ने किया है। कहानी भी उनकी ही है। विशाल को आइडिया तो अच्छा सूझा था, लेकिन उस पर फिल्म बनाने लायक न उनके पास स्क्रिप्ट थी और न ही निर्देशकीय कौशल। ‍विशाल का निर्देशन स्तरहीन है।कई शॉट्स तो उन्होंने कैमरे के सामने कलाकार खड़े कर फिल्मा लिए। 
 
विशाल का काम ऐसा है मानो किसी शख्स ने निर्देशन सीखना शुरू किया हो और उसे फिल्म बनाने को मिल गई हो। कई दृश्यों में उनकी कमजोरी उभर कर सामने आती है। जैसे, अर्णब और उसकी पत्नी बात कर रहे हैं। टीवी भी चालू है। जब पंच लाइन की जरूरत हो तो टीवी की आवाज सुनाई देती थी बाकी समय टीवी गूंगा हो जाता था। 
 
लेखक के रूप में विशाल मिश्रा ने रोमांस और कॉमेडी डाल कर दर्शकों को बहलाने की कोशिश की है, लेकिन ये ट्रेजेडी बन गए हैं। फिल्म का नाम कॉफी विद डी है, लेकिन यह फिल्म में कही सुनाई या दिखाई नहीं देता। कम से कम इस इंटरव्यू को ही 'कॉफी विद डी' का नाम दिया जा सकता था।  
 
अभिनय के मामले में भी फिल्म निराशाजनक है। सुनील ग्रोवर प्रभावित नहीं कर पाए। कई बार उन्होंने ओवरएक्टिंग की तो कई बार उनके चेहरे पर सीन के अनुरुप भाव नहीं आ पाए। दीपान्निता शर्मा को फिल्म में ग्लैमर बढ़ाने के लिए रखा गया। अंजना सुखानी और राजेश शर्मा का अभिनय ठीक रहा। डी का रोल ज़ाकिर हुसैन ने निभाया और एक खास किस्म का मैनेरिज़्म उन्होंने अपने किरदार को दिया है। पंकज त्रिपाठी निराश करते हैं। 
 
इस डी के साथ कॉफी पीने से सिर दर्द की शिकायत हो सकती है। 
 
बैनर : एपेक्स एंटरटेनमेंट 
निर्माता : विनोद रमानी
निर्देशक : विशाल मिश्रा
संगीत : सुपरबिआ 
कलाकार : सुनील ग्रोवर, अंजना सुखानी, दी‍पान्निता शर्मा, ज़ाकिर हुसैन, पंकज त्रिपाठी 
सेंसर सर्टिफिकेट : ए * 2 घंटे 3 मिनट 

__________________________
निर्देशक विशाल पंड्या ने एक फॉर्मूला बना लिया है जिस पर चलते हुए उन्हें 'हेट स्टोरी 2' और 'हेट स्टोरी 3' में सफलता भी मिली। वे फ्रंट बेंचर्स के मनोरंजन के लिए सिनेमा बनाते हैं। उनके किरदार करोड़ों की बातें करते हैं, फाइव स्टार लाइफस्टाइल जीते हैं। कहानी में अपराध के बीज होते हैं। थोड़ा सस्पेंस होता है। पुराने हिट गीतों और हॉट सीन का तड़का लगाकर फिल्म तैयार की जाती है। यही बातें उन्होंने अपनी ताजा फिल्म 'वजह तुम हो' में भी दोहराई है। इसका नाम हेट स्टोरी 4 भी रख देते, तो भी कोई फर्क नहीं पड़ता क्योंकि इस फिल्म की कहानी भी 'बदले' पर आधारित है। 
>
	 


राहुल ओबेरॉय (रजनीश दुग्गल) के ग्लोबल टाइम चैनल को किसी ने हैक कर एसीपी सरनाइक की हत्या का सीधा प्रसारण कर दिया। एसीपी कबीर देशमुख (शरमन जोशी) राहुल को ही अपराधी मानता है क्योंकि वह गिरती टीआरपी के लिए ऐसा कदम उठा सकता है। मामला अदालत पहुंचता है जहां राहुल की ओर से वकील सिया (सना खान) है तो पुलिस की ओर से रणवीर (गुरमीत चौधरी)। संयोग से सिया का रणवीर बॉयफ्रेंड भी है। इसी बीच इस केस से जुड़े करण की भी हत्या कर दी जाती है और उसका भी सीधा प्रसारण किया जाता है। कबीर के सामने नई चुनौती खड़ी हो जाती है। सरनाइक, करण और राहुल की कड़ियों को जोड़ते हुए वह उस शख्स को बेनकाब करता है जो यह सब कर रहा है और इसके पीछे उसकी 'वजह' क्या है। 
 
फिल्म की कहानी ठीक है, लेकिन खराब स्क्रीनप्ले, दिशाहीन निर्देशन और घटिया अभिनय ने पूरी फिल्म का कबाड़ा कर दिया। स्क्रीनप्ले इस तरह लिखा गया है कि जरा सा दिमाग पर जोर डाला जाए तो फिल्म बताए उसके पहले ही आप 'राज' जान सकते हैं। कई गलतियां स्क्रीनप्ले में छोड़ी गई है और सहूलियत के हिसाब से यह लिखा गया है। दर्शकों को चौंकाने की खूब कोशिश की गई है, लेकिन फिल्म में नकलीपन इतना हावी है कि दर्शक इससे जुड़ नहीं पाते। 
 
विशाल पंड्या का निर्देशन कमजोर है। वे स्टाइलिंग और फिल्म के लुक पर ही ध्यान देते नजर आए। उन्होंने हर सीन को भव्य बनाने और किरदारों को महंगी ड्रेसेस में पेश करने में ही सारा जोर लगा दिया है। कहानी के प्रस्तुतिकरण पर ध्यान न देने की वजह से कही भी फिल्म पर उनकी पकड़ नजर नहीं आती। बीच-बीच में पुराने हिट गीत और हॉट सीन डालकर उन्होंने दर्शकों का ध्यान बंटाने की कोशिश की है। 
 
कुछ दृश्य ऐसे हैं जहां पर उनसे बड़ी‍ चूक हुई है। मसलन राहुल को बीच सड़क से उठा लेने का सीन है, लेकिन आसपास परिंदा भी नजर नहीं आता। दिन-दहाड़े बीच शहर में ये कैसे संभव है? क्लाइमैक्स की फाइटिंग तो दयनीय है। एक तरफ फिल्म में चैनल हैकिंग जैसी आधुनिक तकनीक की बातें की गई हैं तो दूसरी ओर राहुल के घर सिया इस्तीफा देने जाती है मानो ईमेल करना ही नहीं जानती हो। 
 
वजह तुम हो के टिकट बुक करने के लिए क्लिक करें 
 
फिल्म के संवाद इतने भारी भरकम है कि उन्हें बोलने के लिए अमिताभ बच्चन, राजकुमार या सलमान खान जैसे दमदार स्टार चाहिए, जिसका रुतबा या स्टार पॉवर हो। रजनीश दुग्गल, गुरमीत चौधरी या शरमन जोशी जैसे पिद्दी स्टार जब इस तरह के संवाद बोलते हैं तो हंसी छूटती है। 
 
अभिनय डिपार्टमेंट में भी फिल्म कंगाल है। दिखने में सब मॉडल हैं, लेकिन एक्टिंग के नाम पर ज़ीरो। रजनीश दुग्गल और गुरमीत चौधरी ने ऐसी एक्टिंग की है मानो किसी ने सिर पर भारी पत्थर रख दिया हो। सना खान को तो पता ही नहीं अभिनय किस चिड़िया का नाम है। इन खरबूजों को देख शरमन जोशी ने भी अपना रंग बदल दिया और वे भी एक्टिंग करना भूल गए। ज़रीन खान एक गाने में नजर आईं। उनके डांस पर कम और बढ़े हुए वजन पर ज्यादा ध्यान जा रहा था। 
 
कुल मिलाकर 'वजह तुम हो' को देखने की कोई वजह नजर नहीं आती है। नोटबंदी का माहौल है, इसलिए नोट ही बचाइए। >
	 
निर्माता : भूषण कुमार, कृष्ण कुमार
निर्देशक : विशाल पंड्या 
संगीत : मिथुन, अभिजीत वाघानी, मीत ब्रदर्स 
कलाकार : शरमन जोशी, सना खान, रजनीश दुग्गल, गुरमीत चौधरी, ज़रीन खान (आइटम सांग)
सेंसर सर्टिफिकेट : ए * 2 घंटे 16 मिनट 21 सेकंड्स 


__________________________
सनी लियोन का क्रेज समाप्त हो गया है। उनकी पिछली फिल्में जिस तरह से बॉक्स ऑफिस पर असफल रही हैं वो दर्शाती है कि दर्शकों को उनकी फिल्मों में कोई रूचि नहीं है। उनकी हालिया फिल्म 'बेईमान लव' का महीनों तक अटक कर अब जाकर प्रदर्शित होना दर्शाता है कि वितरकों और सिनेमाघर वालों में भी उनकी कोई पूछ परख नहीं है। 
 
दिवाली के पूर्व 15 दिन फिल्म व्यवसाय के लिए सबसे कठिन दिन रहते हैं। लोग त्योहार की तैयारी में व्यस्त होकर सिनेमाघर का रास्ता भूल जाते हैं। बड़ी फिल्मों का प्रदर्शन नहीं होता और 'बेईमान लव' जैसी फिल्मों को रास्ता मिल जाता है। 
 
बेईमान लव में ऐसा कुछ भी नहीं है जिसकी चर्चा की जाए। निर्देशन से लेकर एक्टिंग तक हर विभाग में फिल्म कमजोर है। इस फिल्म को झेलना वाकई हिम्मत का काम है। पहले मिनट से ही फिल्म बोर करना शुरू कर देती है और अंत तक इसे देखना सजा से कम नहीं है। 


गिने-चुने दर्शक इस फिल्म को देखने पहुंचे और थोड़ी देर बाद ही उन्हें समझ आ गया कि वे गलती कर बैठे हैं। फिल्म के बजाय वे बातचीत में व्यस्त हो गए। कुछ ने आधी फिल्म देखने के बाद ही थिएटर छोड़ कर बाहर जाना ठीक समझा। दर्शकों की यह प्रतिक्रिया ही काफी है कि 'बेईमान लव' किस तरह की फिल्म है। 
 
कहानी है सुनैना (सनी लियोन) की जो एक सफल व्यवसायी है। उसका सम्मान होता है जिससे केके मल्होत्रा (राजीव वर्मा) और राज (रजनीश दुग्गल) ईर्ष्या से भर जाते हैं। कहानी को पीछे ले जाकर बताया गया है कि सुनैना इन्हीं के ऑफिस में काम करती थी। उसे इन पर बहुत ज्यादा विश्वास था, लेकिन प्यार के बदले में उसे धोखा मिलता है। इस धोखे का बदला लेने के लिए वह व्यवसाय के मैदान में उतर कर मल्होत्रा को नुकसान पहुंचाती है। 
 
इस कहानी को लचर तरीके से लिखा और पेश किया गया है। निर्देशक ने बहुत सारी चीजें दिखाने और दर्शकों को चौंकाने की कोशिश की है, लेकिन किसी भी तरह वे दर्शकों को बांध पाने में सफल नहीं रहे। असल में फिल्म की स्क्रिप्ट इतनी बुरी तरह लिखी गई है कि निर्देशक राजीव चौधरी के लिए इस पर अच्छी फिल्म बनाना मुश्किल था। राजीव ने सिर्फ फिल्म को 'कूल लुक' देने में ही मेहनत की है और कहानी को दिलचस्प तरीके से वे पेश करने में असफल रहे। 
 
सनी लियोन की यह कोशिश साफ नजर आती है कि वे एक्टिंग कर रही हैं। संवाद के अनुरूप उनके चेहरे पर भाव नहीं आ पाते, जबकि उन्हें इस भूमिका में करने के लिए बहुत कुछ था। रजनीश दुग्गल निराश करते हैं। अन्य सारे अभिनेताओं से भी निर्देशक अच्छा अभिनय नहीं करा पाए। 
 
कुल मिलाकर 'बेईमान लव' समय और धन की बरबादी है। 
 
बैनर : अवंति फिल्म्स प्रा.लि. 
निर्माता-निर्देशक : राजीव चौधरी
संगीत : अंकित तिवारी, कनिका कपूर, राघव साचर, संजीव दर्शन, असद
कलाकार : सनी लियोन, रजनीश दुग्गल, डेनियल वेबर 
 
 
 
 
 

__________________________
स्टीरियो टाइप कैरेक्टर्स और घिस चुके फॉर्मूलों को लेकर सोहेल खान ने 'फ्रीकी अली' फिल्म बनाई है। निरुपा रॉय नुमा मां, गरीबों की बस्ती, अमीर-गरीब का भेद, हिंदू-मुसलमान का भाईचारा, गोरी चिट्टी हीरोइन, सड़कछाप हीरो को अब कैसे बर्दाश्त किया जा सकता है। 
	 
अफसोस की बात तो यह है कि इन फॉर्मूलों को भी सोहेल ठीक से पेश नहीं कर पाए। कहानी में नई बात यह डाली कि बस्ती में रहने वाला अली (नवाजुद्दीन सिद्दीकी) अमीरों का खेल समझे जाने वाले गोल्फ में चैम्पियन बन जाता है। आइडिया तो अच्‍छा था, लेकिन इस कहानी को कहने के लिए जिस तरह का माहौल, किरदार और घटनाएं बनाई गई है वो फिल्म को चालीस साल पीछे ले जाती है।
 
कहानी भी सोहेल खान ने ही लिखी है, लेकिन वे समझ ही नहीं पाए कि बात को किस तरह आगे बढ़ाया जाए। कहानी को थोड़ा आगे बढ़ाने के बाद वे दिशा भूल गए और किसी तरह उन्होंने फिल्म को खत्म किया। फिल्म को दिलचस्प बनाने के लिए उन्होंने कई ट्रैक डाले, लेकिन फिल्म को उबाऊ होने से नहीं बचा पाए। 


यह एक अंडरडॉग की कहानी है, लेकिन कोई रोमांच इसमें नहीं है। दोस्त और मां वाले ट्रेक में इमोशन नहीं है। रोमांस को कहानी में बेवजह फिट करने की कोशिश की गई है। फिल्म में कॉमिक अंदाज में खलनायक भी है जो न डराता है और न ही हंसाता है। ये तमाम ट्रैक्स अधपके हैं इसलिए बेस्वाद लगते हैं।
 
क्लाइमैक्स को धमाकेदार बनाने के लिए जैकी श्रॉफ को लाया गया है, लेकिन उनके लिए न ढंग की लाइनें लिखी गई हैं और न ही अच्छे दृश्य। जैकी ने इतना घटिया काम शायद ही पहले कभी किया हो। 
 
सोहेल खान फूहड़ कॉमेडी शो में जज की भूमिका चुके हैं। इन शो की तरह कॉमेडी फिल्म में भी रखी गई है। भला जब मुफ्त में दिखाई जा रही कॉमेडी लोग देखना पसंद नहीं करते तो पैसे खर्च कर कौन ऐसी बकवास कॉमेडी देखना पसंद करेगा। 
 
फिल्म का दूसरा हाफ तो इतना बुरा है कि, घर जाने, सोने, पॉपकॉर्न खाने, जैसे विकल्पों पर आप विचार करने लगते हैं। यह हिस्सा गोल्फ को समर्पित है। भारत में बमुश्किल चंद प्रतिशत लोग यह खेल समझते हैं। दर्शकों को समझ ही नहीं आता कि विलेन जीत रहा है या हीरो, तो भला रोमांच कैसे आएगा। भला होता यदि इस खेल के कुछ नियम कायदे दर्शकों को बता दिए जाते। 
 
सोहेल का निर्देशन रूटीन है। उन्होंने कहानी को ऐसा पेश किया है मानो स्कूल/कॉलेज का कोई नाटक देख रहे हों।
 
गली-गली चड्‍डी बेचने वाले से गोल्फर बनने वाले किरदार को नवाजुद्दीन सिद्दीकी ने निभाया है। वे फिल्म को मजेदार बनाने की कोशिश करते हैं, लेकिन स्क्रिप्ट से उन्हें कोई मदद नहीं मिली है। अरबाज खान ने बेमन से अपना काम किया है। एमी जैक्सन को तो ज्यादा अवसर ही नहीं मिले हैं। निकितिन धीर ने बोर किया है। जस अरोरा प्रभावित नहीं कर पाए। 
 
फिल्म के गीत-संगीत में कोई दम नहीं है।
 
फ्रीकी अली में एक भी ऐसा कारण नहीं है जिसके लिए टिकट खरीदा जाए। यह बिलकुल फीकी फिल्म है। 
 
बैनर : सलमान खान फिल्म्स
निर्माता : सलमान खान
निर्देशक : सोहेल खान
संगीत : साजिद अली-वाजिद अली 
कलाकार : नवाजुद्दीन सिद्दीकी, एमी जैक्सन, अरबाज खान, निकितिन धीर, जस अरोरा
सेंसर सर्टिफिकेट : यूए 

__________________________
विदेश में कई तरह के सुपरहीरो पर आधारित फिल्में बनाई जाती हैं जिन्हें हमारे देश में भी काफी पसंद किया जाता है। कुछ निर्माताओं ने देसी सुपरहीरो गढ़ने की कोशिश की, लेकिन ज्यादातर नाकाम रहे हैं। मि. एक्स, मि. इंडिया, कृष, जी.वन जैसे कुछ उदाहरण हमारे सामने हैं। इनमें से रितिक रोशन अभिनीत कृष ही सफलता हासिल कर पाया। सुपरस्टार शाहरुख खान नाकाम रहे। 
 
रेमो डिसूजा ने 'ए फ्लाइंग जट्ट' के जरिये एक प्रयास किया है जिसमें टाइगर श्रॉफ लीड रोल में हैं। टाइगर के पिता जैकी श्रॉफ भी शिवा का इंसाफ में सुपरहीरो बन चुके हैं। 
 
सुपरहीरो की कहानी लगभग एक जैसी होती है। सुपर पॉवर हासिल करने के बाद दुनिया को बुरी शक्ति से बचाना होता है और सभी जानते हैं कि सुपरहीरो इस काम में सफल साबित होगा। बात प्रस्तुतिकरण पर आ टिकती है। सुपरहीरो यह कैसे करता है इसमें सभी की दिलचस्पी रहती है। 

रेमो डिसूजा को हम गरीबों का रोहित शेट्टी मान सकते हैं। वे रोहित शेट्टी जैसी मनोरंजक फिल्में गढ़ते हैं हालांकि रोहित जैसे स्टार्स और बजट उन्हें नहीं मिलते हैं। कम बजट और छोटे सितारों के साथ उन्होंने 'फालतू' और 'एबीसीडी' सीरिज की सफल फिल्में बनाई हैं। ये फिल्में खामियों से भरपूर थीं, लेकिन मनोरंजन का तत्व इन फिल्मों में ज्यादा था, लिहाजा दर्शकों ने इन फिल्मों को सफल बनाया। 'ए फ्लाइंग जट्ट' में रेमो अपनी दिशा भटक गए। बहुत कुछ एक ही फिल्म में समेटने के चक्कर में मनोरंजन पीछे छूट गया। 
 
पंजाब में रहने वाला अमन (टाइगर श्रॉफ) डरपोक किस्म का इंसान है जो अपनी मां (अमृता सिंह) के साथ रहता है। इनकी जमीन पर एक पुराना पेड़ है जिसे लोग पूजते हैं। उद्योगपति मल्होत्रा (केके मेनन) को यह जमीन चाहिए क्योंकि इसमें उसका फायदा है। जब पैसे से बात नहीं बनती तो मल्होत्रा अपने गुंडे राका (नाथन जोंस) को पेड़ काटने के लिए भेजता है। अमन और राका की लड़ाई होती है। अमन पेड़ से टकराता है और उसे दिव्य शक्तियां हासिल हो जाती हैं। वह फ्लाइंग जट्ट बन असहाय लोगों की सहायता करता है। इधर राका भी सुपरविलेन बन जाता है। प्रदूषण के जरिये वह शक्ति हासिल करता है। इसके बाद क्या होता है इसका अंदाजा लगाना मुश्किल नहीं है। 
 
रेमो डिसूजा ने इस कहानी को लिखा है जो बहुत ही साधारण है। शुरुआती आधा घंटा किरदारों को जमाने में करने में खर्च किया गया है। इसके बाद जब अमन को जब शक्ति हासिल होती है तब फिल्म थोड़ी रोचक होती है। हालांकि यहां पर लेखक और निर्देशक की कल्पना का अभाव नजर आता है जबकि शक्ति हासिल होने के बाद कई मनोरंजक दृश्य सोच जा सकते थे। 
 
इंटरवल तक फिल्म किसी तरह लड़खड़ाते हुए पहुंचती है, लेकिन इंटरवल के बाद वाला हिस्सा दर्शकों को थका देता है। यहां पर से मनोरंजन बैकफुट पर चला जाता है और पर्यावरण का मुद्दा फिल्म को कुछ ज्यादा ही गंभीर बना देता है। रेमो का मजबूत पक्ष मनोरंजक फिल्म बनाना है। संदेश देने वाली फिल्म बनाने की योग्यता उनमें नहीं है। 
 
प्रदूषण से ताकत हासिल करने वाला राका और फ्लाइंग जट्ट की भिड़ंत मजा नहीं देती। सुपरहीरो जब ताकतवर लगता है जब विलेन भी ताकतवर हो। यहां पर विलेन के प्रति नफरत पैदा नहीं होती। वह एक मशीन जैसा लगता है इसलिए सुपरहीरो के कारनामे भी रोमांचित नहीं करते। 
 
दूसरे हाफ में कई बातों का समावेश फिल्म में किया गया है। फ्लाइंग जट्ट के दोस्त की बेवजह मौत दिखा कर इमोशन पैदा करने की नाकाम कोशिश की गई है। फिल्म को धार्मिक रंग देने का प्रयास किया गया है, लेकिन बिना सिचुएशन के ये प्रयास निरर्थक लगता है। 
 
फिल्म की शुरुआत में मल्होत्रा को बहुत ताकतवर विलेन के रूप में पेश किया गया है, लेकिन बाद में उसे भूला ही दिया गया है। रोमांस केवल इसलिए डाला गया है कि फिल्म में रोमांस होना चाहिए। अमन और कीर्ति का रोमांस बहुत ही फीका है। सुपरहीरो की फिल्मों में क्लाइमैक्स जबरदस्त होना चाहिए, लेकिन इस मामले में 'ए फ्लाइंग जट्ट' कंगाल साबित होती है। 
 
ए फ्लाइं ग जट्ट के टिकट बुक करने के लिए क्लिक करें 
 
निर्देशक के रूप में रेमो डिसूजा तय नहीं कर पाए कि वे किस दर्शक वर्ग के लिए फिल्म बना रहे हैं। उनकी फिल्म न बच्चों को खुश करती है और न वयस्कों को। हास्य सीन पर उनकी पकड़ नजर आती है, लेकिन जब ड्रामा गंभीर होता है तो उनके हाथों से फिल्म फिसल जाती है। साधारण लड़के से सुपरहीरो बनने वाले हिस्से को तो उन्होंने अच्छे से दिखाया, लेकिन इसके बाद वे फिल्म को कैसे आगे बढ़ाएं समझ ही नहीं पाए। मां-बेटा, दोस्त, अमीर विलेन, गोरी चमड़ी वाला ताकतवर गुंडा जैसे चिर-परिचित फॉर्मूले यहां नहीं चल पाएं। 
 
फिल्म के अन्य पक्ष भी कमजोर हैं। सचिन-जिगर एक भी ऐसी धुन नहीं दे सके जो याद रह सके। तकनीकी रूप से फिल्म औसत है। रेमो जैसे कोरियोग्राफर होने के बावजूद गानों की कोरियोग्राफी भी औसत दर्जे की रही है। सीजीआई इफेक्ट्स कहानी से मेल नहीं खाते। 
 
टाइगर श्रॉफ पूरी फिल्म में बुझे-बुझे नजर आएं। वे खुल कर अभिनय नहीं कर पाएं। न तो वे ऐसे इंसान लगे जो ऊंचाई से घबराता है और न ही सुपरहीरो के रूप में ताकतवर लगे। जैकलीन फर्नांडीस की याद तो निर्देशक को इंटरवल के बाद आती है। जैकलीन तो इस फिल्म को भूल जाना ही पसंद करेगी। टाइगर के दोस्त के रूप में गौरव पांडे जरूर थोड़ी राहत देते हैं। अमृता सिंह ठीक रही हैं। विलेन के रूप में केके मेनन एक ही तरह का अभिनय कर अपनी प्रतिभा को बरबाद कर रहे हैं। नाथन जोंस हट्टे-कट्टे जरूर लगे, लेकिन दहशत पैदा नहीं कर पाए। उनके बोले गए संवाद अस्पष्ट हैं। 
 
कुल मिलाकर सुपरहीरो 'फ्लाइंग जट्ट' निराश करता है। 
 
बैनर : बालाजी मोशन पिक्चर्स
निर्माता : एकता कपूर, शोभा कपूर
निर्देशक : रेमो डिसूजा
संगीत : सचिन-जिगर 
कलाकार : टाइगर श्रॉफ, जैकलीन फर्नांडीस, नाथन जोंस, अमृता सिंह, केके मेनन, श्रद्धा कपूर (कैमियो) 
सेंसर सर्टिफिकेट : यू * 2 घंटे 31 मिनट 5 सेकंड 

__________________________
मोहेंजो दारो के शुरुआती सीक्वेंस में रितिक रोशन एक भीमकाय मगरमच्छ को मारते हैं। यह सीन और मगरमच्छ निहायत ही नकली लगता है। यह नकलीपन फिर पूरी फिल्म पर हावी हो जाता है और आश्चर्य होता है‍ कि इस फिल्म से आशुतोष गोवारीकर और रितिक रोशन जैसे लोग जुड़े हुए हैं। एक ऐसी फिल्म पर करोड़ों रुपये लगाए गए हैं जिसका कोई ओर-छोर ही नहीं है।
 
जरा कहानी पर गौर फरमाएं। एक हीरो है जो गांव से शहर आता है। खूबसूरत हीरोइन को दिल दे बैठता है। हीरोइन की शादी फिल्म के मुख्य विलेन के लड़के से तय है जिसका इस शहर पर राज है। विलेन अपने रास्ते से उस हीरो को हटाना चाहता है। हीरो के पिता की वर्षों पहले इस विलेन ने ही हत्या की थी। हीरो को एक और मकसद मिल जाता है। वह न केवल प्यार हासिल करता है बल्कि शहर के लोगों को भी बचाता है। 
 
इस घिसी-पिटी और हजारों बार आजमाई को कहानी आशुतोष गोवारीकर ने लिखा है। कहानी को अलग लुक और फील देने के लिए वे चार हजार वर्ष पुराने दौर में चले गए। मोहेंजो दारो की पृष्ठभूमि में उन्होंने अपनी इस घटिया कहानी को चिपका दिया और सोचा कि दर्शकों को वे मोहेंजो दारो के सेट, कास्ट्यूम और भव्यता में ऐसा उलझाएंगे कि कहानी वाली बात दर्शक भूल जाएंगे, लेकिन घटिया कहानी के साथ स्क्रीनप्ले भी इतना उबाऊ है कि फिल्म से आप जुड़ नहीं पाते। 
 
फिल्म की शुरुआत में मोहेंजो दारो को थोड़ी प्रमुखता दी है। कैसे व्यापार होता था? कैसे लोग रहते थे? कैसे समय की गणना की जाती थी? लेकिन धीरे-धीरे मोहेंजो दारो और वर्षों पुरानी सभ्यता पीछे छूट जाती है और रूटीन कहानी हावी हो जाती है। फिर कहानी में मोहेंजो दारो है या नहीं, कोई फर्क नहीं पड़ता। 


हीरो का नाम है सरमन और हीरोइन का चानी। दोनों की प्रेम कहानी पर भी काफी फुटेज खर्च किए गए हैं, लेकिन यह रोमांस बहुत ही फीका है। चानी का सरमन पर फिदा होने वाला जो सीन बनाया गया है वो कोई भी सोच सकता है। इसी तरह सरमन और विलेन माहम तथा मूंजा के दृश्य भी सपाट हैं। न खलनायक के लिए नफरत पैदा होती है और न हीरो के लिए सहानुभूति। 
 
फिल्म का लंबा क्लाइमैक्स है जो सीजीआई के कारण कमजोर बन गया है। क्लाइमैक्स में फिल्म का हीरो खूब जी जान लगाकर हजारों गांव वालों को बचाता है, लेकिन उसकी इस महान कोशिश आपको बिलकुल भी उत्साहित नहीं करती है क्योंकि तब तक फिल्म में रूचि खत्म हो जाती है और इंतजार इस बात का रहता है कि फिल्म कब खत्म हो। क्लाइमैक्स की एडिटिंग भी बेहद खराब है।  
	
	मोहें जो दारो के टिकट बुक करने के लिए क्लिक करें 
 
आशुतोष के निर्देशन में कुछ भी उल्लेखनीय नहीं है। वे अपने प्रस्तुतिकरण से फिल्म को दिलचस्प नहीं बना पाए। जिस तरह से उन्होंने कहानी के बीच गानों को डाला है उससे फिल्म का बनावटीपन और बढ़ा है। बकर और जोकार से सरमन का फाइटिंग सीन छोड़ दिया जाए तो फिल्म में कुछ भी देखने लायक नहीं है। 
 
रितिक रोशन ने पूरी ईमानदारी से कोशिश की है, लेकिन उनके कद और मेहनत के साथ फिल्म की स्क्रिप्ट न्याय नहीं कर पाती। वे भी बेदम स्क्रिप्ट के तले असहाय नजर आए। उनका लुक भी बेहद आधुनिक है जो आंखों में खटकता है। पूजा हेगड़े का अभिनय औसत दर्जे का है और वे बिलकुल प्रभावित नहीं करतीं। ‍रितिक के साथ उनकी केमिस्ट्री बिलकुल नहीं जमी। कबीर बेदी और अरुणोदय सिंह ने खलनायकी के रंग दिखाए हैं। हालांकि सींगो वाले मुकुट में कबीर बेदी बहुत बुरे दिखे हैं। 
 
म्युजिक और बैकग्राउंड म्युजिक दोनों ही विभागों में एआर रहमान का काम उनकी प्रतिभा के अनुरूप नहीं है।   
 
बैनर : आशुतोष गोवारीकर प्रोडक्शन्स, यूटीवी मोशन पिक्चर्स
निर्माता : सुनीता गोवारीकर, सिद्धार्थ रॉय कपूर
निर्देशक: आशुतोष गोवारीकर
संगीत : एआर रहमान
कलाकार : रितिक रोशन, पूजा हेगड़े, कबीर बेदी, अरुणोदय सिंह, शरद केलकर

__________________________
सिस्टम में फैले भ्रष्टाचार पर प्रहार करती अनेक फिल्में बॉलीवुड में बनी हैं और इस लिस्ट में 'मदारी' का नाम भी जुड़ गया है। भ्रष्टाचार के कारण एक पुल ढह गया जिसमें कई लोगों के साथ एक सात वर्षीय बालक भी मारा गया। इस बालक के पिता निर्मल कुमार (इरफान खान) की तो मानो जिंदगी ही खत्म हो गई। गृहमंत्री के आठ वर्षीय बेटे का अपहरण वह इसलिए कर लेता है ताकि उसे अहसास हो कि बेटे पर जब कोई मुसीबत आती है तो कैसा महसूस होता है। साथ ही वह इंजीनियर, डिजाइनर, ठेकेदार, नेताओं की पोल खोलना चाहता है।
 
फिल्म को शैलजा केजरीवाल और रितेश शाह ने लिखा है और निशिकांत कामत ने निर्देशित किया है। हिंदी में निशिकांत फोर्स, दृश्यम, मुंबई मेरी जान और रॉकी हैंडसम जैसी फिल्में बना चुके हैं। 'मदारी' के लेखकों ने भ्रष्टाचार विषय तो तय कर लिया, लेकिन जिस तरह से उन्होंने इस विषय के इर्दगिर्द कहानी की बुनावट की है वो प्रभावित नहीं करती। 


फिल्म की शुरुआत में ही गृह मंत्री के बेटे का निर्मल अपहरण कर लेता है। इंटरवल और उसके बाद भी वह उस लड़के को लेकर अलग-अलग शहरों में घूमता रहता है। यहां चोर-पुलिस के खेल पर फोकस किया गया है, लेकिन यह रोमांचविहीन है। कभी भी लगता ही नहीं कि ऑफिसर नचिकेत वर्मा (जिम्मी शेरगिल) निर्मल को पकड़ने के लिए कुछ ठोस योजना बना रहा है। दूसरी ओर निर्मल बहुत ही आसानी के साथ बालक को लेकर घूमता रहता है। आठ साल का बालक बहुत ही स्मार्ट दिखाया गया है, वह स्टॉकहोम सिंड्रोम की बातें करता है, लेकिन कभी भी भागने की कोशिश नहीं करता। 
 
फिल्म के सत्तर प्रतिशत हिस्से में बस यही दिखाया गया है कि निर्मल अपहृत बालक के साथ यहां से वहां भटक रहा है। वह ऐसा क्यों कर रहा है, ये बताने की जहमत निर्देशक ने नहीं उठाई। सिर्फ उसका बेटा खोया है, इतना ही बताया गया है। राज पर से परदा उठने का इंतजार करते-करते दर्शक उब जाता है। फिल्म उसके धैर्य की परीक्षा लेने लगती है। अंतिम बीस मिनटों में ही फिल्म में तेजी से घटनाक्रम घटते हैं और यहां तक पहुंचने का जो सफर है वो काफी कष्टप्रद है। 
 
निर्देशक के रूप में निशिकांत कामत निराश करते हैं। उनका कहानी को कहने का तरीका कन्फ्यूजन को बढ़ाता है। क्लाइमैक्स में निशिकांत ने कुछ ज्यादा ही छूट ले ली है। अचानक एक आम आदमी हीरो की तरह कारनामे करता है। 'सरकार भ्रष्ट नहीं है, भ्रष्टाचार के लिए सरकार है' जैसे कुछ संवाद यहां सुनने को मिलते हैं। हालांकि इन बातों में कुछ नयापन नहीं है और कई बार इस तरह की भ्रष्टाचार विरोधी बातें हम देख/सुन चुके हैं। 
 
दुर्घटनाओं में कई लोग लापरवाही और भ्रष्टाचार के कारण मारे जाते हैं। चूंकि इन आम लोगों के पास लड़ने के लिए न पैसा होता है न पॉवर इसलिए ये जिम्मेदार लोग बच निकलते हैं। फिल्म के जरिये ये बात उठाने की कोशिश की गई है, लेकिन ये दर्शकों के मन पर स्क्रिप्ट की कमियों के चलते असर नहीं छोड़ती। फिल्म के क्लाइमैक्स में ये सारी बातें की गई हैं तब तक दर्शक फिल्म में रूचि खो बैठते हैं। 
 
अविनाश अरुण की सिनेमाटोग्राफी दोयम दर्जे की है। कैमरे को उन्होंने खूब हिलाया है जिससे आंखों में दर्द होने लगता है। आरिफ शेख का सम्पादन भी स्तर से नीचे है। स्टॉक इमेजेस की क्वालिटी बेहद खराब है। 
 
एक हद तक अपने अभिनय के बल पर इरफान खान फिल्म को थामे रहते हैं, लेकिन वे अकेले भी कब तक भार उठाते। स्क्रिप्ट की कोई मदद उन्हें नहीं मिली। उनकी एक्टिंग का नमूना अस्पताल के एक शॉट में देखने लायक है जब उनका बेटा मर जाता है और वे रोते हैं। अन्य कलाकारों में जिम्मी शेरगिल और बाल कलाकार विशेष बंसल प्रभावित करते हैं। 
 
कुल मिलाकर 'मदारी' का यह खेल न मनोरंजक है और न ही यह भ्रष्टाचार विरोधी मुद्दे को ठीक से उठा पाई।
 
बैनर : परमहंस क्रिएशन, डोरे फिल्म्स, सप्तर्षि सिनेविज़न
निर्माता : शैलेष आर सिंह, सुतापा सिकदर, शैलजा केजरीवाल 
निर्देशक : निशिकांत कामत
संगीत : विशाल भारद्वाज
कलाकार : इरफान खान, जिम्मी शेरगिल, तुषार दलवी, विशेष बंसल 
* दो घंटे 13 मिनट 42 सेकंड

__________________________
रजनीकांत की हर फिल्म रिलीज होने के पहले उनके फैंस पर रजनी का बुखार चढ़ जाता है। वे दीवानगी की सारी हद पार कर जाते हैं। आखिर रजनीकांत महानायक जो ठहरे। स्क्रीन पर उन्होंने भौतिक शास्त्र (फिजिक्स) के नियमों को उलट-पुलट कर रख दिया, लेकिन उनकी यही अदाएं तो दिल जीतती हैं।
 
किसी भी निर्देशक का सपना रहता है कि रजनीकांत को लेकर कमर्शियल फिल्म बनाई जाए। रजनीकांत के रूप में उसे ऐसा कलाकार मिलता है जिससे वह जो चाहे करवा सकता है क्योंकि वे अगर-मगर, किंतु-परंतु जैसे तर्कों से परे हैं। यदि रजनीकांत चलती ट्रेन को भी पकड़ कर रोक दें तो कोई प्रश्न नहीं करेगा। 
 
लेखक और निर्देशक पी. रंजीत को यह सुनहरा अवसर मिला। अफसोस की बात है कि उन्होंने यह अवसर बरबाद कर दिया है। आश्चर्य होता है कि रजनीकांत को लेकर कोई इतनी खराब फिल्म भी बना सकता है। उड़ने के लिए उनके पास खुला आसमान था। महानायक, बड़ा बजट और रजनीकांत के अनगिनत फैंस, इसके बावजूद वे उड़ान भी नहीं भर सके। 
 
पहली रील से ही फिल्म प्रभावित नहीं कर पाती। उम्मीद बंधी रहती है कि अब गाड़ी पटरी पर आएगी, अब सब कुछ ठीक हो जाएगा, लेकिन ऐसा हो नहीं पाता और फिल्म खत्म हो जाती है। 

 
रजनीकांत कबाली नामक गैंगस्टर बने हैं। जिनके कुछ उसूल है। वे देह व्यापार और ड्रग्स के खिलाफ हैं। मलेशिया में उनका साम्राज्य है। '43 गैंग्स' को कबाली की यह बातें पसंद नहीं आती। वे कबाली की गर्भवती पत्नी रूपा (राधिका आप्टे) को मार देते है और कबाली को 25 साल की जेल हो जाती है। कबाली 25 वर्ष बाद छूटता है और '43 गैंग्स' से अपना बदला लेता है। मनमोहन देसाई की फिल्मों की तरह उसे पता चलता है कि न केवल उसकी पत्नी जिंदा है बल्कि उसकी अपनी बेटी भी है।
 
कबा ली के टिकट बुक करने के लिए क्लिक करें
 
इस साधारण से रिवेंज ड्रामे को रंजीत ने लिखा है। उतार-चढ़ाव विहीन स्क्रीनप्ले में इतने बड़े-बड़े छेद हैं कि हाथी भी निकल जाए। मलेशिया की सड़कों पर खून-खराबा होता रहता है और पुलिस फिल्म की शुरुआत और अंत में ही नजर आती है। कबाली की पत्नी अपने पति से मिलने की कोशिश क्यों नहीं करती? इस तरह के कई प्रश्न दिमाग में उठते हैं। 
 
चलिए, महानायक रजनीकांत की फिल्म है इसलिए तर्क-वितर्क की बातें जाने देते हैं, लेकिन रजनीकांत की फिल्म में जो स्टाइल, एक्शन, रोमांच होता है वो भी यहां से नदारद है। क्लाइमैक्स में ही रजनीकांत को हाथ खोलने का मौका मिला है। फिल्म में फैमिली ड्रामा को जरूरत से ज्यादा महत्व दिया गया है और दर्शकों को भावुक करने की गैर जरूरी कोशिश की गई है। 
 
निर्देशक के रूप में भी रंजीत असफल रहे हैं। वे कहानी को ठीक से परदे पर नहीं उतार पाए। रजनीकांत के स्टारडम का उपयोग नहीं कर पाए। बजाय अपने लेखन और निर्देशन के उन्होंने स्लो मोशन शॉट्स और बैकग्राउंड म्युजिक के जरिये रजनीकांत के किरदार को स्टाइलिश बनाने की कोशिश की है। 
 
रजनीकांत की चमक से ही वे चौंधिया गए और यह बात भूल गए कि मनोरंजक फिल्म बनाने के लिए क्या जरूरी होता है। फिल्म पर उनकी पकड़ कही नहीं दिखाई देती। फिल्म की गति इतनी धीमी है कि सिनेमाहॉल से आप दस मिनट बाहर घूम भी आएं तो आपको कहानी जहां की तहां मिलेगी। चाहें तो आप झपकी भी निकाल सकते हैं। रंजीत का प्रस्तुतिकरण किसी बी ग्रेड फिल्म की तरह है। हां, एक काम उन्होंने अच्छा किया कि ज्यादातर समय उन्होंने रजनीकांत को उनकी उम्र के अनुरूप दिखाया।
 
रजनीकांत पर उम्र हावी हो गई है। वे कमजोर भी नजर आएं। हर दृश्य को उन्होंने स्टाइलिस्ट बनाने की कोशिश की है। वर्षों बाद अपनी पत्नी से मिलने वाले सीन में उनका अभिनय देखने लायक है। राधिका आप्टे का रोल ज्यादा लंबा नहीं है, बावजूद इसके वे अपनी उपस्थिति दर्ज कराती हैं। टोनी ली के रूप में विंस्टन चाओ अपनी खलनायकी दिखाते हैं। धंसिका ने फिल्म में कबाली की बेटी का किरदार निभाया है। उनकी फिल्म में एंट्री जोरदार है, लेकिन बाद में उनके रोल का ठीक से विस्तार नहीं किया गया है।
 
सिनेमाटोग्राफी बेहतरीन है। संपादन बहुत ढीला है और कई जगह निर्देशक पर संपादक हावी लगता है। गाने याद रखने लायक नहीं हैं। बैकग्राउंड म्युजिक से कान और सिर में दर्द हो सकता है। 
 
कबाली का तकिया कलाम है 'बहुत खूब', लेकिन मजाल है जो आपके मुंह से ये शब्द फिल्म देखते समय एक बार भी निकल जाएं। बहुत ही निराश करती है 'कबाली'। 
 
निर्माता : कलईपुली एस. थानु
निर्देशक : पी. रंजीत 
कलाकार : रजनीकांत, राधिका आप्टे, विंस्टन चाओ, धंसिका
सेंसर सर्टिफिकेट : यू * 2 घंटे 30 मिनट 10 सेकंड * डब 

__________________________
किसी भी फिल्म को देखते समय यदि घड़ी पर निगाह जाए तो यह लक्षण फिल्म के लिए अच्छा नहीं रहता। इंद्र कुमार द्वारा निर्देशित फिल्म 'ग्रेट ग्रैंड मस्ती' देखते समय तो लगता है कि घड़ी बंद ही हो गई है। मस्ती तो दूर फिल्म देखते समय सुस्ती छा जाती है और दो घंटे कैद से कम नहीं लगते। 
 
यह इस सीरिज की तीसरी फिल्म है। पहली फिल्म 'मस्ती' सही मायनो में एडल्ट मूवी थी। दूसरा भाग बहुत ज्यादा वल्गर था और एडल्ट कॉमेडी के नाम पर कचरा दिखाया गया था। ग्रेट ग्रैंड मस्ती में कॉमेडी के साथ हॉरर जोड़ दिया गया है और यह दर्शकों के साथ ट्रेजेडी है। 
 
फिल्म में वही तीन किरदार हैं, अमर (रितेश देशमुख), प्रेम (आफताब शिवदासानी) और मीत (विवेक ओबेरॉय)। सेक्स लाइफ से अंसतुष्ट हैं। अमर की बीवी हाथ नहीं लगाने देती। प्रेम की साली और मीत का साला कबाब में हड्डी है। परेशान होकर ये दूधवाडी गांव जाने का फैसला करते हैं जहां पर अमर की पुरानी हवेली है। उस भू‍तिया हवेली कहा जाता है और अमर उसे बेचना चाहता है। 
	 
हवेली में तीनों दोस्तों की मुलाकात शबरी (उर्वशी रौटेला) से होती जो बेहद खूबसूरत और सेक्सी है। शबरी को देख अमर, प्रेम और मीत की लार टपकने लगती है। तीनों के यह जान कर होश उड़ गए कि शबरी एक चुड़ैल है। तीनों में से किसी एक के साथ संबंध बना कर वह मुक्ति चाहती है। साथ ही वह जिसके साथ संबंध बनाएगी उसकी मृत्यु हो जाएगी। किस तरह से चुड़ैल के चंगुल से ये मनचले मुक्त होते हैं यह फिल्म का सार है। 


कहानी पढ़कर आप जान ही गए होंगे कि कितनी बेतुकी और बेसिर-पैर कहानी है। लिखने वाले का नाम भी जान लीजिए- तुषार हीरनंदानी। दर्शकों को बेवकूफ समझ कर यह कहानी उन्होंने लिख डाली। दूसरा आश्चर्य यह है कि निर्देशक इंद्र कुमार इस पर फिल्म बनाने को तैयार हो गए और निर्माता पैसा लगाने को। द अनुपम खेर शो की बात याद आ गई- कुछ भी हो सकता है। 
 
मधुर शर्मा और अभिषेक कौशिक ने ऐसा स्क्रीनप्ले लिखा है कि लॉजिक तो छोड़िए जरा सा भी दिमाग नहीं लगाया गया। घटिया चुटकलों से कहानी को आगे बढ़ाया गया है। इससे बेहतर चुटकुले तो व्हाट्स एप पर पढ़ने को मिल जाते हैं। हर किरदार बेवकूफ है और बेवकूफी करता रहता है। इसे ही हास्य समझ लिया गया है। थोड़े समय बाद ही यह कहानी हांफने लगती है और किसी तरह आगे बढ़ा कर करवा चौथ जैसी परंपरा का तड़का लगा कर इसे खत्म किया गया है। 
 
दो कौड़ी की कहानी और स्क्रीनप्ले पर इंद्र कुमार ने बकवास फिल्म बना डाली है। अपने निर्देशन के जरिये वे फिल्म को मनोरंजक नहीं बना पाए। एक हवेली में ही उन्होंने फिल्म को पूरा कर डाला। ऐसा लगा मानो 'सुपर नानी' के पिटने का बदला वे दर्शकों से गिन-गिन कर ले रहे हों। 
 
ग्रेट ग्रैंड मस्ती के टिकट बुक करने के लिए क्लिक करें 
 
सारे कलाकारों ने घटिया अभिनय किया है। विवेक ओबेरॉय मिसफिट लगे। उनका अभिनय देख लगा कि उन्हें खुद अपने रोल पर यकीन नहीं है। द्विअर्थी संवादों और हरकतों वाली फिल्मों में सदैव रितेश देशमुख की डिमांड रहती है। यहां भी उन्होंने जानी-पहचानी हरकतें अभिनय के नाम पर की है। आफताब शिवदासानी की गाड़ी इसी तरह की फिल्मों के जरिये चल रही है। एक्टिंग करना तो वे कब के भूल गए। उर्वशी रौटेला हॉट लगी हैं, लेकिन एक्टिंग से उनका दूर-दूर तक नाता नहीं है। अन्य कलाकार चीखते-चिल्लाते नजर आए। 
 
गीतों के नाम पर शोर है। तकनीकी रूप से फिल्म कमजोर है। निर्माता ने जहां-तहां से पैसे बचाए हैं। 
 
फिल्म का एक पात्र बोलता रहता है कि ये क्या 'भूतियापा' है... फिल्म देखने के बाद दर्शकों के मुंह से भी इससे मिलता-जुलता शब्द निकलता है। 
 
बैनर : मारूति इंटरनेशनल, एएलटी एंटरटेनमेंट, श्री अधिकारी ब्रदर्स
निर्माता : समीर नायर, अमन गिल, अशोक ठाकेरिया, आनंद पंडित, एकता कपूर, शोभा कपूर 
निर्देशक : इन्द्र कुमार
संगीत : शरीब साबरी, तोषी साबरी
कलाकार : विवेक ओबेरॉय, रितेश देशमुख, आफताब शिवदासानी, उर्वशी रौटेला, पूजा बैनर्जी
सेंसर सर्टिफिकेट : ए * 2 घंटे 7 मिनट 18 सेकंड

__________________________
हाउसफुल बॉलीवुड की लोकप्रिय सीरिज है। इसके पिछले दोनों सफल भागों का निर्देशन साजिद खान ने किया था, जबकि तीसरे भाग की बागडोर साजिद-फरहाद को सौंपी गई है। इस सीरिज में ऐसा हास्य दर्शकों के आगे परोसा जाता है जिसमें दिमाग को सिनेमाघर के बाहर रखिए और फिल्म का मजा ‍लीजिए। 
 
फिल्म के पिछले दोनों भाग ठीक-ठाक थे और मनोरंजन करने में सफल रहे थे, लेकिन 'हाउसफुल 3' इस सीरिज की सबसे कमजोर कड़ी साबित हुई है। साजिद-फरहाद को भव्य बजट और बड़ी स्टार कास्ट मिली, लेकिन वे फिल्म को संभाल नहीं पाए और तीर निशाने पर नहीं लगा। 
 
बटुक लाल (बोमन ईरानी) अपनी तीन बेटियों गंगा (जैकलीन फर्नांडिस), जमुना (लिसा हेडन) और सरस्वती (नरगिस फाखरी) के साथ लंदन में रहता है। वह नहीं चाहता कि उसकी जवान बेटियां शादी करें। गंगा का बॉयफ्रेंड सैंडी (अक्षय कुमार) है तो जमुना का टैडी (रितेश देशमुख) और सरस्वती का बंटी (अभिषेक बच्चन)। 
 
बटुक पटेल को जब यह बात पता चलती है तो वह अपनी बेटियों को कहता है कि यदि गंगा ने शादी की तो उसके पति का पहला कदम घर में रखते ही वह (बटुक) मर जाएगा। यदि जमुना के पति ने बटुक को देखा और सरस्वती के पति ने पहली बार कुछ बोला तो बटुक की मृत्यु निश्चित है। 
 
तीनों लड़कियां अपने बॉयफ्रेंड्स को यह बात बताती है। तीनों पैसे के लालची दिमाग लड़ाते हैं। एक अंधा बन जाता है तो दूसरा गूंगा, तीसरा कहता है कि उसके पैर चलने के काबिल ही नहीं है। वे बटुक के घर में ही उसके साथ रहने लगते हैं। 
 
बटुक वर्षों पहले ऊर्जा नागरे (जैकी श्रॉफ) के साथ काम करता था। ऊर्जा मुंबई का डॉन था और 18 वर्ष की जेल काटने के बाद वह बटुक से मिलने लंदन आता है। कहानी में उसके आने से कुछ उतार-चढ़ाव आते हैं और हैप्पी एंडिंग के साथ फिल्म खत्म होती है। 


हाउसफुल 3 की कहानी घटिया है। सारा ध्यान इसी बात पर लगाया गया है कि कैसे हर दृश्य में हास्य पैदा किया जाए। तीनों लड़के बटुक के घर में क्यों रहने लगते हैं, यह बात फिल्म में स्पष्ट ही नहीं है। ऐसी कई बातें हैं जो अतार्किक हैं। 
 
स्क्रीनप्ले में जरा सी भी कसावट नहीं है। कॉमेडी सीन दोहराव के शिकार हैं। वन लाइनर्स पर बहुत ज्यादा जोर दिया गया है और एक समय बाद ये अखरने लगते हैं। फिल्म की हीरोइनों की हिंदी बहुत कमजोर है और वे अंग्रेजी को अनुवाद कर हिंदी में बोलती है, जैसे- लेट्स गो फॉर हैंग आउट को वे बोलती हैं चलो बाहर लटकते हैं या लाइम लाइट को नींबू की रोशनी। एक-दो बार तो इन संवादों को सुन हंस सकते हैं, लेकिन बार-बार नहीं।
 
लेखक के रूप में साजिद-फरहाद कुछ नया नहीं सोच पा रहे हैं। आखिर कब तक वे थके-मांदे चुटकुलों से दर्शकों का मनोरंजन करेंगे? इससे बेहतरीन चुटकले तो व्हाट्स एप पर पढ़ने को मिल जाते हैं। 
 
बतौर निर्देशक भी साजिद-फरहाद का काम औसत से नीचे है। उनके लिए निर्देशन का मतलब है लिखे हुए को फिल्मा देना। इस गंभीर काम को उन्होंने हल्के से लिया है और एक बड़ा मौका उन्हें मिला था जिसे उन्होंने गंवा दिया। 
 
फिल्म की शुरुआत बेहद ठंडी है। अक्षय, अभिषेक और रितेश के परिचय वाले सीन निहायत ही कमजोर है और कॉमेडी के नाम पर ट्रेजेडी है। दूसरे हाफ में ही फिल्म थोड़ी ठीक है। फिल्म में बहुत से संवाद अंग्रेजी में रखकर गलती की गई है क्योंकि जिस दर्शक वर्ग के लिए 'हाउसफुल 3' बनाई गई है उसे अंग्रेजी समझ में ही नहीं आएगी। 
 
हाउसफुल 3 में सबसे बड़े स्टार अक्षय कुमार हैं जो कि कॉमेडी माहिर हैं, लेकिन उनको अभिषेक और रितेश के बराबर दृश्य मिले हैं जबकि वे इससे ज्यादा के हकदार थे। अक्षय की पूरी क्षमताओं का उपयोग नहीं हो पाया है। उन्हें जो भी सीन मिले हैं उसमें उन्होंने अच्छा काम किया है और थोड़ा-बहुत दर्शकों को अपने दम पर हंसाया है। 
 
इस तरह की कॉमेडी फिल्मों के रितेश देशमुख अनिवार्य अंग हैं और वे अब टाइप्ड हो गए हैं। अभिषेक बच्चन और एक्टिंग में छत्तीस का आंकड़ा है। उन्हें एक रैपर की भूमिका दी है जिसमें वे जरा भी नहीं जमे। बेवकूफ लड़कियों के किरदार में जैकलीन फर्नांडिस, लिसा हेडन और नरगिस फाखरी में होड़ इस बात की थी कि कौन बुरी एक्टिंग करता है। विजेता को चुनना बहुत ही मुश्किल है। बोमन ईरानी को सबसे ज्यादा फुटेज मिले हैं। अजीब सी विग पहने वे एक्टिंग और ओवर एक्टिंग के बीच की लाइन पर घूमते रहे। 
 
फिल्म का संगीत बहुत बड़ा माइनस पाइंट है। प्यार की मां की, बहन की मां की, टांग उठा के को क्या गाने कहा जा सकता है। 
 
हाउसफुल 3 'हाउसफुल' सीरिज की सबसे कमजोर फिल्म है। हंसने के लिए इससे बेहतर कई विकल्प मौजूद हैं। 
 
बैनर : इरोस इंटरनेशनल, नाडियाडवाला ग्रैंडसन एंटरटेनमेंट 
निर्माता : साजिद नाडियाडवाला, सुनील ए. लु्ल्ला 
निर्देशक : साजिद--फरहाद
संगीत : तोशी-शरीब, सोहेल सेन, मीका सिंह, तनिष्क बागची, मिलिंद गाबा
कलाकार : अक्षय कुमार, जैकलीन फर्नांडिस, अभिषेक बच्चन, नरगिस फाखरी, रितेश देशमुख, लिसा हेडन, बोमन ईरानी, जैकी श्रॉफ, चंकी पांडे
सेंसर सर्टिफिकेट : यूए * 2 घंटे 14 मिनट 21 सेकंड
 

__________________________
वन नाइट स्टैंड, ये तीन शब्द युवाओं को आकर्षित करने के लिए काफी हैं। यदि इसके साथ सनी लियोन का नाम जोड़ दिया जाए तो सोने पे सुहागा वाली बात हो जाएगी। शायद यही सोच कर 'वन नाइट स्टैंड' के निर्माता-निर्देशक ने फिल्म शुरू की। ये तीन शब्द तो तय कर लिए गए, लेकिन इन शब्दों के इर्दगिर्द कैसी कहानी बुनी जाए, कैसे फिल्म बनाई जाए, इस पर कम दिमाग खर्च किया गया। किसी तरह फिल्म पूरी कर ली गई, लेकिन बिना कहानी के फिल्म को खींचना अच्छे-अच्छे के बस की बात नहीं है। नतीजे में 'वन नाइट स्टैंड' जैसी फिल्म सामने आती है जो मात्र 97 मिनट की है, लेकिन ये समय भी लंबा लगता है। 
 
फिल्म का नाम ही आधी कहानी जाहिर कर देता है। थाईलैंड में सेलिना (सनी लियोन) और उर्विल (तनुज वीरवानी) की मुलाकात होती है। सेलिना मतलब आसमान और उर्विल मतलब समुंदर। दोनों अपने नाम का मतलब बताते हुए कहते हैं जहां दुनिया खत्म होती वहां उनका मिलन होता है। 
 
खैर, बातें होती हैं, रोमांस होता है, हीरो-हीरोइन आकर्षित होते हैं सारी सीमाएं लांघ जाते हैं। उर्विल पुणे लौटता है तो दर्शकों को बताया जाता है कि वह शादीशुदा है। सिमरन (न्यारा बैनर्जी) से उसने पांच वर्ष पहले शादी की थी। सेलिना का नशा उर्विल के दिमाग से नहीं उतरता। वह इंटरनेट पर उसे खोजता है, लेकिन वह नहीं मिलती। अचानक पुणे में वह सेलिना से टकरा जाता है। जब वह सेलिना के बारे में तहकीकात करता है तो उसे पता चलता है कि सेलिना न केवल शादीशुदा है बल्कि उसका एक बच्चा भी है। 
 
खुद झूठ बोलने वाला हीरो, हीरोइन के झूठ बोलने से नाराज हो जाता है। गिलास तोड़ता है, हीरोइन का पीछा करता है, बीवी को सताता है, करियर पर ध्यान नहीं देता। दर्शक हैरान रह जाते हैं कि जो खुद झूठा है वह हीरोइन के झूठ पर इतना परेशान क्यों हो रहा है। 


लेखक और निर्देशक समझ नहीं पाते कि अब कहानी को आगे कैसे बढ़ाया जाए। बार-बार चीजों को दोहराया जाता है और कहानी को मंजिल पर पहुंचाए बिना फिल्म को खत्म कर दिया जाता है। 
 
जस्मिन डिसूजा ने फिल्म को निर्देशित किया है। फिल्म को उन्होंने 'कूल' लुक दिया है, लेकिन स्क्रिप्ट की कमजोरी के चलते वे ज्यादा कुछ नहीं कर पाईं। शुरुआती 40 मिनट में वे प्रभावित करती हैं, लेकिन बाद में फिल्म पर से उनका नियंत्रण छूट जाता है। 
 
सनी लियोन को लेकर दर्शकों के दिमाग में एक विशेष किस्म की छवि है। बजाय स्किन शो के उन्हें एक सशक्त रोल देना, जिसमें भरपूर अभिनय की गुंजाइश हो, जोखिम भरा हो सकता है। 'वन नाइट स्टैंड' में यह दांव उल्टा पड़ गया है। सनी लियोन पुरजोर कोशिश करती हैं, लेकिन एक सीमा के बाद उनसे अभिनय नहीं होता। 
 
तनुज वीरवानी ने पूरे आत्मविश्वास के साथ अभिनय किया है, लेकिन फिल्म के आखिर में उन्हें भी समझ नहीं आया कि वे क्या कर रहे हैं। न्यारा बैनर्जी की भूमिका अत्यंत ही कमजोर थी। वे संजी-संवरी चुपचाप सब कुछ सहने वाली पत्नी की भूमिका में हैं। 
 
सिनेमाहॉल छोड़ते समय कुछ दर्शकों की प्रतिक्रिया से पता चला कि सनी लियोन को जिस सेक्सी अंदाज में देखने के लिए उन्होंने टिकट खरीदा था उसकी भरपाई नहीं हो पाई। 
 
फिल्म में एक गाना है- 'दो पैग मार और भूल जा', लेकिन इस फिल्म को भूलने में दो पैग कम हैं। 
 
बैनर : स्विस एंटरटेनमेंट प्रा.लि.
निर्माता : फुरकुन खान, प्रदीप शर्मा
निर्देशक : जस्मिन डिसूजा
संगीत : जीत गांगुली, मीत ब्रदर्स, टोनी कक्कर, विवेक कर
कलाकार : सनी लियोन, तनुज वीरवानी, न्यारा बैनर्जी
सेंसर सर्टिफिकेट : ए * 1 घंटा 37 मिनट 

__________________________
जरूरी नहीं है कि अच्छा आइडिया हो तो फिल्म भी अच्छी ही बने। 'लाल रंग' के साथ यही हुआ है। सैयद अहमद अफज़ल ने एक अच्छे उद्देश्य के साथ 'लाल रंग' बनाई है, लेकिन वे बात को सही तरीके से नहीं रख पाए। 
 
यहां लाल रंग का मतलब खून से है। खून किसी की जिंदगी बचा सकता है, लेकिन कुछ लोग इसे व्यापार बना लेते हैं। वे रक्त दान करने के बजाय रक्त ऊंचे दामों में अवैध तरीके से बेचते हैं। इन रक्त माफियाओं के काम करने के तरीके के इर्दगिर्द घूमती है 'लाल रंग'। 


विषय अलग है, लेकिन कहीं यह डॉक्यूमेंट्री न बन जाए, इसलिए निर्देशक और लेखक ने इसमें मनोरंजन के तत्व डाले हैं और यही पर सारी चूक हो गई है। जो ड्रामा दिखाया गया है वह बेहद उबाऊ और लंबा है। स्क्रीन की बजाय आप अपनी घड़ी देखने लग जाएं तो ये किसी भी फिल्म के लिए अच्छा लक्षण नहीं है। 
 
हरियाणा के करनाल में रहने वाले राजेश धीमान मेडिकल लेबोरेटरी साइंस में डिप्लोमा के लिए कॉलेज में एडमिशन लेता है। वहां वह पूनम को दिल दे बैठता है और शंकर से उसकी दोस्ती हो जाती है। शंकर दादा टाइप इंसान है जो खून का अवैध कारोबार करता है। 
 
शंकर की स्टाइल से प्रभावित होकर राजेश भी उसके इस धंधे में शामिल हो जाता है। पैसे को लेकर राजेश और शंकर के संबंधों में दरार आ जाती है। एसपी गजराज सिंह इस घटिया कारोबार को बंद करना चाहता है। इन्हीं बातों के आसपास से गुजरती फिल्म खत्म होती है। 
 
लाल रंग के टिकट बुक करने के लिए क्लिक करें
 
मनोरंजक बनाने के चक्कर में फिल्म अपने मूल उद्देश्य से भटकती है। फिल्म में दिखाया गया है कि किस तरह गरीबों से पैसों के बदले में खून का व्यापार किया जाता है। कैसे अस्पताल वाले पुराने खून को नया खून बताकर मरीज को चढ़ा देते हैं। रक्तदान शिविरों में से किस तरह खून को चुरा‍ लिया जाता है। लेकिन बीच-बीच में राजेश-पूनम तथा शंकर की लव स्टोरी भी आपको झेलना पड़ती है। शंकर और राजेश के बीच भी कई दृश्य है जो आपके सब्र की परीक्षा लेते है। फिल्म बेहद सुस्त गति से चलती है और अधिकांश जगह ठहरी हुई लगती है। 
 
सैयद अहमद अफज़ल का निर्देशन कमजोर है। फिल्म कई जगह ऐसी लगती है मानो नाटक देख रहे हो। अपनी बात कहने में उन्होंने बहुत सारा वक्त लिया है। फिल्म को न तो वे मनोरंजक बना पाए और न ही इस गंभीर मुद्दे को बेहतर तरीके से उठा पाए। फिल्म के संवादों में हरियाणवी टच दिया गया है जिससे कई संवाद हिंदी भाषी दर्शकों को समझने में कठिनाई आ सकती है। 
 
फिल्म के कलाकारों का अभिनय अच्छा है। रणदीप हुडा ने अपने कैरेक्टर को एक खास स्टाइल देते हुए बेहतरीन अभिनय किया है। अक्षय ओबेरॉय ने एक सीधे-सादे युवा की भूमिका बखूबी निभाई है। सहरानपुर गर्ल के रूप में पिया बाजपेई का अभिनय भी अच्‍छा है। मीनाक्षी दीक्षित और रजनीश दुग्गल के पास करने को कुछ ज्यादा नहीं था। 
 
फिल्म का बैकग्राउंड म्युजिक निराशाजनक है और संपादन ढीला है। 
 
कुल मिलाकर 'लाल रंग' रंगहीन है। 
 
बैनर : क्रिअन पिक्चर्स
निर्माता : नितिका ठाकुर
निर्देशक : सैयद अहमद अफज़ल
संगीत : विपिन पटवा, शिराज़ उप्पल
कलाकार : रणदीप हुडा, अक्षय ओबेरॉय, रजनीश दुग्गल, पिया बाजपेई, मीनाक्षी दीक्षित
सेंसर सर्टिफिकेट : यूए * 2 घंटे 20 मिनट

__________________________
संन्यास के बाद भी जब सौरव गांगुली ने आईपीएल में खेलना जारी रखा तब उनका स्वर्णिम दौर गुजर गया था और उन्हें नौसिखिए गेंदबाजों के आगे जूझते देख उनके प्रशंसकों भी ऐसा लगा कि उन्हें अब खेलना बंद कर देना चाहिए। कुछ ऐसा हाल सनी देओल का भी हो गया है। सुनहरा दौर बीत चुका है। 58 वर्ष की उम्र में लार्जर देन लाइफ किरदार के लिए वे फिट नज़र नहीं आते। घायल, घातक या गदर का सनी देओल पीछे छूट चुका है जो दहाड़ता था तो सिनेमाघर थर्रा उठता था। वे उस सनी देओल की अब परछाई मात्र हैं। 
 
'घायल' (1990) फिल्म का सीक्वल 'घायल वंस अगेन' लेकर सनी हाजिर हुए हैं और इस फिल्म में 90 के दशक का हैंगओवर उन पर अभी भी है। उस दौर की फिल्मों में किसी लड़की से बलात्कार हो जाता था तो वह अपने आपको मुंह दिखाने लायक नहीं मानते हुए आत्महत्या कर लेती थी। अब फिल्मों में इस तरह के सीन नहीं आते क्योंकि बलात्कार में लड़की की कोई गलती नहीं होती, परंतु 'घायल वंस अगेन' में इस तरह के दृश्य देखने को मिलते हैं। इस कारण 'घायल वंस अगेन' ऐसी फिल्म नजर आती है जिसकी एक्सपायरी डेट बहुत पहले खत्म हो चुकी है। 
 
'घायल' के अंत में अजय मेहरा (सनी देओल) को सजा हो जाती है। 'घायल वंस अगेन' में दिखाया गया है कि अजय भ्रष्टाचार और अन्याय के खिलाफ इतना बड़ा नाम हो चुका है कि लोग उसके साथ सेल्फी लेते हैं। चार टीनएजर्स वाइल्ड लाइफ फोटोग्राफी करते हैं। कैमरे में एक मर्डर भी दर्ज हो जाता है। शक्तिशाली बिज़नेसमैन राज बंसल (नरेन्द्र झा) का बेटा यह मर्डर करता है। इन चार किशोरों से टेप ‍छीनने की कोशिश शुरू हो जाती है। इन किशोरों और राज बंसल के बीच अजय मेहरा नामक दीवार खड़ी हो जाती है। 


फिल्म की कहानी ठीक है, लेकिन स्क्रीनप्ले ने मामला गड़बड़ कर दिया है। सनी देओल और साथियों ने स्क्रीनप्ले और संवाद लिखे हैं। स्क्रीनप्ले 90 के दशक की फिल्मों की याद दिलाता है और इस पर 'घायल' की छाप नजर आती है। घायल में जो रोमांच, दमदार संवाद, सही उतार-चढ़ाव थे वो इसके सीक्वल में नदारद हैं। 
 
फिल्म में बहुत सारी बातें कहने की कोशिश की गई है, लेकिन मामला जम नहीं पाता। साथ ही यह दर्शकों को भी कन्फ्यूज करता है। समय का ध्यान ही नहीं रखा गया है। घटना घंटों में है या दिनों में, पता ही नहीं चलता। बस भागम-भाग चलती रहती है। 
 
साथ ही फिल्म विलेन को फोकस करती है। दर्शक सनी देओल को देखने आए हैं, लेकिन सनी को बहुत कम संवाद मिले हैं। फिल्म देखते समय कई तरह के प्रश्न भी उठते हैं जिनका जवाब नहीं मिलता। पीछा करने के कुछ दृश्य उबाने की हद तक लंबे है, जैसे शॉपिंग मॉल में इन बच्चों के पीछे बंसल के आदमी लगे रहते हैं। 
 
घायल वंस अ गेन के टिकट बुक करने के लिए क्लिक करें 
 
सनी देओल ने अभिनय के साथ-साथ लेखन और निर्देशन की जिम्मेदारी भी निभाई है। फिल्म को सनी ने लुक तो आ‍धुनिक दिया है, लेकिन फिल्म को वे आउटडेटेट होने से नहीं बचा पाए। घायल से सीक्वल को जोड़ने की कोशिश में जरूर कामयाब रहे हैं, लेकिन फिल्म को वे मनोरंजन नहीं बना पाए। उन्होंने अपनी ही खूबियों का उपयोग नहीं किया। 
 
फिल्म का काफी हिस्सा हॉलीवुड एक्शन को-ऑर्डिनेटर डान ब्रेडले ने फिल्माया है क्योंकि फिल्म में लंबे एक्शन सीक्वेंसेस हैं। ड्रामे में बोरियत होने के कारण ये एक्शन सीन भी रोमांचित नहीं करते। 
 
सनी देओल एक्शन दृश्यों में फिट नजर नहीं आते। इमोशनल सीन में वे और बुरे लगे हैं। खलनायक के रूप में नरेन्द्र झा अप्रभावी रहे। वे सनी की टक्कर के विलेन नहीं लगते। अमरीश पुरी की तरह वे दहशत पैदा नहीं कर सके। सोहा अली खान का कैरेक्टर फिल्म में न भी होता तो कोई फर्क नहीं पड़ता। ओम पुरी को फिल्म में इसलिए रखा गया ताकि पिछली फिल्म से कड़ी जोड़ी जा सके। मनोज जोशी थोड़ा मनोरंजन करते हैं। 
 
'घायल वंस अगेन' से बेहतर है कि 'घायल' ही दोबारा देख ली जाए। 
 
बैनर : विजयेता फिल्म्स
निर्माता-निर्देशक : सनी देओल
संगीत : शंकर-एहसान-लॉय
कलाकार : सनी देओल, सोहा अली खान, ओम पुरी, नरेन्द्र झा, शिवम पाटिल, आंचल मुंजाल, ऋषभ अरोरा, डायना खान, टिस्का चोपड़ा 
सेंसर सर्टिफिकेट : यूए * 2 घंटे 6 मिनट 44 सेकंड 


__________________________
पिछले सप्ताह रिलीज हुई महाघटिया फिल्म 'क्या कूल हैं हम 3' के लेखक मिलाप ज़वेरी और मुश्ताक खान इस सप्ताह फिर एक फिल्म लेकर हाजिर हैं। लगता कि बॉलीवुड में सचमुच अच्छे लेखकों का टोटा है या फिर बॉलीवुड निर्माता-निर्देशक अपने कुएं से बाहर ही नहीं झांकते। 
 
ये भी हो सकता है कि घटिया फिल्म लिखने के काम ये दो जनाब ही जानते हों और जब समझदारी भरी बातें करने वाला प्रीतिश नंदी जैसा व्यक्ति जब घटिया फिल्म बनाने की इच्छा रखता हो तो इनके पास ही जाता हो। मिलाप ज़वेरी को निर्देशन की बागडोर भी सौंप दी गई है और मिलाप अपने आप पर इतने मोहित हो गए कि एक सीन में अपना चेहरा दिखाने का लालच भी पैदा हो गया। फूहड़ फिल्मों के सुभाष घई बनने का हैंगओवर! 
 
सनी लियोन का कहना है कि उन्होंने और उनके पति ने इस फिल्म की स्क्रिप्ट (यदि है तो) सुनी तो हंस-हंस कर लोटपोट हो गए जबकि फिल्म देखते समय मजाल है कि आपके चेहरे पर मुस्कान भी तैर जाए। शायद दोनों को हिंदी समझ नहीं आई होगी। 


मिलाप को लगा कि सनी लियोन को साइन कर लिया है, अब जैसा मन करे, जो सूझे, शूट कर लो। निकल पड़े कैमरा लेकर। सनी लियोन को डबल रोल सौंप दिए। अब सनी लियोन कोई कंगना रनौट तो है नहीं कि अपने अभिनय से दोहरी भूमिकाओं में अंतर पैदा कर सके। इसलिए एक सनी की आंखों पर चश्मा चढ़ा दिया ताकि दर्शक समझ जाए कि यह लैला लेले है और ये लिली लेले। वैसे सनी को देखने आए दर्शकों को इससे कोई मतलब नहीं है। उनकी निगाहें सनी के चेहरे पर टिकती कहां है? वे तो सनी की देह दर्शन करने आए हैं। 
 
मस्ती ज़ादे के टिकट बुक करने के लिए क्लिक करें 
 
सनी लियोन के फैंस को खुश किया गया है। वे सुंदर और सेक्सी लगी हैं। फिल्म की हर फ्रेम में सनी को कम कपड़ों में पेश किया गया है। समुंदर किनारे। पुल साइड। बगीचे में। बेडरूम में। घर में। ऑफिस में। हर जगह सनी पर इस तरह के सीन फिल्माने के बाद एक बेवकूफाना किस्म की कहानी लिख दृश्यों को पिरो दिया गया जिसमें ढेर सारे द्विअर्थी संवादों को रखा गया, भले ही उनकी जगह नहीं बनती हो। 
 
मिलाप ज़वेरी का दिमाग भी अश्लील सीन और संवाद एक-सा ही सोचने लगा है। ग्रैंड मस्ती हो, क्या कूल हैं हम हो या मस्तीज़ादे, एक सी लगती हैं। वहीं संतरे, जानवर, बड़ा, छोटा, खड़ा, बैठा, गोटी, नामों को लेकर बनाए गए मजाक (खोलकर, आदित्य चोटिया, केले), मर्द-औरत के प्राइवेट पार्ट्स को लेकर अश्लील इशारे और घिस-घिस कर गल गए जोक्स। बस करो यार, कुछ नया सोचो। 
 
मिलाप कहते हैं कि भारतीय दर्शक अमेरिकी एडल्ट फिल्म चाव से देखते हैं, लेकिन हिंदी फिल्मों से नाक-भौं सिकोड़ते हैं। एडल्ट कॉमेडी से परहेज नहीं है, लेकिन बात कहने का सलीका तो सीखो जनाब, फिर ऐसी बातें करो। 
 
एक गे किरदार भी रखा गया है जिसे थुलथुले सुरेश मेनन ने निभाया है। सनी-तुषार से ज्यादा रोमांस तो सुरेश-तुषार का रोमांस दिखाया गया है जिसे देख उबकाइयां आती है। गानों में भी फूहड़ शब्दों का इस्तेमाल है। 
 
शुरुआती आधे घंटे तो आप किसी तरह यह फिल्म झेल लेते हैं, लेकिन ये सिलसिला लंबा चलता है तो फिल्म नॉन स्टॉप नॉनसेंस बन जाती है। 
 
थाली में हर प्रकार की वैरायटी होना चाहिए। केवल चटनी से पेट भरता है क्या भला। 
 
बैनर : प्रीतिश नंदी कम्यूनिकेशन्स, पीएनसी प्रोडक्शन्स
निर्माता : पीएनसी प्रोडक्शन्स 
निर्देशक : मिलाप ज़वेरी
संगीत : अमाल मलिक, मीत ब्रदर्स, आनंद राज आनंद
कलाकार : सनी लियोन, तुषार कपूर, वीर दास, शाद रंधावा, गिज़ेल ठकराल, रितेश देशमुख (कैमियो)
सेंसर सर्टिफिकेट : ए * 1 घंटा 48 मिनट 6 सेकंड 

__________________________
एडल्ट कॉमेडी बनाना भारतीय फिल्मकारों के बस की बात नहीं है। फूहड़ता को ही वे एडल्ट कॉमेडी समझ बैठते हैं और बदले में 'क्या कूल हैं हम 3' जैसी कचरा फिल्में देखने को मिलती हैं। इस फिल्म से जुड़े लोगों से बेहतर तो वे लोग हैं जो व्हाट्स एप के लिए 'नॉटी जोक्स' बनाते हैं जिसमें कुछ क्रिएटिविटी तो होती है। 
 
एक तरफ प्रतिभाशाली लेखकों को मौके नहीं मिलते तो दूसरी ओर मुश्ताक शेख और मिलाप मिलन ज़वेरी जैसे लोगों की लिखी घटिया कहानी पर लोग पैसा लगाने को राजी हो जाते हैं। केवल क्या कूल हैं हम सीरिज की सफलता को भुनाने के लिए तीसरा भाग तैयार कर दिया गया है जिसमें कहानी, निर्देशन, संवाद, अभिनय, गाने सहित सारी चीजें अपने निम्नतम स्तर पर है।
 
कहानी के नाम पर कुछ भी नहीं है। जो मन में आया लिख दिया। चुटकलों को जोड़-जोड़ कर फिल्म बना दी गई। कोई लॉजिक नहीं क्योंकि हर सीन में डबल मीनिंग संवाद को घुसेड़ने की बात लेखकों ने शायद तय कर ली थी। भले ही वे सीन में फिट बैठते हो या नहीं। शायद वे यह मान कर बैठे थे कि दर्शक यही सब देखने आए हैं। फिल्म मेकिंग के तमाम नियम-कायदों को ताक में रख कर एक घटिया फिल्म परोस दी गई। 


जानवरों को भी नहीं छोड़ा गया। एक बूढ़ा हाथ में एक पक्षी लेकर घूमता रहता है जिसे बार-बार 'पोपट' क्यों कहा गया, समझाने की जरूरत नहीं है। एक चूहा फिल्म के हीरो की पेंट में घुस जाता है। एक कुत्ता बूढ़े आदमी को 'ओरल सुख' पहुंचाता है। एक घोड़ा भी है। 
 
क्या कू ल हैं हम 3 के टिकट बुक करने के लिए क्लिक करें
 
तमाम हिट फिल्मों का मजाक बनाया गया है। 'शोले' की पैरोडी 'खोले' बनाकर की गई है। हर किरदार पर 'सेक्स' की धुन सवार रहती है। एक किरदार लाल रंग को देख 'काणा' हो जाता है। इतने सारे तामझाम के बावजूद मजाल है कि आपको हंसी आ जाए। खीज पैदा होती है। समय ठहरा हुआ लगता है। फिल्म खत्म होने का इंतजार बहुत लंबा हो जाता है। बहुत हिम्मत का काम है इस फिल्म को झेलना। 
 
तुषार कपूर और आफताब शिवदासानी अब इस तरह की फूहड़ फिल्मों के खास चेहरे हो गए हैं क्योंकि दूसरी फिल्मों में उनके लिए जगह नहीं बची है।
 
'क्या कूल हैं हम 3' देखने आए दर्शक शायद यही सोच रहे थे कि 'क्या FOOL हैं हम' जो इस फिल्म को देखने सिनेमाघर चले आए। 
 
 
बैनर : बालाजी मोशन पिक्चर्स, एएलटी एंटरटेनमेंट 
निर्माता : शोभा कपूर, एकता कपूर
निर्देशक : उमेश घाडगे
संगीत : साजिद-वाजिद
कलाकार : तुषार कपूर, आफताब शिवदासानी, कृष्णा अभिषेक, मंदना करीमी, गिज़ेल ठकराल, क्लॉडिया सिस्ला, मेघना नायडू, गौहर खान, रितेश देशमुख (कैमियो)
सेंसर सर्टिफिकेट : ए * 2 घंटे 5 मिनट 30 सेकंड
 

__________________________
निखिल आडवाणी उन निर्देशकों में से हैं जो अच्छी भली कहानी को खराब तरीके से प्रस्तुत करते हैं। ज्यादा दूर नहीं जाए तो पिछले सप्ताह रिलीज हुई सुपरहिट फिल्म 'हीरो' का रिमेक उन्होंने ऐसा बनाया कि ओरिजनल 'हीरो' के निर्देशक सुभाष घई सहित फिल्म के निर्माता सलमान खान भी सोच रहे होंगे कि निखिल को उन्होंने यह मौका क्यों दिया? 
 
निखिल की इस काबिलियत पर किसी को शक नहीं है कि 'चांदनी चौक टू चाइना', 'सलाम-ए-इश्क' 'पटियाला हाउस' जैसी फ्लॉप फिल्मों के बावजूद उन्हें अवसर मिले जा रहे हैं। इस हफ्ते यह बंदा 'कट्टी बट्टी' के साथ फिर हाजिर है। हम नहीं सुधरेंगे वाली बात उन फिट बैठती है क्योंकि एक बार फिर उन्होंने 'कट्टी बट्टी' के रूप में एक और पकाऊ-उबाऊ फिल्म दर्शकों के सामने पेश कर दी है।


माधव काबरा उर्फ मैडी‍ (इमरान खान) का पायल (कंगना रनौट) से ब्रेकअप हो गया है। पिछले पांच वर्षों से वे लिव-इन-रिलेशनशिप में थे। पायल के प्यार में मैडी पागल है तो दूसरी ओर पायल के लिए यह महज टाइमपास रहता है। माधव को यकीन नहीं हो रहा है कि पायल उसे छोड़ कर चली गई है। डिप्रेशन में वह गलती से शराब की जगह फिनाइल पी लेता है। उसके दोस्त और बहन ये मानते हैं कि मैडी ने आत्महत्या की कोशिश की है। वे पायल को भूलने की सलाह देते हैं। 
 
बीच-बीच में कहानी पीछे की ओर जाती है कि कैसे पायल और मैडी की मुलाकात हुई थी? कैसे दोनों साथ रहने लगे? इसी बीच मैडी को पता चलता है कि पायल अपने एक्स बॉयफ्रेंड से शादी करने वाली है। वह मुंबई से दिल्ली जाता है ताकि पायल से पूछ सके कि ब्रेक अप की वजह क्या है? 
 
कट्टी बट्टी के टिकट बुक करने के लिए क्लिक करें 
 
फिल्म की स्क्रिप्ट बहुत ही कमजोर है और हैरानी की बात तो ये है कि इस पर फिल्म बनाना कैसे मंजूर कर लिया गया? मैडी और पायल की पहली मुलाकात, फिर दोनों का साथ रहने का निर्णय, ये सब कुछ इतना जल्दबाजी में दिखाया गया है कि यकीन करना मुश्किल होता है। 
 
शराब पीने वाला हीरो, टैटू वाली हीरोइन, दोनों सेक्स के लिए आतुर, बढ़िया सेट्स के जरिये लेखक और निर्देशक ने फिल्म को 'कूल' और 'युथफुल' बनाने की कोशिश की है, लेकिन इन सब बातों के बीच जो ड्रामा दिखाया है वह निहायत ही उबाऊ है। पहले हाफ इतना बोर है कि आपको नींद आ सकती है, या फिर आप थिएटर से बाहर निकलने का फैसला कर सकते है। इंटरवल के बाद भी फिल्म में कोई सुधार नजर नहीं आता। 
 
मुंह में पान रखकर हां-ना में जवाब देना, एक बेवकूफ किस्म के बॉस का अपने वर्कर के साथ स्टेच्यु खेलना, ऑफिस में मैडी और उसके दोस्त का आपस में फाइट करना, 'फ्रस्ट्रेटेड वन साइडेड लवर्स एसोसिएशन (फोस्ला)' नामक बैंड का पायल की शादी में पहुंच कर उटपटांग हरकत करने जैसी बातों में मनोरंजन ढूंढना बेवकूफी है। 
 
फिल्म के अंत में एक इमोशनल ट्वीस्ट दिया गया है, जो अपील करता है, लेकिन इसमें बहुत देर कर दी गई है। तब तक फिल्म में आपकी रूचि खत्म हो जाती है। यह ट्वीस्ट पहले दिया गया होता तो निश्चित रूप से फिल्म बेहतर बन सकती थी। जिस बात को दर्शकों और हीरो से छिपा कर रखा गया अंत में बताया गया है, उसे दर्शकों को पहले बताया जाना जरूरी था। 
 
निखिल आडवाणी ने कमजोर स्क्रिप्ट चुनी है और उनका निर्देशन भी सतही है। वे तकनीकी रूप तो मजबूत है, लेकिन कहानी कहने का तरीका उन्हें सीखना होगा। 
 
शंकर-अहसान-लॉय द्वारा संगीतबद्ध 'सरफिरा', 'लिप टू लिप' और 'सौ आंसू' सुनने लायक हैं, लेकिन फिल्म देखते समय ये गाने अखरते हैं। संवाद औसत दर्जे के हैं। 
 
इमरान खान एक जैसा अभिनय करते आए हैं और 'कट्टी बट्टी' में भी वे उसी अंदाज में दिखाई दिए। उनके पास सीमित एक्सप्रेशन्स हैं और उसी के जरिये वे काम चलाते हैं। कंगना रनौट का रोल बहुत बड़ा नहीं है और फिल्म के अधिकांश हिस्से से वे गायब नजर आती हैं। उनका रोल भी ठीक से लिखा नहीं गया है। इमरान की तुलना में उनका अभिनय बेहतर रहा है। 
 
कुल मिलाकर 'कट्टी बट्टी' एक उबाऊ फिल्म है और इससे 'कट्टी' करने में ही भलाई है। 
 
बैनर : यूटीवी मोशन पिक्चर्स, एमे एंटरटेनमेंट प्रा.लि.
‍निर्माता : सिद्धार्थ रॉय कपूर
निर्देशक : निखिल आडवाणी 
संगीत : शंकर-अहसान-लॉय
कलाकार : इमरान खान, कंगना रनौट
सेंसर सर्टिफिकेट : यूए * 2 घंटे 18 मिनट 32 सेकंड्स 

__________________________
क्या सुभाष घई की 1983 में रिलीज हुई 'हीरो' इतनी महान फिल्म है कि इसका रिमेक बनाया जाए? एक आम कहानी पर आधारित फिल्म तब दमदार संगीत और अच्छे प्रस्तुतिकरण के कारण सफल हो गई थी। पिछले 32 वर्षों के दौरान इस तरह की कहानी पर इतनी सारी फिल्में रिलीज हो गई हैं कि 2015 में रिलीज 'हीरो' की कहानी थकी हुई लगती है। इस‍ लिहाज से 'हीरो' का रिमेक बनाना ही गलत निर्णय है। 
 
'हीरो' जब रिलीज हुई थी तब सलमान खान लगभग 18 वर्ष के होंगे और शायद उन्हें 'हीरो' बेहद पसंद आई होगी। तब से वे इस तरह की फिल्म करने की इच्छा दिल में पाले हुए होंगे। मेंटर बन उन्होंने अपने सपने को पूरा किया है, लेकिन अब 'हीरो' जैसी फिल्मों का जमाना लद चुका है। 
 
सूरज (सूरज पंचोली) एक गुंडा है। वह पाशा (आदित्य पंचोली) के लिए काम करता है। पाशा का आईजी (तिग्मांशु धुलिया) से विवाद चल रहा है। आईजी को सबके सिखाने के लिए पाशा, सूरज को आईजी की बेटी राधा (अथिया शेट्टी) के अपहरण का जिम्मा सौंपता है। राधा के सामने पुलिस वाला बन सूरज जाता है। वह राधा से कहता है कि उसकी जान को खतरा है और आईजी के निर्देश पर उसे दूसरे शहर ले जाना पड़ेगा। सूरज और उसके साथियों के साथ राधा कुछ दिन गुजारती है। राधा और सूरज नजदीक आ जाते हैं। 
 
जब राधा को पता चलता है कि सूरज ने उसका अपहरण किया है तो राधा का दिल टूटता है, लेकिन सूरज उससे दादागिरी छोड़ने का वादा करता है। सूरज को दो वर्ष की सजा हो जाती है और राधा फ्रांस पढ़ने के लिए चली जाती है। राधा के पिता, सूरज और राधा की शादी के खिलाफ हैं। वे किसी और से राधा की शादी नहीं कर दे इसलिए राधा का भाई उन्हें बताता है कि फ्रांस में राधा और रणविजय में नजदीकियां बढ़ रही है, लेकिन इस बात में रत्ती भर सच्चाई नहीं है। 


सूरज जेल से छूटता है और राधा उसे लेने के लिए आती है। इसी बीच रणविजय और राधा की झूठी कहानी में तब ट्विस्ट आता है जब सचमुच में रणविजय की एंट्री होती है। राधा के पिता को पता चलता है तो वे बेहद नाराज होते हैं। किस तरह सारी गुत्थियां सुलझती है? क्या राधा-सूरज एक हो पाते हैं? इनके जवाब फिल्म में मिलते हैं। 
	
	ही रो के टिकट बुक करने के लिए क्लिक करें 
 
सुभाष घई द्वारा लिखी गई कहानी को थोड़े बदलाव के साथ निखिल आडवाणी ने उमेश बिष्ट के साथ मिलकर लिखा है। स्क्रीनप्ले कुछ इस तरह लिखा गया है कि फिल्म सूरज और अथिया का शोकेस बन कर रह गई है। अन्य बातों की उपेक्षा की गई है। फिल्म में डिटेल्स पर बिलकुल भी ध्यान नहीं दिया गया है। क्या हो रहा है, क्यों हो रहा है, ये प्रश्न फिल्म देखते समय लगातार दिमाग में कौंधते रहते हैं। 
 
सूरज गुंडा क्यों है, इसका जवाब नहीं मिलता। आईजी की बेटी का अपहरण, सूरज-राधा में प्यार, सूरज का जिम खोलना इतनी आसानी से हो जाता है कि आश्चर्य होता है। रणविजय वाला ट्रेक निहायत ही बेहूदा है और महज फिल्म की लम्बाई बढ़ाता है। >
	 
एक दृश्य का दूसरे दृश्य से तालमेल नहीं है। सूरज और अथिया द्वारा शो पेश करना सिर्फ दोनों की डांसिंग स्किल्स दिखाने के लिए रखा गया है। ये शो क्यों हो रहा है? अथिया के शो में सूरज कैसे आ गया? इस तरह के कई सवाल हैं। 
 
सवालों को हाशिये पर रखा जा सकता है जब फिल्म में मनोरंजन हो, लेकिन ऐसा कोई सीन फिल्म में नहीं है। कहानी में दम नहीं हो तो कुशल निर्देशक अपने प्रस्तुतिकरण पर दर्शकों को बांध सकता है, लेकिन निखिल आडवाणी सिर्फ नाम के निर्देशक लगे। न उन्होंने स्क्रिप्ट की कसावट पर ध्यान दिया और न ही वे अपने प्रस्तुतिकरण में ताजगी ला सके। फिल्म देख ऐसा लगता है कि बिना निर्देशक के यह फिल्म पूरी कर दी गई हो। फिल्म के आखिर में जब सलमान खान गाने गाते नजर आते हैं तो वे पूरी फिल्म से ज्यादा राहत देते हैं। 
 
सूरज पंचोली और अथिया शेट्टी में आत्मविश्वास तो नजर आता है, लेकिन अभिनय में वे कच्चे हैं। केवल बॉडी बनाना, फाइट और डांस करना ही हीरो बनने की शर्त पूरी करता है तो इसमें सूरज इसमें खरे उतरते हैं। अथिया शेट्टी की संवाद अदायगी दोषपूर्ण है। नकचढ़ी राधा के किरदार में उन्हें सिर्फ चिल्लाना ज्यादा था। बेहतरीन फिल्म बनाने वाले तिग्मांशु धुलिया ने इस फिल्म में राधा के पिता की भूमिका निभाई है और उनके अभिनय में इस बात की झलक मिलती है कि ये सब हो क्या रहा है। 
 
फिल्म का संगीत 'मैं हूं हीरो तेरा' को छोड़ दिया जाए तो ज्यादातर गाने ब्रेक का काम करते हैं। फिल्म की सिनेमाटोग्राफी औसत है।
 
कुल मिलाकर यह 'हीरो' ज़ीरो के नजदीक है। 
 
बैनर : सलमान खान फिल्म्स, इरोज़ इंटरनेशनल, मुक्ता आर्ट्स लि., एमे एंटरटेनमेंट प्रा.लि. 
निर्माता : सलमा खान, सलमान खान, सुभाष घई
निर्देशक : निखिल आडवाणी
संगीत : सचिन-जिगर, अमीत ब्रदर्स अंजान
कलाकार : सूरज पंचोली, अथिया शेट्टी, तिग्मांशु धुलिया, आदित्य पंचोली 

__________________________
यकीन नहीं होता कि 'ओह माय गॉड' जैसी उम्दा फिल्म बनाने वाले फिल्म निर्देशक उमेश शुक्ला 'ऑल इज़ वेल' जैसी खराब फिल्म बना सकते हैं। रोड ट्रिप के जरिये एक बेटे और माता-पिता के बीच दूरियां खत्म होने की कहानी उन्होंने पेश की है, लेकिन इस फिल्म में ऐसा कुछ भी नहीं है जो उल्लेखनीय कहा जा सके। 
 
इन्दर (अभिषेक बच्चन) के पिता भल्ला (ऋषि कपूर) और मां पम्मी (सुप्रिया पाठक) आपस में लड़ते रहते हैं। इन्दर के पिता की एक बेकरी है जिससे खास आमदनी नहीं होती है। माता-पिता के विवादों से परेशान इन्दर बैंकॉक चला जाता है ताकि अपना म्युजिक अलबम निकाल सके। 


दस साल बाद इन्दर को फोन आता है कि उसके पिता बेकरी बेचना चाहते हैं और इसके लिए इन्दर की साइन की जरूरत है। भारत लौटने पर इन्दर को पता चलता है कि उसकी मां को अल्जाइमर (भूलने की बीमारी) है। पिता पर बीस लाख रुपये का कर्ज है, चीमा नामक गुंडा यह वसूलना चाहता है। इन्दर के पिता बेकरी बेचने के लिए तैयार नहीं है। बैंकॉक से इन्दर के साथ निम्मी (असिन) भी भारत आती है। इन्दर को निम्मी बेहद चाहती है, लेकिन अपने माता-पिता के अनुभव के आधार पर इन्दर शादी नहीं करना चाहता। निम्मी की दूसरे लड़के से शादी तय हो जाती है। 
 
चीमा को इन्दर, उसके माता-पिता और निम्मी किसी तरह चकमा देकर भाग निकलते हैं। इन्दर के पीछे चीमा और चीमा के पीछे पुलिस। इस भागदौड़ में कई गड़बड़ियां होती है। कुछ दिन बाप-बेटे साथ गुजारते हैं और उनके बीच की गलतफहमियां दूर हो जाती हैं। 
 
फिल्म की स्क्रिप्ट बकवास है। ऐसे कई सवाल हैं जो फिल्म देखते समय लगातार उठते रहते हैं। भल्ला आखिर क्यों अपनी पत्नी पर चिल्लाता रहता है? इन्दर अपने पिता से इसलिए नाराज है क्योंकि वे जिंदगी में 'लूजर' है, लेकिन दस वर्षों में उसने भी न पैसा कमाया न नाम। पिता से पंगा था इसलिए दस साल से बात नहीं की, लेकिन मां को किस बात की सजा दी?
 
निम्मी आखिर क्यों इन्दर के पीछे पड़ी रहती है जबकि इन्दर उसमें कभी रूचि नहीं लेता और शादी से साफ इनकार भी कर देता है। इन्दर की मां को अल्जाइमर रहता है, लेकिन फिल्म के आखिर में वह अचानक कैसे ठीक हो जाती है? ऐसी कई सवाल और हैं जो उठाए जा सकते हैं। पौराणिक किरदार श्रवण कुमार से भी इन्दर के कैरेक्टर को जोड़ने की तरकीब फिजूल है। कोई भी किरदार ऐसा नही है जिससे दर्शक अपने आपको कनेक्ट कर सके।
	
	ऑल इ ज़ वेल के टिकट बुक करने के लिए क्लिक करें 
 
निर्देशक उमेश शुक्ला का प्रस्तुतिकरण बहुत ही कमजोर है। हास्य के नाम पर उन्होंने ऐसे दृश्य परोसे हैं मानो सब टीवी का कोई फूहड़ धारावाहिक देख रहे हो। बासी चुटकलों से हंसाने की कोशिश की है। स्क्रिप्ट की खामियों को कैसे वे नजरअंदाज कर गए ये खोज का विषय है। किरदारों को भी वे ठीक से पेश नहीं कर पाए। मनोरंजन का फिल्म में नामो-निशान नहीं है। 
 
बुरी स्क्रिप्ट और निर्देशन का असर कलाकारों की एक्टिंग पर भी पड़ा। ऋषि कपूर चीखते-चिल्लाते रहे। अभिषेक बच्चन का अभिनय देख ऐसा लगा कि मानो उन्हें फिल्म करने में कोई रूचि ही नहीं है। यही हाल असिन का भी रहा। सुप्रिया पाठक जैसी अभिनेत्री को तो अवसर ही नहीं मिला। चीमा के रूप में ज़ीशान अय्यूब ने अपने अभिनय से किरदार में जान डालने की कोशिश की है। सोनाक्षी सिन्हा ने सिर्फ संबंधों की खातिर एक आइटम सांग किया जो देखने लायक ही नहीं है। 
 
फिल्म का टाइटल जरूर बताता है कि 'ऑल इज़ वेल', लेकिन सच्चाई से यह बात कोसों दूर है। 
 
निर्माता : भूषण कुमार, कृष्ण कुमार, वरुण बजाज
निर्देशक : उमेश शुक्ला
संगीत : हिमेश रेशमिया, अमाल मलिक, मिथुन, मीत ब्रदर्स अंजान
कलाकार : अभिषेक बच्चन, असिन, ऋषि कपूर, सुप्रिया पाठक, ज़ीशान अय्यूब, सोनाक्षी सिन्हा 
सेंसर सर्टिफिकेट : यू * 2 घंटे 5 मिनट 49 सेकंड 


__________________________
कॉमेडी कैसे ट्रेजेडी में बदल जाती है इसका सटीक उदाहरण है 'बैंगिस्तान'। फरहान अख्तर ने बतौर निर्माता भी कुछ अच्छी फिल्में बनाई हैं, लेकिन आश्चर्य की बात है कि वे 'बैंगिस्तान' पर पैसे लगाने के लिए कैसे राजी हो गए। फिल्म के शुरू होने के दस मिनट बाद ही समझ आ जाता है कि आपके अगले कुछ घंटे परेशानी में बितने वाले हैं और फिल्म इस अंदेशे को गलत साबित नहीं करती है। 
 
इन दिनों आतंकवाद और धर्म हिंदी फिल्ममेकर्स के प्रिय विषय बन गए हैं। 'बैंगिस्तान' भी इसी के इर्दगिर्द घूमती है। उत्तरी बैंगिस्तान और दक्षिण बैंगिस्तान पृथ्वी पर कहीं मौजूद हैं। उत्तरी बैंगिस्तान में मुसलमान तो दक्षिण बैंगिस्तान में हिंदू रहते हैं। आए दिन इनमें लड़ाई होती रहती है। 
 
13वीं वर्ल्ड रिलिजियस कांफ्रेंस पोलैण्ड में होती है जिसमें उत्तरी बैंगिस्तान के इमाम (टॉम अल्टर) और दक्षिण बैंगिस्तान के शंकराचार्य ‍(शिव सुब्रमण्यम) भी मुलाकात कर बैंगिस्तान में शांति स्थापित करना चाहते हैं, लेकिन 'मां का दल' और 'अल काम तमाम' ऐसा नहीं चाहते हैं। 


अल काम तमाम हफीज़ बिन अली उर्फ हेरॉल्ड (रितेश देशमुख) को हिंदू बना कर तथा मां का दल प्रवीण चतुर्वेदी (पुलकित सम्राट) को मुसलमान बना कर पोलैण्ड भेजते हैं ताकि वे वहां पर बम धमाका कर दुनिया में शांति स्थापित करने वालों के मंसूबों पर पानी फेर दे तथा हिंदू-मुस्लिम के बीच की खाई और चौड़ी हो जाए। पोलैण्ड में ये दोनो आतंकवादी साथ में रूकते हैं और इनके इरादे बदल जाते हैं। 
 
एक गंभीर विषय को कॉमेडी का तड़का लगाकर निर्देशक करण अंशुमन ने पेश किया है। फिल्म में बिना नाम लिए उन्होंने कई दृश्य ऐसे रचे हैं जिसका अंदाजा दर्शक लगा सकते हैं कि उनका इशारा किस ओर है, लेकिन जिस कॉमिक अंदाज में बात को पेश किया गया है वो बेहूदा है। कॉमेडी के नाम पर कुछ प्रसंग रचे गए हैं वो खीज पैदा करते हैं। न फिल्म के व्यंग्य में धार है और न ही विषय के साथ यह न्याय कर पाती है। 

जितना खराब निर्देशन है उससे ज्यादा खराब स्क्रिप्ट है। दृश्यों को बहुत लंबा लिखा गया है और हंसाने की कोशिश साफ नजर आती है। कुछ दृश्यों को रखने का तो उद्देश्य ही समझ में नहीं आता है। स्थिति और बदतर हो जाती है जब संवाद भी साथ नहीं देते हैं। 
 
दो-तीन दृश्यों को छोड़ दिया जाए तो पूरी फिल्म इतनी उबाऊ है कि खत्म होने के पहले आपको नींद आ सकती है या आप थिएटर से बाहर निकल सकते हैं।
 
बैंगिस्तान के टिकट बुक करने के लिए क्लिक करें 
 
कई बार ऐसा होता है कि खराब फिल्म को अच्छे अभिनेता संभाल लेते हैं, लेकिन इस डिपार्टमेंट में भी फिल्म कंगाल साबित हुई है। रितेश देशमुख को तो फिर भी झेला जा सकता है, लेकिन पुलकित सम्राट का 'सलमान खान हैंगओवर' पता नहीं कब खत्म होगा। वे बहुत ज्यादा प्रयास करते हैं और ये बात आंखों को चुभती है। उनकी खराब एक्टिंग का असर रितेश पर भी हो गया। जैकलीन फर्नांडिस का रोल बहुत छोटा है और उन्हें इसलिए जगह मिली है कि फिल्म में एक नामी हीरोइन भी होना चाहिए। यह रोल इतना महत्वहीन है कि यदि हटा भी दिया जाए तो भी कोई फर्क नहीं पड़ता। 
 
कुल मिलाकर समय और धन की बरबादी है 'बैंगिस्तान'। 
 
बैनर : एक्सेल एंटरटेनमेंट, जंगली पिक्चर्स
निर्माता : फरहान अख्तर, रितेश सिधवानी
निर्देशक : करण अंशुमन
संगीत : राम सम्पत
कलाकार : रितेश देशमुख, जैकलीन फर्नांडिस, पुलकित सम्राट, कुमुद मिश्रा, चंदन रॉय सान्याल, आर्य बब्बर 
सेंसर सर्टिफिकेट : यूए * 2 घंटे 15 मिनट

__________________________
फंस गए रे ओबामा (2010) और जॉली एलएलबी (2013) जैसी बेहतरीन फिल्म बनाने वाले लेखक और निर्देशक सुभाष कपूर 'गुड्डू रंगीला' में अपने बनाए गए स्तर से फिसल कर नीचे आ गए हैं। कमर्शियल फॉर्मेट में सुभाष ने फिल्म बनाई है, लेकिन न वे दर्शकों का मनोरंजन कर पाएं और न ही खाप पंचायत वाले मुद्दे को ठीक से उभार पाए। 


बीइंग हनुमान और ऑफ्टर व्हिस्की आई एम रिस्की लिखे जैकेट और टी-शर्ट पहनने वाले गुड्डू (अमित सध) और रंगीला (अरशद वारसी) ममेरे भाई हैं। हरियाणा के गांवों में 'कल रात माता का ईमेल आया है' जैसे गाने गाकर वे लोगों का दिल बहलाते हैं। इसी बहाने वे यह भी पता लगा लेते हैं कि लोगों के घरों में कितना माल है। इसकी जानकारी वे डकैतों को देते हैं और यह भी उनके पैसे कमाने का एक जरिया है। 
 
गुड्डू और रंगीला की ये हरकत पुलिस को पता चल जाती है। थानेदार दस लाख रुपये मांगता है। इसी बीच उन्हें एक लड़की बेबी (अदिति राव हैदरी) को चंडीगढ़ से उठाकर दिल्ली ले जाने का काम मिलता है। दस लाख रुपये में सौदा होता है। बेबी का वे अपहरण कर दिल्ली ले जाने वाले रहते हैं कि उन्हें फोन आता है कि उसे शिमला लेकर जाओ क्योंकि प्लान में तब्दीली हो गई है। 
 
बेबी एक शक्तिशाली नेता और गुंडे बिल्लू (रोनित रॉय) की साली है। बिल्लू से रंगीला का भी कनेक्शन है। कुछ वर्ष पूर्व रंगीला की पत्नी की हत्या बिल्लू ने कर दी थी क्योंकि उसने गैर समाज के लड़के से विवाह किया था। बेबी के बहाने रंगीला को बिल्लू से बदला लेने का मौका मिल जाता है। 
 
गुड्डू और रंगीला यह जानकर हैरान हो जाते हैं कि बेबी ने जानबूझ कर अपना अपहरण करवाया है क्योंकि वह अपने जीजा बिल्लू से अपनी बहन की मौत का बदला लेना चाहती है। वह दस करोड़ रुपये बिल्लू से ऐंठना चाहती है साथ ही उसके पास बिल्लू के गंदे कारनामों की एक सीडी भी है जिसके सहारे वह बिल्लू का राजनीतिक करियर भी बरबाद करना चाहती है। इसके बाद कई उतार-चढ़ाव कहानी में देखने को मिलते हैं।
 
गुड्डू रंगीला का टिकट बुक करने के लिए क्लिक करें 
 
फिल्म की कथा, पटकथा, संवाद और निर्देशन सुभाष कपूर का है। फिल्म की कहानी में कोई नई बात नहीं है बावजूद इसके यह ठीक-ठाक है, लेकिन इस कहानी पर आधारित स्क्रीनप्ले ठीक से नहीं लिखा गया है। न इसमें मनोरंजन है और न ही लॉजिक। सबसे अहम बात यह है कि बेबी अपना अपहरण क्यों करवाती है जबकि उसके पास बिल्लू के गलत कारनामों की सीडी है। वह इस सीडी के बदले में ही दस करोड़ रुपये बिल्लू से ले सकती थी और सीडी को सार्वजनिक कर सकती थी। इस वजह से अपहरण वाला पूरा ट्रेक कमजोर पड़ जाता है। 
 
रंगीला की पत्नी जीवित रहती है और यह बात रंगीला को पता नहीं चलती तथा रंगीला को बिल्लू के न पहचान पाने वाली बात हजम नहीं होती। ये लेखन की बड़ी कमजोरियां हैं। 
 
स्क्रिप्ट में मनोरंजन का अभाव है। हंसाने के लिए कुछ चुटकुले हैं जिन पर हंसी कम खीज ज्यादा आती है। रोमांस की फिल्म में कोई गुंजाइश नहीं थी, लेकिन बेबी और गुड्डू का रोमांस फिट करने की असफल कोशिश की गई है। बिना सिचुएशन के गाने रखे गए हैं। लड़कियों और प्रेम के खिलाफ खाप पंचायत वाले मुद्दे को भी दिखाया गया है, लेकिन ये ट्रेक प्रभावी नहीं है। ये सिर्फ खलनायक को शक्तिशाली और महामंडित करने के लिए रखा गया है। 
 
फिल्म का पहला आधा घंटा बोरियत से भरा है। अपहरण के बाद जब बेबी के असली इरादे जाहिर होते हैं तो फिल्म चौंकाती है और उत्सुकता पैदा होती है, लेकिन ये उम्मीद जल्दी ही धराशायी हो जाती हैं। इंटरवल के बाद तो फिल्म में रूचि ही खत्म हो जाती है। फिल्म का क्लाइमैक्स किसी बी-ग्रेड की एक्शन मूवी की तरह है। 
 
सुभाष कपूर निर्देशक के रूप में प्रभावित नहीं करते। फिल्म के कैरेक्टर रियल लगते हैं और हरकतें लार्जर देन लाइफ वाली करते हैं। यह तालमेल गड़बड़ा गया है। 
 
जिस अभिनेता अरशद वारसी को हम जानते हैं वो इस फिल्म में नजर नहीं आया। अमित सध निराश करते हैं। अदिति राव हैदरी को जो रोल मिला है उसमें वे फिट नहीं बैठती। रोनित रॉय को सबसे ज्यादा फुटेज मिले हैं और उनका अभिनय अच्छा है। छोटी-मोटी भूमिकाओं में ज्यादातर कलाकारों का काम अच्छा है। 
 
कुल मिलाकर गुड्डू रंगीला रंग नहीं जमा पाई। 
 
गुड्डू रंगीला 
बैनर : फॉक्स स्टार स्टुडियोज़, मंगलमूर्ति फिल्म्स प्रा.लि.
निर्माता : संगीता अहिर
निर्देशक : सुभाष कपूर 
संगीत : अमित त्रिवेदी
कलाकार : अरशद वारसी, अमित सध, अदिति राव हैदरी, रॉनित रॉय
सेंसर सर्टिफिकेट : यूए * 2 घंटे 4 मिनट 46 सेकंड्स 

__________________________
अपने पिता, मां और सौतेली मां के जीवन के कुछ प्रसंग लेकर फिल्मकार महेश भट्ट ने 'हमारी अधूरी कहानी' लिखी है। इसमें उन्होंने 'अस्थि कलश' और 'मंगलसूत्र' वाले चिर-परिचित फॉर्मूलों को भी जगह न होने के बावजूद घुसाया है। जब कहानीकार को अपनी कहानी पर भरोसा नहीं रहता तब वह इस तरह की कोशिश करता है और परिणामस्वरूप 'हमारी अधूरी कहानी' जैसी सुस्त और उबाऊ फिल्म देखने को मिलती है। 
 
वसुधा (विद्या बालन) अपने पिता के कहने पर हरी (राजकुमार राव) से विवाह करती है। वसुधा को हरी अपनी मिल्कियत समझता है। दोनों को एक बेटा होता है और शादी के एक साल बाद ही हरी गायब हो जाता है। पुलिस से वसुधा को पता चलता है कि हरी आतंकवादियों के समूह से जुड़ गया है और उसने कुछ लोगों की हत्या कर दी है। पांच वर्ष बीत जाते हैं और वसुधा किसी तरह अपने बेटे की देखभाल करती है। 


वसुधा की मुलाकात आरव रुपरेल (इमरान हाशमी) से होती है जो 108 होटलों का मालिक है। आरव का बचपन भी कुछ उसी तरह बीता जैसा वसुधा के बेटे का बीत रहा है। इस वजह से वसुधा के प्रति आरव आकर्षित होता है और शादी करना चाहता है। वसुधा मान जाती है, लेकिन ऐन मौके पर हरी आ धमकता है। 
 
हरी को वसुधा और अराव के रिश्ते के बारे में पता चल जाता है। वह वसुधा से नाराज होता है कि वसुधा के मन में शादी का खयाल आया ही कैसे? साथ ही वह अपने आपको बेकसूर बताता है। कुछ नाटकीय घटनाक्रम होते हैं और फिल्म समाप्ति की ओर पहुंचती है। 
 
फिल्म की कहानी में ऐसे तत्व हैं जिसके आधार पर अच्छी फिल्म बनाई जा सकती थी, लेकिन स्क्रिप्ट ठीक से नहीं लिखी गई। उदाहरण के लिए, वसुधा का किरदार अजीब व्यवहार करता है। एक ओर उसे परंपरावादी दिखाया गया है जो मंगलसूत्र को अपने से अलग नहीं करते हुए पति का इंतजार करती है तो दूसरी ओर इतनी आधुनिक हो जाती है कि आरव के साथ सोने पर उसे ऐतराज नहीं रहता।
 
हरी को फिल्म में विलेन के तौर पर दिखाया गया है, लेकिन इसके पीछे कोई ठोस वजह नहीं मिलती। उसके किरदार को स्थापित करने के लिए पर्याप्त सीन नहीं गढ़े गए हैं। वह अपनी पत्नी की बांह पर अपना नाम गुदवा देता है, लेकिन यह कोई बहुत बड़ी वजह नहीं है कि उससे संबंध खत्म कर लिए जाए। इस वजह से वसुधा के प्रति दर्शकों को सहानुभूति नहीं होती। 
 
आरव के पास पैसा है, शोहरत है, गरीबी से उठकर मेहनत के बलबूते पर उसने अपना मकाम बनाया है, लेकिन न जाने उसके चेहरे पर हमेशा उदासी क्यों छाई रहती है? ऐसा लगता है जैसे वह मरघट से चला आ रहा हो। वैसे फिल्म का हर किरदार ऐसा ही नजर आता है मानो सारे जहां का दु:ख उनके सिर पर हो। कोई हंसता ही नहीं। फिल्म का पूरा माहौल ही उदास है। 
	
	हमारी अधूरी कहानी के टिकट बुक करने के लिए क्लिक करें
 
स्क्रिप्ट में वसुधा और आरव की प्रेम कहानी पर बहुत ज्यादा फुटेज खर्च किए गए हैं। यह ट्रेक इतना ठंडा और सुस्त है कि इंटरवल तक कहानी बमुश्किल आगे बढ़ती है। यही हाल इंटरवल के बाद का है। संभव है कि आपको झपकी भी लग जाए। फिल्म के किरदारों के मुंह से जो संवाद बुलवाए गए हैं वो उन पर सूट नहीं होते हैं। हालांकि संवाद कई जगह अच्छे लिखे गए हैं, लेकिन उनके लिए स्क्रिप्ट में ठीक से सिचुएशन नहीं बनाई गई है। मंगलसूत्र को लेकर फिल्म में इतना बनावटी हौव्वा खड़ा किया गया मानो मंगलसूत्र नहीं पहना हो तो महिला ने बहुत बड़ा गुनाह कर दिया हो। 
 
निर्देशक मोहित सूरी का ध्यान इसी बात रहा कि हर दृश्य में फिल्म के पात्र दु:खी नजर आए, लेकिन किरदारों के दु:ख को वे दर्शकों को महसूस नहीं करा पाए और यह उनकी सबसे बड़ी असफलता है। कुछ दृश्य तो इसलिए रखे गए जिससे फिल्म खूबसूरत लगे भले ही वे अतार्किक हो। मसलन, दुबई में वसुधा होटल छोड़कर सुनसान रेगिस्तान में सूटकेस लिए पैदल जा रही है। मोहित का प्रस्तुतिकरण भी बीते दौर की फिल्मों जैसा है। 
 
विद्या बालन एक अच्छी अभिनेत्री हैं और उन्होंने अपने किरदार को गहराई से पकड़ने की पूरी कोशिश की है। इमरान हाशमी में इतनी काबिलियत नहीं है कि वे गहराई में उतरे। उन्होंने सीधे-सीधे अपने संवाद बोले हैं और कई दृश्यों में ऐसा लगा कि वे खुद बोर हो रहे हैं। राजकुमार राव को फुटेज कम मिला है, लेकिन जितना मिला है उन्होंने अच्छे से किया है। 
 
फिल्म का संगीत उल्लेखनीय है। कुछ गाने बेहतरीन लिखे और संगीतबद्ध किए गए हैं। 
 
महेश भट्ट, मोहित सूरी, विद्या बालन, राजकुमार राव, शगुफ्ता रफीक जैसे दिग्गज के जुड़े होने के बावजूद 'हमारी अधूरी कहानी' निराश करती है। 
 
बैनर : विशेष फिल्म्स, फॉक्स स्टार स्टुडियोज़ 
निर्माता : मुकेश भट्ट
निर्देशक : मोहित सूरी
संगीतकार : जीत गांगुली, मिथुन, अमि मिश्रा
कलाकार : इमरान हाशमी, विद्या बालन, राजकुमार राव, मधुरिमा तुली
सेंसर सर्टिफिकेट : यू * 2 घंटे 11 मिनट 40 सेकंड 

__________________________
पाकिस्तान फिल्मकारों का प्रिय विषय रहा है। हिना से लेकर तो गदर, फिल्मिस्तान, तेरे बिन लादेन, वार छोड़ो ना यार, डी-डे और वेलकम टू कराची की कहानी इस देश के इर्दगिर्द घूमती है। इनमें से कुछ फिल्म गंभीर किस्म की हैं तो कुछ फिल्मों में दोनों देशों के संबंधों को लेकर कॉमेडी की गई है। सुनते हैं सलमान खान की आगामी फिल्म 'बजरंगी भाईजान' की कहानी में भी पाकिस्तान है।
 
बात की जाए वेलकम टू कराची की। इस फिल्म में किसी भी बात को गंभीरता से नहीं लिया गया है। हर दृश्य में दर्शकों को हंसाने की कोशिश की गई है, लेकिन मजाल है कि आप मुस्कुरा भी दें। पूरी फिल्म बेवकूफाना हरकतों से भरी हुई हैं और फिल्म खत्म होने के बाद दर्शकों के दिमाग में यह प्रश्न उठना स्वाभाविक है कि क्यों यह फिल्म बनाई गई है? अगर निर्माता वासु भगनानी अपने बेटे को बॉलीवुड में स्थापित करने के लिए यह कोशिश कर रहे हैं तो इस तरह की फिल्मों से जैकी भगनानी का नफा नहीं बल्कि नुकसान ही होगा। दर्शकों को सजा भुगतना पड़ती है, सो अलग। 


कहानी है शम्मी (अरशद वारसी) और केदार पटेल (जैकी भगनानी) की। केदार, मिथेश पटेल (दलीप ताहिल) का बेटा है जो गुजरात में इवेंट मैनेजर है। शम्मी एक्स नेवी ऑफिसर है जिसने पनडुब्बी का संधि विच्छेद कर यह समझा कि पन (पानी) में इसे डूबो दो इसलिए उसे नौकरी से हटा दिया गया। केदार के साथ मिलकर शम्मी, मिथेश के लिए काम करता है। 
 
चार्टर्ड बोट पर शादी कराने का जिम्मा मिथेश, केदार तथा शम्मी को सौंपता है। ये दोनों बिना बारातियों के बोट लेकर निकल पड़ते हैं। तूफान आता है और ये पहुंच जाते हैं कराची। पाकिस्तान पहुंचते ही मुसीबतों का पहाड़ उन पर टूट पड़ता है। वहां से भागने का रास्ता नहीं सूझता। इसी दौरान आईएसआई, तालिबान, इंटेलीजेंस ब्यूरो, आतंकवादियों, लोकल गुंडों से उनका पाला पड़ता है। इन सब घटनाक्रमों से हंसाने की कोशिश की गई है, लेकिन सारे चुटकुले और संवाद इतने सपाट हैं कि हंसी आने के बजाय कोफ्त होती है। 
 
 
वेलकम टू कराची के टिकट बुक करने के लिए क्लिक करें 
 
फिल्म की शुरुआत में ही यह अंदाजा लगाना आसान है कि आपके अगले कुछ घंटे मुश्किल से भरे हैं। पहले सीन से यह डर पैदा होता है और फिल्म खत्म होने पर आशंका सही साबित होती है। लेखक ने जो मन में आया वो लिख दिया। किसी भी बात का कोई ओर है न कोई छोर। लॉजिक की तो बात ही छोड़ दीजिए। कमियां बताने लग जाएं तो सुबह से शाम हो जाए। मनोरंजन का फिल्म में नामो-निशान नहीं है। एक-दो जगह हंसी आ जाए तो बड़ी बात है।
 
फिल्म कही से भी दर्शक को अपने से जोड़ नहीं पाती है। थोड़ी ही देर में परदे पर चल रही फिल्म से आपकी रूचि खत्म हो जाती है। इस दौरान आप झपकी ले सकते हैं या ब्रेक के लिए बाहर जा सकते हैं। फिल्म के ज्यादातर किरदार स्टीरियोटाइप हैं। गुजराती है तो हमेशा पैसे के बारे में ही सोचेगा। गरबे की ही बात करेगा। पाकिस्तान ऐसा दिखाया गया है मानो वहां हर कोई बंदूक लिए घूम रहा है और जान का प्यासा है। 
 
निर्देशक आशीष आर. मोहन ने इसके पहले 'खिलाड़ी 786' फिल्म बनाई थी, जिसमें दर्शकों के हंसने के लिए काफी मसाला था, लेकिन 'वेलकम टू कराची' में वे निराश करते हैं। उनका निर्देशन इस तरह का है मानो बिना ड्राइवर के कार चल रही हो। फिल्म पर उनका कोई नियंत्रण नहीं दिखा। 
 
जैकी भगनानी एक्टिंग कर रहे हैं ये साफ दिखाई देता है। अरशद वारसी अपनी कॉमिक टाइमिंग से थोड़ी राहत प्रदान करते हैं, लेकिन ज्यादातर दृश्यों में उन्हें भी समझ नहीं आ रहा था कि वे क्या कर रहे हैं। लॉरेन गॉटलिएब का अभिनय बुरा और डांस अच्छा है। फिल्म में कुछ गाने भी हैं, जिनका होना कोई मायने नहीं रखता। वीएफएक्स ऐसे हुआ है कि कई दृश्य नकली लगते हैं। 
 
वेलकम टू कराची फिल्म से बेहतर इसका ट्रेलर है, जिसे देख काम चलाया जा सकता है। 
 
बैनर : पूजा एंटरटेनमेंट इंडिया लि. 
निर्माता : वासु भगनानी 
निर्देशक : आशीष आर. मोहन 
संगीत : जीत गांगुली, रोचक कोहली, अमजद नदीम
कलाकार : जैकी भगनानी, अरशद वारसी, लॉरेन गॉटलिएब
सेंसर सर्टिफिकेट : यूए * 2 घंटे 11 मिनट 45 सेकण्ड

__________________________
कुछ कुछ लोचा में लोचा ही लोचा है या कहा जाए कि पूरी फिल्म ही लोचा है। सबसे बड़ा लोचा तो ये है कि सनी लियोन से ज्यादा स्क्रीन टाइम राम कपूर को दिया गया है। जिन्हें सिर्फ सनी लियोन देखना है उनके साथ तो यह सबसे बड़ा लोचा है। बजाय सेक्सी सनी के उन्हें ज्यादातर समय थुलथुले राम कपूर को झेलना पड़ता है।
	
	जो मनोरंजन के उद्देश्य से टिकट खरीद लेते हैं उनके लिए भी यह फिल्म टार्चर से कम नहीं है। ऐसा लगता है कि घटिया सा कोई टीवी धारावाहिक देख रहे हों जो खत्म होने का नाम ही न ले रहा हो। यह फिल्म इतनी लंबी लगती है मानो हजार किलोमीटर का सफर बैलगाड़ी से तय कर रहे हो।


देवांग ढोलकिया ने फिल्म को लिखा और निर्देशित किया है। फिल्म में एक छोटा-सा सीन है जिसमें सनी लियोन कहती हैं कि फिल्म हीरोइन की जिंदगी बेहद कठिन होती है। हर आदमी उसे कहां घूरता है और उसके दिमाग में क्या चल रहा होता है इससे हीरोइन वाकिफ रहती है। शायद ये दो लाइन सुनाकर ही उन्होंने सनी लियोन को इम्प्रेस कर साइन कर लिया होगा। 
 
फिल्म का लेखन निहायत ही घटिया है। बतौर निर्देशक देवांग ने और भी बुरा काम किया है। ऐसा लगता है कि कैमरा स्टार्ट होते ही वे बैठ गए। जिसके मन में जो आया वो करते चला गया। पन्द्रह मिनट बाद ही आप बोर होने लगते हैं और जल्दी ही बोरियत के उच्चतम स्तर को छूते ही थिएटर से बाहर भागने का मन करता है। बात जिनके बर्दाश्त के बाहर हो जाती है वे भाग भी लेते हैं। 
 
कहानी है प्रवीण भाई पटेल उर्फ पीपी (राम कपूर) की। 45 वर्ष का पीपी अपनी पत्नी से परेशान है क्योंकि वह सारा दिन पूजा पाठ में लगी रहती है। वह बॉलीवुड हीरोइन शनाया (सनी लियोन) पर मरता है। एक प्रतियोगिता जीत कर उसे शनाया के साथ डेट पर जाने का अवसर मिलता है।
 
शनाया को एक फिल्म में गुजराती लड़की का किरदार निभाना है और इसके लिए वह प्रवीण भाई के घर कुछ दिन गुजारना चाहती है। प्रवीण भाई अपने बीवी को बहाने से बाहर भेज देते हैं और अपने बेटे को लालच देकर अपने साथ मिला लेते हैं। 
>
	कुछ कुछ लोचा है के टिकट बुक करने के लिए क्लिक करें >
	 
कहानी इधर-उधर से उधार लेकर बनाई गई है जो टीवी एपिसोड की तरह लगती है। बावजूद इसके इस पर अच्छी फिल्म बनाई जा सकती है, लेकिन यह काम भी ठीक से नहीं हुआ। स्क्रिप्ट में लोचे ही लोचे हैं। प्रवीण पटेल की बीवी उसे अंत में माफ क्यों कर देती है, समझ के परे हैं। लगता है कि निर्देशक और लेखक यह मानते हैं कि पति की सारी गलतियां पत्नी को माफ कर देना चाहिए। 
 
एक्टिंग डिपार्टमेंट में फिल्म कंगाल है। राम कपूर ने इतने चीख-चीख कर संवाद बोले हैं कि कानों पर हाथ रखना पड़ता है। सनी लियोन के बिकिनी शॉट्स ही अच्‍छे हैं। एक्टिंग उनसे होती नहीं है। जिगर पटेल का किरदार निभाने वाले नवदीप छाबड़ा को पता ही नहीं है कि एक्टिंग किस चिड़िया का नाम है। यही हाल ईवलिन शर्मा का है। कोकिला के रूप में सुचिता त्रिवेदी ने ही ठीक-ठाक अभिनय किया है। 
 
तकनीकी रूप से फिल्म कमजोर है। डबल मीनिंग वाले संवादों से भी काम चलाया गया है। गाने घटिया हैं। 'सागर' के गाने 'जाने दो' की नकल भी फूहड़ है। 
 
कुछ कुछ लोचा है जैसी फिल्मों से दूर रहना ही बेहतर है। इसे देख सिर दर्द की शिकायत भी हो सकती है। 
 
बैनर : अलुम्बरा एंटरटेनमेंट, मैजिक पिक्चर्स एंड एंटरटेनमेंट प्रा.लि., मैक्सिमस मल्टीमीडिया प्रा.लि. 
निर्माता : मुकेश पुरोहित, केके अग्रवाल 
निर्देशक : देवांग ढोलकिया 
संगीत : इक्का, आरको, इटेंस, अमजद-नदीम, धरम, संदीप, किंग
कलाकार : सनी लियोन, राम कपूर, ईवलिन शर्मा, नवदीप छाबड़ा 
सेंसर सर्टिफिकेट : ए * 2 घंटे 24 मिनट

__________________________
आदमी के अदृश्य होने का आइडिया बरसों पुराना है, लेकिन इस आइडिये में इतना दम है कि इस पर कई तरह की फिल्में बनाई जा सकती हैं। सारा सवाल आपकी कल्पनाशीलता का है। समय-समय पर फिल्में भी बनती रही हैं और विक्रम भट्ट की 'मि. एक्स' भी इसी पर आधारित है। विक्रम ने आइडिया तो अच्छा लिया, लेकिन इसके इर्दगिर्द जो उन्होंने कहानी बुनी वो इतनी लचर है कि दर्शक सिनेमाघर से गायब हो जाना चाहता है। 
 
रघुराम राठौर (इमरान हाशमी) और उसकी गर्लफ्रेंड सिया वर्मा (अमायरा दस्तूर) एंटी टेररिस्ट डिपार्टमेंट में काम करते हैं। उनकी शादी के एक दिन पहले उनका बॉस भारद्वाज (अरुणोदय सिंह) दोनों को बुलाता है और बताता है कि प्रदेश के मुख्यमंत्री की जान को खतरा है। 
 
भारद्वाज, तिवारी (सुशील पांडे) और आदित्य दत्ता (जिग्नेश जोशी) एक षड्यंत्र रचते हैं और रघु को मुख्यमंत्री की हत्या करने के लिए मजबूर कर देते हैं। हत्या करने के बाद रघु भागते हुए एक केमिकल फैक्ट्री में छिप जाता है जिसमें भारद्वाज और उसके साथी आग लगाकर विस्फोट कर देते हैं। वे यह मान लेते हैं कि रघु मर गया, ‍लेकिन बुरी तरह जला हुआ रघु किसी तरह बच जाता है। वह अपने साथी पोपो (तन्मय भट्ट) को बुलाता है जो रघु को एक लेबोरेटरी में ले जाता है। वहां पोपो की बहन (श्रुति उल्फत) एक दवाई रघु को पीने की देती है। रघु ठीक तो हो जाता है, लेकिन उसे सिर्फ धूप और ब्लू नियॉन लाइट में ही देखा जा सकता है। 
 
इधर रघु से सिया नफरत करने लगती है क्योंकि वह मुख्यमंत्री का हत्यारा है। रघु मि. एक्स बन खलनायकों से बदला लेता है। सिया जान जाती है कि मि. एक्स कौन है और वह भारद्वाज को इस बारे में बता देती है। किस तरह रघु अपना बदला लेता है यह फिल्म का सार है। 


विक्रम भट्ट ने फिल्म को लिखा और निर्देशित किया है, लेकिन दोनों ही कामों को उन्होंने घटिया तरीके से निपटाया है। विक्रम को लगा कि गायब होने वाला आइडिया और थ्री-डी इफेक्ट्स का कमाल देख कर ही दर्शकों को मजा आ जाएगा, लिहाजा उन्हें जो सूझा वो लिखा और इस बात की परवाह भी नहीं की दर्शकों के पास भी दिमाग होता है। साथ ही निर्देशक के रूप में कहानी को ऐसे पेश किया है कि कही से भी फिल्म मनोरंजन नहीं करती। 
 
फिल्म की प्रमुख कड़ियां अत्यंत ही कमजोर है। रघु का अदृश्य होने वाला प्रसंग कही से भी ऐसा नहीं है कि दर्शक रोमांचित हो जाए। रघु बुरी तरह जल जाता है, उसके सिर के बाल जल जाते हैं, लेकिन आश्चर्य की बात तो यह है कि उसके कपड़े सही सलामत रहते हैं। 
 
ये बात समझ से परे है कि सिया को रघु ये बात क्यों नहीं बताता कि भारद्वाज ने षड्यंत्र कर उसके द्वारा मुख्यमंत्री की हत्या करवाई है, इससे सिया की सारी गलतफहमी दूर हो जाती और रघु के काम में सिया बाधा नहीं पहुंचाती। इतनी कमजोर नींव पर फिल्म की इमारत (स्क्रीनप्ले) रखी गई है। ये सवाल बार-बार फिल्म देखते समय परेशान करता रहता है, लिहाजा फिल्म से जुड़ाव महसूस नहीं होता। 
 
विक्रम भट्ट का निर्देशन भी कमजोर है। हीरो के अदृश्य होने से पैदा होने वाले रोमांच को दिखाने में वे असफल रहे हैं। फिल्म में ज्यादातर समय हीरो दिखाई देता है और इसी बात से समझ में आ जाता विक्रम कितने कल्पनाशील हैं। फिल्म में एक सीन से दूसरे सीन में जुड़ाव नहीं है। विक्रम द्वारा पेश किए किरदार अजीब तरह से व्यवहार करते हैं। उन्होंने फिल्म को थ्री-डी फॉर्मेट में बनाया है, लेकिन यह मात्र पैसे की बरबादी रही क्योंकि थ्री-डी इफेक्ट्स खास प्रभावित नहीं करते। फिल्म में उन्होंने भगवान कृष्ण और हीरो के साथ होने वाले चमत्कारों को जोड़ने की बचकानी कोशिश भी की है। 
 
फिल्म का संगीत थका हुआ है। यही हाल फिल्म के हीरो इमरान हाशमी का भी है। एक ही एक्सप्रेशन लिए वे पूरी फिल्म में घूमते रहे और लगा कि बेमन से वे काम कर रहे हैं। अमायरा दस्तूर चीखने और चिल्लाने को ही अभिनय समझती हैं। अरुणोदय सिंह प्रभाव छोड़ने में असफल रहे। 
 
कुल मिलाकर 'मि. एक्स' सिनेमाघरों से गायब होने में ज्यादा वक्त नहीं लेगी। 
 
3-डी 
बैनर : विशेष फिल्म्स, फॉक्स स्टार स्टुडियोज़
निर्माता : मुकेश भट्ट
निर्देशक : विक्रम भट्ट
संगीत : अंकित तिवारी, जीत गांगुली
कलाकार : इमरान हाशमी, अमायरा दस्तूर, अरुणोदय सिंह 
सेंसर सर्टिफिकेट : यूए

__________________________
पुनर्जन्म की कहानी पर फिल्म बनाना बहुत मुश्किल है क्योंकि यह विषय अविश्वसनीय है। दर्शकों को यकीन दिलाने के लिए बेहद ठोस स्क्रिप्ट लिखना होती है जो हर किसी के बस की बात नहीं है। 'एक पहेली लीला' भी इस कमी से जूझती नजर आती है। स्क्रिप्ट के साथ-साथ निर्देशन और अभिनय का डिपार्टमेंट भी कमजोर है और फिल्म केवल सनी लियोन का स्किन शो बन गई है। 
 
मीरा (सनी लियोन) लंदन में रहने वाली मॉडल है। एक असाइनमेंट के सिलसिले में वह राजस्थान आती है जहां उसकी मुलाकात रणवीर (मोहित अहलावत) से होती है। दोनों में इश्क हो जाता है और वे शादी कर लेते हैं। 
 
मुंबई में रहने वाला करण (जय भानुशाली) अक्सर एक सपना देखता है जिससे वह परेशान है। वह एक बाबा के पास जाता है जो अपनी अनोखी विद्या से करण को उसके पिछले जन्म का दृश्य दिखाता है और करण को अपने सपने का रहस्य थोड़ा समझ आता है। 


करण को पता चलता है कि 300 वर्ष पहले लीला (सनी लियोन) श्रवण (रजनीश दुग्गल) से प्यार करती थी। एक मूर्तिकार भैरव (राहुल देव) लीला की खूबसूरती से प्रभावित होकर उसकी मूर्ति बनाना शुरू करता है और मूर्ति पूरी होते-होते लीला पर मर मिटता है। जब उसे पता चलता है कि श्रवण और लीला एक-दूसरे को चाहते हैं तो वह दोनों को अलग करने की सोचता है। 
 
वर्तमान में लीला का जन्म मीरा के रूप में होता है। भैरव और श्रवण भी जन्म लेते हैं। एक बार फिर उनके रास्ते एक-दूसरे से मिलते हैं। उनके वर्तमान जन्म का तार पिछले जन्म से किस तरह जुड़ता है यह फिल्म का सार है।
 
जोजो खान द्वारा लिखी स्क्रिप्ट बेहद सतही है और उसमें खास मेहनत नहीं की गई है। हालांकि दोनों जन्मों की कहानी को अच्छी तरह विभाजित किया गया है और कन्फ्यूजन की कोई गुंजाइश नहीं रखी है, लेकिन कहानी में मनोरंजन का अभाव है और दर्शकों को यह बांधकर नहीं रखती है। 
 
लेखक ने दो ट्वीस्ट के जरिये दर्शकों को चौंकाने की कोशिश की है। एक तो पिछले जन्म के हीरो और विलेन को नए जन्म में नए चेहरे दिए गए हैं जबकि हीरोइन का चेहरा वैसा ही रखा गया है। दूसरा ये कि पिछले जन्म के विलेन को वर्तमान जन्म में यह महसूस होता है कि वह पिछले जन्म का हीरो था। लेकिन ये दोनों ट्विस्ट खास प्रभावित नहीं कर पाते हैं बल्कि कई तरह के प्रश्न दिमाग में पैदा करते हैं। इस तरह की कुछ और खामियां स्क्रिप्ट में हैं।
 
फिल्म में कई ऐसे दृश्य हैं जो बोरियत पैदा करते हैं। खासकर दूसरे हाफ में। कई ऐसे सीन हैं जिसे देख लेखक की बुद्धि पर तरस आता है। जैसे मीरा को लंदन से भारत लाने के लिए लिखा गया प्रसंग बचकाना है। 
एक पहेली लीला के टिकट बुक करने के लिए क्लिक करें 
	>
	 
फिल्म का निर्देशन बॉबी खान ने किया है। बॉबी ने लगभग ढाई घंटे की फिल्म बनाई है। इतनी देर तक दर्शकों को बड़े-बड़े निर्देशक बांध नहीं पाते हैं। बॉबी के हाथ से ‍कई जगह फिल्म छूट गई है और वे दर्शकों का मनोरंजन करने में भी असफल रहे हैं। उनका सारा फोकस सनी लियोन पर रहा है। शायद उन्होंने मान लिया कि दर्शक सनी लियोन को ही देखने आएंगे लिहाजा सनी को ग्लैमरस और सेंसुअस तरीके से पेश करने में ही उन्होंने सारा जोर लगा दिया। हालांकि उनकी यह कोशिश कामयाब भी रही है, लेकिन वे यह भूल गए कि सनी के साथ अच्छी स्क्रिप्ट का होना भी आवश्यक है। साथ ही वे सनी लियोन से अभिनय भी नहीं करा पाएं।

सनी तब तक ही अच्छी लगती हैं जब तक वे मॉडलनुमा पोज देती हैं या अपनी कामुक अदाएं दिखाती हैं। जैसे ही वे संवाद बोलती हैं वैसे ही उनकी पोल खुल जाती है। सनी ने पूरी कोशिश की है, लेकिन अभी भी उन्हें एक्टिंग करना नहीं आता है। संवाद और चेहरे के भाव में मेल नहीं दिखता है। शराबी की एक्टिंग उन्होंने हास्यास्पद तरीके से की है। हां, तंग और छोटे कपड़ों में उन्होंने जमकर अंग प्रदर्शन किया है। 
 
जय भानुशाली को अभिनय की कोशिश करते देखना बोरियत भरा काम है। रजनीश दुग्गल, मोहित अहलावत और राहुल देव ने अपने किरदार अच्छे से निभाए हैं। जस अरोरा ने भले ही ओवर एक्टिंग की हो, लेकिन थोड़ा-बहुत मनोरंजन करने में सफल रहे हैं। एहसान कुरैशी को सिर्फ द्विअर्थी संवाद बोलने के लिए रखा गया था। उनकी और एंडी की कॉमेडी चेहरे पर मुस्कान भी नहीं ला पाती हैं। 
 
फिल्म में तेरे बिन नहीं लागे, मैं हूं दीवाना तेरा जैसे कुछ गाने अच्छे हैं, लेकिन 'देसी लुक' और 'ढोली बाजे' के छोड़ अन्य गानों का पिक्चराइजेशन खास नहीं है। 
 
कुल मिलाकर 'एक पहेली लीला' उन लोगों के लिए जो सनी लियोन को निहारना चाहते हैं। वैसे उनके पास अन्य विकल्प भी मौजूद हैं। 
 
बैनर : टी-सीरिज सुपर कैसेट्स इंडस्ट्रीज लि., पेपरडॉल एंटरटेनमेंट 
निर्माता : भूषण कुमार, कृष्ण कुमार, अहमद खान, शाइरा खान
निर्देशक : बॉबी खान
संगीत : मीत ब्रदर्स अंजान, अमल मलिक, डॉ. ज़ेयस, टोनी कक्कड़, उज़ैर जसवाल
कलाकार : सनी लियोन, जय भानुशाली, मोहित अहलावत, रजनीश दुग्गल, राहुल देव, जस अरोरा 
सेंसर सर्टिफिकेट : ए * 2 घंटे 24 मिनट 30 सेकंड्स

__________________________
डर्टी पॉलिटिक्स में पहले ही बता दिया गया है कि कहानी काल्पनिक है, जबकि सभी जानते हैं कि प्रेरणा कहां से ली गई है। फिल्म की कहानी में इतना दम तो है कि इस पर एक अच्छी मसाला फिल्म बनाई जा सके, लेकिन उबाऊ फिल्म बना दी गई है। निर्देशक हैं केसी बोकाड़िया जिन्होंने अस्सी और नब्बे के दशक में अनेक सफल मसाला फिल्में बनाई हैं, अफसोस की बात है कि उनका प्रस्तुतिकरण अभी भी उसी दौर का है जबकि दर्शकों की रूचि अब बहुत बदल गई है। 
 
यह फिल्म गंदी राजनीति की बात करती है जिसमें नेता अपना हित साधने के लिए किसी भी हद तक जा सकते हैं। बूढ़े नेता दीनानाथ (ओमपुरी) का दिल नाचने वाली खूबसूरत अनोखी देवी (मल्लिका शेरावत) पर आ जाता है। दीनानाथ अपने साथी दयाल (आशुतोष राणा) के जरिये अनोखी देवी को ऊंचे सपने दिखाता है। पैसे और पॉवर का जादू अनोखी पर चल जाता है। लालच में वह दीनानाथ की हर मुराद पूरी करती है। 


चुनाव में अनोखी को दीनानाथ उसके पसंदीदा शहर से टिकट नहीं दिलवा कर अपने पठ्ठे मुख्तार (जैकी श्रॉफ) को टिकट दिला देता है। अनोखी को यह बात चुभ जाती है। वह दीनानाथ के काले कारनामों की सीडी उजागर करने की धमकी देती है। दीनानाथ अपनी इज्जत बचाने के लिए अनोखी का कत्ल करा देता है और किसी को कानों कान खबर नहीं होती। अनोखी देवी के अचानक गायब होने के मामले को एक ईमानदार व्यक्ति मनोहर सिंह (नसीरुद्दीन शाह) उठाता है। सीबीआई जांच बैठाई जाती है। क्या शक्तिशाली नेता दीनानाथ तक पुलिस पहुंच पाती है? यह फिल्म का सार है। 
 
कहानी में कुछ प्रश्न ऐसे हैं जिनके जवाब नहीं मिलते। मुख्तार क्यों अनोखी देवी को मारने के लिए तैयार हो जाता है, यह स्पष्ट नहीं है। दयाल मन ही मन दीनानाथ से जलता है, इसके बावजूद वह उसकी हमेशा मदद क्यों करता है, ये समझ से परे है। इसके अलावा खराब स्क्रिप्ट और निर्देशन इस फिल्म को ले डूबा। 
 
केसी बोकाड़िया ने आधी से ज्यादा फिल्म एक ही बंगले में शूट कर डाली और ताबड़तोड़ काम खत्म किया। फिल्म में पात्र इतनी बक-बक करते हैं कि दर्शक पक जाते हैं। फिल्म में एक्शन कम और बातचीत बहुत ज्यादा है। बोकाड़िया शायद भूल गए कि वे फिल्म बना रहे हैं कोई रेडियो कार्यक्रम नहीं। फिल्म में बेमतलब के ढेर सारे दृश्य हैं जिनके कारण फिल्म उबाऊ और थका देने की हद तक लंबी हो गई है।
 
अनोखी देवी फिल्म का मुख्य पात्र है, लेकिन उस पर ज्यादा मेहनत नहीं की गई। उसकी लालच को निर्देशक ठीक से दिखा नहीं पाए। उसकी तुलना में विलेन दीनानाथ पर ज्यादा फुटेज खर्च किए गए हैं। अनोखीदेवी की हत्या वाले महत्वपूर्ण प्रसंग को भी सतही तरीके से फिल्माया गया है। फिल्म का कमजोर अंत लेखक की कमजोरी को उजागर करता है। 
 
ढेर सारे प्रतिभाशाली कलाकारों के जरिये केसी बोकाड़िया ने अपनी सीमित प्रतिभा को ढंकने की कोशिश की है, लेकिन कामयाब नहीं रहे। अच्छी स्क्रिप्ट के अभाव में ये कलाकार आखिर कब तक किला लड़ा सकते थे। मल्लिका शेरावत ने थोड़ी-बहुत एक्टिंग के साथ एक्सपोज भी किया। ओम पुरी ने भ्रष्ट नेता का रोल अच्छी तरह से निभाया, लेकिन वे उस स्तर तक नहीं पहुंच पाए जिस एक्टर ओम पुरी को हम जानते हैं। नसीरुद्दीन शाह, आशुतोष राणा, अनुपम खेर, गोविंद नामदेव, जैकी श्रॉफ, सुशांत सिंह, अतुल कुलकर्णी के हिस्से जितना आया उन्होंने अच्छी तरह से निभाया। 
 
कुल मिलाकर 'डर्टी पॉलिटिक्स' ऐसी फिल्म नहीं है जिस पर पैसा और समय खर्च किया जाए। 
 
बैनर : बीएमबी म्युजिक एंड मेग्नेटिक्स लि.
निर्देशक : केसी बोकाड़िया
संगीत : आदेश श्रीवास्तव, संजीव दर्शन, रॉबी बादल
कलाकार : मल्लिका शेरावत, ओम पुरी, जैकी श्रॉफ, अनुपम खेर, नसीरुद्दीन शाह, आशुतोष राणा, राजपाल यादव, गोविंद नामदेव
सेंसर सर्टिफिकेट : केवल वयस्कों के लिए * 2 घंटे 13 मिनट

__________________________
नाली में कचरा जम जाए तो दुर्गंध फैलती है। कचरे को हटाया जाता है। वैसे ही समाज में जमा असामाजिक तत्वों का कचरा हम हटाते हैं। कई फिल्मों में इस तरह के संवाद सुन चुके हैं। सिर्फ संवाद ही नहीं बल्कि 'अब तक का छप्पन 2' फिल्म देखने के बाद लगेगा कि ऐसी सैकड़ों फिल्म देख चुके हैं। फिल्म में नया कुछ नहीं है। केवल 'अब तक छप्पन' की प्रसिद्धी का लाभ उठाने के लिए बनाई गई यह एक रूटीन फिल्म है। 
 
अपनी पत्नी को खोने के बाद साधु आगाशे (नाना पाटेकर) गोआ में जाकर मछली पकड़ कर अपना वक्त बरबाद करने में लगा हुआ है। इधर मुंबई में अंडरवर्ल्ड फिर सिर उठाने लगा है। मुख्यमंत्री और पुलिस अफसरों को साधु की याद आती है। साधु थोड़ा भाव खाता है, लेकिन बेटे के कहने पर मान जाता है। 


'अंडरवर्ल्ड का काम करने का तरीका बदल गया है। अब इस धंधे में पहले जैसी ईमानदारी नहीं है।' आमलेट पकाते हुए साधु अपने बेटे से कहता है। सिनेमाहॉल में गिने-चुने दर्शक सोचते हैं कि कुछ नया देखने को मिलेगा, लेकिन इस डायलॉग के बाद साधु उसी शैली में काम करने लगता है जैसा पुलिस ऑफिसर 'अंडरवर्ल्ड' पर आधारित फिल्मों में करते आए हैं। 
 
अबतक छप्पन 2 के टिकट बुक करने के लिए क्लिक करें
 
 
इसके बाद आम दर्शक भी जान जाता है कि आगे क्या होने वाला है। विलेन की असलियत जानने में साधु आगाशे लंबा समय लेता है, लेकिन सभी जान जाते हैं कि विलेन कौन है? साधु पर गोली चलती है और वह गुंडों के पीछे भागता है, लेकिन दर्शक जान जाते हैं कि इधर साधु गुंडों के पीछे है, लेकिन दूसरी ओर उसका बेटा अकेला है। कहने का मतलब ये कि कहानी और स्क्रीनप्ले लिखने में कुछ भी नया ट्विस्ट नहीं जोड़ा गया है, जिससे एक आम फिल्म में भी रोमांच पैदा हो। गुल पनाग वाला ट्रेक तो अत्यंत कमजोर है। वे हर उस जगह पर मौजूद नजर आती हैं जहां कुछ न कुछ घटता है। 
 
निर्देशक एजाज गुलाब ने सपाट स्क्रिप्ट चुनी है। उनके निर्देशन पर रामगोपाल वर्मा की छाप है। शॉट टेकिंग उनका अच्छा है, लेकिन कहानी को उन्होंने बिना किसी उतार-चढ़ाव के पेश किया है। 
 
नाना पाटेकर ने एक आक्रोशित पुलिस ऑफिसर की भूमिका में पूरी गंभीरता के साथ काम किया है, लेकिन एक जैसे रोल में उन्हें कब तक देखते रहेंगे। विक्रम गोखले, आशुतोष राणा, गोविंद नामदेव दमदार कलाकार हैं और इस तरह की भूमिका निभान उनके लिए सरल है। गुल पनाग प्रभाव नहीं छोड़ पाई। 
 
अब तक छप्पन 2 अपने पहले भाग की छवि को धूमिल करती है। 
 
बैनर : एलुम्ब्रा एंटरटेनमेंट प्रोडक्शन, वेव सिनेमाज़ पोंटी चड्ढा प्रजेंट्स
निर्माता : राजू चड्ढा, गोपाल दलवी
निर्देशक : एजाज गुलाब

__________________________
रॉय के प्रचार में रणबीर कपूर को चोर और फिल्म को थ्रिलर बताया गया है, लिहाजा दर्शक एक रोमांचक फिल्म की अपेक्षा लेकर फिल्म देखने के लिए जाता है, लेकिन फिल्म में थ्रिल की बजाय रोमांस और इमोशनल ड्रामा देखने को मिलता है। इस ड्रामे की रफ्तार इतनी सुस्त है कि आपको झपकी भी लग सकती है। फिल्म का एक किरदार कहता है कि यदि कहानी आगे नहीं बढ़ रही हो तो उसे वही खत्म कर देना चाहिए। अफसोस की बात यह है कि अपनी फिल्म के जरिये यह बात कहने वाले फिल्मकार ने खुद की बात को गंभीरता से नहीं लिया है। 
 
22 लड़कियों से रोमांस कर चुका कबीर ग्रेवाल (अर्जुन रामपाल) एक फिल्ममेकर है। मलेशिया में अपनी फिल्म की शूटिंग के दौरान उसकी मुलाकात लंदन में रहने वाली फिल्म मेकर आयशा आमिर (जैकलीन फर्नांडिस) से होती है। रॉय (रणबीर कपूर) एक मशहूर चोर है जिससे प्रेरित होकर कबीर फिल्म बनाता है। कबीर और आयशा एक-दूसरे के करीब आ जाते हैं और आयशा के जरिये कबीर अपनी कहानी आगे बढ़ाता है। रील लाइफ और रियल लाइफ के किरदार आपस में उलझ जाते हैं और मामला जटिल हो जाता है। 


विक्रमजीत सिंह ने फिल्म को लिखा और निर्देशित किया है। कंसेप्ट अच्छा है, लेकिन स्क्रीन पर इसे पेश करने में निर्देशक खुद ही कन्फ्यूज हो गए, तो दर्शकों की बात ही छोड़ दीजिए। फिल्म की शुरुआत अच्छी है जब एक मूल्यवान पेंटिंग को चुराने के लिए रॉय को कहा जाता है। उम्मीद बंधती है कि एक थ्रिलर मूवी देखने को मिलेगी, लेकिन धीरे-धीरे यह कबीर और आयशा की प्रेम कहानी में परिवर्तित हो जाती है। यह रोमांटिक ट्रेक बहुत ही ठंडा है। कबीर के प्रति आयशा का आकर्षित होने और रुठने को ठीक से पेश नहीं किया गया है। साथ ही इस प्रेम की वजह से कबीर का अपने आपको जान पाने वाला ट्रेक भी प्रभावित नहीं करता। कबीर और उसके पिता के बीच के दृश्य भी फिजूल के हैं और इनका मुख्‍य कहानी से कोई संबंध नहीं है। रॉय का पेंटिंग चुराने वाला प्रसंग बहुत ही सतही है। फिल्म के जरिये क्या कहने की कोशिश की जा रही है, समझ पाना बहुत मुश्किल है। 
 
रॉय के टिकट बुक करने के लिए क्लिक करें 
 
विक्रमजीत सिंह ने स्क्रिप्ट की बजाय शॉट टेकिंग को ज्यादा महत्व दिया है। किरदारों की लाइफ स्टाइल को बेहतरीन तरीके से पेश किया है लेकिन कहानी को कहने का उनका तरीका बहुत ही उलझा हुआ है। उन्होंने संवादों के जरिये बात कहने की कोशिश ज्यादा की है। कुछ जगह किरदारों की बातचीत अच्छी लगती है, लेकिन कुछ समय बाद यही चीज बोरियत पैदा करती है। फिल्म का उन्होंने जो मूड रखा है उसमें गानों की बिलकुल जगह नहीं बनती। यही वजह है कि हिट गीतों का फिल्मांकन इतना खराब है कि देखने में मजा ही नहीं आता। 
	
	रॉय का ट्रेलर देखें 
 
प्रमुख कलाकारों का अभिनय के मामले में गरीब होना भी फिल्म की कमजोर कड़ी है। अर्जुन रामपाल अपने लुक से प्रभावित करते हैं, एक्टिंग से नहीं। हैट और सिगरेट से उड़ते धुएं के जरिये उन्होंने अपने चेहरे को उन्होंने छिपाने की कोशिश की है। जैकलीन फर्नांडिस एक भूमिका तो ठीक से कर नहीं पाती हैं, ऐसे में दोहरी भूमिका उन्हें सौंपना उनके नाजुक कंधों पर बहुत भारी भार रखने के समान है। मेकअप और हेअर स्टाइल से अंतर पैदा करने की कोशिश की गई है, वरना दोनों किरदारों को जैकलीन ने एक ही तरीके से निभाया है। रणबीर कपूर का रोल छोटा है जिसे पूरी फिल्म में फैलाया गया है। विक्रमजीत सिंह उनके दोस्त हैं शायद इसीलिए रणबीर ने यह फिल्म की है। इसका दु:ख पूरी फिल्म में उनके चेहरे पर नजर आता है। पूरी फिल्म में बोरिंग एक्सप्रेशन लिए वे घूमते रहे। 
 
अंकित तिवारी, अमाल मलिक, मीत ब्रदर्स अंजान का संगीत मधुर है। हिम्मन धमीजा की सिनेमाटोग्राफी कमाल की है। कुछ संवाद भी अच्‍छे हैं, लेकिन एक फिल्म को देखने के लिए ये बातें काफी नहीं हैं।
 
बैनर : टी-सीरिज सुपर कैसेट्स इंडस्ट्री लि., फ्रीवे पिक्चर्स
निर्माता : दिव्या खोसला कुमार, भूषण कुमार, किशन कुमार 
निर्देशक : विक्रमजीत सिंह
संगीत : अंकित तिवारी, मीत ब्रदर्स, अमाल मलिक 
कलाकार : रणबीर कपूर, जैकलीन फर्नांडिज, अर्जुन रामपाल, अनुपम खेर
सेंसर सर्टिफिकेट : यूए * 2 घंटे 27 मिनट 


__________________________
आशिकी 2 और सिटीलाइट्स के बाद भट्ट बंधु (मुकेश और महेश) एक बार फिर अपने चिर-परिचित फॉर्मूले की ओर लौटे हैं। मधुर संगीत, हॉरर, अपराध और सेक्स का तड़का लगाकर उन्होंने कई फिल्में बनाई हैं जिनमें से अधिकांश सफल भी रही है। 'खामोशियां' भी उसी तर्ज पर आधारित फिल्म है, लेकिन हैरानी वाली बात यह है कि अपनी जानी-पहचानी पिच पर भी भट्ट की टीम असफल हो गई और नतीजे में 'खामोशियां' जैसी कमजोर फिल्म सामने आती है। 
 
'खामोशियां' को विक्रम भट्ट ने लिखा है। विक्रम चाहे लिखे या निर्देशन करें, उनकी फिल्में एक जैसी होती हैं। नया सोचना उनके बस की बात नहीं है। लगातार वे अपने आपको दोहराए जा रहे हैं। उनका फॉर्मूला तार-तार हो चुका है। दर्शक थक चुके हैं, लेकिन विक्रम अभी भी उसी पर डटे हुए हैं। 'खामोशियां' की कहानी में नवीनता तो है ही नहीं, साथ ही यह बेहद कमजोर है। 


कबीर (अली फजल) एक लेखक है। उसके अंदर अधूरापन है। तनहा है। उपन्यास लिखने की प्रेरणा पाने के लिए वे एक यात्रा पर निकलता है और एक गेस्ट हाउस में रूकता है। इस गेस्ट हाउस को मीरा (सपना पब्बी) चलाती है। मीरा का पति (गुरमीत चौधरी) बीमार है और बिस्तर से उठ नहीं सकता है। मीरा और कबीर एक-दूसरे के प्रति आकर्षित होते हैं। कबीर के साथ गेस्ट हाउस में डरावनी घटनाएं घटती हैं और उसे महसूस होता है कि मीरा इस बारे में सब जानती है। राज जानने की कोशिश में कबीर फंस जाता है। 
 
कहानी में हॉरर, रहस्य, रोमांच और रोमांस जैसे तत्व हैं, लेकिन इनका इस्तेमाल सही तरीके से नहीं हो पाया है। कहानी माहौल में ठीक से फिट नहीं हो पाई है। गेस्ट हाउस में कबीर के अलावा कोई और गेस्ट नहीं है। यहां तक भी बात ठीक है, लेकिन इतने बड़े गेस्ट हाउस में स्टॉफ नजर नहीं आता, फिर भी गेस्ट हाउस साफ-सुथरा नजर आता है। हर चीज करीने से रखी हुई दिखाई है। मीरा को स्विमिंग पुल साफ करते, किताबें जमाते हुए कुछ शॉट्स में दिखाया गया है, लेकिन इतने बड़े गेस्ट हाउस का सारा काम करना उसके बस की बात नहीं है। यह बात पूरी फिल्म में खटकती रहती है।
 
मीरा का किरदार ठीक से नहीं लिखा गया है। बिना सोचे-समझे वह किसी से शादी करने तक का फैसला ले लेती है। कबीर और मीरा का रोमांटिक ट्रेक भी दमदार नहीं है। हॉरर के नाम कर कुछ डरावने सीन है जो ठीक-ठाक हैं। 
 
खामोशियां का टिकट बुक करने के लिए क्लिक करें
 
 
फिल्म में एक लाश दिखाई गई है जो दो साल से जड़ी-बूटी के सहारे रखी गई है ताकि सड़े-गले नहीं। अब ऐसी कौन सी जड़ी-बूटी आती है, इस बात को भी छोड़ दिया जाए, लेकिन लाश ऐसी लगती है मानो वह शख्स दो साल से बिना नागा किए जिम जा रहा हो। एकदम फिट बॉडी। ऐसी कुछ और बड़ी खामियां फिल्म में हैं। क्लाइमैक्स तो फिल्म का सबसे कमजोर हिस्सा है। किसी तरह फिल्म को खत्म किया गया है। 
 
निर्देशक अभिषेक डर्रा का प्रस्तुतिकरण वैसा ही जैसा भट्ट बंधुओं की फिल्मों का होता है। फिल्म पर वे पूरी तरह पकड़ कभी नहीं बना पाए। सिनेमाटोग्राफी और संगीत ही फिल्म के प्लस पाइंट्स हैं। 
 
अली फजल फिल्म दर फिल्म बेहतर हो रहे हैं, हालांकि उन्हें मंझने में थोड़ा समय और लगेगा। सपना पब्बी की यह पहली फिल्म है और उनमें संभावना नजर आती है। गुरमीत चौधरी का रोल बहुत छोटा था और उन्हें ज्यादा फुटेज दिया जाना था। 
 
'खामोशियां' नहीं भी देखी तो कोई फर्क नहीं पड़ने वाला। 
 
बैनर : विशेष फिल्म्स, फॉक्स स्टार स्टुडियो
निर्देशक : करण डर्रा
संगीत : जीत गांगुली, अंकित तिवारी, नावेद जफर, बॉबी-इमरान
कलाकार : अली फजल, सपना पब्बी, गुरमीत चौधरी
सेंसर सर्टिफिकेट : केवल वयस्कों के लिए * 2 घंटे 2 मिनट

__________________________
बॉलीवुड में खेलों पर आधारित 'लगान', 'चक दे इंडिया','पान सिंग तोमर', 'भाग मिल्खा भाग' और 'मैरीकॉम' जैसी सफल फिल्में बन चुकी हैं। 'बदलापुर बॉयज' भी इसी श्रृंखला में एक कड़ी मानी जा सकती है। 'बदलापुर बॉयज' एक सफल तमिल फिल्म की रिमेक है। दूसरी फिल्मों से अलग 'बदलापुर बॉयज' घरेलू खेल कबड्डी पर केंद्रित है।
 
एक पिता अपनी जान दे देता है और मां पूरे समय आंसू बहाती रहती है। रोचकता कबड्डी खेल के शुरू होने पर पैदा होती है और यह खेल फिल्म में रोमांच भर देता है। फिल्म में कबड्डी पर ही पूरा ध्यान केंद्रित होता तो फिल्म और मनोरंजक बन सकती थी।
	
	इस फिल्म का शो बुक करने के लिए यहां क्लिक करें>
	>
	'बदलापुर बॉयज' में 'लगान' के समान भोलेभाले ग्रामीण, धोखेबाज खलनायक हैं। गांव के लोगों को एक जीत की दरकार है जिस पर इनकी खुशियां और इज्जत दांव पर लगी हुई है। फिल्म में कबड्डी सिर्फ एक खेल न होकर एक छुपा हुआ गंभीर सामाजिक और आर्थिक मुद्दा है।
	
	फिल्म का निर्देशन शैलेश वर्मा ने किया है। फिल्म में कुछ कमियां भी हैं। फिल्म की कहानी प्रभावी है, लेकिन निर्देशन और पटकथा में फिल्म कमजोर साबित होती है। फिल्म में ड्रामेबाजी है। फिल्म में बिना मतलब के गाने भी विषय से भटकाते हैं। 
	अन्नू कपूर ने इसमें कबड्डी कोच की भूमिका निभाई है। उन्होंने अपनी भूमिका के साथ न्याय किया है। निशान सरन्या मोहन, शंशाक उदापुरकर, पूजा गुप्ता, अनुपम मानव, किशोरी शहाने, मजहर खान, अंकित शर्मा, विनित और अमन वर्मा जैसे नए चेहरे फिल्म में हैं, जिन्होंने अपने अभिनय से फिल्म में प्रभावित किया है। बैनर : कर्म मूवीज 

निर्माता : सतीश पिल्लंगवाड 
निर्देशक : शैलेश वर्मा 
लेखक: शैलेश वर्मा 
संगीत : समीर अंजान, समीर टंडन, सचिन गुप्ता, राजू सरदार।
कलाकार : अन्नू कपूर, अनुपम मानव, सारान्या मोहन, पूजा गुप्ता।  
टाइम : 2 घंटे, 3 मिनट 

__________________________
हिंदी फिल्मों में शत-प्रतिशत सफलता का रिकॉर्ड रखने वाले निर्देशक प्रभुदेवा की ताजा फिल्म 'एक्शन जैक्सन' उनकी सबसे कमजोर फिल्म है। ऐसा लगता है कि बिना किसी तैयारी के उन्होंने यह फिल्म महज पैसों के लिए बनाई है। निर्माता से पैसा लिया और अगले दिन से शूटिंग शुरू। जो मन में आया बना डाला। 
 
प्रभुदेवा ने राउडी राठौर और वांटेड के रूप में दो बेहतरीन मसाला फिल्म बनाई हैं, लेकिन 'एक्शन जैक्सन' मसाला फिल्मों की परिभाषा पर भी खरी नहीं उतरती। सी-ग्रेड मूवी की तरह है 'एक्शन जैक्सन' जिससे प्रभुदेवा, अजय देवगन, सोनाक्षी सिन्हा जैसे ए-ग्रेड के स्टार और निर्देशक जुड़े हुए हैं। 
 
फिल्म में बेहूदा बातों से मनोरंजन करने की कोशिश की गई है। मसलन, अपने आपको बदकिस्मत मानने वाली लड़की को लगता है कि वह फलां लड़के को नग्न देख लेती है तो उसकी किस्मत बदलने लगती है, लिहाजा वह उस लड़के को नग्न देखने के लिए ही उसके आसपास घूमती रहती है। अब बताइए, इस तरह तरह की बातों से भला कैसे मनोरंजन हो सकता है। तरस आता है फिल्म के लेखक और निर्देशक की बुद्धि पर। 


कहानी है विशी (अजय देवगन) नामक एक छोटे-मोटे बदमाश की। अचानक उसके पीछे पुलिस और एक इंटरनेशनल डॉन जेवियर (आनंद राज) पड़ जाते हैं। उसे समझ में नहीं आता है कि आखिर हो क्या रहा है। माजरा समझ में आने के बाद इस स्थिति से निपटने के लिए वह जेवियर से मिलने बैंकॉक जाता है। 
 
इस बचकानी सी कहानी पर निर्माताओं ने करोड़ों रुपये लगा दिए क्योंकि उन्हें प्रभुदेवा के ‍प्रस्तुतिकरण पर विश्वास था। प्रभुदेवा की फिल्मों की कहानी बेहद साधारण होती है, लेकिन उनका प्रस्तुतिकरण इतना मनोरंजक होता है कि दर्शक खुश हो जाते हैं। 'एक्शन जैक्सन' में प्रभुदेवा का प्रस्तुतिकरण बेहद लचर है। उन्होंने सारा काम वीएफएक्स और ‍एडीटर के जिम्मे छोड़ दिया है, जिन्होंने फिल्म की वाट लगाने में कोई कसर बाकी नहीं रखी। 
 
फिल्म में इतने कट लगाए गए हैं कि आंखों में दर्द होने लगता है। फिल्म में रंगों को इतना चटक किया गया है कि आंखें चौंधियाने लगती है।
एक्श न जैक्सन के टिकट बुक करने के लिए क्लिक करें
	 
फिल्म की स्क्रिप्ट एकदम लचर है। शुरुआत के पन्द्रह-बीस मिनट में ही समझ में आ जाता है कि आगामी कुछ घंटे परेशानी में गुजरेंगे। विशी के पीछे पुलिस और डॉन क्यों लगे हैं इस बात पर रहस्य का पर्दा इतने लंबे समय तक डाला है कि इंटरवल हो जाता है। तब तक बकवास दृश्यों के सहारे फिल्म को खींचा गया है। कॉमेडी ट्रेक न हंसाता है और न ही रोमांटिक ट्रेक दिल को छूता है। हीरो-हीरोइन का जब मूड होता है तो वे नाचने के लिए विदेश चले जाते हैं। 
 
फिल्म में हर बात को जबरन थोपा गया है चाहे वो डांस हो, एक्शन सीन हो या संवाद। कही से भी कुछ भी टपक पड़ता है। बैकग्राउंड म्युजिक इतना तेज है कि सर दर्द की शिकायत हो सकती है। 
 
अजय देवगन आउट ऑफ फॉर्म नजर आए। डांस करते समय असहजता उनके चेहरे पर नजर आती है और उनके इस फिल्म के चयन पर सवाल उठाए जा सकते हैं। सोनाक्षी सिन्हा तो आधी फिल्म से ऐसे गायब हो जाती हैं कि दर्शक भूल जाते हैं कि वे इस फिल्म में हैं। करने के लिए उनके पास इस फिल्म में कुछ भी नहीं था। यामी गौतम निराश करती हैं। मनस्वी ममगई ने निगेटिव किरदार सेक्स अपील के साथ पेश किया है। आनंदराज खलनायक के रूप में डराने में नाकामयाब रहे। कुणाल राय कपूर ने जरूर थोड़ा-बहुत हंसने का अवसर दिया है। फिल्म का तकनीकी पक्ष भी बेहद लचर है। फिल्म के एक-दो गाने ठीक है बाकी दर्शकों को ब्रेक देने का काम करते हैं। 
 
एक भी ऐसा कारण नहीं है जिसके लिए 'एक्शन जैक्सन' का टिकट खरीदा जाए। 
 
बैनर : बाबा फिल्म्स, इरोज इंटरनेशनल
निर्माता : गोर्धन तनवानी, सुनील ए. लुल्ला
निर्देशक : प्रभुदेवा
संगीत : हिमेश रेशमिया
कलाकार : अजय देवगन, सोनाक्षी सिन्हा, यामी गौतम, कुणाल रॉय कपूर, मनस्वी ममगई, आनंद राज, शाहिद कपूर (अतिथि कलाकार) 
सेंसर सर्टिफिकेट : यूए * 2 घंटे 24 मिनट 39 सेकण्ड

__________________________
थ्रिलर फिल्में ऐसी होनी चाहिए कि दर्शक अपनी पलक भी मूंद नहीं सके। ऐसी फिल्में बनाना आसान नहीं है और ज्यादातर बॉलीवुड थ्रिलर मूवीज़ निराश ही करती है। इस सप्ताह रिलीज 'जि़द' भी अपवाद नहीं है। कहने को तो यह थ्रिलर है, लेकिन इस फिल्म को देखते समय बोरियत ज्यादा होती है।

थ्रिलर मूवी में आगे क्या होने वाला है इसका अंदाजा आप ठीक-ठीक लगा सकते हैं तो फिल्म देखने में मजा नहीं आता। 'जिद' में अगले पल क्या होने वाला है इसकी भविष्यवाणी करना मुश्किल नहीं है। जर्मन फिल्म 'द गुड नेबर' से यह प्रेरित है, लेकिन विवेक अग्निहोत्री और रोहित मल्होत्रा से भी यह काम ठीक से नहीं हो पाया जिन्होंने 'जिद' की स्क्रिप्ट लिखी है।

रोहन (करणवीर शर्मा) एक अखबार में बतौर क्राइम रिपोर्टर के काम करता है। गोआ में वह एक घर किराये पर लेता है। मकान मालिक की बेटी उसे दिल दे बैठती है। दोनों हिट एंड रन मामले में फंसते हैं और उनकी जिंदगी मुश्किलों से भर जाती है।

फिल्म की कहानी में इतना दम तो है कि इस पर एक बेहतरीन थ्रिलर बनाई जा सकती है, लेकिन स्क्रिप्ट लिखते वक्त दिमाग ही नहीं लगाया गया है इसलिए सारा मामला गड़बड़ा गया है। फिल्म देखते समय आपके दिमाग में कई प्रश्न उठते हैं जिनके जवाब आपको नहीं मिलेंगे। कुछ देर बाद आप दिमाग लगाना भी बंद कर देंगे और फिल्म में रूचि खत्म होने में देर भी नहीं लगेगी। क्लाइमैक्स में जरूर चौंकाने की कोशिश की गई है, लेकिन तब तक दर्शक इस बात का इंतजार करता रहता है कि कब फिल्म खत्म हो।

निर्देशन, लेखन, अभिनय बेहद खराब है। थ्रिल की बजाय निर्देशक ने सेक्स के नाम पर दर्शकों को बांधने की कोशिश की है और यही बात साबित करती है कि उन्हें अपनी काबिलियत पर ही विश्वास नहीं है। फिल्म में किसिंग और लव मेकिंग दृश्यों को परोसा गया है, लेकिन घटिया स्क्रिप्ट के कारण ये ठूंसे हुए लगते हैं।
	 जि द का शो बुक करने के लिए यहां क्लिक करें 
	विवेक अग्निहोत्री के निर्देशन में बिलकुल भी दम नहीं है। इस सस्पेंस थ्रिलर से वे दर्शकों को जोड़ पाने में नाकाम साबित हुए हैं। प्रेम त्रिकोण, हत्या, रहस्य, सेक्सी सीन के बावजूद वे बांध नहीं पाते। उनका उद्देश्य सिर्फ गरमा-गरम सीन परोसना था।

करणवीर शर्मा का अभिनय निराशाजनक है। मनारा ने जमकर अंग प्रदर्शन किया है और उन्हें वजन कम करने की जरूरत है। उन्होंने जमकर ओवर एक्टिंग की है। श्रद्धा दास ने भी अंग प्रदर्शन करने में कोई कंजूसी नहीं की है।

गोआ की लोकेशन का अच्छा उपयोग किया गया है। कैमरामेन यश भट्ट ने कई सीन अच्छे शूट किए हैं। शरीब-तोषी द्वारा संगीतबद्ध किए कुछ गाने मधुर हैं। लेकिन ये बातें इतनी पर्याप्त नहीं है कि 'जिद' देखने के लिए टिकट खरीदा जाए।

बैनर : अनुभव सिन्हा प्रोडक्शन्स प्रा. लि., बनारस मीडिया वर्क्स
निर्माता : अनुभव सिन्हा
निर्देशक : विवेक अग्निहोत्री
संगीत : शरीब साबरी, तोषी साबरी
कलाकार : करणवीर शर्मा, मनारा, श्रद्धा दास, मोहन कपूर
सेंसर सर्टिफिकेट : केवल वयस्कों के लिए

__________________________
भ्रष्ट पुलिस ऑफिसर, रिश्वतखोर सरकारी बाबुओं और वोट पाकर नोट कमाने वाले नेताओं ने पूरा सिस्टम गंदा कर रखा है। बच्चा गंदगी करता है तो डायपर बदल दिया जाता है, लेकिन सिस्टम की गंदगी साफ करना इतना आसान नहीं है। साथ ही इतना साहस कम ही लोगों में होता है। अन्याय और शोषण के खिलाफ कुछ युवा 'उंगली गैंग' बना लेते हैं जो कानून को हाथ में लेते हुए इन बिगड़ैल लोगों को सबक सिखाता है। इस गैंग का मानना है कि यदि घी सीधी उंगली से नहीं निकलता है तो टेढ़ी करना होती है, लेकिन वे बीच का रास्ता अपनाते हैं। यह विषय बॉलीवुड का पसंदीदा रहा है। अस्सी और नब्बे के दशक में सिस्टम के खिलाफ जूझ रहे हीरो की कई फिल्में आई हैं। थोड़े बहुत बदलाव के साथ रेंसिल डिसिल्वा ने इसे लिखा और निर्देशित किया है। 
 
रेंसिल ने 'रंग दे बसंती' जैसी फिल्म और '24' जैसे धारावाहिक लिखा है, लेकिन 'उंगली' में उन्होंने बेहद निराश किया है। उनकी लिखी स्क्रिप्ट में कई कमजोर दृश्य हैं और निर्देशक के रूप में वे ड्रामे में विश्वसनीयता का पुट नहीं डाल पाए हैं। 
 
अभय (रणदीप हुडा), माया (कंगना), गोटी (नील भूपलम) और कलीम (अंगद बेदी) मिलकर अन्याय के खिलाफ लड़ने का फैसला तब करते हैं जब माया के भाई (अरुणोदय सिंह) को न्याय नहीं मिलता। वे उंगली गैंग बना कर रिक्शा चालकों, आरटीओ में काम करने वाले बाबुओं और पुलिस वालों को अपने तरीके से सबक सिखाते हैं। 
 
इस गैंग को पकड़ने का काम पुलिस ऑफिसर काले (संजय दत्त) को सौंपा जाता है जो यह काम निखिल (इमरान हाशमी) के जिम्मे करता है। निखिल उंगली गैंग जैसे काम कर अभय और उसकी टीम का ध्यान आकर्षित करता है। उसे पकड़ने का मौका मिलता है तो वह उनकी गैंग में शामिल हो जाता है। क्या उंगली गैंग पकड़ी जाती है? क्या निखिल अपने फर्ज से गद्दारी करता है? इनके जवाब फिल्म में मिलते हैं। 


लेखन फिल्म की बहुत बड़ी कमजोरी है। उंगली गैंग जिस आसानी से काम करती है उस पर यकीन करना मुश्किल है। उंगली गैंग को पकड़ने के लिए पुलिस की कोशिश कमजोर नजर आती है। उंगल गैंग बेहद आसानी से निखिल से मिलने पहुंच जाती है और यह बात हजम नहीं होती। निखिल को जब इस गैंग को पकड़ने का सुनहरा अवसर मिलता है तो बजाय उन्हें गिरफ्तार करने के वह उनकी गैंग में क्यों शामिल होता है ये समझ से परे है। 
उंगली का शो बुक करने के लिए यहां क्लिक करें 
	 
पुलिस ऑफिसर काले अपना ट्रांसफर करवाने के लिए फिक्सर (महेश मांजरेकर) के घर जाता है। वो अपने घर में पुलिस वालों को रुपये से भरे कमरे में आसानी से जाने देता है। यहां तक कि उंगली गैंग रुपये से भरे कमरे में पहुंच जाती है और नोटों को केमिकल लगाती है। इस दौरान फिक्सर के सुरक्षाकर्मी बाहर खड़े रहते हैं। रणदीप-नेहा और इमरान-कंगना के बीच बेवजह रोमांस दिखाने की कोशिश की गई है। कहने का मलतब ये कि लेखक ने तमाम अपनी सहूलियत से स्क्रिप्ट लिखी है और दर्शकों को जोड़ने में वे विफल रहे हैं। 
 
निर्देशक के रूप में भी रेंसिल निराश करते हैं। ड्रामे को विश्वसनीय बनाने में तो वे असफल रहे ही हैं, लेकिन मनोरंजन की तलाश में आए दर्शकों को भी घोर निराशा हाथ लगती है। पूरी फिल्म बोरियत से भरी है और नींद न आने वालों की शिकायत इस फिल्म से दूर हो सकती है। फिल्म में ढेर सारे स्टार कलाकार हैं, जिनका सही उपयोग कर पाने में भी रेंसिल असफल रहे हैं। 
 
मिलाप ज़वेरी के संवाद कुछ जगह अच्छे लगते हैं, लेकिन 'आप काले हैं तो वे दिलवाले हैं' जैसे घटिया संवाद भी सुनने को मिलते हैं। फिल्म में गाने ठूंसे गए हैं जो अखरते हैं। 
 
फिल्म के कलाकारों ने अनमने तरीके से काम किया है। इमरान हाशमी के स्टारडम का ठीक से उपयोग नहीं किया गया है और न ही उन्हें ज्यादा फुटेज मिला है। इमरान ने अपनी ओर से पूरी कोशिश की है, लेकिन स्क्रिप्ट का साथ उन्हें नहीं मिला। संजय दत्त का भी यही हाल रहा है। कंगना रनौट, नेहा धूपिया और रणदीप हुडा को फिल्म देखने के बाद महसूस होगा कि उन्होंने क्यों ये फिल्म की। फिल्म में छोटी-छोटी भूमिकाओं में कई दमदार कलाकार हैं, लेकिन सबकी प्रतिभा का उपयोग नहीं हो सका है। श्रद्धा कपूर को एक गाने में फिट किया गया है ताकि फिल्म में ताजगी महसूस हो, लेकिन ऐसा नहीं हो सकता है। 
 
उंगली की एक ही बात अच्छी है कि इसकी अवधि दो घंटे से कम है। 
 
 
बैनर : धर्मा प्रोडक्शन्स
निर्माता : करण जौहर, हीरू यश जौहर
निर्देशक : रेंसिल डिसिल्वा 
संगीत : सलीम-सुलेमान, सचिन-जिगर, गुलराज सिंह, असलम केई
कलाकार : इमरान हाशमी, कंगना रनौट, संजय दत्त, नेहा धू‍पिया, रणदीप हुडा, अंगद बेदी, नील भूपलम, अरुणोदय सिंह, श्रद्धा कपूर (आइटम नंबर), रजा मुराद, रीमा लागू, महेश मांजरेकर 
सेंसर सर्टिफिकेट : यूए * 1 घंटा 54 मिनट 18 सेकंड

__________________________
सुपर नानी को देख ऐसा लगता है जैसे वर्षों पुरानी फिल्म देख रहे हो। इस तरह की फिल्मों का जमाना कब का लद चुका है, लेकिन इंद्र कुमार अभी भी 'बेटा' और 'दिल' के जमाने में जी रहे हैं जब अतिनाटकीय फिल्में चल निकलती थी। 
 
फिल्म की थीम अच्छी है कि किस तरह से एक हाउसवाइफ जो सबसे ज्यादा काम करती है उसी की घरवाले सबसे ज्यादा उपेक्षा करते हैं। पिछले दिनों 'इंग्लिश विंग्लिश' नामक एक बेहतरीन फिल्म इसी विषय पर आधारित थी। लेकिन 'सुपर नानी' का लेखन और निर्देशन इस तरह का है कि ज्यादातर दर्शक फिल्म खत्म होने तक सरदर्द की शिकायत कर सकते हैं। ऐसा लगता है कि एकता कपूर के किसी धारावाहिक का सवा दो घंटे का एपिसोड देख रहे हैं जिसमें कलाकार चीख कर संवाद बोल रहे हो और ढेर सारा ज्ञान दिया जा रहा हो। 


भारती भाटिया (रेखा) का सारा समय अपने परिवार की देखभाल में गुजरता है। पति (रणधीर कपूर) अपने बिजनेस में व्यस्त है। बेटा, बेटी और बहू अपने कामों में व्यस्त हैं। भारती अपना कर्तव्य पूरी ईमानदारी से निभाती है इसके बावजूद उसकी हैसियत घर वालों की नजर में डोर-मेट से ज्यादा नहीं है। कहानी में ट्वीस्ट तब आता है जब मन अपनी नानी भारती भाटिया से मिलने आता है। वह भारती का हुलिया बदल देता है और उसके कुछ फोटो उतारकर एड एजेंसी में वितरित करता है। देखते ही देखते भारती प्रसिद्ध हो जाती है। 
 
गुजराती नाटक 'बा ऐ मारी बाउंड्री' से प्रेरित 'सुपर नानी' में ऐसा कुछ भी नहीं है जो देखा या सुना न गया हो। इस तरह की ढेर सारी फिल्में बनी हैं। फिल्म में रेखा को अबला नारी दिखाने के चक्कर में अन्य किरदारों को बेवजह विलेन बनाने की कोशिश की गई है। रेखा के प्रति सभी का व्यवहार ऐसा क्यों है इस बारे में कुछ खास नहीं बताया गया है। 
 
इंद्र कुमार का सारा ध्यान इस बात पर रहा है कि हर सीन आंसू बहाऊ हो। ज्यादा से ज्यादा रोना-धोना हो। स्क्रीन पर किरदार रोते रहते हैं और दर्शक बेचारे इसलिए आंसू बहाते हैं कि क्यों उन्होंने इस फिल्म को देखने का निर्णय लिया। बैकग्राउंड म्युजिक बहुत ज्यादा लाउड है। संवाद में बहुत ज्यादा ज्ञान बांटा गया है। 
 
रेखा ने अपने अभिनय से फिल्म में जान डालने की कोशिश की है, लेकिन बात नहीं बन पाई। रणधीर कपूर, शरमन जोशी सहित अन्य कलाकार औसत हैं। 
 
कुल मिलाकर सुपर नानी निराश करती है। 
 
बैनर : मारुति इंटरनेशनल
निर्माता : इंद्र कुमार, अशोक ठकेरिया
निर्देशक : इंद्र कुमार
संगीत : हर्षित सक्सेना, संजीव दर्शन
कलाकार : रेखा, शरमन जोशी, श्वेता कुमार, रणधीर कपूर, अनुपम खेर
* 2 घंटे 13 मिनट

__________________________
वन्य जीवन पर बॉलीवुड में कम ही फिल्में बनी हैं। 'जंगल क्वीन' जैसे कई 'सी' ग्रेड प्रयास हुए हैं जिनमें जंगल की आड़ में सेक्सी सीन परोसे गए हैं। 'रोर : टाइगर्स ऑफ सुंदरबन्स' में कुछ अलग करने की कोशिश की गई है, लेकिन कमजोर निर्देशन और लेखन ने पूरा मामला बिगाड़ दिया। एक उबाऊ और दिशाहीन फिल्म बना दी गई है जो न रोचक है और न ही मनोरंजक। 
 
उदय नाम का एक फोटो जर्नलिस्‍ट सुंदरबन में एक शिकारी के जाल में फंसे सफेद बाघ के बच्‍चे को बचा लेता है और उसे गांव में स्‍थित अपने घर ले आता है। इस शावक को फॉरेस्ट वार्डन ले जाती है। अपने बच्‍चे की तलाश में मादा शावक उसकी गंध को सूंघते हुए उदय के घर तक आ जाती है और उदय को मार डालती है। उदय का भाई पंडित बाघिन से बदला लेना चाहता है। वह अपने निजी कमांडो की टीम लेकर सुंदरबन में उस बाघिन को खोजने निकलता है। 
 
फिल्म की कहानी कमल सदानाह और आबिस रिजवी ने लिखी है। इस कहानी पर फिल्म बनाने की हिम्मत किसी में नहीं थी, लिहाजा ये दोनों ही निर्माता और निर्देशक बन गए। एक छोटी सी बात को बेवजह लंबा खींचा गया है और कहानी में लॉजिक नाम की कोई चीज ही नहीं है। 


दुनिया में वैसे ही बाघों की संख्या लगातार कम हो रही है, लेकिन यह फिल्म बाघ को विलेन के रूप में प्रस्तुत करती है। पंडित फिल्म को फिल्म का हीरो बताया गया है, लेकिन दर्शक उससे कभी नहीं जुड़ पाते क्योंकि उसका काम विलेन जैसा है। वह उस बाघिन को मारना चाहता है जिसने उसके भाई को मारा है। फिल्म में इस बाघिन की कोई गलती नजर नहीं आती और दर्शक समझ ही नहीं पाते कि आखिर पंडित बदला लेने के लिए क्यों इतना बेसब्र हो रहा है। हद तो तब हो गई जब पंडित को बाघिन को मारने का अवसर मिलता है तो अचानक उसका हृदय परिवर्तन हो जाता है। पंडित के इरादे क्यों बदल जाते हैं इसकी कोई ठोस वजह नहीं बताई गई है और ढूंढने की कोशिश भी नहीं करना चाहिए। 
 
खुले हथियार लिए जंगल में एक दल घूमता रहता है, लेकिन उन्हें रोकने की कोई कोशिश नजर नहीं आती। फॉरेस्ट वॉर्डन का किरदार जरूर है, लेकिन नाममात्र के लिए। फिल्म में कई किरदार हैं, लेकिन उनका दर्शकों से परिचय करने की जहमत भी नहीं उठाई गई। लेखकों ने कामचलाऊ काम किया है और रिसर्च भी नहीं की है। 
 
निर्देशक के रूप में कमल सदानाह का काम स्तरीय नहीं है। वे खुद ही नहीं तय कर पाए कि क्या दिखाना चाहते हैं और उनका ये कन्फ्यूज पूरी फिल्म में नजर आता है। पूरी फिल्म दिशाहीन है। ऐसा लगता है कि जंगल में जाकर जो दिखा उसे शूट कर लिया और जोड़कर एक फिल्म तैयार कर दी। कहीं वे कमर्शियल फिल्म बनाने की कोशिश करते हैं तो कहीं पर फिल्म डॉक्यूमेंट्री लगने लगती है। ड्रामा मनोरंजनहीन है, इस वजह से परदे पर चल रहे घटनाक्रम बोरियत से भरे हैं। दो-तीन सीन छोड़ दिए जाए तो कहीं भी फिल्म रोमांचक नहीं लगती। 
 
अभिनेताओं की टीम ने भी फिल्म को घटिया बनाने में अपनी ओर से कोई कसर नहीं छोड़ी है। सी ग्रेड कलाकारों की फौज जमा कर ली गई है। ऐसा लगता है कि जिम में तराशा गया शरीर ही कलाकारों के चयन का मापदंड हो। शब्दों के सही उच्चारण तक इन तथाकथित अभिनेताओं से नहीं हो रहे थे। फिल्म में दो महिला पात्र भी हैं जो जंगल में छोटी ड्रेसेस पहन कर घूमती रहती हैं।
 
फिल्म का वीएफएक्स अच्छा है, हालांकि उसका नकलीपन आंखों से छिप नहीं पाता। सिनेमाटोग्राफी उम्दा है। लेकिन केवल इसी वजह से फिल्म का टिकट नहीं खरीदा जा सकता है। बेहतर है कि रोर : टाइगर्स ऑफ सुंदरबन्स देखने के बजाय वाइल्ड लाइफ पर आधारित कोई टीवी कार्यक्रम देख लिया जाए।
 
निर्माता : आबिस रिज़वी
निर्देशक : कमल सदानाह
संगीत : रमोना एरिना
कलाकार : अभिनव शुक्ला, हिमर्षा वी, अंचित कौर, अली कुली, सुब्रत दत्ता
सेंसर सर्टिफिकेट : यूए * 2 घंटे 3 मिनट

__________________________
छोटे से छोटा धंधा अब बड़ी से बड़ी कंपनियां कर रही हैं और इसका असर छोटे व्यापारियों पर पड़ रहा है। ये कॉरपोरेट कंपनियां व्यवसाय में मोनोपॉली चाहती हैं। इस थीम को लेकर 'सोनाली केबल' का निर्माण किया गया है। यूथ अपील को ध्यान में रखते हुए फिल्म की नायिका को 'ब्रॉण्डबैण्ड कनेक्शन' प्रदान करने वाली बताया गया है, लेकिन उसका यह व्यवसाय कई लोगों के पल्ले नहीं पड़ेगा। 
 
सोनाली (रिया चक्रवर्ती) एक नेता ताई (स्मिता जयकर) के साथ मिलकर 'सोनाली केबल' नामक कंपनी चलाती है। कंपनी में 40 प्रतिशत सोनाली की 60 प्रतिशत नेता की भागीदारी है। सोनाली मुश्किल में तब आती है जब एक बड़ा कॉरपोरेशन 'शाइनिंग' राह में आड़े आता है। 
 
वाघेला (अनुपम खेर) ब्रॉडबैण्ड इंटरनेट बिजनेस में पूरी मुंबई में अपनी मोनोपॉली चाहता है। वह सोनाली को लालच देता है, लेकिन सोनाली ठुकरा देती है। सोनाली को राह से हटाने के लिए वह साम-दाम-दंड-भेद की नीति अपनाता है। सोनाली की पार्टनर ताई को राजी कर लेता है, लेकिन ताई का बेटा रघु (अली फजल) सोनाली का साथ देता है। रघु और सोनाली एक-दूसरे को चाहते हैं, लेकिन रघु की मां इस रिश्ते के खिलाफ है। वाघेला की कंपनी से किस तरह सोनाली-रघु लड़ते हैं, ये फिल्म का सार है। 


अच्छी शुरुआत के बाद सोनाली केबल रास्ता भटकने में ज्यादा देर नहीं लगाती। असली मुद्दे को छोड़ जब फिल्म के लेखक और निर्देशक चारूदत्ता आचार्य ने लव स्टोरी, राजनीति, दोस्त की मौत, बाप-बेटी का प्यार वाले ट्रेक दिखाना शुरू किए तो फिल्म का सारा असर जाता रहा। हटकर शुरुआत करने के बाद फिल्म चिर-परिचित ट्रेक पर चलने लगती है। रूचि सोनाली बनाम वाघेला युद्ध में रहती है परंतु बेवजह में इन दृश्यों को झेलना पड़ता है। ये सारे सब-प्लॉट्स कहानी में ठीक से फिट नहीं होते या इनकी जगह नहीं बन पाई है, लिहाजा फिल्म कई जगह बहुत ही उबाऊ हो गई है। 
 
दरअसल चारुदत्ता एक स्तर तक जाने के बाद खुद कन्फ्यूज नजर आए कि कहानी को किस तरह आगे बढ़ाया जाए। वे इस सोनाली और वाघेला के युद्ध को भी ठीक तरह से पेश नहीं कर पाए। वाघेला कही भी ऐसा खलनायक नहीं लगता कि दर्शक उससे नफरत करे और उसकी सहानुभूति सोनाली के साथ हो। 
 
सोनाली अपनी कंपनी को बचाने की इतनी कोशिश क्यों करती है, ये भी समझ के परे है। एक सीन में वह बताती है कि उसे घरों में जाना अच्छा लगता है, लेकिन ये कारण बहुत ठोस नजर नहीं आता। फिर कंपनी में सोनाली की सिर्फ 40 प्रतिशत की हिस्सेदारी है और ऐसी कंपनी को बचाने के लिए उसके प्रयास तर्कहीन लगते हैं। फिल्म को जिस तरह से खत्म किया गया है वो एक लेखक की लाचारी को दर्शाता है। 
 
सोनाली को एक तेज-तर्रार लड़की बताया गया है जो लड़कों के बीच अपने काम को अंजाम देती है, लेकिन एक दृश्य में वह एक गुंडे को उसकी कायरता के कारण चूड़ी देती है। इस सीन के जरिये वह महिला होकर अपने आपको कमजोर साबित करती है। क्या चुड़ियां पहनने से महिलाएं कमजोर हो जाती हैं? यह सीन सोनाली को मजबूत दिखाने के प्रयास पर पानी फेर देता है। 
 
चारुदत्ता के निर्देशन में इस बात के संकेत मिलते हैं कि उनमें संभावनाएं हैं। यदि अच्छी स्क्रिप्ट मिलती है तो वे कुछ कर दिखा सकते हैं, लेकिन लेखक के रूप में वे निराश करते हैं। 
 
रिया चक्रवर्ती की कोशिश अच्छी है। कई दृश्य उन्होंने अच्छे से निभाए हैं, लेकिन महाराष्ट्रीय लड़की के रूप में उन्हें दिखाने का प्रयास थोपा हुआ लगता है। अली फजल अब स्टीरियोटाइप होते जा रहे हैं। एक्टर अच्‍छे हैं, लेकिन रोल चुनने में उन्हें सावधानी की जरूरत है। अनुपम खेर को कॉमिक विलेन दिखाया गया है और उन्होंने अपना काम अच्छे से किया गया है। सोनाली के पिता के रूप में स्वानंद किरकिरे प्रभावित करते हैं। सोनाली के दोस्तों में राघव जुयाल का अभिनय अच्छा है।
 
कुल मिलाकर सोनाली केबल में 'कनेक्टिविटी' की समस्या है।
 
बैनर : रमेश सिप्पी एंटरटेनमेंट
निर्माता : रमेश सिप्पी, रोहन सिप्पी, रूपा डे चौधरी 
निर्देशक : चारू दत्ता आचार्य
संगीत : अंकित तिवारी, माइक मैकलिअरी
कलाकार : रिया चक्रवर्ती, अली फजल, अनुपम खेर, स्मिता जयकर
सेंसर सर्टिफिकेट : यूए * 2 घंटे 7 मिनट 47 सेकंड

__________________________
तमंचे फिल्म शुरू होने के पांच मिनट बाद ही समझ में आ जाता है आने वाले चंद घंटे बुरे गुजरने वाले हैं और 'तमंचे' कभी भी इस बात को झुठलाती नजर नहीं आती। कुछ दिनों पहले 'देसी कट्टे' नामक फिल्म रिलीज हुई थी, जिसमें एक ताकतवर गुंडे की रखैल पर एक छोटे-मोटे अपराधी का दिल आ जाता है, यही कहानी 'तमंचे' की है। फिल्म का नाम भी मिलता-जुलता है। 'तमंचे' से एक एक्शन फिल्म होने का आभास होता है, लेकिन मूलत: आपराधिक पृष्ठभूमि लिए यह एक प्रेम कहानी है।
 
बाबू (रिचा चड्ढा) और मुन्ना (निखिल द्विवेदी) अपराध जगत से जुड़े हैं। पुलिस वैन में बैठे हुए हैं। कोई जान-पहचान नहीं है। वैन दुर्घटनाग्रस्त होती है। बाबू और मुन्ना भाग निकलते हैं। एक-दूसरे के साथ वे क्यों रहते हैं, ये समझ से परे है। कुछ बकवास से कारण भी बताए गए हैं जो निहायत ही बेहूदा है।
 
निर्देशक और लेखक पूरी कोशिश करते हैं कि दोनों के बीच रोमांस पैदा हो, लेकिन जो परिस्थितियां पैदा की गई है वो बचकानी हैं। रेल के डिब्बे में दोनों सारी हदें भी पार कर देते हैं, लेकिन दर्शकों को तब भी यकीन ही नहीं होता कि दोनों में प्यार जैसा कुछ है। बताया जा रहा है इसलिए मानना पड़ता है कि फिल्म का हीरो और हीरोइन 'लैला-मजनू' से कम नहीं हैं। 


कहानी की बात न ही की जाए तो बेहतर है। जो सूझता गया वो लिखते गए। न कोई ओर न कोई छोर। परदे पर अजीबोगरीब घटनाक्रम घटते रहते हैं। बैंकों को ऐसे लूटा जाता है मानो बच्चे के हाथ से खिलौना छिनना हो। एक्शन घिसा-पिटा है। हीरो-हीरोइन टमाटरों के बीच और बैंक के लॉकर रूम में रोमांस करते हैं, लेकिन झपकी ले रहे है दर्शक को नींद से नहीं जगा पाते। गाना कभी भी टपक पड़ता है। हीरो अपराध जगत में क्यों है इसका कोई जवाब नहीं है।
 
फिल्म का निर्देशन नवनीत बहल ने किया है। उन्हें शायद पता नहीं हो कि कुछ शॉट्स अच्छे से फिल्मा लेना ही निर्देशन नहीं होता। लोकल फ्लेवर डालने के हर तरह की भाषा अपने किरदारों से बुलवाई गई है। यूपी/बिहार के देहातों के लहजे में हीरो ने हिंदी बोली है तो हीरोइन की हिंदी दिल्ली वाली है, विलेन हरियाणा के ताऊ जैसा बोलता है, लेकिन इससे फिल्म की कहानी या प्रस्तुतिकरण पर असर नहीं पड़ता। 
 
रिचा चड्ढा एकमात्र ऐसी कलाकार रहीं जिन्होंने अपना काम गंभीरता से किया है, लेकिन 'तमंचे' जैसी फुस्सी फिल्म में हीरोइन बनने के बजाय 'गोलियों की रासलीला- रामलीला' में छोटा रोल करना ज्यादा बेहतर है। निखिल द्विवेदी ने जमकर बोर किया है। दमनदीप सिंह औसत रहे हैं। 
 
यह 'तमंचा' जंग लगा हुआ है, जिसका कोई उपयोग नहीं है। 
 
बैनर : फैशनटीवी फिल्म्स, ए वाइल्ड एलिफेन्ट्स मोशन पिक्चर्स
निर्माता : सूर्यवीर सिंह भुल्लर
निर्देशक : नवनीत बहल
संगीत : कृष्णा
कलाकार : निखिल द्विवेदी, रिचा चड्ढा, दमनदीप सिंह
सेंसर सर्टिफिकेट : यूए * 1 घंटा 53 मिनट 37 सेकंड 

__________________________
बॉलीवुड में हर सप्ताह 'कचरा' फिल्में भी रिलीज होती हैं। फिल्म समीक्षक इन्हें समीक्षा करने के लायक नहीं मानते हैं और अधिकांश लोग इनके बारे में जानने के इच्छुक भी नहीं होते। इन घटिया फिल्मों को तब थोड़ी-बहुत चर्चा मिलती है जब किसी शुक्रवार कोई बड़ी या बेहतर कलाकार/निर्देशक की कोई फिल्म रिलीज नहीं होती है। 
 
26 सितंबर वाला शुक्रवार कुछ ऐसा ही है। आधा दर्जन से ज्यादा फिल्में रिलीज हुई हैं और इनमें से ज्यादातर फिल्मों के नाम लोगों ने सुने भी नहीं होंगे। इनमें से एक है देसी कट्टे। इसे सी-ग्रेड फिल्म के चश्मे से भी देखे तो भी यह मजा नहीं देती। पूरी फिल्म बेहद उबाऊ है और इसे देखना किसी सजा से कम नहीं है।
 
देश भर में अवैध पिस्तौल कम दाम में उपलब्ध है, जिन्हें देसी कट्टा कहा जाता है। फिल्म की शुरुआत को देख लगता है कि इस देसी कट्टे के इर्दगिर्द यह फिल्म घूमेगी, लेकिन आरंभिक चंद रीलों के बाद यह फिल्म अपना रास्ता बदल लेती है। देसी कट्टे का रंग छोड़ इस पर दोस्ती, खेलकूद और बाहुबलियों के खूनी खेल का रंग चढ़ जाता है। यह सब कुछ इतने बचकाने और सतही तरीके से दिखाया गया है कि आप उस घड़ी को कोसने लगते हैं जब इस फिल्म को देखने का आपने निर्णय लिया था। निर्देशन कमजोर है या लेखन। अभिनय कमजोर है या संवाद। तय कर पाना मुश्किल है।


ज्ञानी (जय भानुशाली) और पाली (अखिल कपूर) बचपन के दोस्त हैं। अपराध की दुनिया में वे जज साहब (आशुतोष राणा) की तरह नाम कमाना चाहते हैं। देसी कट्टों का अवैध व्यापार करने वाले ये दोस्त निशानेबाजी में बेहद माहिर हैं। इन पर मेजर सूर्यकांत राठौर (सुनील शेट्टी) की नजर पड़ती है। मेजर किसी कारणवश पिस्टल चैम्पियनशिप जीतने का ख्वाब पूरा नहीं कर पाए। वे ज्ञानी और और पाली को प्रोशनल शूटर की कोचिंग देते हुए शूटिंग प्रतियोगिता के लिए तैयार करते हैं। इसी बीच जज साहब ज्ञानी और पाली को अपने पास बुलाते हैं। 
 
पाली अपराध की दुनिया में नाम कमाने का इसे स्वर्णिम अवसर मानते हुए जज साहब के लिए काम करने लगता है जबकि ज्ञानी खेल की दुनिया में प्रसिद्धी पाना चाहता है। दोनों की राहें जुदा हो जाती हैं। क्या ये दोस्त फिर एक होते हैं? क्या ज्ञानी शूटिंग स्पर्धा में भारत के लिए स्वर्ण पदक जीत पाता है? अपराध की दुनिया में पाली का क्या होता है? इनका जवाब फिल्म का सार है। 
 
फिल्म की स्क्रिप्ट बेहद लचर है। इसमें ऐसे कई प्रसंग हैं जिनका कोई मतलब नहीं है। लेखक ने ट्वीस्ट देने की दृष्टि से इन्हें रखा है, लेकिन ये सिर्फ फिल्म की लंबाई बढ़ाने के काम आए हैं। जैसे, ज्ञानी को उसके अतीत में अपराधी होने के कारण खेल प्रतियोगिता में भाग लेने से रोक दिया जाता है, लेकिन एक पुलिस ऑफिसर का अचानक हृदय परिवर्तन होता है और ज्ञानी प्रतियोगिता में भाग लेता है। यह बात पूरी तरह से अनावश्यक लगती है। ज्ञानी और पाली का शूटिंग खेल में हिस्सा लेने वाला पूरा ट्रेक निहायत ही घटिया है। इसे न अच्छा लिखा गया है और न ही फिल्माया गया है। 
 
लेखन और निर्देशन इतना रूटीन है कि अगले शॉट में क्या होने वाला है या कौन सा संवाद बोला जाएगा, इसका पता आसानी से लगाया जा सकता है। यदि पत्नी समुंदर किनारे अपने पति को शरमा कर बता रही है कि वह मां बनने वाली है तो समझा सकता है कि अगले शॉट में इसको गोली लगेगी। शराब पीकर एक दोस्त ज्यादा ही बहक रहा है या इमोशनल हो रहा है तो अंदाजा लगाने में देर नहीं लगती कि अब दो दोस्त लड़ने वाले हैं। 
 
फिल्म की कहानी ऐसी है कि हीरोइन की जगह नहीं बनती, फिर गानों के लिए उन्हें जगह दी गई है। फिल्म की एक हीरोइन एक बाहुबली से डरती है, लेकिन दूसरे अपराधी किस्म के लड़के को दिल देने में चंद सेकंड नहीं लगाती। 
 
फिल्म का निर्देशन आनंद कुमार ने किया है। उन्होंने कुछ शॉट अच्छे फिल्माए हैं, लेकिन कही-कही कल्पनाशीलता नजर नहीं आती। अभी भी वे भागते हुए बच्चों को दौड़ते हुए जवान हीरो के रूप में परिवर्तित होते दिखा रहे हैं जो सत्तर के दशक का फॉर्मूला हुआ करता था। जब निर्देशक को समझ में नहीं आया कि फिल्म को कैसे आगे बढ़ाया जाए तो गाने डाल दिए गए। 
 
जय भानुशाली ने भले ही दाढ़ी बढ़ाकर रफ-टफ लुक अपनाने की कोशिश की हो, लेकिन एक्शन रोल में उन्हें देखना हास्यास्पद लगता है। वे जब क्रोधित होते हैं तो उन्हें देख हंसी आती है। अखिल कपूर ने खूब कोशिश की है, लेकिन सार यही निकलता है कि उन्हें अभिनय सीखना होगा। सुनील शेट्टी ने अपने अभिनय से जम कर बोर किया है। उनको देख सुस्ती छाने लगती है। साशा आगा ने अभिनय के नाम पर चेहरे बनाए हैं जबकि टिया बाजपेयी औसत रही। आशुतोष राणा ही एकमात्र ऐसे अभिनेता रहे जिन्होंने दमखम दिखाया, हालांकि इस तरह के रोल वे न जाने कितनी बार कर चुके हैं। 
 
फिल्म का एक किरदार बार-बार कहता है कि 'हमार खोपड़िया सटक गई'। शायद उसने यह विश्लेषण पहले ही कर लिया था कि 'देसी कट्टे' देखने के बाद दर्शक यही बोलते नजर आएंगे। 
	 
निर्माता-निर्देशक : आनंद कुमार
संगीत : कैलाश खेर
कलाकार : सुनील शेट्‍टी, जय भानुशाली, अखिल कपूर, साशा आगा, टिया बाजपेयी, आशुतोष राणा

__________________________
विक्रम भट्ट द्वारा बनाई गई हॉरर फिल्मों को देख दर्शक थक और पक चुके हैं, लेकिन विक्रम भट्ट अभी बोर नहीं हुए हैं। तीन-चार महीने में दर्शकों को डराने के लिए वे फिल्म लेकर हाजिर हो जाते हैं। दर्शक चाहते हैं कि विक्रम उन्हें अपनी फिल्मों से डराएं, चौकाएं, रोमांचित करें, लेकिन अब तो उनकी हॉरर/थ्रिलर फिल्मों को देख हंसी आती है। हॉरर या थ्रिलर बजाय ये हास्य फिल्मों में तब्दील हो गई हैं। 
 
विक्रम के साथ समस्या ये है कि वे एक जैसी फिल्में बना रहे हैं। भूत-चुड़ैल-प्रेतात्मा के जरिये भय पैदा किया जाता है। फिर कोई तांत्रिक, वैज्ञानिक, पंडित या फादर आकर रास्ता निकालता है। ‘क्रीचर’ में उन्होंने डराने के लिए एक खूंखार जानवर को लाया है। जो मानव और छिपकली का मिला-जुला रूप है। इसे ब्रह्मराक्षस बताया गया है। इसकी उत्पत्ति कैसे होती है इसके बारे में फिल्म में जूलॉजिस्ट बने मुकुल देव बताते हैं। इस ब्रह्मराक्षस से डराने की सारी कोशिश कमजोर स्क्रिप्ट के अभाव में बेकार हो गई हैं। 
	 
		 

 
 
कहानी है आहना दत्त (बिपाशा बसु) की, जो लोन लेकर हिमाचल प्रदेश में एक हिल स्टेशन पर एक होटल खोलती है। होटल के खुलते ही वहां कई लोग रूम की बुकिंग कराते हैं, जिसमें से एक लेखक कुणाल आनंद (इमरान अब्बास नकवी) भी है। जल्दी ही दहशत का माहौल शुरू हो जाता है क्योंकि होटल में ठहरे एक व्यक्ति की जंगल में अपनी पत्नी को घुमाने ले जाने के दौरान मौत हो जाती है। वह आहना के होटल में रूका था। क्रीचर होटल के कुक को भी मार डालता है। धीरे-धीरे मौत का सिलसिला शुरू हो जाता है। 
 
हमले से बचा एक आदमी बताता है कि यह एक राक्षस का किया धरा है। मुंबई का एक प्रोफेसर सदाना (मुकल देव) बताता है कि यह क्रीचर मूलत: ब्रह्मराक्षस है जिसे मारना लगभग असंभव है। आहना के होटल में कोई रूकना नहीं चाहता। प्रोफेसर सदाना भी आहना को होटल बंद करने का कहते हैं। इधर बैंक वाले आहना पर लोन चुकाने का दबाव बनाते हुए उसे दस दिन का समय देते हैं। 
 
आहना होटल बंद करने के बजाय क्रीचर से लड़ने का निश्चय करती है। उसका साथ देता है कुणाल जो अब आहना को चाहने लगा है। इसी बीच आहना को डॉ. मोगा (मोहन कपूर) बताता है कि क्रीचर को उसी हथियार से मारा जा सकता है जिसे गुरु पूर्णिमा के दिन नीम के पानी से एक विशेष तालाब में धोकर पवित्र किया जाए। गुरु पूर्णिमा तो महीनों दूर है। आहना इस ब्रह्मराक्षस से कैसे निपटती है यह फिल्म का सार है। 
 
विक्रम भट्ट की कहानी बेहद घिसी-पिटी है। सुखमणि साधना के साथ मिलकर उन्होंने स्क्रीनप्ले लिखा है, लेकिन कुछ भी नया वे पेश नहीं कर पाए। 'क्रीचर' ही एकमात्र पहलू है जिसको लेकर दर्शकों में जिज्ञासा रहती है। शुरुआत में क्रीचर वाले दृश्य थोड़ा डराते हैं, लेकिन जब इसी तरह के दृश्य लगातार दोहराए जाते हैं तो डर काफूर हो जाता है। जब तक क्रीचर को दिखाया नहीं गया है तब तक जरूर फिल्म में उत्सुकता रहती है, लेकिन क्रीचर को देखने के बाद फिल्म बेहद खींची गई है और इसमें रहस्य जैसी कोई बात नहीं रह जाती। क्रीचर को मारने का जो उपाय बताया गया है उस पर यकीन दिलाने में फिल्मकार नाकाम रहे हैं। 
 
विक्रम भट्ट की तारीफ इसलिए की जा सकती है कि उन्होंने हॉलीवुड की तर्ज पर बॉलीवुड में इस तरह की फिल्म बनाने का प्रयास किया है। सीमित बजट की वजह से वे अपनी कल्पनाओं को वैसे पंख नहीं लगा पाए। लेखक के रूप में एकरसता से उन्हें बचना होगा। उनकी सारी फिल्में एक जैसी लिखी जाती हैं। विक्रम ने अपने आपको एक ऐसे घेरे में कैद कर लिया है जिसके बाहर वे सोच नहीं पा रहे हैं। पहले भय पैदा किया जाता है, फिर उससे निपटने का बकवास सा उपाय बताया जाता है। अब तो विक्रम की फिल्मों के किरदार भी एक जैसे लगते हैं। 
 
‘क्रीचर’ को खराब स्क्रिप्ट ले डूबी। जो थ्रिल, सस्पेंस और हॉरर इस जॉनर की फिल्मों में होना चाहिए वो नदारद है। फिल्म में गाने दर्शकों के लिए ब्रेक का काम करते हैं। बिपाशा और इमरान वाला रोमांटिक ट्रेक भी बेहद कमजोर है। वीएफएक्स वर्क तारीफ योग्य हैं क्योंकि सीमिति साधनों में किया गया है। थ्री-डी इफेक्ट्स कुछ जगह प्रभावी है। संवादों पर बिलकुल भी मेहनत नहीं की गई है। 
 
बिपाशा बसु ने अपने अभिनय से फिल्म में जान डालने की पुरजोर कोशिश की है, लेकिन नाकाम रही हैं। उनके अभिनय में विविधता नहीं है। इमरान अब्बास को पता ही नहीं कि एक्टिंग किसे कहते हैं। पूरी फिल्म में वे ‘वूडन एक्सप्रेशन’ लिए घूमते रहे। मुकुल देव औसत रहे। 
 
क्रीचर में ऐसा कुछ भी नहीं है जिसके लिए टिकट खरीदा जाए।
 
3 डी 
बैनर : टी-सीरिज सुपर कैसेट्स इंडस्ट्री लि., बीजीवी फिल्म्स
निर्माता : भूषण कुमार, किशन कुमार
निर्देशक : विक्रम भट्ट
संगीतकार : मिथुन, टोनी कक्कड़
कलाकार : बिपाशा बसु, इमरान अब्बास, मुकुल देव, मोहन कपूर
सेंसर सर्टिफिकेट : यूए * 2 घंटे 15 मिनट

__________________________


सी ग्रेड फिल्मों के भी सीक्वल बनने लगे हैं। 'हेट स्टोरी' बोल्ड कंटेंट और कम लागत के कारण सफल रही थी तो फौरन इसका दूसरा भाग तैयार कर रिलीज कर दिया गया। इस तरह की फिल्मों में बोल्ड सीन दिखाने के बहाने ढूंढे जाते हैं, लेकिन सेंसर का मिजाज इन दिनों बेहद सख्त है लिहाजा जिस दर्शक वर्ग के लिए ये फिल्म बनाई गई है उसे निराशा हाथ लगती है।

महिला द्वारा अपने अपमान का बदला लेने की फिल्में 'जख्मी औरत' और 'खून भरी मांग' के जमाने से भी पहले से बनती आ रही है। 'हेट स्टोरी 2' की भी यही कहानी है। इस घिसी-पिटी कहानी को भी न ठीक से लिखा गया है और न ढंग की फिल्म बनाई गई है। लॉजिक की बात करना बेकार है। लगता है कि लेखक और निर्देशक ने बिना दिमाग के काम किया है या फिर दर्शकों को बेवकूफ समझ बैठे हैं।

युवा और आधुनिक लड़की सोनिका (सुरवीन चावला) एक ताकतवर और भ्रष्ट नेता मंदार (सुशांत सिंह) की रखैल है। मंदार को सोनिका बिलकुल नहीं चाहती है, लेकिन उससे डरती है। सोनिका का मंदार शारीरिक शोषण करता है और मानसिक रूप से परेशान करता है। सोनिका की एक दादी वृद्धाश्रम में है। उस दादी को जान से मारने की धमकी देते हुए सोनिका का मंदार शोषण करता है।

सोनिका को अक्षय (जय भानुशाली) से प्रेम हो जाता है। वह उसके साथ गोआ भाग जाती है। मंदार को जब पता चलता है तो वह भी अपने साथियों के साथ गोआ पहुंच जाता है और अक्षय की हत्या कर देता है। सोनिका को वह जिंदा गाड़ देता है। किस तरह से सोनिका बच निकलती है और मंदार एंड कंपनी से अपना बदला लेती है ये फिल्म का सार है।

हेट स्टोरी 2' का निर्देशन विशाल पंड्या ने किया है और माधुरी बैनर्जी ने लिखा है। फिल्म की शुरुआत में मंदार को सोनिका पर अत्याचार करते हुए दिखाया गया है। सोनिका यह सब क्यों सहती है, इस पर रहस्य का आवरण रखा है। लगता है कि कुछ ठोस वजह सामने आएगी, लेकिन दादी को मार डालने की धमकी वाला बौना कारण बताया जाता है, जो इतना अत्याचार सहने के लिए कोई बहुत बड़ी वजह नहीं है। सोनिका आधुनिक लड़की है, पढ़ी-लिखी है, शहर में घूमती है, वह पुलिस की या किसी और की मदद क्यों नहीं लेती, ये बात समझ से परे है।

सोनिका के अतीत के बारे में भी ज्यादा नहीं बताया गया है कि वह मंदार के चंगुल में कैसे फंसी? मंदार उसका शोषण क्यों करता है? केवल एक जगह सोनिका की दादी से एक संवाद बुलवा दिया गया है कि सोनिका के मां-बाप के मरने के बाद मंदार ने उसे पाला, लेकिन कहानी की मुख्य बात को इतना चलताऊ तरीके से निपटाना अखरता है।

ब‍दला लेने वाली सोनिका एकदम बदली हुई नजर आती है। मंदार के सामने सहम कर कांपने वाली सोनिका अचानक साहसी महिला बन जाती है और मंदार के साथियों का मर्डर करती है। अचानक सोनिका में आई यह तब्दीली जंचती नहीं है। सोनिका एकदम से डाकू रामकली की तरह बन जाती है। बदले से उसकी आंखें अंगारों की तरह सुलगती हैं। वह सरेआम सड़क पर गुंडों को जला देती है। पुलिस कुछ नही करती।

वह मोबाइल से पुलिस और मंदार से बातें करती हैं, लेकिन कोई भी उसके पास नहीं पहुंच पाता। उसके पास पिस्तौल कहां से आ जाती है, इसका जवाब भी नहीं मिलता। दादी को पकड़ कर सोनिका को काबू में करने का आइडिया मंदार के दिमाग में बाद में आता है और दर्शकों के दिमाग में पहले। अक्षय का मरने के बाद सोनिका को नजर आने वाले सीन हास्यास्पद हैं। ढेर सारी गलतियां स्क्रिप्ट में हैं, जिनकी ओर ध्यान नहीं दिया गया। समझदार दर्शकों की रूचि आधी फिल्म देखने के बाद ही खत्म हो जाती है और मनोरंजन की तलाश में आए दर्शकों को भी निराशा हाथ लगती है।

विशाल पंड्या ने कहानी को बेहद लंबा खींचा है। गाने फिल्म की स्पीड में ब्रेकर का काम करते हैं। सनी लियोन के गाने को जिस तरह से बेकार किया गया है वो फिल्म मेकर की समझ को दिखाता है।

एक्टिंग डिपार्टमेंट भी निराश करता है। जय भानुशाली में हीरो मटेरियल नहीं है। वे बीमार से लगे हैं और अभिनय भी उनका बेदम है। सुरवीन चावला का सबसे मजबूत रोल है, लेकिन उनके अभिनय में वो बात नजर नहीं आई जो रोल की डिमांड थी। वे जय से बड़ी भी नजर आईं। फिल्म में सुशांत सिंह एकमात्र ऐसे एक्टर हैं जिन्होंने अपना काम ढंग से किया है।

आज तुमपे प्यार आया है' फिल्म की एकमात्र अच्‍छी बात है, लेकिन यह गाना भी उधार लिया गया है। बाकी सारे कारण इस फिल्म से 'हेट' करने लायक ही हैं।

बैनर :
टी-सीरिज सुपर कैसेट्स इंडस्ट्री लि.

निर्माता :
भूषण कुमार‍

निर्देशक :
विशाल पंड्या

संगीत :
मिथुन, रशीद खान, आर्को

कलाकार :
सुशांत सिंह, सुरवीन चावला, जय भानुशाली, सनी लियोन (आइटम नंबर)

सेंसर सर्टिफिकेट : ए * 2 घंटे 9 मिनट 30 सेकंड


__________________________

इम्तियाज अली की फिल्मों के हीरो-हीरोइन अक्सर कन्फ्यूज रहते हैं कि उनके बीच प्यार है या नहीं। बिछुड़ने पर उन्हें अहसास होता है कि वे एक-दूसरे को चाहते हैं और जब सामने होते हैं तो लड़ने लगते हैं। इम्तियाज के भाई आरिफ अली ने अपने भाई की इसी बात को 'लेकर हम दीवाना दिल' में पेश किया है। इम्तियाज की सोचा ना था, जब वी मेट, हाईवे जैसी फिल्में आपको 'लेकर हम दीवाना दिल' देखते वक्त याद आएंगी। इतनी सारी फिल्मों को सामने रख कर भी आरिफ ढंग की फिल्म नहीं बना पाए।

फिल्म को आज के युवाओं के अनुरूप बनाने की कोशिश की गई है, लेकिन कहानी सदियों पुरानी है। करिश्मा (दीक्षा सेठ) रूढि़वादी दक्षिण भारतीय परिवार से है और उसके पिता अपनी पसंद के लड़के से उसका ब्याह रचाना चाहते हैं। अपने दोस्तों के साथ बीअर गटकने वाली करिश्मा अपने पिता का विरोध करने की हिम्मत नहीं रखती। डीनो (अरमान जैन) उसका दोस्त है। करिश्मा की शादी तय हो जाती है और उसे शादी से बचाने के लिए डीनो उसे भगा ले जाता है।

गोआ से नागपुर होते हुए वे रायपुर और फिर बस्तर पहुंच जाते हैं। रास्ते में उन्हें अहसास होता है कि वे एक-दूसरे को प्यार करते हैं लिहाजा शादी कर लेते हैं। बस्तर के जंगलों में भटकते हुए वे नक्सलियों के बीच पहुंच जाते हैं। पैसे और सुख-सुविधा खत्म होने पर उनका प्यार फुर्र हो जाता है और यह नफरत में तब्दील हो जाता है।

करिश्मा अपने घर फोन कर वापस लौट जाती है। मामला फैमिली कोर्ट में पहुंच जाता है और तलाक के लिए दोनों आवेदन करते हैं। तलाक की प्रक्रिया लंबी चलती है और एक-दूसरे से जुदा होने पर उन्हें प्यार का अहसास होता है।

फिल्म की कहानी जहां से शुरू होती है अंत में वहीं पहुंच जाती है। हीरो-हीरोइन बाप के पैसों पर अय्याशी करते हुए प्यार करते हैं, लेकिन जब पैसे खत्म हो जाते हैं और प्यार की परीक्षा शुरू होती है तो उनका प्यार असफल साबित होता है। लेकिन एक बार जब वे वापस घर लौटते हैं तो उनमें मोहब्बत फिर जाग जाती है। यानी उनमें प्यार तभी हो सकता है जब जेबें भरी हो। यह स्क्रिप्ट की सबसे बड़ी खामी है।

खामियों के साथ-साथ फिल्म मनोरंजक भी नहीं है। इंटरवल के पहले तो फिल्म को झेलना बहुत मुश्किल है। इंटरवल के बाद फिल्म में थोड़ी पकड़ आती है और प्रेमियों के बिछुड़ने के दर्द को आप महसूस करते हैं, लेकिन तब तक बहुत देर हो चुकी होती है क्योंकि ‍दर्शकों की फिल्म में रूचि खत्म हो जाती है।

आरिफ अली ने लेखन और निर्देशन जैसी दोनों महत्वपूर्ण जिम्मेदारियां उठाई हैं। निर्देशन के रूप में वे लेखक से भी कमजोर साबित हुए हैं। कई सीन उन्हें बेहूदा तरीके से शूट किए हैं। मसलन एक बाप अपने जवान बेटे को लिफ्ट में अचानक पीटने लगता है मानो वह अपराधी हो। नक्सलियों के बीच आइटन सांग की सिचुएशन हास्यास्पद तरीके से बनाई गई है। नक्सलियों का प्रमुख एक फिल्म निर्देशक और उसकी यूनिट को पकड़ लेता है और कहता है कि बहुत दिनों से फिल्म नहीं देखी है आज कुछ गाना-बजाना हो जाए। फौरन आइटम सांग टपक पड़ता है। फिल्म को 'कूल' बनाने की बनावटी कोशिश साफ नजर आती है। सैकड़ों बार 'कूल' 'रिलैक्स' शब्द सुनने को मिलते हैं। आरिफ ने ड्रामे को इस कदर बोरियत भरे तरीके से पेश किया है कि न तो प्रेमियों के प्रेम की आंच महसूस होती है और न ही मनोरंजन होता है।

फिल्म के कलाकारों से भी आरिफ ठीक से काम नहीं करवा पाए। माना कि हीरो और हीरोइन का रोल निभाने वाले कलाकार नए हैं, अभिनय में कच्चे हैं, लेकिन उन पर आरिफ नियंत्रण नहीं रख पाए। फिल्म के अधिकतर कलाकार चीखते-चिल्लाते नजर आए। बिना किसी कारण के वे सीन में भड़क जाते थे। डीनो के भाई के रोमांस वाला ट्रेक पता नहीं क्यों रखा गया है।

अरमान जैन अपने अभिनय से निराश करते हैं। उनकी लाउड एक्टिंग देख झल्लाहट होती है। उन्हें अपने आपको नियंत्रित रख अभिनय करना सीखना होगा। अरमान के मुकाबले दीक्षा सेठ का अभिनय अच्छा और आत्मविश्वास से भरा है। रोहिणी हट्टंगडी को छोड़ दिया जाए तो‍ फिल्म की सपोर्टिंग कास्ट निराश करती है।

प्रेम कहानी में संगीत महत्वपूर्ण होता है, लेकिन 'लेकर हम दीवाना दिल' में हिट गानों की कमी खलती है। 'खलीफा' को छोड़ कोई भी हिट गीत एआर रहमान नहीं दे पाए।

कुल मिलाकर लेकर हम दीवाना दिल बनावटी और बोर फिल्म है।

बैनर :
इरोज इंटरनेशनल, इल्यूमिनाती फिल्म्स

निर्माता :
सैफ अली खान, दिनेश विजन

निर्देशक :
आरिफ अली

संगीत :
एआर रहमान

कलाकार :
अरमान जैन, दीक्षा सेठ, रोहिणी हट्टंगडी

सेंसर सर्टिफिकेट : यू * 2 घंटे 20 मिनट


__________________________


तीन कलाकारों के ट्रिपल रोल कॉमेडी और कन्फ्यूजन के लिए विशाल कैनवास देता है, लेकिन इसके लिए फिल्मकार और स्क्रिप्ट में बहुत दम होना चाहिए। साजिद खान ने ट्रिपल रोल वाली बात तो सोच ली, लेकिन उसके लिए जो स्क्रिप्ट लिखी है वो निहायत ही घटिया है। ऊपर से साजिद का घटिया निर्देशन करेला और नीम चढ़ा वाली कहावत को चरितार्थ करता है। 'तीन तिगाड़ा काम बिगाड़ा' भी याद आ रहा है।

हमशकल्स' फिल्म मजा के बजाय सजा देती है। ऐसी सजा जिसके लिए पैसे भी आपने ही खर्च किए हैं। 'हिम्मतवाला' के पिटने के बाद साजिद को समझ में आ गया कि वे वही काम करें जो उन्हें आता है। यानी की कॉमेडी फिल्म बनाना। 'हाउसफुल' सीरिज में उन्होंने दर्शकों को हंसाया था, लेकिन इस बार साजिद अपने चिर-परिचित विकेट पर ही रन आउट हो गए। कई बार ऐसा लगता है कि 'हिम्मतावाला' की असफलता का वे दर्शकों से बदला ले रहे हो। माइंडलेस कॉमेडी फिल्मों का भी अपना मजा होता है, लेकिन 'हमशकल्स' तो इस कैटेगरी में भी नहीं आती।

हमशकल्स' में कहानी जैसी कोई चीज है ही नहीं। अशोक (सैफ अली खान) और कुमार दोस्त हैं। अरबपति-खरबपति अशोक संघर्षरत स्टैंडअप कॉमेडियन है। रेस्तरां में वह ऐसे चुटकले सुनाता है कि लोग भाग खड़े होते हैं। अंग्रेजों को वह हिंदी में जोक्स सुनाता है। एक लड़की उसे बोलती है कि आप बड़े 'विटी' हैं तो वह जवाब देता है कि आप 'चर्चगेट' हैं। अशोक का मामा (राम कपूर) उसे पागल घोषित कर सारी जायदाद अपने नाम कराना चाहता है।

अशोक, कुमार और मामाजी के उसी शहर में हमशकल्स हैं। तीनों ही पागल हैं और पागलखाने में भर्ती है। वे कब पागल बन जाते हैं और कब एकदम सयाने ये लेखक और निर्देशक ने अपनी सहूलियत से तय किया है। अदला-बदली होती है और कन्फूजन पैदा करने की नाहक कोशिश पैदा की गई है।

सयाने अशोक और कुमार बाहर भी आ जाते हैं, लेकिन पुलिस की मदद लेने का खयाल उनके दिमाग में दूर-दूर तक नहीं आता। खतरनाक पागलों को वहां काम करने वाला एक कर्मचारी बड़ी आसानी से भगा देता है। ऐसी ढेर सारी खामियां स्क्रिप्ट्स में हैं।

डबल रोल का वजन तो साजिद से संभल नहीं रहा था और उन्होंने तीनों के तीसरे हमशकल्स को भी स्क्रिप्ट में बिना वजह के घुसेड़ दिया। इतना वजन लादने के बाद स्क्रिप्ट का तो दम ही निकल गया। डर लगने लगा कि कहीं इनके चौथे हमशकल्स न आ जाए। तीसरे हमशकल्स के लिए प्लास्टिक सर्जरी का सहारा ले लिया गया। वैसे तो साजिद अपने दर्शकों को निहायत ही बुद्धू समझते हैं, लेकिन फिर भी एक किरदार पूछता है कि प्लास्टिक सर्जरी से चेहरे तो बदल दिए गए हैं, लेकिन आवाज वैसी कैसे है? जवाब मिलता है कि गले में वोकल घुसेड़ दिया गया है। क्लाइमेक्स में भीड़ इकट्ठी करना साजिद की खासियत है जो फिजूल की भागमभाग करते हैं। हाउसफुल में इंग्लैंड की महारानी नजर आई थी कि यहां प्रिंस चार्ल्स का डुप्लिकेट दिखाई देता है।

दर्शकों को हंसाने के लिए तमाम कोशिशें की गई हैं, लेकिन एकाध दृश्यों को छोड़ दिया जाए तो इन्हें देख मुस्कान भी चेहरे से मीलों दूर रह जाती है। कंपनी की बोर्ड मीटिंग वाला सीन ही उम्दा है जिसमें तीनों हमशकल्स के कारण कन्फ्यूजन पैदा होता है। हंसाने के लिए क्या-क्या किया गया है, इसकी बानगी देखिए, पानी एक दवाई में मिला दो तो आदमी कुत्ते की तरह व्यवहार करने लगता है। यह दवाई पीने के बाद सैफ और रितेश कुत्ते की तरह व्यवहार करते हैं। लोगों को काटते हैं। एक परफ्यूम ऐसा है जिसे लगा तो महिलाओं से पुरुष चिपकने लगता है। राम कपूर अपनी ही हमशक्ल महिला के पीछे बावरा हो जाता है। कोकीन और वोदका के परांठे खिलाए गए हैं।

साजिद खान ने दर्शकों को बुद्धू समझते हुए चीजों को इतना ज्यादा समझाया है कि कोफ्त होने लगती है। जब हमशक्ल किरदारों की अदला-बदली होती है तो बैकग्राउंड से आवाज आती है 'अदला बदली हो गई, कन्फ्यूजन शुरू हो गई'। और जिस कन्फ्यूजन के पीछे दर्शक मनोरंजन की तलाश करता है वो कही भी नजर नहीं आता।

कलाकारों ने एक्टिंग के नाम पर मुंह बनाया है, आंखें टेढ़ी की हैं और जीभ बाहर निकाली है। सैफ अली खान थके हुए, असहज और मिसफिट लगे हैं। रितेश देशमुख की टाइमिंग भी साजिद के घटिया निर्देशन के कारण गड़बड़ा गई है। राम कपूर ने इन दोनों हीरो के मुकाबले अच्‍छा काम किया है। सतीश शाह भी थोड़ा हंसा देते हैं। बिपाशा बसु ने फिल्म का प्रमोशन क्यों नहीं किया, उनका रोल देख समझ आ जाता है। ऊपर से उन्होंने एक्टिंग भी घटिया की है। तमन्ना भाटिया और ईशा गुप्ता को तुरंत एक्टिंग की क्लास में प्रवेश लेना चाहिए। तीनों हीरोइनें हर जगह शॉर्ट पहन कर आंखें मटकाती रहती हैं।

फिल्म में पागल खाने का सिक्युरिटी ऑफिसर (सतीश शाह) मरीजों को टार्चर के लिए साजिद खान की 'हिम्मतवाला' और फराह खान की 'तीस मार खां' दिखाता है। हो सकता है कि साजिद अपनी अगली फिल्म में टार्चर लिए 'हमशकल्स' का भी इस्तेमाल करें। फिल्म के किरदार बार-बार बोलते हैं 'हम पागल नहीं हैं हमारा दिमाग खराब है', उनका इशारा किस ओर है यह अंदाजा लगाना मुश्किल नहीं है।

बैनर :
फॉक्स स्टार स्टुडियो, पूजा एंटरटेनमेंट इंडिया लि.

निर्माता :
वासु भगनानी

निर्देशक :
साजिद खान

संगीत :
हिमेश रेशमिया

कलाकार :
सैफ अली खान, बिपाशा बसु, रितेश देशमुख, तमन्ना भाटिया, ईशा गुप्ता, राम कपूर, सतीश शाह, चंकी पांडे

सेंसर सर्टिफिकेट : यूए * 2 घंटे 39 मिनट 33 सेकंड


__________________________


ये फगली-फगली क्या है, ये फगली-फगली? इस बात का खुलासा फिल्मकार ने पहली फ्रेम में ही कर दिया, फगली यानी कि फाइटिंग द अगली'। अब इस तरह का नाम रखने की जरूरत क्यों पड़ी, ये तो वे ही जाने। अपने नाम की तरह फिल्म भी कुछ ऐसी ही है। तर्कहीन और अर्थहीन। पहली फ्रेम से बोरियत हावी होती है जो अंत तक दूर नहीं होती।

बिना कहानी के दर्शकों को बांध पाना आसान काम नहीं है। निर्देशक कबीर सदानंद और लेखक राहुल हांडा ने शुरुआती पौन घंटे बिना कहानी के फिल्म को ऐसे खींचा है कि फिल्म हांफने लगती है। कॉमेडी, दोस्तों की चुहलबाजी, दारूबाजी, बोल्ड संवाद, तीन गाने और लेह के सीन ‍भी फिल्म को संभाल नहीं पाए।

दोस्तों की मौज-मस्ती के बाद कहानी में ट्वीस्ट तब आता है जब जिमी शेरगिल की एंट्री होती है। देव (मोहित मारवाह), गौरव (विजेंदर सिंह), आदित्य (आरिफ लांबा) और देवी (किआरा अडवाणी) का ऐसे शख्स से विवाद होता है जो देवी को छेड़ देता है। सबक सिखाने के लिए उसे कार की डिक्की में बंद कर वे शहर से बाहर की ओर जाते हैं, वहां उनकी झड़प भ्रष्ट पुलिस ऑफिसर चौटाला (जिमी शेरगिल) से हो जाती है। चौटाला डिक्की में बंद शख्स की हत्या कर देता है और इसका इलजाम चारों दोस्तों पर लगा देता है। मामले को दबाने के लिए वह 61 लाख रुपये मांगता है और उसके बाद उसकी ब्लेकमेकिंग बढ़ती जाती है।

जिमी के किरदार की एंट्री से लग रहा था कि फिल्म संभल जाएगी, लेकिन स्थिति और बिगड़ती चली जाती है। 'फुकरे' और 'शैतान' की राह पर चल रही यह फिल्म 'रंग दे बसंती' के ट्रैक पर चलने लगती है। ढेर सारी फालतू की बातें, बेहूदा संवाद, घटिया एक्टिंग और निर्देशन भला कैसे फिल्म को संभाल सकते थे। दर्शक कहीं कनेक्ट नहीं हो पाता और 'द एंड' टाइटल का इंतजार उसे बेसब्री से रहता है।

नई दिल्ली इन दिनों फिल्मकारों का पसंदीदा शहर हो गया है। दिल्ली के जरिये यूपी और हरियाणा का टच फिल्म को दिया जाता है। 'तेरे पिछवाड़े में डंडा घुसेड़ दूंगा' जैसे संवाद दिल्ली के नाम पर छूट लेकर दिखाए जाते हैं। कबीर ने भी दिल्ली का ऐसा ही माहौल दिखाया है, लेकिन माहौल बनाने से ही फिल्म अच्छी नहीं बन जाती।

फुकरे' की तर्ज पर चार लंगोटिया यार ले लिए, जिनमें से एक लड़की है। एक दोस्त हमेशा 'फट्टू' होता है और यहां भी है। लड़की के जरिये रोमांस और 'फट्टू' दोस्त के जरिये कॉमेडी दिखाने की चेष्टा की गई है जो कही से भी प्रभावित नहीं करती। बिजॉय नाम्बियार की 'शैतान' की तरह ये दोस्त मौज-मस्ती करते हैं और फिर फंस जाते हैं।

रंग दे बसंती' की नकल के चक्कर में फिल्म की बुरी गत बन गई है। मीडिया, नेता, पुलिस को कोसा गया है, लेकिन इसके लिए जिस तरह की स्क्रिप्ट लिखी गई है वो बेहद घटिया है। 80-90 प्रतिशत जल चुका शख्स अस्पताल में मीडिया को लाइव इंटरव्यू देता है और उसे ऐसा करने की अनुमति डॉक्टर ही देता है। इस तरह के कई बचकाने प्रसंग फिल्म में है। एक पॉवरफुल नेता का बेटा होने के बाद भी गौरव एक अदने से पुलिस ऑफिसर से इतना क्यों डरता है ये भी समझ से परे है।

कई बार घटिया स्क्रिप्ट को अभिनेता अपने दम पर बचा लेते हैं, लेकिन यहां ये एक्टर्स, निर्देशक-लेखक के साथ मिले हुए हैं। मोहित मारवाह ने थोड़ी गंभीरता दिखाई है, लेकिन उनकी भी सीमाएं हैं। एक्टिंग रिंग में विजेंदर सिंह बेहद कच्चे खिलाड़ी नजर आए। अरफी लांबा ने जमकर बोर किया। किआरा आडवाणी को टिकना है तो खूब मेहनत करना होगी। जिमी शेरगिल का अभिनय अच्छा है, लेकिन वो भी कहां तक दम मारते।

फिल्म में चारों दोस्तों को पानी की तरह शराब गटकते और इतना सुट्टा मारते दिखाया है कि लगभग आधी फिल्म में स्क्रीन के कोने पर वैधानिक चेतावनी ही नजर आती है। सेंसर बोर्ड के डंडे के कारण फिल्मकार को बार-बार लिखना पड़ता है कि ये दोनों चीजें सेहत के लिए बुरी है। ऐसी चेतावनी फिल्म के लिए भी होना चाहिए कि फलां फिल्म आपके समय और धन के लिए खतरनाक है। चलिए, ये काम हम ही कर देते हैं।

बैनर : ग्रेजिंग गोट प्रोडक्शन्स
निर्माता : अश्विनी यार्डी, अलका भाटिया
निर्देशक : कबीर सदानंद
संगीत : यो यो हनी सिंह, प्रशांत वैद्यहर, रफ्तार
कलाकार : जिमी शेरगिल, मोहित मारवाह, किआरा अडवाणी, विजेंदर सिंह, आरफी लांबा
सेंसर सर्टिफिकेट : यूए * 2 घंटे 15 मिनट 18 सेकंड्स


__________________________


सम्राट एंड कंपनी का जासूस सम्राट तिलक धारी फिल्म में एक संवाद बोलता है कि मैं साधारण केस नहीं लेता हूं क्योंकि ये टूटी हुई पेंसिल की तरह होते हैं जिनमें कोई पाइंट या नोक नहीं होती। यह बात फिल्म पर भी लागू होती है। जासूसी फिल्मों में ऐसी धार होनी चाहिए कि दर्शक अपनी सीट से हिल ना सके, उस मामले में फिल्म दम से खाली है। मंथर गति से चलने वाली इस फिल्म को यदि आप बीच में पन्द्रह मिनट नहीं भी देखें तो भी फिल्म समझने में कोई दिक्कत नहीं होगी। एक छोटी सी कहानी जिस पर 25 मिनट का टीवी एपिसोड काफी होता उसे दो घंटे की फिल्म बनाकर खींचा गया है।

सम्राट तिलक धारी (राजीव खंडेलवाल) पहली बार मिलने वाले शख्स के बारे में चुटकी में बता देता है कि वह कौन सा अखबार पढ़ता है, कहां से आ रहा है, उसके क्या शौक है? लेकिन एक मामूली से केस को सुलझाने में वह काफी वक्त लेता है। शिमला में रहने वाली युवा और अमीर लड़की डिम्पी सिंह (मदालसा शर्मा) मुंबई आकर सम्राट से मिलती है। डिम्पी का केस अजीब है। उसके बगीचे के वृक्ष दिन पर दिन सूखते जा रहे हैं। डिम्पी के पिता के घोड़े की भी रहस्मयी परिस्थिति में मौत हो गई। सीसीटीवी फुटेज देखने पर एक एक छाया नजर आती है। डिम्पी के पिता डरे हुए और बीमार हैं। मामले की विचित्रता सम्राट को इस केस को लेने के लिए मजूबर करती है। वह केस सुलझाने पहुंचता है, लेकिन मामला उलझता जाता है। हत्याएं होने लगती हैं। लेकिन सम्राट मामले की तह तक पहुंच ही जाता है।

सम्राट एंड कंपनी की सबसे बड़ी दिक्कत यह है कि इसमें एक्शन कम और संवाद बहुत ज्यादा है। खासतौर जासूस बना सम्राट काम कम करता है और बहुत ज्यादा बोलता है। उसके कई संवाद तो समझ में ही नहीं आते क्योंकि बहुत ही तेज गति से बोले गए हैं। अफसोस इस बात का है कि फिल्म की गति ऐसी तेज नहीं है।

कौशिक घटक ने फिल्म का निर्देशन किया है और मनीष श्रीवास्तव के साथ इसे लिखा भी है। फिल्म लिखते समय कागज पर भले ही अच्‍छी लगी हो, लेकिन स्क्रीन पर इसे उतारने में कौशिक बुरी तरह असफल रहे हैं। ढेर सारी चीजों को उन्होंने फिल्म से जोड़ा, लेकिन अंत में वे सब निरर्थक साबित होती हैं। दर्शकों को भ्रमित करने के लिए बार-बार उन्होंने उन चेहरों पर फोकस किया है जिन पर शक की सुई घूमती है, लेकिन ये सब तरकीबें अब पुरानी हो चुकी हैं। जिस पर शक की सुई निर्देशक एक बार भी नहीं घुमाता वही अंत में कातिल निकलता है और सिनेमाहॉल में बैठे दर्शकों के पास भले ही इस बात का लॉजिक न हो, लेकिन निर्देशक की शैली को देखते हुए वे कातिल का नाम पहले ही बता देते हैं।

फिल्म में कई हास्यास्पद सीन है। जैसे दो लोग लड़ रहे हैं और उनके बीच सवाल-जवाब का दौर चल रहा है। स्क्रिप्ट में भी कई खामियां हैं। कॉमेडी के नाम पर कई बेतुके सीन रखे गए हैं। गानों का मोह भी नहीं छोड़ा गया है। क्लाइमेक्स में कातिल तक पहुंचने का तरीका बेहद घटिया है और बच्चों की कहानी जैसा लगता है। किरदारों की इतनी भीड़ है कि नाम और चेहरे तक याद नहीं रहते। इससे फिल्म में रूचि बहुत जल्दी ही खत्म हो जाती है।

राजीव खंडेलवाल अच्छे अभिनेता हैं, लेकिन 'सम्राट एंड कंपनी' में वे कई बार असहज दिखे। मदालसा शर्मा के लिए करने के लिए ज्यादा कुछ नहीं था और वे किसी भी तरह का प्रभाव छोड़ने में असफल रहीं। गिरीश कर्नाड जैसे अभिनेता को निर्देशक ने बरबाद कर दिया। प्रोडक्शन क्वालिटी भी दमदार नहीं है।

सम्राट एंड कंपनी के साथ सौदे में नुकसान दर्शकों का ही है।

बैनर :
राजश्री प्रोडक्शन्स प्रा.लि.

निर्माता :
कविता बड़जात्या

निर्देशक :
कौशिक घटक

संगीत :
अंकित तिवारी

कलाकार :
राजीव खंडेलवाल, मदालसा शर्मा, गोपाल दत्त, गिरीश कर्नाड, प्रियांशु चटर्जी

* 2 घंटे 6 मिनट


__________________________


कांची एक बेहद खराब फिल्म है और इसका पूरा दोष सुभाष घई को ही दिया जा सकता है क्योंकि उन्होंने लेखन, संपादन और निर्देशन जैसे महत्वपूर्ण काम किए हैं। दरअसल सुभाष घई एक ओवर रेटेड फिल्मकार हैं और अब तक उन्होंने ऐसी फिल्म नहीं बनाई है जो बरसों तक याद की जाए। ये बात ठीक है कि अस्सी और नब्बे के दशक में उन्होंने व्यावसायिक रूप से कई सफल फिल्म बनाईं, लेकिन ये बात भी सच है कि पिछले कुछ वर्षों में उन्होंने युवराज, किस्ना और यादें जैसी घटियां फिल्में भी बनाई हैं। अब इस सूची‍ में कांची का नाम भी जोड़ लीजिए। सुभाष घई की सुई अभी भी बीस वर्ष पहले अटकी हुई है और कांची तो इतनी बुरी है कि पच्चीस वर्ष पहले भी रिलीज होती तो बुरी तरह पिटती।

पहले सीन से ही फिल्म कमजोर साबित हो जाती है। साइकिल रेस चल रही है और बैकड्रॉप में कौशम्पा गांव के लोग लोग 'कांची-कांची' का गाना गा रहे हैं। कांची एक सामान्य लड़की है और पता नहीं लोग उसे इतना महामंडित क्यों कर रहे हैं। जो देखो कांची की बात कर रहा है। बिंदा और कांची एक-दूसरे को चाहते हैं। कौशम्पा गांव पर कांकड़ा ब्रदर्स श्याम (मिथुन) और झूमर (ऋषि कपूर) नजर है। मुंबई में रहने वाले ये राजनेता और अमीर भाई इस गांव का औद्योगिकरण करना चाहते हैं। श्याम के बेटे सुशांत का दिल कांची पर आ जाता है, लेकिन कांची उसके प्रेम के प्रस्ताव को ठुकरा देती है। सुशांत को यह बात बुरी लगता है और वह कांची के प्रेमी बिंदा की हत्या कर देता है। किस तरह से कांची बदला लेती है यह फिल्म का सार है।

कहानी बेहद लचर है और इसमें बिलकुल भी नयापन नहीं है। ऊपर से इस कहानी में देशप्रेम और राजनेताओं के खिलाफ युवा आक्रोश का एंगल ‍बेमतलब घुसा दिया गया है। कांची के पिता फौजी थे और बिंदा भी एक स्कूल चलाता है जिसमें बच्चों को वह लड़ने का प्रशिक्षण देता है। बिंदा देश प्रेम का भाषण देते रहता है और हाथ में तिरंगा लिए लोग उसे सुनते हैं। ये दृश्य बचकाने हैं क्योंकि इनकी कहानी में कोई जगह ही नहीं बनती। ऐसा लगता है कि ये सब जबरदस्ती थोपा जा रहा है।

हाथ में मोमबत्ती लिए सड़कों पर निकले युवा दिखाकर शायद सुभाष घई ने युवाओं को अपनी फिल्म से जोड़ने का प्रयास किया है। युवाओं को ध्यान में रख उन्होंने कांची और बिंदा के बीच किसिंग सीन रखे हैं, जो कहानी में फिट नहीं होते। कांची के मुंह से गालियां निकलवाई है जबकि फिल्म में उसका जो कैरेक्टर दिखाया गया है उस पर ये कही सूट नहीं होता। कई दृश्यों में बेवजह भीड़ रखी गई है, हो सकता है कि निर्देशक का ऐसा मानना है कि इससे फिल्म भव्य लगती हो।

स्क्रिप्ट में भी ढेर सारी खामियां हैं। कांची नदी में कूद जाती है और पता नहीं कैसे बचकर मुंबई पहुंच जाती है। वहां जाकर जिस तरीके से वह कांकड़ ब्रदर्स से अपना बदला लेती है वह हास्यास्पद है। ऐसा लगता है कि सिर्फ कांची होशियार है और कांकड़ा ब्रदर्स निरे मूर्ख। कांची की मदद उसका दोस्त करता है, जो कि पुलिस वाला है और ऐसा लगता है कि वह कांकड़ ब्रदर्स के बंगले पर ही चौकीदारी करता हो।

सुभाष घई निर्देशक के रूप में चुक गए हैं। अपने सुनहरे दिनों की वे परछाई मात्र रह गए हैं। उनका फिल्म मेकिंक का स्टाइल आउटडेटेट हो चुका है। कैमरा एंगल से लेकर तो बैकग्राउंड म्युजिक दर्शाता है कि घई पुराने दौर की जुगाली कर रहे हैं। फिल्म का संगीत और गानों का पिक्चराइजेशन 'ब्रेक' लेने के काम आते हैं। 'चोली के पीछे' की तर्ज पर 'कंबल के नीचे' गाना बनाकर घई ने दिखा दिया है कि वे चाह कर भी अपने अतीत से छुटकारा नहीं पा रहे हैं। इस गाने में घई ने अपनी ही पुरानी फिल्मों के हिट गीतों को दोहराया है और अपने द्वारा पेश की गई महिमा चौधरी से भी ठुमके लगवा दिए हैं। ये बात और है कि आज का युवा महिमा को पहचानता भी नहीं होगा।

निर्देशन बुरा हो तो एक्टर भी बुरे हो जाते हैं। ऋषि कपूर इस समय बेहद फॉर्म में हैं, लेकिन इस फिल्म में उन्होंने बेहद घटिया एक्टिंग की है। उनका लुक विजय माल्या से प्रभावित है। मिथुन चक्रवर्ती ने भी ओवर एक्टिंग कर ऋषि को जोरदार टक्कर दी है। मिष्टी नामक हीरोइन को इस फिल्म के जरिये पेश किया गया है। मिष्टी बेहद खूबसूरत हैं, लेकिन अभिनय के मामले में उन्हें बहुत कुछ सीखना है। कई दृश्यों में वे रानी मुखर्जी जैसी दिखाई देती हैं। कार्तिक आर्यन का बतौर हीरो रोल बेहद छोटा है। चंदन रॉय सान्याल भी ओवरएक्टिंग करते नजर आए। सुशांत के रूप में ऋषभ सिन्हा प्रभावित करते हैं।


मिष्ठी और लोकेशन्स की खूबसूरती के अलावा 'कांची' में कुछ भी उल्लेखनीय नहीं है।

बैनर :
मुक्ता आर्ट्स लि.

निर्माता-निर्देशक :
सुभाष घई

संगीत :
सलीम मर्चेण्ट, इस्माइल दरबार

कलाकार :
मिष्टी, कार्तिक आर्यन, ऋषि कपूर, मिथुन चक्रवर्ती, चंदन रॉय सान्याल, आदिल हुसैन, मीता वशिष्ठ

सेंसर सर्टिफिकेट : यूए * 2 घंटे 31 मिनट 27 सेकंड


__________________________
बंद मुठ्ठी तो लाख की, खुल गई तो खाक की। यह कहावत पूनम पांडे के मामले में एकदम खरी है। ऊटपटांग बयान और कम कपड़ों के फोटो के जरिये उन्होंने सुर्खियां बटोर ली। इस वजह से उन्हें ‘नशा’ नामक फिल्म भी मिल गई। जब एक्टिंग की बारी आई तो पूनम चारों खाने चित्त नजर आईं।

चलिए, मान लेते हैं कि ‘नशा’ में पूनम की एक्टिंग देखने कोई नहीं जाएगा। दर्शक को इस बात का मतलब भी नहीं है कि पूनम खूबसूरत लगती हैं या नहीं? लेकिन बोल्ड सीन की आस लिए थिएटर गए दर्शकों के हाथ भी कुछ नहीं लगता। इससे तो बेहतर है कि इंटरनेट पर पूनम द्वारा अपलोड किए गए फोटो और वीडियो ही देख लिए जाए।

पूनम से यदि एक्टिंग नहीं हुई है या उन्हें सेक्सी तरीके से पेश नहीं किया जा सका है तो इसमें दोष फिल्म के निर्देशक अमित सक्सेना का भी है। अमित ने दस वर्ष पूर्व जिस्म नामक फिल्म बनाई थी, जिसे बॉक्स ऑफिस पर सफलता के साथ सराहना भी मिली थी। अमित को दूसरी फिल्म निर्देशित करने का अवसर दस वर्ष बाद ‍क्यों मिला, ये ‘नशा’ देख समझा सकता है। अब तो शक होता है कि क्या ‘जिस्म’ भी अमित ने ही निर्देशित की थी?

‘नशा’ में न केवल वे कलाकारों से अभिनय ठीक से करवा सके बल्कि शॉट भी ठीक से नहीं ले सके। कहानी को स्क्रीन पर उतारने के मामले में वे पूरी तरह असफल रहे। हीरो दौड़ता रहता है और सोता रहता है, ये शॉट फिल्म में बीसियों बार देखने को मिलते हैं। उन्होंने शॉट्स को बेहद लंबा रखा है जिससे फिल्म बेहद उबाउ हो गई है। हो सकता है कि आप की आंख लग जाए और कुछ मिनट बाद खुले तो वही सीन चल रहा हो।

कहानी है साहिल की, जिसकी उम्र अठारह वर्ष के आसपास है। वह अपनी 25 वर्षीय टीचर अनिता जोसेफ से एकतरफा प्यार करने लगता है। अपनी गर्लफ्रेंड को भी भूला देता है। साहिल को जब पता चलता है कि अनिता का सैम्युअल नामक बॉयफ्रेंड भी है तो उसके तन-बदन में आग लग जाती है। साहिल के एकतरफा प्यार का क्या हश्र होता है, ये फिल्म का सार है।
कम उम्र के लड़का अपने से उम्र में बड़ी महिला के प्रति आकर्षित होने की बात नई नहीं है, क्योंकि इस बात को इरोटिक तरीके से पेश करने की गुंजाइश बहुत ज्यादा है। प्यार की त्रीवता के साथ कामुक दृश्यों के लिए स्थितियां बनती हैं, लेकिन इस मामले में फिल्म पूरी तरह असफल है। न तो कहानी बांध कर रखती है और न ही फिल्म में ग्लैमर नजर आता है।

साहिल का प्यार दिखाने की कोशिश की गई है, लेकिन यह वासना नजर आती है। उसकी गर्लफ्रेंड टिया का किरदार तो बेहद ही लचर है, जो साहिल से माफी मांगती फिरती है। पूनम पांडे ने टीचर का किरदार निभाया और एक टीचर इतने खुले कपड़े पहन बेशर्मी से स्टुडेंट के बीच कभी नहीं जाता।

किसी तरह खींच कर कहानी को पेश किया गया है और फिल्म हर पहलू पर निराश करती है। संवाद से लेकर गीत तक स्तरहीन हैं। तीन-चार लोकेशन पर ही फिल्म पूरी कर दी गई है। ऐसा नहीं है कि कम बजट के कारण निर्देशक की यह मजबूरी थी, बल्कि कल्पनाशीलता का अभाव नजर आता है।

पूनम पांडे अभिनय के मामले में निराश करती हैं। अभिनय की कई बेसिक बातें उन्हें नहीं पता हैं। कई दृश्यों में उनका मेकअप भी खराब है। शिवम पाटिल के चेहरे पर कोई भाव नजर नहीं आते।

कुल मिलाकर ‘नशा’ ऐसी फिल्म है कि इसे देखो तो चढ़ा नशा भी उतर जाए।

बैनर : ईगल होम एंटरटेनमेंट
निर्माता :
सुरेन्द्र सुनेजा, आदित्य भाटिया

निर्देशक :
अमित सक्सेना

संगीत :
सिद्धार्थ हल्दीपुर, संगीत हल्दीपुर

कलाकार :
पूनम पांडे, शिवम पाटिल


__________________________
कैजाद गुस्ताद। ये नाम है उस शख्स का जिसे अमिताभ बच्चन कभी नहीं भूल पाएंगे। अमिताभ ने अपने करियर की महाघटिया फिल्म 'बूम' कैजाद के साथ ही की थी। फिल्म देखने के बाद बिग-बी के प्रशंसक भी नाराज हो गए थे कि उन्होंने इतनी घटिया फिल्म क्यों की।

बूम को रिलीज हुए दस वर्ष हो गए हैं और अभी भी कैजाद फिल्म मेकिंग के गुर नहीं सीख पाए। उनकी ताजा फिल्म 'जैकपॉट' बेहद घटिया फिल्म है। पुरस्कारों का मौसम आने वाला है और संभव है कि 'जैकपॉट' वर्ष की सबसे घटिया फिल्म का अवॉर्ड अपने नाम कर ले।

स्कूली बच्चों को अक्सर एक प्रश्न हल करने के लिए दिया जाता है। दस वाक्यों में लिखी गई कहानी में वाक्यों का क्रम ऊपर-नीचे कर दिया जाता है और फिर बच्चों से सही क्रम में करने के लिए कहा जाता है। कैजाद की यह फिल्म भी ऐसी ही है। 92 मिनट की फिल्म में 60 मिनट तो समझ में ही नहीं आता कि स्क्रीन पर क्या चल रहा है। कैजाद इस फिल्म के जरिये क्या बताना चाहते हैं? अंतिम आधे घंटे में कैजाद ने कहानी पर उठाए गए सवालों के जवाब दिए हैं जिन्हें जानकर सिवाय सिर पीटने के और कुछ नहीं किया जा सकता है।

कैजाद ने अपनी फिल्म के जरिये ऑडियंस की इंटेलीजेंसी को टेस्ट करने की कोशिश की है, लेकिन इस परीक्षा में परीक्षक (कैजाद) ही फेल हो गया है। एक सीधी-सपाट कहानी को इतना तरोड़-मरोड़ के दिखाने का निर्णय केवल कैजाद ही ले सकते थे। शायद दर्शकों को कन्फ्यूज करना ही कैजाद एक काबिल निर्देशक की निशानी मानते हैं।

फिल्म की स्क्रिप्ट निहायत ही बकवास है। फिल्म में नसीरुद्दीन शाह का कैरेक्टर इतना मूर्ख है कि अपने पैसे वसूलने के लिए वह उसी नाव में छेद कर देता है जिस पर वह खड़ा है। वह इतना भी नहीं जानता कि पैसे मिल जाएंगे तो भी वह ‍जीवित नहीं रह पाएगा।

कहानी है बॉस (नसीरुद्दीन शाह) की जो एक केसिनो गोआ में चलाता है। फ्रांसिस (सचिन जोशी), माया (सनी लियोन), एंथनी (भारत निवास) और कीर्ति (एल्विस मैस्केरेनहास) के साथ वह एक प्लान बनाता है कि वे गलत तरीकों से उसके केसिनो में पांच करोड़ रुपये का जैकपॉट जीत जाए। इस रकम की चोरी करवा दी जाएगी और यह रकम वे बीमा कंपनी से वसूलेंगे।

दूसरी ओर फ्रांसिस अपने प्लान के जरिये बॉस के साथ फरेब कर देता है, जिसे देख अभिषेक बच्कन अभिनीत 'ब्लफमास्टर' फिल्म की याद आती है। लेकिन 'जैकपॉट' की तुलना में 'ब्लफमास्टर' महान फिल्म थी।

कैजाद की काबिलियत पर पैसा लगाने का साहस सचिन जोशी ने किया है। सचिन बेहद पैसे वाले हैं और स्क्रीन पर अपना चेहरा देखने का उन्हें शौक है। लिहाजा खुद पैसा लगाते हैं और फिल्म बनाते हैं। ये एक अमीर व्यक्ति का शौक है, जिससे कैजाद जैसे निर्देशकों को काम मिल जाता है, लेकिन जेब दर्शक की कट जाती है। सचिन अभिनय का 'क ख ग' भी नहीं जानते हैं। न उनकी शख्सियत हीरो जैसी है और आवाज में भी जोर नहीं है। पूरी फिल्म में मिसफिट नजर आए।

सनी लियोन को फिल्म में क्यों रखा जाता है, इसका जवाब सभी जानते हैं। अभिनय के मामले में वे अभी भी उतनी ही कच्ची हैं जितनी 'जिस्म 2' में थीं। संवाद बोलते ही उनकी पोल खुल जाती है क्योंकि संवाद के अनुरूप चेहरे पर भाव नहीं आते हैं।

कैजाद गुस्ताद की यह बात तो माननी पड़ेगी कि बड़े कलाकारों को अपनी फिल्म में राजी करने की प्रतिभा उनमें हैं। 'बूम' में अमिताभ को राजी कर लिया था तो 'जैकपॉट' में नसीरुद्दीन शाह को। नसीर ने काम तो अच्छा किया है, लेकिन उनके जैसे काबिल अभिनेता को इस घटिया फिल्म में देखना दु:खद है। क्या नसीर को अभी भी कुछ सिद्ध करने की जरूरत है जो उन्होंने 'जैकपॉट' के लिए हामी भरी।

जैकपॉट फिल्म हर डिपार्टमेंट में घटिया है। इसका सबसे अच्छा हिस्सा वो है जब स्क्रीन पर 'द एंड' लिखा आता है।

बैनर :
वाइकिंग मीडिया एंड एंटरटेनमेंट प्रा.लि.

निर्माता :
रैना सचिन जोशी

निर्देशक :
कैजाद गुस्ताद

संगीत :
शरीब साबरी, तोशी साबरी

कलाकार :
सनी लियोन, सचिन जोशी, नसीरुद्दीन शाह, मकरंद देशपांडे

सेंसर सर्टिफिकेट : ए * 1 घंटा 32 मिनट


__________________________


गुलाब गैंग के साथ सबसे बड़ी समस्या यह है कि फिल्म के लेखक और निर्देशक सौमिक सेन यह तय नहीं कर पाए कि वे फिल्म का प्रस्तुतिकरण वास्तविकता के नजदीक रखें या कमर्शियल फॉर्मेट को ध्यान में रख बात को पेश किया जाए। पूरी फिल्म में उनकी यह दुविधा नजर आती है। कुछ सीन एकदम सलमान खान की फिल्मों जैसे हैं। माधुरी दीक्षित बिलकुल सलमान अंदाज में कूदते-फांदते और हवा में उड़ते हुए फाइटिंग करती नजर आती हैं तो दूसरी ओर कुछ दृश्यों में वो गंभीरता नजर आती है जो इस तरह की फिल्म मांगती है। लेकिन मामला खिचड़ी हो जाने से स्वाद बिगड़ गया है और एक अच्छे विषय पर कमजोर फिल्म का नतीजा सामने आता है।

फिल्म के निर्माता ने स्पष्ट कर दिया है कि उनकी फिल्म पूरी तरह से काल्पनिक है। सम्पत पाल और गुलाब गैंग पर आधारित नहीं है, लेकिन सभी जानते हैं कि प्रेरणा उसी से ली गई है। सिर्फ गुलाब गैंग का विचार उधार लेकर सौमिक सेन ने कुछ वास्तविक घटनाओं को जोड़ कर फिल्म लिखी है।

रज्जो (माधुरी दीक्षित) माधवपुर में गुलाब गैंग की लीडर है। असहाय महिलाओं की वह रक्षा करती है। छोटी बच्चियों को पढ़ाती है। इस गैंग की महिलाएं किसी भी मामले में अपने को पुरुषों से कम नहीं समझतीं और अक्सर हिंसा का सहारा लेती है। रज्जो का कहना है 'रॉड इज़ गॉड'।

उसकी लोकप्रियता को बढ़ता देख भ्रष्ट राजनेता सुमित्रा देवी (जूही चावला) रज्जो की ओर हाथ बढ़ाती है, लेकिन रज्जो इसे ठुकरा कर सुमित्रा देवी के खिलाफ चुनाव लड़ने का फैसला करती है। अपनी कुर्सी बचाने के लिए किसी भी हद तक जाने वाली सुमित्रा चुनाव जीतने के लिए सारे हथकंडे अपनाती है। चुनाव परिणाम क्या निकलता है? क्या रज्जो का स्कूल खोलने का सपना पूरा होगा? क्या सुमित्रा देवी को रज्जो हरा पाएगी? इन प्रश्नों के जवाब फिल्म का सार है।

सौमिक सेन की कहानी में केवल यही विशेषता है कि इसमें हीरो भी महिला है और विलेन भी। इस अनूठी बात को छोड़ दिया जाए तो यह फिल्म केवल अच्छाई बनाम बुराई की कहानी है। 'गुलाब गैंग' को बीच में ही भूला दिया जाता है और यह फिल्म हीरो बनाम विलेन की कहानी बन जाती है जो हजारों बार सिल्वर स्क्रीन पर दोहराई जा चुकी है।

सौमिक सेन ने केवल सीन गढ़े हैं और कहानी में प्रवाह नजर नहीं आता। कई दृश्यों का एक-दूसरे से संबंध नहीं है। कई बातें अस्पष्ट रह जाती हैं। जैसे सुमित्रा के नाम पर स्कूल खोलने के लिए रज्जो क्यों आपत्ति लेती है? रज्जो अचानक चुनाव लड़ने का फैसला कैसे कर लेती है? कई बार कानून हाथ में लेने के बावजूद पुलिस गुलाब गैंग के खिलाफ कार्यवाही क्यों नहीं करती है? कहानी के साथ-साथ स्क्रीनप्ले में भी खामियां हैं? जिस तरीके से कहानी को परदे पर पेश किया गया है वो बेहद उबाऊ है। थोड़ी देर में ही दर्शक फिल्म में अपनी रूचि खो बैठते हैं और स्क्रीन पर चल रहे ड्रामे से जुड़ नहीं पाते।

कुछ दृश्य तारीफ योग्य भी हैं। जैसे एक नेता के बलात्कारी बेटे को गुलाब गैंग की महिलाओं द्वारा तालाब से पकड़ना। रज्जो और सुमित्रा देवी के आमने-सामने वाले दृश्य। रज्जो का अपनी गैंग के सदस्यों के साथ हंसी-मजाक करना। लेकिन इनकी संख्या बहुत कम है।

माधुरी दीक्षित का किरदार गंभीरता मांगता था, लेकिन निर्देशक ने उनसे डांस भी करा दिया और हास्यास्पद तरीके से फाइटिंग भी कराई है, इस वजह से माधुरी के किरदार का फिल्म में प्रभावहीन नजर आता है। माधुरी के अभिनय में वो 'स्पार्क' नदारद रहा जो किरदार की डिमांड थी। अभिनय के मामले में जूही चावला बाजी मार ले जाती है और इसकी वजह है कि उनके किरदार में कई रंग हैं। कुटील मुस्कान और लौंग चबाती जूही ने अपनी इमेज के विपरीत खलनायिका के तेवर दिखाए हैं। कैसी भी परिस्थिति हो वे एकदम 'कूल' नजर आती हैं। गुलाब गैंग में से प्रियंका बोस और विद्या जगदाले का अभिनय उल्लेखनीय है। अतुल श्रीवास्तव, राजीव सक्सेना, भी प्रभावित करते हैं। सौमिक सेन का संगीत फिल्म के मूड के अनुरूप है, लेकिन जरूरत से ज्यादा गानों का प्रयोग अखरता है।

गुलाब गैंग रंगहीन है। न सोचने पर मजबूर करती है और न ही मनोरंजन।

बैनर :
बनारस मीडिया वर्क्स, सहारा मूवी स्टुडियोज़

निर्माता :
अनुभव सिन्हा

निर्देशक-संगीत :
सौमिक सेन

कलाकार :
माधुरी दीक्षित नेने, जूही चावला, दिव्या जगदाले, प्रियंका बोस, अतुल श्रीवास्तव, राजीव सक्सेना

सेंसर सर्टिफिकेट : यूए * 2 घंटे 19 मिनट 13 सेकंड



__________________________

डर @ द माल का सबसे बड़ा आकर्षण निर्देशक पवन कृपलानी है जिनकी पिछली फिल्म 'रागिनी एमएमएस' एक बेहतरीन हॉरर फिल्म थी। पवन अपनी दूसरी फिल्म में निराश करते हैं और बजाय उन्होंने कुछ नया करने के इस हॉरर मूवी में वही मसालों का उपयोग किया है जिन्हें हम सैकड़ों हॉरर मूवीज में देख चुके हैं। दर्शकों को डराने के लिए उन्होंने सब कुछ किया, जिनमें से कुछ कारगर सिद्ध हुए और ज्यादातर बेकार।

यूं भी हॉरर फिल्मों की कहानियां और सिचुएशन लगभग एक जैसी ही होती है और सारा दारोमदार प्रस्तुतिकरण पर आ टिकता है। 'डर @ द माल' की न कहानी में दम है और न प्रस्तुतिकरण में। फिल्म में आगे क्या होने वाला है इसका अंदाजा आसानी से लगाया जा सकता है। ऐसे में हॉरर फिल्म का सारा रोमांच खत्म हो जाता है।

कहानी है एक मॉल की जिसके बारे में अफवाह है कि उसमें भूतों का वास है। मॉल के मालिक उसकी रिओ‍पनिंग करते हैं ताकि लोग वहां आने लगे और वे मॉल को बेच सके। सुरक्षा का जिम्मा वे एक नए सिक्यूरिटी ऑफिसर विष्णु (जिमी शेरगिल) को सौंपते हैं। क्या विष्णु रहस्य का पर्दाफाश कर पाएगा या शिकार बन जाएगा?

निर्देशक पवन ने इस साधारण सी कहानी को खूब उलझाने की कोशिश की है और फिल्म को लंबा खींचा है, इसका परिणाम ये हुआ कि फिल्म बेहद लंबी और उबाऊ लगती है। दर्शकों को डराने की उनकी ज्यादातर कोशिशें नाकामयाब हुई हैं। कई दृश्य अन्य फिल्मों से प्रेरित है। फ्लेशबैक सीन का जरूरत से ज्यादा उपयोग है और इन्हें छोटा किया जा सकता था। हॉरर फिल्मों में गाने रखने का कोई अर्थ नहीं है। बैकग्राउंड म्युजिक जरूर ठीक-ठाक है।

जिमी शेरगिल अच्छे कलाकार हैं और इस तरह की भूमिकाएं निभाना उनके लिए बेहद आसान है। नुसरत भरूचा और आरिफ जकारिया ने अपना काम गंभीरता से किया है।

कुल मिलाकर डर @ द माल प्रभावित करने में नाकाम है।

बैनर :
मल्टी स्क्रीन मीडिया मोशन पिक्चर्स, कॉन्टिलो एंटरटेनमेंट

निर्देशक :
पवन कृपलानी

संगीत :
शंकर-अहसान-लॉय

कलाकार :
जिमी शेरगिल, नुसरत भरूचा, आरिफ जकारिया, आसिफ बसरा, नीरज सूद

घंटे 4 मिनट


__________________________


फिल्मों के चयन के मामले में अभय देओल की बड़ी तारीफ की जाती है, लेकिन बतौर निर्माता उनका चयन तारीफ के योग्य नहीं है। 'वन बाय टू' में अभय देओल हीरो होने के साथ-साथ सह-निर्माता भी है और यह फिल्म अपने किरदारों के मुताबिक बेहद ऊबाऊ और भटकी हुई फिल्म है।

फिल्म के जरिये क्या कहने की कोशिश की जा रही है यह पूरी तरह स्पष्ट नहीं हो पाता है। एक छोटी-सी बात को इतना ज्यादा खींचा गया है कि सिनेमाहॉल में दर्शक को नींद आने लगती है और पर्दे पर चल रहे घटनाक्रम में उसकी कोई रूचि नहीं रहती।

अमित शर्मा (अभय देओल) और समायरा पटेल (प्रीति देसाई) की कहानी है, जिनकी फिल्म में एक-दो बार ही मुलाकात होती है। दोनों की कहानी समानांतर चलती है और उनके साथ एक जैसा घटित हो रहा है। अमित का राधिका नामक लड़की से ब्रेक अप हो गया है और वह उसे भूला नहीं पा रहा है। उसकी अच्‍छी-खासी नौकरी है और मां-बाप चाहते हैं कि वह सेटल हो जाए, लेकिन वह बहुत कुंठित है।

आधी रात को अमित अपनी एक्स गर्लफ्रेंड के घर के आगे गिटार बजा कर गाना गाता है और उसकी एक्स गर्लफ्रेंड कहती है कि वह रेस्तरां जाकर सूप ले, वन बाय टू करे, आधा पिए और बचे हुए में डूब कर मर जाए। ऐसी ही उबाऊ और पकाऊ हरकतें वो करता रहता है जो उसके मां-बाप के साथ-साथ दर्शकों को भी झेलना पड़ती हैं।

दूसरी ओर समायरा अपनी शराबी मां के साथ रहती है। उसके पिता उसे चाहते हैं तो लेकिन यह स्वीकारने में हिचकते हैं कि वह उनकी बेटी है। समायरा डांस शो के जरिये अपनी पहचान बनाना चाहती है और सफलता नहीं मिलने के कारण वह भी कुंठित है।

इन दोनों पकाऊ किरदारों को लेकर पकाऊ फिल्म को लिखा और निर्देशित किया है देविका भगत ने। देविका को ही शायद नहीं पता कि वे क्या दिखाना चाहती है या फिर अपने ही लिखे को वे ठीक से परदे पर उतार नहीं सकी। जिस तरह फिल्म के मुख्य किरदार कन्फ्यूज नजर आते हैं वही हाल देविका का भी है।

देविका ने बताने की कोशिश की है कि आज की युवा पीढ़ी के पास सब कुछ है, फिर भी वह खुश नहीं है। वह ब्रेकअप को लेकर, अपने बॉयफ्रेंड को लेकर, अपने जॉब को लेकर परेशान है। इन बातों को बहुत खींचा गया गया है। कई दृश्यों का कोई अर्थ नहीं निकलता है और न ही इनमें आपसी संबंध नजर आता है।

फिल्म का संपादन भी बहुत गड़बड़ है और कई बार सीक्वेंस आगे-पीछे लगते है, लेकिन इसमें संपादक की गलती कम और निर्देशक की ज्यादा नजर आती है क्योंकि उसके पास कोई विकल्प ही नहीं होगा।

अभय देओल का अभिनय निराशाजनक है। शायद वे भी कन्फ्यूज हो गए होंगे कि निर्देशक उनसे क्या चाहता है। प्रीति देसाई एक्ट्रेस से बेहतर डांसर हैं। रति अग्निहोत्री, लिलेट दुबे, जयंत कृपलानी के किरदारों ने भी जमकर बोर किया है। दर्शन जरीवाला जरूर अपनी शायरी से थोड़ा मनोरंजन करते हैं।

फिल्म का एकमात्र उजला पक्ष है इसका संगीत। शंकर-अहसान-लॉय द्वारा संगीतबद्ध 'कबूम', 'खुशफहमियां', 'खुदा ना खास्ता' सुनने लायक हैं।

बेहतर यही है कि 'वन बाय टू' देखने की बजाय इसके गीत सुने जाएं।

बैनर :
वायकॉम 18 मोशन पिक्चर्स

निर्माता :
अमित कपूर, अभय देओल

निर्देशक :
देविका भगत

संगीत :
शंकर-अहसान-लॉय

कलाकार :
अभय देओल, प्रीति देसाई, रति अग्निहोत्री, जयंत कृपलानी, दर्शन जरीवाला, लिलेट दुबे

सेंसर सर्टिफिकेट : यूए * 2 घंटे 19 मिनट


__________________________

बेटा जवान हो गया। उसे काम से लगाना है। पापा फिल्म निर्माता-निर्देशक हैं। फौरन एक फिल्म प्लान कर ली गई। वक्त के साथ-साथ सिनेमा बहुत बदल चुका है, ये पापा को पता ही नहीं है। वे अभी भी सोचते हैं कि पांच गाने, पांच फाइट सीन, चार कॉमेडी सीन, तीन इमोशनल सीन डाल दो फिल्म तैयार हो जाती है। ये सारे सीन फिल्मा लिए गए।

अरे याद आया, कहानी भी तो चाहिए। कुछ भी लिख डालो, चल जाता है। जो मन में आया लिख दिया गया। निश्चित अंतराल पर गाने, फाइट सीन वगैरह-वगैरह डाल दिए गए। जो फिल्म तैयार हुई उसका नाम रख दिया गया 'कर ले प्यार कर ले'।

बेटे की ख्वाहिश की इच्छा बेचारे उन दर्शकों को भुगतना पड़ती है जो ऐसी फिल्म देखने चले जाते हैं। पूरी फिल्म बेसिर-पैर है। यह बात फिल्म की पहली फ्रेम देखने पर ही पता चल जाती है और इसके बाद दो घंटे तक तमाम ऊटपटांग हरकतें जारी रहती हैं जो सिर दर्द पैदा करती हैं।

कबीर और प्रीत की यह प्रेम कहानी है। कबीर की मां का मानना है कि जब भी प्रीत उसके बेटे की लाइफ में आती है तो कुछ न कुछ उसके बेटे के साथ गलत होता है। वह ऐसा क्यों मानती है इसके पीछे कोई कारण नहीं है और न ही ऐसे ठोस प्रसंग दिखाए गए हैं। कबीर की मां अपने बेटे को कई शहरों में लेकर घूमती रहती हैं, ऐसा क्यों करती है इसका भी कोई जवाब नहीं है। 12 साल बाद वे फिर उसी शहर में लौटते हैं और कबीर-प्रीत फिर एक बार मिल जाते हैं। दोनों एक ही कॉलेज में पढ़ते हैं जहां पढ़ाई का तो पता नहीं, लेकिन फाइट जरूर होती है। यही पर एक विलेन की एंट्री होती है जिसका पिता लोगों के हाथ-पैर काटता रहता है। थोड़ी बहुत मारा-मारी होती है और हैप्पी एंड के साथ फिल्म खत्म।

ये कहानी यहां तो फिर भी सलीके से लिखी गई है, लेकिन फिल्म में इस तरह प्रस्तुत की गई है कि कुछ भी समझ में नहीं आता। कभी भी गाना टपक पड़ता है या फाइट सीन आ जाते हैं। किरदार अचानक चीखने-चिल्लाने लगते हैं। फिल्म के टाइटल में लिखा गया है कि राजेश पांडे नामक शख्स ने इसका निर्देशन किया है, लेकिन फिल्म देख कही ऐसा नहीं लगता कि इसका कोई निर्देशक है। लगता है कि ऐसी कार में बैठे हैं जिसके ब्रेक फेल हो गए हैं और वो कही भी चले जा रही है। फिल्म के हर विभाग की हालत ऐसी ही है। संगीत के नाम पर शोर पैदा किया गया है। कोरियोग्राफी देख गुस्सा आने लगता है। न एडिटिंग ढंग की है और न ही सिनेमाटोग्राफी।

शिव दर्शन ने इस फिल्म से बॉलीवुड में शुरुआत की है। उनमें एनर्जी तो भरपूर है, लेकिन अभिनय के मामले में बेहद कच्चे हैं। फाइट और डांस के मामले में भी वे कमजोर रहे। उन्होंने संवाद इतने चीख-चीख कर बोले हैं, जैसे बिना माइक के भीड़ को संबोधित कर रहे हों। इस मामले में उनका दोष कम और निर्देशक का ज्यादा है। हीरोइन हरलीन कौर भी प्रभावित नहीं करती हैं। फिल्म के अन्य कलाकारों का अभिनय भी बेहद घटिया है।

कुल मिलाकर 'कर ले प्यार कर ले' से दूरी बनाए रखने में ही भलाई है।

बैनर :
श्रीकृष्णा इंटरनेशनल

निर्माता :
सुनील दर्शन

निर्देशक :
राजेश पांडे

संगीत :
रशीद खान, प्रशांत सिंह, मीत ब्रदर्स, रेयान अमीन

कलाकार :
शिव दर्शन, हसलीन कौर

सेंसर सर्टिफिकेट : ए * एक घंटा 56 मिनट


__________________________


टी-सीरिज वाले अपनी फिल्मों से ज्यादा मेहनत उसके संगीत पर करते हैं। संगीत लोकप्रिय होता है तो खूब बिकता है और उसके कारण फिल्मों को भी अच्‍छी आमदनी हो जाती है। ये फॉर्मूला उन्होंने कई बार आजमाया है और अक्सर कारगर साबित हुआ है।

यारियां' में नए कलाकार हैं। कम बजट में फिल्म बना दी गई है, लेकिन फिल्म का संगीत जोरदार है। 'एबीसीडी', 'सनी सनी', 'बारिश' जैसे कई गानें धूम मचाए हुए हैं, जो दर्शकों को सिनेमाघर तक खींच लाए हैं।

फिल्म का निर्देशन किया है दिव्या खोसला कुमार ने। दिव्या ने 20 से ज्यादा म्युजिक बीडियो निर्देशित किए हैं और उनकी यही छाप 'यारियां' पर भी नजर आती हैं। पूरी फिल्म को उन्होंने म्युजिक वीडियो की तरह बनाया है। हर फ्रेम खूबसूरत है, स्लोमोशन और स्टाइलिस्ट शॉट है, बेमौसम बर्फ गिर रही है या बारिश हो रही है। ये सब पांच से दस मिनट के म्युजिक वीडियो में बिना कहानी के भी अच्‍छा लगता है, लेकिन यदि आप फिल्म बना रहे हो तो एक अदद कहानी की जरूरत होती है।

यारियां' में सबसे कम मेहनत स्क्रिप्ट पर ही की गई है। ऐसा लगता है कि पहले गाने बना लिए गए और फिर उनकी सिचुएशन बनाते हुए स्क्रिप्ट तैयार की गई। कहानी लिखने पर ज्यादा मेहनत नहीं की गई। स्टुडेंट ऑफ द ईयर, जो जीता वही सिकंदर, मैं हूं ना, लगान, फाल्तू जैसी फिल्मों को देख कहानी तैयार कर दी गई। आश्चर्य की बात तो यह है कि इन सुपरहिट फिल्मों की कहानियों की नकल करने का काम भी ठीक से नहीं हुआ।

कहानी और स्क्रिप्ट्स में कमजोरियां ही कमजोरियां हैं। सिक्किम में एक कॉलेज है जहां उसी तरह के टिपिकल स्टुडेंट हैं जैसा आप अनेक फिल्मों में देखते आए हैं। एक 'गे' टाइप है, एक हीरो का साइडकिक है, हीरो का दिल पढ़ने की बजाय पजामा पार्टीज़ में लगता है। छात्राओं की बात की जाए तो ऐसा लगता है ‍कि जैसे फैशन परेड चल रही हों। हॉट लड़कियों की स्कर्ट उड़ती रहती है और जो लड़कियां पढ़ने वाली रहती हैं उन्हें बहनजी टाइप बताया गया है। स्टु

डेंट्‍स के तो हॉर्मोंस में बदलाव आ रहा है इसलिए उनका एक-दूसरे के प्रति आकर्षित होना स्वाभाविक है, लेकिन उम्रदराज टीचर्स भी उनकी तरह हरकतें करते रहते हैं। लड़के बेधड़क लड़कियों के होस्टल में किस करने के लिए पहुंच जाते हैं। इमोशन डालने के लिए मां-बेटे और दोस्ती के नाम पर आंसू बहाऊ दृश्यों की भरमार है।

हीरोगिरी दिखाने का भी इंतजाम किया गया है। एक ऑस्ट्रेलियाई, कॉलेज की जगह रिसोर्ट और केसिनो बनाना चाहता है। कॉलेज का प्रिंसीपल इसके लिए तैयार नहीं होता तो वह एक चैलेंज देता है कि यदि उसके कॉलेज के स्टुडेंट्स संस्कृति और खेलों में ऑस्ट्रेलियाई स्टुडेंट्स को हरा देते हैं तो वह कॉलेज पर कब्जा नहीं करेगा।

संस्कृति के नाम पर ऊटपटांग हरकतें होती हैं और ये इतनी लंबी चलती हैं कि फिल्म खत्म होने का इंतजार असहनयीय हो जाता है। फिल्म में ऐसे कई दृश्य गढ़े गए हैं जिनका कहानी से ताल्लुक नहीं है। इन दृश्यों की असेम्बलिंग कर दी गई है।

फिल्म देखते समय कई सवाल उठते हैं, जैसे प्रिंसीपल इन स्टुडेंट्स को ऑस्ट्रेलियाइयों से मुकाबला करने वाली टीम में क्यों चुनता है जिनके खराब व्यवहार के लिए वह नाराज था। दीप्ति नवल उस ऑस्ट्रेलियाई लड़के के चोटिल हाथ पर अचानक दवाई लगाने क्यों पहुंच जाती है जिसने उसके बेटे को मारा था। चूंकि दीप्ति को महान दिखाना था, इसलिए इस दृश्य को फिल्मा लिया गया जबकि कहानी में ये कही से फिट नहीं होता। फिल्म के क्लाइमेक्स में 'माउंटेन क्लाइंबिंग' जैसे कठिन काम को हास्यास्पद बना दिया गया जिसमें भारतीय स्टुडेंट जीत जाता है।

फिल्म में ज्यादातर नए कलाकार हैं, जो अभिनय के मामले में बेहद कच्चे हैं। हिमांश कोहली और रकुल प्रीत सिंह का पहला प्रयास औसत दर्जे का है। निकोल फारिया का काम सिर्फ सेक्सी दिखना था। देवांशु शर्मा, श्रेयस पर्दीवाला, ईवलिन शर्मा भी कोई खास असर नहीं छोड़ पाए। गुलशन ग्रोवर, दीप्ति नवल और स्मिता जयकर जैसे सीनियर कलाकारों ने सिर्फ पैसे के लिए यह फिल्म की।

दिव्या कुमार खोसला ने फिल्म का प्रस्तुतिकरण युवाओं को ध्यान में रखकर किया और फिल्म को कलरफुल बनाया, लेकिन सिर्फ शॉट टेकिंग ही फिल्म निर्देशक का काम नहीं होता। फिल्म के अंत में वे लिखती हैं कि 'बच्चा संभालना और फिल्म निर्देशित करना सबसे मुश्किल दो काम हैं और मैंने ये साथ में किए।' पता नहीं दर्शक उनके 'यारियां' बनाने का अहसान कैसे चुका पाएंगे?

बैनर :
टी सीरिज सुपर कैसेट्स इं‍डस्ट्रीज लि.

निर्माता :
भूषण कुमार, किशन कुमार

निर्देशक :
दिव्या खोसला कुमार

संगीत :
प्रीतम चक्रवर्ती, मिथुन, यो यो हनी सिंह, आर्को पार्वो मुखर्जी, अनुपम अमोद

कलाकार :
हिमांश कोहली, रकुल प्रीत सिंह, निकोल फारिया, देवांशु शर्मा, इवलिन शर्मा, गुलशन ग्रोवर, दीप्ति नवल

सेंसर सर्टिफिकेट : यूए * 2 घंटे 25 मिनट


__________________________


कुछ फॉर्मूला फिल्में क्या हिट हुईं इस तरह की फिल्मों की बाढ़ आ गईं। मसाला फिल्मों के बनाने का भी एक सलीका होता है, लेकिन इन दिनों निर्माता-निर्देशक तो ये मानने लगे हैं कि कुछ भी दर्शकों के सामने परोस दो वे स्वीकार कर लेंगे... गंदी बात...

इन दिनों हर हीरो को सलमान खान बनने का भूत सवार है। सलमान खान की दक्षिणनुमा हिंदी फिल्में इसलिए चलती हैं क्योंकि सलमान सुपरस्टार हैं। दर्शक उनकी अदाओं के दीवाने हैं। वे दर्जन भर गुंडों की धुलाई करते हैं तो विश्वसनीय लगता है, लेकिन ये काम शाहिद कपूर करते हैं तो बाल नोंचने के सिवाय कुछ नहीं किया जा सकता है। शाहिद पूरी फिल्म में अविश्वसनीय नजर आए हैं। ऐसा लगा कि जरूरत से ज्यादा बोझ उनके नाजुक कंधों पर लाद दिया गया है। भारी-भरकम सोनाक्षी के सामने वे फीके नजर आएं। ऊपर से फिल्म में उनके इतने फाइट सीन हैं कि जितने उन्होंने अपने कुल जमा करियर में भी नहीं किए होंगे। फटा पोस्टर निकला हीरो में भी उन्होंने यही सब करने की कोशिश की थी और मुंह की खाई थी। देखना है कि राजकुमार का क्या होता है। वैसे लगातार ‍फ्लॉप फिल्म देने के बावजूद शाहिद कपूर अब तक खाली नहीं बैठे हैं। लगातार सोलो हीरो वाली फिल्में उनको मिल रही हैं। शायद फिल्म इंडस्ट्री हीरो की तंगी से गुजर रही है और इस पर सोच-विचार नहीं कर रही है... गंदी बात...

वांटेड और राउडी राठौर जैसी सफल फिल्म देने के बाद प्रभुदेवा से उम्दा मसाला फिल्मों की उम्मीद जागी थी, लेकिन लगता है कि प्रुभ माया के फेर में पड़ गए हैं और ऊटपटांग फिल्में बना रहे हैं। ‘रमैया वस्तावैया’ की बात ज्यादा पुरानी नहीं है और उन्होंने ‘र... राजकुमार’ नामक घटिया फिल्म बना कर रिलीज कर दी है। कहानी और स्क्रीनप्ले नदारद है और तमाम घटिया हरकतों से फिल्म को प्रभु ने खींचा है। प्रभु का प्रस्तुतिकरण बहुत ही बुरा है... गंदी बात...

कहानी है धरतीपुर नामक गांव की, जहां अफीम की स्मगलिंग करने वाले शिवराज और परमार का राज चलता है। दोनों की आपस में बिलकुल नहीं बनती। एक अपने बदन की मालिश करवाता रहता है तो दूसरा खुले में नहाता है और औरतें उसे साबुन मलती रहती हैं। राजकुमार की गांव में एंट्री होती है जिसे अंतरराष्ट्रीय स्मगलर ने भेजा है। राजकुमार का दिल चंदा पर आ जाता है जो परमार की भतीजी है। शिवराज भी चंदा पर फिदा हो जाता है। परमार और शिवराज हाथ मिला लेते हैं और दोनों से टकराता है राजकुमार। फिल्म के विलेन इतने मूर्ख हैं कि हर बार हीरो को अधमरा छोड़ देते हैं और वह बार-बार वापस आ जाता है। कब्र से ‍भी निकल आता है। फिल्म में दिखाया गया है कि शिवराज हर काम पंडित से पूछ कर करता है। पंडित उसकी शादी का मुहूर्त दशहरे पर निकालता है। दशहरे के आसपास शादी का काम तो बंद रहता है, लेकिन फिल्म के लेखकों को यह बात पता ही नहीं है। ऐसे कई किस्से फिल्म में हैं जिनमें छोटी-छोटी बातों पर ध्यान नहीं दिया गया है... गंदी बात...

फिल्म में हर चीज लाउड है। अभिनय के नाम पर हर कलाकार चीखा-चिल्लाया है। बैकग्राउंड म्युजिक ऐसा है कि कान पकने लगते हैं। ‘साइलेंट हो जा वरना वाइलेंट हो जाऊंगा’ जैसे संवाद हैं। गाने कभी भी टपक पड़ते हैं। ऐसा लगता है कि फिल्म खत्म होने वाली है अचानक ‘कद्दू कटेगा’ जैसा गाना आ जाता है। क्लाइमेक्स इतना लंबा खींचा गया है कि नींद आने लगती है। वैसे ये बात फिल्म के लिए भी कही जा सकती है.... गंदी बात...

र... राजकुमार जैसी फिल्म बनाकर प्रभुदेवा ने धन की बरबादी तो की है और कई लोगों का समय भी खराब किया है... गंदी बात...

बैनर :
इरोज इंटरनेशन
ल,
नेक्स्ट जेन फिल्म्स प्रोडक्श
न

निर्माता :
सुनील ए. लुल्ल
ा,
विकी राजान
ी

निर्देशक :
प्रभुदेव
ा

संगीत :
प्रीतम चक्रवर्त
ी

कलाकार :
शाहिद कपू
र,
सोनाक्षी सिन्ह
ा,
सोनू सूद, आशीष विद्यार्थी, असरान
ी

सेंसर सर्टिफिकेट : यूए * 2 घंटे 26 मिनट 30 सेकण्ड


__________________________


गोरी के प्यार में पड़ कर फिल्म का हीरो गोबर के बीच गांव में रहना मंजूर करता है। चिकन छोड़ दाल-रोटी खाता है और गांव वालों के लिए पुल बनाता है। इसी तरह की कहानी पर आधारित ‘रमैया वस्तावैया’ कुछ महीनों पहले रिलीज हुई थी। वो फिल्म थोड़ी लाउड थी, जबकि ‘गोरी तेरे प्यार में’ यह बात आधुनिक तरीके से कही गई है। वैसे इस तरह की कहानी बॉलीवुड में नई बात नहीं है।

श्रीराम (इमरान खान) को दीया (करीना कपूर) श्रीदेवी कहती है। श्रीराम आलसी, निकम्मा और अमीर बाप की औलाद है। बंगलौर में रहने वाला तमिल है। अमेरिका से पढ़ कर आया है और परिवार वालों के लिए वह एलियन की तरह हो गया है।

दीया अन्याय और शोषित लोगों के लिए अपनी आवाज बुलंद करती हैं। नारे लगाती है, धरना देती है, कैंडल जलाती है, रेड लाइट एरिये में जाकर डॉक्यूमेंट्री बनाती है और वक्त मिलता है तो शादियों में ‘टुई’ गाते हुए ठुमके लगाती है।

बहुत पुरानी बात है कि दो अलग-अलग मिजाज के लोगों में आकर्षण होता है और इसी को आधार बनाकर इंटरवल तक की कहानी बनाई गई है। निर्देशक और लेखक पुनीत मल्होत्रा ने इस लव स्टोरी को इतना ज्यादा खींचा है कि नींद आने लगती है।

तमिल परिवार को लेकर उन्होंने मजाक बनाया है, इमरान और उनके पिता के रिश्तों को कॉमेडी के एंगल से दिखाया है, लेकिन बात नहीं बनती। इमरान और करीना की प्रेम कहानी में भी गहराई नजर नहीं आती। न रोमांस दिल को छूता है और न कॉमेडी लबों पर मुस्कान लाती है।

इंटरवल के बाद फिल्म यू टर्न लेते हुए शहर से गांव में शिफ्ट हो जाती है। श्रीराम-दीया में आदर्शों को लेकर टकराव हो जाता है। ब्रेकअप के बाद दीया गुजरात के एक गांव में पहुंच जाती है। हीरोइन को मनाने पीछे-पीछे हीरो भी उस गांव तक ट्रेन, बस, छकड़ा और पैदल जाते हुए पहुंच जाता है। गांव में नदी पर पुल न होने से गांव वालों को बेहद तकलीफ होती है और इसका उपाय दीया और श्रीराम खोजते हैं।

फिल्म के निर्माता करण जौहर हैं इसलिए यह गांव भी उनकी निगाह से दिखाया गया है। करण या पुनीत कभी गांव में घुसे भी नहीं होंगे, लेकिन इतना जरूर सुन रखा होगा कि कच्चे मकान होते हैं, भैंस और धूल होती हैं। लिहाजा ऐसा ही गांव बना दिया गया है जो पूरी तरह बनावटी लगता है।

कलेक्टर ऐसा दिखाया है जैसा पुरानी फिल्मों में जमींदार होते थे। पुल बनाने के लिए हीरो हर तरह का हथकंडा अपनाने की कोशिश करता है, लेकिन हीरोइन सिद्धांतवादी है। थोड़ी-बहुत उठापटक होती है और पुल बन जाता है।

पुल बनाने वाला ट्रेक इतना सतही है कि हैरत होती है। सब कुछ बेहद आसानी से हो जाता है। शायद यह बात निर्देशक को भी पता थी कि उन्होंने यह मसला आसानी से निपटा दिया है, इसीलिए हीरोइन को हीरो कहता है कि उसे प्रत्येक गांव में जाना चाहिए ताकि कही कोई समस्या नहीं रहे।

निर्देशक पुनीत मल्होत्रा हीरो-हीरोइन के बीच आदर्शों के टकराव को दर्शाने में सफल रहे हैं, लेकिन कहानी और स्क्रिप्ट में इतना दम नहीं है कि फिल्म बांध कर रख सके। कुछ सीन और संवाद चुटीले हैं, लेकिन केवल इसी के बूते पर ही फिल्म को अच्छा नहीं कहा जा सकता।

इमरान खान के साथ परेशानी यह है कि वे कुछ अलग करने जाते हैं तो दर्शक उन्हें अस्वीकार कर देते हैं और चॉकलेटी बॉय के रूप में नजर आते हैं तो कहा जाता है कि वे एक-सा अभिनय करते हैं। ‘गोरी तेरे प्यार में’ इमरान उसी तरह के किरदार और अभिनय करते दिखाई दिए हैं जैसे ज्यादातर फिल्मों में वे करते हैं। करीना कपूर ने अपना काम पूरी ईमानदारी से किया है, लेकिन उनका किरदार ठीक से लिखा नहीं गया है।

अनुपम खेर ने अपनी भूमिका बहुत शानदार तरीके से निभाई है और जब-जब वे स्क्रीन पर आते हैं फिल्म में दिलचस्पी बढ़ जाती है। श्रद्धा कपूर के पास ज्यादा करने को कुछ नहीं था।

विशाल-शेखर द्वारा संगीतबद्ध किए गीत भले ही हिट हो रहे हो, लेकिन फिल्म में उनकी खास सिचुएशन नहीं बन पाई है और गानों ने फिल्म की लंबाई को बहुत बढ़ा दिया है।

कुल मिलाकर गोरी तेरे प्यार में फिल्
म
क
े
हीर
ो
क
ी
तर
ह
सुस्त और उबा
ऊ
है।

निर्माता : हीरू यश जौहर, करण जौहर
निर्देशक : पुनीत मल्होत्रा
संगीत : विशाल और शेखर
कलाकार : इमरान खान, करीना कपूर खान, अनुपम खेर, श्रद्धा कपूर, ईशा गुप्ता


__________________________


भारत और पाकिस्तान में रहने वाले आम लोग युद्ध या तनावपूर्ण संबंध नहीं चाहते हैं। अमन और शांति से दोनों देशवासी रहे यही उनकी कामना रहती है, लेकिन कुछ लोग अपने हित साधने के लिए ऐसी हरकतें किया करते हैं ताकि युद्ध जैसी परिस्थितियां निर्मित हों। ये राजनेता हो सकते हैं या फिर कोई तीसरा देश जो अपने हथियारों की बिक्री कर लाभ कमाना चाहता है।

‘वॉर... छोड़ ना यार’ इन्हीं बातों को उठाती हैं। बातें बहुत गंभीर हैं, लेकिन इन्हें हास्य की चाशनी में लपेट कर पेश किया गया है ताकि संदेश को ग्रहण नहीं भी करना हो तो कम से कम मनोरंजन से ही पेट भर लिया जाए।

फिल्म में दिखाया गया है कि सीमा पर एक-दूसरे के खिलाफ बंदूक ताने खड़े सैनिकों में इतने अच्छे संबंध बन जाते हैं कि वे एक-दूसरे को अपने-अपने देश के स्वादिष्ट व्यंजन खिलाते हैं। अंताक्षरी खेलते हैं। लता मंगेशकर और सचिन तेंडुलकर के प्रति दीवानगी जैसी भारत में है वैसी पाकिस्तान में भी है। लेकिन जब ‘ऊपर’ से आदेश मिलता है तो उन्हें न चाहते हुए भी गोलियों की बरसात करना पड़ती है।

निर्देशक ने पाकिस्तान के मजे लेते हुए दिखाया है कि वहां के सैनिकों को भरपेट भोजन ही नहीं मिलता तो बेचारे हमसे क्या लड़ेंगे। साथ ही भारत-पाक के बिगड़े हुए संबंधों का जिम्मेदार चीन और अमेरिका को ठहराया गया है। कहा गया है कि चीन में बनी हुई वस्तुओं का हमारे देशवासियों को बहिष्कार करना चाहिए।

इन सभी बातों को लेखक और निर्देशक फराज हैदर ने स्क्रीन पर बहुत ही अपरिपक्व तरीके से पेश किया है। हास्य और सिनेमा के नाम पर उन्होंने छूट तो ली है, लेकिन वे ऐसा हास्य नहीं रच पाए कि दर्शक पूरे समय फिल्म का आनंद ले सके।

हैदर ने किरदारों को अच्छे से लिखा और पेश किया है। शरमन जोशी, जावेद जाफरी, संजय मिश्रा, दलीप ताहिल (चार रोल में) के किरदार मजेदार हैं, लेकिन फिल्म को आगे बढ़ाने वाले प्रसंग उतने दमदार नहीं हैं। फिल्म में कई उबाऊ दृश्य हैं। कुछ ऐसे घटनाक्रम हैं जिन पर हंसी आती हैं, लेकिन इनकी संख्या बहुत कम है।

सोहा अली फिल्म में एक रिपोर्टर बनी है जिसको पहले ही पता चल जाता है कि दोनों देशों के बीच वॉर होने वाला है और वह सीमा पर पहले ही पहुंच जाती है, लेकिन उनका किरदार विश्वसनीय नहीं बन पाया है। जिस तरीके से वे दोनों देशों के बीच के युद्ध को रोकती हैं वो भी हजम करने लायक नहीं है। ऐसी फिल्मों में गाने झपकी लेने के काम आते हैं।

कलाकारों में जावेद जाफरी, संजय मिश्रा, मनोज पाहवा का अभिनय उम्दा है। दलीप ताहिल ने अपने चारों किरदारों को कैरीकेचर की तरह प्रस्तुत किया है, लेकिन वे अच्छे लगते हैं।

भारत की पहली वॉर कॉमेडी‍ फिल्म कही जा रही ‘वॉर छोड़ ना यार’ को बनाने के पीछे उद्देश्य भले ही अच्छा हो, लेकिन जिस तरीके से इसे पेश किया गया है उसको देख यही कहा जा सकता है ‘यह फिल्म... छोड़ ना यार’।

बैनर :
एओपीएल एंटरटेनमेंट प्रा.लि.

निर्देशक :
फराज हैदर

संगीत :
असलम केई

कलाकार :
शरमन जोशी, सोहा अली खान, जावेद जाफरी, संजय मिश्रा, मुकुल देव, मनोज पाहवा, दलीप ताहिल

सेंसर सर्टिफिकेट : यूए


__________________________


फटा पोस्टर निकला हीरो का सबसे बड़ा आकर्षण राजकुमार संतोषी हैं। उन्होंने संदेश प्रधान फिल्मों के साथ-साथ ऐसी फिल्में भी बनाई हैं जो मनोरंजन से भरपूर रही हैं। लिहाजा ‘फटा पोस्टर निकला हीरो’ से मनोरंजन की आशा लिए दर्शक जाता है, लेकिन संतोषी की यह फिल्म पूरी तरह निराश करती है।

सारा दोष संतोषी का ही है क्योंकि उन्होंने कहानी, स्क्रीनप्ले, डायलॉग और निर्देशन जैसी सारी महत्वपूर्ण जिम्मेदारियां निभाई हैं, लेकिन एक भी डिपार्टमेंट में मन लगाकर काम नहीं किया। यह फिल्म पूरी तरह बनावटी है, कलाकारों ने ओवरएक्टिंग की है और संतोषी का निर्देशन आउटडेटेट है। ऐसा लगता है कि बरसों पुरानी फिल्म देख रहे हो। फिल्म के सेट भी पुरानी फिल्मों जैसे नजर आते हैं। कही से भी यह फिल्म मनोरंजन नहीं करती है।
गांव में रहने वाले विश्वास राव (शाहिद कपूर) की मां सावित्री (पद्मिनी कोल्हापुरे) चाहती है कि उसका बेटा ईमानदार पुलिस इंसपेक्टर बने, लेकिन वह हीरो बनना चाहता है। पुलिस में भर्ती के इंटरव्यू के लिए विश्वास को मुंबई बुलाया जाता है तो खुश होता है कि इस आड़ में हीरो बनने का सपना पूरा कर लेगा।

मुंबई में पुलिस वर्दी पहन कर वह फोटो खिंचवाता है। गलती से यह फोटो अखबार में छप जाती है और गांव में मां समझती है कि बेटा पुलिस वाला बन गया है। वह मुंबई आती है तो मां के विश्वास को कायम रखने के लिए विश्वास नकली पुलिस वाला बनकर घूमता है। गुंडों की पिटाई भी करता है, लेकिन उसका यह भांडा कुछ देर बाद फूट जाता है।

यह पूरा ट्रेक हंसाने के लिए रखा गया है, लेकिन काम नहीं करता। हास्य दृश्यों को बोर करने की हद तक लंबा खींचा गया है। यही हाल एक्शन दृश्यों का है। संतोषी जो छोटे-छोटे दृश्यों से हास्य पैदा करते हैं, वो जादू इस फिल्म से नदारद है।

इंटरवल के बाद फिल्म में इमोशन और खलनायक वाले ट्रेक को महत्व दिया गया है। खलनायक वाला ट्रेक बहुत बुरा है। विलेन बड़ी-बड़ी बातें करते हैं, लेकिन उनके अड्डे पर कोई भी कभी भी मुंह उठाए घुस जाता है। फिल्म न तो पूरी तरह गंभीर है, न हास्य में इतना दम है कि दर्शकों को बांधकर रख सके इसलिए पूरी तरह मामला गड़बड़ा गया है।

राजकुमार संतोषी से मौलिकता की उम्मीद की जाती है, लेकिन इस फिल्म में वे अपने आपको दोहराते नजर आए। कई प्रसंग अजब प्रेम की गजब कहानी और अंदाज अपना अपना की याद दिलाते हैं।

संतोषी का प्रस्तुतिकरण कुछ इस तरह का है कि अगले पल क्या होने वाला है, इसका अंदाजा लगाना जरा भी मुश्किल नहीं है। हद तो ये है कि कलाकार क्या संवाद बोलेंगे यह भी आप बता सकते हैं। आइटम सांग, फाइट सीन, गाने, मां की ममता, खोया-पाया फॉर्मूला जैसे तमाम मसाले इस फिल्म में डाले गए हैं, लेकिन इनका संतुलन अनुपात में नहीं है।

पद्मिनी कोल्हापुरे को छोड़ हर कलाकार से ओवर एक्टिंग करवाई गई है इसीलिए पद्मिनी का अभिनय ही सबसे बेहतर नजर आता है। शाहिद कपूर का किरदार कैरीकेचर बन गया है। उनके अभिनय में असहजता साफ झलकती है कि खुद उन्हें अपने किरदार और निर्देशक पर यकीन नहीं है तो वे दर्शकों को कैसे यकीन दिला पाएंगे। एक्शन दृश्यों में वे बिलकुल फिट नहीं बैठते।

‘बर्फी’ में अपने अभिनय से प्रभावित करने वाली इलियाना डीक्रूज निराश करती हैं। फिल्म में हीरोइन होना जरूरी है इसलिए उन्हें रखा गया है। न उनका रोल ठीक से लिखा गया है और न ही उनकी एक्टिंग में दम नजर आता है। दर्शन जरीवाला, जाकिर हुसैन, सौरभ शुक्ला, मुकेश तिवारी, संजय मिश्रा जैसे दमदार चरित्र अभिनेताओं की फौज फिल्म में हैं, लेकिन सभी से ओवर एक्टिंग करवाई गई है।

नरगिस फाखरी का आइटम सांग फीका है। सलमान खान भी छोटे से रोल में नजर आते हैं और अंदाज अपना अपना पार्ट टू की बात करते हुए कहते हैं फिर से आमिर खान के साथ काम करना पड़ेगा, आइला...।

फिल्म के एक-दो गाने ठीक हैं, लेकिन बिना सिचुएशन के ये कभी भी टपक पड़ते हैं। तकनीकी रूप से भी फिल्म कमजोर है। कई सीन छोटे किए जा सकते हैं जो बेवजह फिल्म की लंबाई बढ़ाते हैं।

कुल मिलाकर पोस्टर फटने पर हीरो नहीं बल्कि जीरो निकलता है।


बैनर :
टिप्स म्युजिक फिल्म्स

निर्माता :
रमेश एस. तौरानी

निर्देशक :
राजकुमार संतोषी

कलाकार :
शाहिद कपूर, इलियाना डिक्रूज, पद्मिनी कोल्हापुरे, दर्शन जरीवाला, जाकिर हुसैन, सौरभ शुक्ला, मुकेश तिवारी, संजय मिश्रा, नरगिस फाखरी (आइटम नंबर), सलमान खान (मेहमान कलाकार)

सेंसर सर्टिफिकेट : यू * दो घंटे 26 मिनट 20 सेकंड


__________________________


देश भर में महिलाओं के प्रति बढ़ रहे अत्याचारों का कारण कुछ लोग फिल्मों को बताते हैं। ‘ग्रेंड मस्ती’ जैसी फिल्में उनकी बातों को वजन देती है। यह फिल्म महिलाओं को उपभोग की वस्तु बताती है। ये फिल्म दर्शाती है कि हर महिला बड़ी सहजता के साथ उपलब्ध है सिर्फ थोड़ी फ्लर्टिंग की जरूरत है। फिल्म में पुरुष और स्त्री के प्राइवेट पार्ट्स को लेकर कई भद्दे मजाक किए गए और अश्लीलता की सीमा पार की गई है।

इस फिल्म को एडल्ट कॉमेडी की कैटेगरी में डालना उचित नहीं है। भारत में ‘एडल्ट कॉमेडी फिल्म’ का सही मतलब कभी नहीं समझा गया है। ‘ग्रेंड मस्ती’ के निर्देशक इंद्रकुमार ने ‘मस्ती’ फिल्म बनाई थी, जो ‘एडल्ट कॉमेडी’ के नाम पर ठीक-ठाक फिल्म थी, लेकिन ‘ग्रेंड मस्ती’ फूहड़ और दूषित मानसिकता के साथ बनाई गई फिल्म है। इसमें ‘फन’ नहीं बल्कि ‘चीपनेस’ है।

फिल्म के तीनों हीरो के दिमाग में सदैव सेक्स का कीड़ा बुलबुलाता रहता है। जब वे कॉलेज में पढ़ते थे तो स्टुडेंट्स के साथ लेडी टीचर्स भी टू पीस में कॉलेज आती थीं और वे मस्ती किया करते थे।

कॉलेज छोड़ने के बाद तीनों की शादी हो जाती है। तीनों को अपनी खुराक के अनुरूप सेक्स का डोज नहीं मिल पाता क्योंकि किसी की पत्नी पति से ज्यादा कामयाब है तो कही पत्नी बच्चे को संभालने में व्यस्त है।

कॉलेज में एक कार्यक्रम के लिए एक्स स्टुडेंट्स को बुलाया जाता है। तीनों मौज-मस्ती करने पहुंचते हैं, लेकिन कॉलेज में लड़कियां टू-पीस के बजाय बुरके में नजर आती है क्योंकि नया प्रिंसीपल बहुत सख्त है। तीनों प्रिंसीपल की पत्नी, बेटी और बहन से रोमांस करना शुरू कर देते हैं।

फिल्म में कहानी जैसा कुछ है ही नहीं। लेखक
तुषार हीरानंदानी,
मिलाप जवेरी और निर्देशक इंद्र कुमार की यही कोशिश रही है कि हर सीन में फूहड़ता डाली जाए। चाहे संवादों के जरिये, इशारों से या अंग प्रदर्शन से। फूहड़ चुटकुलों से भी काम चलाया गया है। घटियापन को ही हास्य समझ लिया गया है।

फिल्म के पहले सीन में ही ए बी सी के नये मायने बताए गए हैं। ए बोलते ही कैमरा महिलाओं के नितंबों पर जाता है। बी बोलते ही ब्रेस्ट नजर आते हैं। सी बोलते ही दर्शकों को कल्पना करने के लिए छोड़ दिया जाता है। टाइम पूछने पर बताया जाता है ‘ब्रा पेंटीज़’ फिर संभलकर जवाब दिया जाता है ‘बारह पैंतीस’।

कॉमेडी के नाम पर मोटे, नाटे लोगों को भी नहीं छोड़ा गया। ‘लौरा, रोज, मेरी, मार्लो’ जैसे नामों का मजाक बनाया गया है। एक लड़का उसका नाम पूछने पर पहेली के रूप में जवाब देता है ‘मुंह में दूं या हाथ में?’ फिर नाम बताता है ‘प्रसाद’। ऐसे उदाहरणों से फिल्म पटी पड़ी है। आटे में नमक बराबर फूहड़ता हो तो बर्दाश्त किया जा सकता है, लेकिन यहां तो पूरे कुएं में ही भांग है।

सेक्स या ग्लैमर को फिल्म में दिखाया जाना गलत नहीं है, लेकिन नाम, रंग-रूप और स्त्रियों के प्रति भद्दी बातों में मनोरंजन कैसे ढूंढा जा सकता है। एक्टिंग, संगीत और अन्य पक्षों की बात करना बेकार है।

महत्वपूर्ण फैसला अब दर्शकों के हाथ में है। यदि वे इस फिल्म को बॉक्स ऑफिस पर सफल बनाते हैं तो निर्माता-निर्देशकों की इस बात में दम नजर आने लगेगा कि हम क्या करें दर्शक ही ऐसी ‘सस्ती’ फिल्में देखना चाहते हैं।

बैनर :
मारुति इंटरनेशनल

निर्माता :
अशोक ठाकरिया, इंद्र कुमार

निर्देशक :
इंद्र कुमार

संगीत :
आनंद राज आनंद, संजीव दर्शन

कलाकार :
विवेक ओबेरॉय, रितेश देशमुख, आफताब शिवदासानी, मंजरी फडणीस, करिश्मा तन्ना, सोनाली कुलकर्णी, ब्रूना अब्दुल्ला, मरयम जकारिया, कायनात अरोरा, सुरेश मेनन


__________________________

दो परिवारों के बीच दुश्मनी है। उसके सदस्य एक-दूसरे के खून के प्यासे हैं। इसी बीच एक परिवार की लड़की और दूसरे परिवार के लड़के में इश्क हो जाता है और उनकी प्रेम कहानी में बाधा उनके घर वाले ही बन जाते हैं। फिल्म के लिए यह कहानी कोई भी लिख दे क्योंकि सैकड़ों बार यह कहानी दोहराई गई है और यही कहानी है ‘इसक’ की।

आसान सी कहानी को तीन लोगों (मनीष तिवारी, पद्मजा तिवारी और पवन सोनी) ने मिलकर लिखा है, फिर भी वे इसे मनोरंजक नहीं बना पाए। इश्क को इसक इसलिए बना दिया गया है क्योंकि कहानी बनारस में सेट है। इस प्रेम कहानी की पृष्ठ भूमि में खूब हिंसा है। रेत माफिया है। नक्सलवाद है। लेकिन ये ड्रामा इतना घिसा-पिटा और खींचा हुआ है कि फिल्म देखते समय बोरियत हावी हो जाती है।

फिल्म शुरू होते ही इतने सारे किरदारों को पेश कर दिया जाता है कि कन्फ्यूजन पैदा हो जाता है कि कौन क्या है? मिश्रा और कश्यप परिवार के बीच दुश्मनी क्यों है, इसके पीछे कोई ठोस कारण नहीं बताया गया है।

राहुल मिश्रा और बच्ची कश्यप की प्रेम कहानी को इस तरह से पेश किया गया है कि यह दर्शकों के दिलों को बिलकुल नहीं छूती। कई दृश्य ऐसे हैं जिनका कोई अर्थ ही नहीं है और वो सिर्फ फिल्म की लंबाई को बढ़ाते हैं।

मनीष तिवारी का निर्देशन साधारण है। कई दृश्यों में दोहराव है जिससे लगता है कि निर्देशक खुद कन्फ्यूज है। खूब सारी बातों को उन्होंने फिल्म में फैलाया है कि बाद में संभालते ही नहीं बना।

राहुल मिश्रा के रोल में प्रतीक बब्बर मिसफिट नजर आए और उनका अभिनय बुरा है। अमाइरा दस्तूर का आत्मविश्वास पहली फिल्म में ही झलकता है। रवि किशन, नीना गुप्ता, सुधीर पांडे, मकरंद देशपांडे ने अपने-अपने रोल ठीक से निभाए। संगीत के नाम पर एकाध गाना ही याद रहता है।

कुल मिलाकर ‘इसक’ एक रूखी और बोर फिल्म है।

बैनर :
पैन इंडिया प्रा.लि.

निर्माता :
शैलेश आर. सिंह, धवल गाडा

निर्देशक :
मनीष तिवारी

संगीत :
सचिन, जिगर, कृष्णा

कलाकार :
प्रतीक बब्बर, अमाइरा दस्तूर, रवि किशन, राजेश्वरी सचदेव, नीना गुप्ता

सेंसर सर्टिफिकेट : यूए


__________________________


आइडिया अच्छा हो, लेकिन स्क्रिप्ट बुरी हो तो फिल्म बेमजा हो जाती है। बॉलीवुड में ढेर सारी ऐसी फिल्मों के उदाहरण हैं। ‘बजाते रहो’ इसका ताजा उदाहरण है। एक बेईमान और भ्रष्ट उद्योगपति से अपने पन्द्रह करोड़ रुपये वापस लेने के लिए तीन-चार लोग किस तरह तिकड़म लगाते हैं, ये ‘बजाते रहो’ में कॉमेडी और थ्रिल के साथ दिखाया गया है। कॉमेडी ऐसी है कि साफ नजर आता है कि दर्शकों को हंसाने की कोशिश की जा रही है और थ्रिल सिरे से नदारद है।

मोहन सभरवाल (रविकिशन) अपनी बैंक में एक स्कीम के जरिये लोगों से पैसा लेने का जिम्मा अपने ईमानदार ऑफिसर बावेजा और एक महिला कर्मचारी को सौंपता है। जब पैसा वापस देने की बात आती है तो वह इन दोनों कर्मचारियों को फंसा देता है। बावेजा सदमा नहीं झेल पाता है और मर जाता है। महिला कर्मचारी को जेल हो जाती है।

बावेजा की पत्नी (डॉली अहलूवालिया) और बेटा सुखी (तुषार कपूर) प्रण लेते हैं कि वे सभरवाल से पैसा निकालकर लोगों को चुकाएंगे। इस काम में उनकी मदद महिला कर्मचारी का पति मिंटू (विनय पाठक) और बल्लू (रणवीर शौरी) करते हैं।

इस कहानी को निर्देशक और लेखक ने कॉमेडी तड़के के साथ पेश की है। कॉमेडी के नाम पर एसएमएस पर चलने वाले घिसे-पिटे जोक्स का सहारा लिया गया है। यदि एसएमएस के जोक्स ही सुनना है तो भला इतनी महंगी टिकट खरीद कर दर्शक फिल्म देखने के लिए क्यों जाए।

जफर ए. खान और संजीव मेहता ने बिना मेहनत किए स्क्रिप्ट लिख दी है, जिसमें मनोरंजन का अभाव है। साथ ही दर्शकों को नासमझ मानते हुए उन्होंने लॉजिक को किनारे पर रख दिया गया है। सभरवाल को जिस तरह से ये बेवकूफ बनाते हैं, उसकी फैक्ट्री पर नकली छापा मारते हैं, उसके घर में घुसकर पन्द्रह करोड़ रुपये चुराते हैं वो अविश्वसनीय है।

मजा तो तब आता जब सभरवाल को भी चालाक बताया जाता और उससे दो कदम आगे रहते मिसेस बावेजा एंड कंपनी अपना माल वापस लाने में कामयाब रहती। तुषार कपूर और विशाखा सिंह की प्रेम कहानी को भी बिना जगह बनाए फिल्म में घुसा दिया गया है ताकि हीरो-हीरोइन गाना गा सके।

फिल्म का मूल प्लाट भी कमजोर है। कौन सी बैंक ऐसी है जो अपनी कर्मचारी की बेइमानी बता कर पल्ला झाड़ लेती है और कहती है कि कर्मचारी के परिवार से पैसा वसूला जाए।

निर्देशक के रूप में शशांक ए. शाह ड्रामे को मनोरंजक नहीं बना पाए। बेहतरीन कलाकारों की उन्होंने टीम तो खड़ी कर ली, लेकिन लेखन की कमजोरी के कारण कलाकार एक सीमा के बाद असहाय नजर आए।

विनय पाठक, रणवीर शौरी, डॉली अहलूवालिया जैसे कलाकारों का ठीक से उपयोग नहीं किया गया। तुषार कपूर अपना कोई प्रभाव नहीं छोड़ पाए। सबसे ज्यादा फुटेज मिला रवि किशन को और उन्होंने अपना किरदार ठीक से निभाया। गानों में ‘नागिन-नागिन’ गाना ही ठीक कहा जा सकता है।

कुल मिलाकर ‘बजाते रहो’ एक ऐसी फिल्म है जिसका मनोरंजन से 36 का आंकड़ा है।

बैनर :
इरोज इंटरनेशनल, मल्टी स्क्रीन मीडिया

निर्माता :
कृषिका लुल्ला

निर्देशक :
शशांत ए. शाह

संगीत :
जयदेव कुमार

कलाकार :
तुषार कपूर, विनय पाठक, रणवीर शौरी, विशाखा सिंह, रवि किशन, डॉली अहलूवालिया


सेंसर ‍सर्टिफिकेट : यूए * 1 घंटा 47 मिनट


__________________________

कुछ वर्ष पहले फिल्म निर्माता, निर्देशक या एक्टर अपन
ी
औलाद को लांच करते समय सुरक्षित दांव खेलत
े
थे
।
आजमाए हुए हिट फॉर्मूलों पर आधारित ऐसी कहानी चुनी जाती थी जो ज्यादा से ज्यादा लोगों को पसंद आए। इसमें कुछ हिट गीत हो, फाइटिंग हो, थोड़ा इमोशन और कॉमेडी हो ताकि नया हीरो/हीरोइन एकदम कंप्लीट पैकेज नजर आए। अब ये दौर बीत चुका है, लेकिन कुछ लोग अभी भी वहीं अटके हुए हैं।

टिप्स वाले कुमार तौरानी के बेटे गिरीश कुमार ने ‘रमैया वस्तावैया’ से बतौर हीरो अपना सफर शुरू किया है। तौरानी ने हजारों बार आजमाई हुई प्रेम कहानी अपने बेटे के लिए चुनी है। यह फिल्म प्रभुदेवा द्वारा निर्देशित तेलुगु फिल्म ‘नुव्वोस्तानांते नुव्वोस्तानांते’ का हिंदी रिमेक है, जबकि यह तेलुगु फिल्म ‘मैंने प्यार किया’ से प्रभावित थी। यानी कि कहानी के इस गन्ने का का रस इतना निचोड़ा जा चुका है कि अब इसमें कुछ बाकी नहीं रहा। शुरू से लेकर आखिरी तक यह पता रहता है कि आगे क्या होने वाला है।

कहानी जानी-पहचानी हो तो बात आती है प्रस्तुतिकरण पर। कई बार परिचित कहानी पर भी फिल्म इसलिए अच्छी लगती है क्योंकि निर्देशक उसे नए एंगल से पेश करता है। मनोरंजन का ऐसा तड़का लगाता है कि मन रमा रहता है।

‘रमैया वस्तावैया’ का निर्देशन प्रभुदेवा ने किया है। हिंदी में वांटेड और राउडी राठौर जैसी सफल फिल्में उन्होंने दी हैं। मसालों को किस तरह पेश किया जाना चाहिए यह काम उन्हें अच्छी तरह आता है। इन दोनों फिल्मों के प्रस्तुति‍करण में जहां ताजगी थी वही स्टार्स का साथ भी था, लेकिन ‘रमैया वस्तावैया’ से ये दोनों बातें नदारद हैं। प्रभुदेवा ने आज के दौर के मुताबिक बदलाव नहीं किए हैं। कॉलेज में पढ़ने वाली हीरोइन को मिट्टी के घोड़े के साथ खेलता देख अजीब-सा लगता है।

फिल्म शुरू होते ही ओवरएक्टिंग और अतिनाटकीयता का सिलसिला शुरू हो जाता है जो अंत तक चलता रहता है। इस प्रेम कहानी में हीरो-हीरोइन एक-दूसरे को चाहने लगते हैं, लेकिन आर्थिक विषमता को लेकर दीवार खड़ी की जाती है। ऑस्ट्रेलिया में रहने वाला हीरो जिसने जिंदगी में कोई काम नहीं किया, हीरोइन के गांव आकर उसके भाई से हीरोइन का हाथ मांगता है।

हीरोइन का भाई कहता है कि हीरो की मां ने किसान का अपमान किया है इसलिए हीरो को खेती कर उससे ज्यादा अनाज पैदा कर दिखाना होगा। गाय-भैंस के गोबर साफ करते हुए और कीचड़ में लथपथ होते हुए हीरो यह बाजी जीत लेता है। उसे रोजाना तीखा खाना क्यों खिलाया जाता है यह समझ से परे है। इस सपाट कहानी में कुछ विलेन भी डाल दिए गए हैं क्योंकि फाइटिंग सीन जरूरी है। कॉमेडी के नाम पर घिसी-पिटी जोकरनुमा हरकतें हैं। ऐसा लगता है कि पन्द्रह साल पुरानी फिल्म देख रहे हों।

निर्देशक के रूप में प्रभुदेवा ने कुछ मौलिक नहीं सोचा और तयशुदा फॉर्मूले पर ही फिल्म बनाई। हीरो-हीरोइन के प्रेम और दर्द को दर्शक महसूस नहीं कर पाते हैं। सचिन-जिगर का संगीत अच्छा है। ‘जीने लगा हूं’ जैसे एक-दो गानें ऐसे हैं जो हिट हो चुके हैं।

बात की जाए हीरो गिरीश कुमार की, जिनके लिए ‘रमैया वस्तावैया’ नामक फिल्म का निर्माण किया गया है। गिरीश के पीछे जो मेहनत की गई है उससे साफ झलकता है कि वे कलाकार की बजाय स्टार बनना चाहते हैं। स्टार बनना हो तो स्टार्स वाली बात भी होनी चाहिए। दिखने में वे साधारण हैं। डांस और फाइट ठीक-ठाक कर लेते हैं। अभिनय के लिए उन्हें मेहनत करना होगी, तब जाकर ही वे अपना सपना पूरा कर सकते हैं।

श्रुति हासन खूबसूरत लगीं और अभिनय भी अच्छा कर लेती हैं। इस फिल्म में उन्हें कुछ कर दिखाने का मौका मिला है। गिरीश को फायदा हो न हो, श्रुति को इस फिल्म का लाभ जरूर मिल सकता है। हीरो कमजोर हो तो सपोर्टिंग कास्ट पर खूब मेहनत की जाती है। रणधीर कपूर, विनोद खन्ना, पूनम ढिल्लो, गो‍विंद नामदेव, सतीश शाह, नासेर, जाकिर हुसैन जैसे कई कलाकार हैं, लेकिन किसी का रोल पॉवरफुल नहीं है। हीरोइन के भाई के रूप में सोनू सूद असरदार रहे हैं।

कुल मिलाकर ‘रमैया वस्तावैया’ पन्द्रह वर्ष पुरानी टिपिकल बॉलीवुड फिल्म नजर आती है।

बैनर :
टिप्स म्युजिक फिल्म्स

निर्माता :
कुमार एस. तौरानी

निर्देशक :
प्रभु देवा

संगीत :
सचिन जिगर

कलाकार :
गिरीश कुमार, श्रुति हासन, सोनू सूद, विनोद खन्ना, रणधीर कपूर, पूनम ढिल्लो, सतीश शाह, नासेर, जैकलीन फर्नांडिस (
आइटम सांग)
सेंसर सर्टिफिकेट : यूए * 2 घंटे 28 मिनट


__________________________


पुलिसगिरी तमिल फिल्म ‘सामी’ का हिंदी रिमेक है और इसमें वही सब कुछ है जो आप अनगिनत बार देख चुके हैं। दक्षिण भारतीय भाषाओं में बनी एक्शन मूवी हिंदी में डब कर इन दिनों चैनलों कर खूब दिखाई जा रही है और ये उसका ही विस्तार है।

‘पुलिसगिरी’ भी दक्षिण के रंग में डूबी हुई है। संजय दत्त को छोड़ दिया जाए तो ऐसा लगता है कि दक्षिण भारत की ही फिल्म देख रहे हैं। एक्शन से लेकर तो बैकग्राउंड म्युजिक तक सब कुछ लाउड है।

आंध्र प्रदेश और महाराष्ट्र की बॉर्डर पर नागापुरम नामक एक छोटा-सा शहर है। यहां पर नागोरी (प्रकाश राज) का राज चलता है। एमपी, एमएलए, कलेक्टर, पुलिस सब उसके जेब हैं। नागापुरम में डिप्टी कश्निर ऑफ पुलिस रूद्र प्रताप देवराज (संजय दत्त) ट्रांसफर होकर आता है। वह अपने आपको गुंडा और पुलिस का कॉम्बो बताता है।

सुबह उठकर बीअर से कुल्ला करने वाला और इडली को सांबर की बजाय बीअर से खाने वाले रुद्र के अपराध खत्म करने के उसके अपने उसूल हैं। वह गुंडा बनकर गुंडों के बीच जाता है और उन्हें गोलियों से भून देता है।

‘दबंग’ के चुलबुल पांडे की तरह वह भी रॉबिनहुडनुमा काम करता है। रिश्वत लेता है। नागोरी से भी वह सेटिंग कर लेता है, लेकिन ये रिश्ता लंबा नहीं चलता। दोनों एक-दूसरे की जान के प्यासे हो जाते हैं। लड़ाई-झगड़े से रुद्र को जब वक्त मिलता है तो वह रोमांस भी कर लेता है।

‘पुलिसगिरी’ को इस तरह बनाया गया है कि ज्यादा से ज्यादा एक्शन दृश्य शामिल किए जा सके। कुछ-कुछ ‍मिनटों में संजय दत्त गुंडों की ठुकाई करते हुए नजर आते हैं। निर्देशक के.एस. रविकुमार ने उन दर्शकों को ध्यान में रखकर फिल्म बनाई है, जिन्हें फाइट सीन और हीरोगिरी देखने में मजा आता है। उनकी जरूरतों का ध्यान रखते हुए उन्होंने सीन रचे हैं। उनके प्रस्तुतिकरण में ताजगी नहीं है। छोटी सी कहानी को रबर की तरह खींचा गया है, इस कारण फिल्म का प्रभाव कम हो जाता है। दबंग और सिंघम का असर साफ नजर आता है।

एक्शन पर रवि कुमार का फोकस इतना ज्यादा रहा कि उन्होंने रोमांस, कॉमेडी और इमोशन को इग्नोर कर दिया जो कमर्शियल फिल्म का महत्वूपर्ण हिस्सा रहते हैं। राजपाल यादव और रजत रवैल का एक कॉमेडी ट्रेक डाला गया है, लेकिन उसे देख खीज पैदा होती है। कई दृश्यों में जल्दबाजी नजर आती है, शायद संजय के पास वक्त कम था, इसलिए फटाफट काम निपटा दिया गया।

संजय दत्त ने अपना काम अच्छे से किया है। उनके फैंस जिस तरह का संजय देखना चाहते हैं, उसी अंदाज में वे नजर आए। सुपरमैन की तरह उड़ते हुए उन्होंने दर्जनों गुंडों को मारा, कारें उड़ाई, जमीन पर पैर मारा तो जमीन थरथराई, रूमाल का सिरा एक कान से घुसाकर दूसरे कान से निकाला, अपनी बांह में नारियल दबा के फोड़े और माइंड इट डायलॉग बोला।

प्रकाश राज के लिए इस तरह के विलेन का रोल निभाना बांए हाथ का खेल है, लेकिन इसमें अब एकरसता आ गई है। सितार और ढोलक बजाते हुए उन्होंने कहा ‘सुर तो मोहम्मद रफी का नहीं है, लेकिन दम मोहम्मद अली का है।‘ इस पर संजय दत्त बोलते हैं ‘मेरा सुर है ओसामा का, मेरा पॉवर है ओबामा का।‘ इस तरह के संवाद फरहाद और साजिद ने लिखे हैं।

फिल्म में प्राची देसाई भी हैं, जो बीच-बीच में आती रहती हैं। बॉलीवुड में कई हीरो ऐसे हैं जो अपनी उम्र से आधी हीरोइनों के साथ ठुमके लगा रहे हैं। फर्क नहीं दिखता तो सब चलता है, लेकिन यहां प्राची के संजय अंकल लगते हैं।

गीत-संगीत ‘ब्रेक’ के काम आता है। एक गाना तो कम्प्यूटर ग्राफिक्स के इस्तेमाल से बना दिया गया है, जिसमें संजय-प्राची पहाड़ों पर नजर आते हैं, लेकिन उनके दीवानों को इससे कोई मतलब नहीं है। अमर-मोहिले ने बैकग्राउंड म्युजिक इतना लाउड रखा है कि सिनेमाहॉल छोड़ते वक्त सिरदर्द की शिकायत हो सकती है।

कुल मिलाकर ‘पुलिसगिरी’ वही घिसी-पिटी कहानी पर बनी एक्शन फिल्म है, जिसे हजारों बार हम देख चुके हैं।

बैनर :
स्टार एंटरटेनमेंट प्रा. लि.

निर्माता :
टी.पी. अग्रवाल, राहुल अग्रवाल

निर्देशक :
के.एस. रविकुमार

संगीत :
हिमेश रेशमिया, अंजान-मीत ब्रदर्स

कलाकार :
संजय दत्त, प्राची देसाई, प्रकाश राज, ओम पुरी, मनोज जोशी, राजपाल यादव, रजत रवैल

रिलीज डेट : 5
जुलाई 2013

सेंसर सर्टिफिकेट : यूए * 2 घंटे 21 मिनट


__________________________


यमला पगला दीवाना 2 की कहानी सनी देओल की पत्नी ने लिखी है। स्क्रीन पर दर्जनों गुंडों को पल भर में चित करने वाले सनी इतनी भी हिम्मत नहीं जुटा पाए कि पत्नी को यह कह कर मना कर सके कि इतनी बुरी कहानी पर वे फिल्म नहीं बनाएंगे।

यदि अच्छा निर्देशक और स्क्रीनप्ले हो तो बुरी कहानी पर भी एक ठीक-ठाक फिल्म बन सकती है, लेकिन जितनी बुरी कहानी है, उससे बुरा स्क्रीनप्ले और निर्देशन है। 155 मिनट की यह फिल्म बुरी तरह पकाती है। एक भी ऐसा सीन नहीं है जो अच्छा लगे। बेसिर-पैर फिल्म कैसी होती है, इसका उदाहरण यमला पगला दीवाना का यह सीक्वल है।

यमला पगला दीवाना 2 के प्रचार में डबल मस्ती, डबल धमाल जैसी बातें कही गई हैं, लेकिन यह फिल्म पिछली फिल्म के मुकाबले आधी भी नहीं है। समीर कर्णिक द्वारा निर्देशित इस फिल्म का पहला भाग बहुत अच्छा नहीं था, लेकिन उसमें कुछ ऐसे पंच थे, सीन थे, जिन्होंने दर्शकों को खुश किया था, लेकिन सीक्वल में उस स्तर को छू पाना ही मुमकिन नहीं हो पाया है।

पूरी फिल्म में ऐसे बेहूदा प्रसंग घटित होते रहते हैं‍ कि फिल्म से जुड़े लोगों की समझ पर शक पैदा होने लगता है। वर्षों से देओल्स फिल्म इंडस्ट्री में हैं। कई उम्दा फिल्में उन्होंने की है। निर्देशक संगीत सिवन भी कुछ अच्छी फिल्म बना चुके हैं। ऐसे लोग इस तरह की फिल्म की कल्पना ही कैसे कर सकते हैं? किस दर्शक वर्ग को ध्यान में रखकर उन्होंने यह फिल्म बनाई है? माइंडलेस कॉमेडी के नाम ‘कुछ तो भी’ परोसा नहीं जा सकता है।

सीक्वल की कहानी का पिछली कहानी से कोई लेना-देना नहीं है। कैरेक्टर्स जरूर वहीं हैं। गजोधर (बॉबी देओल) और धरम (धर्मेन्द्र) ठगी का काम जारी रखे हुए हैं। धरम का एक और बेटा परमवीर (सनी देओल) विदेश में ईमानदारी के रास्ते पर चलता है।

सुमन एक अरबपति खन्ना (अन्नू कपूर) की बेटी है। धरम चाहता है कि गजोधर उसे अपने प्रेम जाल में फंसा ले। दोनों कोशिश शुरू करते हैं, लेकिन यह जानकर दंग रह जाते हैं कि खन्ना का परमवीर मैनेजर है। वह इनकी चाल नाकाम करने की कोशिश करता है।

धरम और गजोधर की ठगी का एक सीन दिखाया गया है। धरम साधु के वेष में है। हजारों लोगों को प्रवचन दे रहा है। गजोधर उसका चेला बन कर आता है और अपनी मुश्किलें बयां करता है।

धरम उसे बोलता है कि सभी चीजें फेंक दो। वह सोने की चेन, मोबाइल, टेबलेट, घड़ी फेंक देता है। उसे देख उपस्थित सभी लोग यहीं चीजें फेंक देते हैं और धरम के चेले उन्हें बटोर लेते हैं। इस सीन में न लॉजिक नजर आता है, न कॉमेडी और न ही एंटरटेनमेंट।

इस तरह के कई ‍घटिया दृश्यों की भरमार है। एक बेहूदा सीन में बॉबी देओल अपनी फिल्मों के नामों को जोड़कर संवाद बोलते हैं। तो दूसरे सीन में सनी देओल शराब पीकर सौ से ज्यादा गुंडों की धुनाई करते हैं, वो भी कॉमेडी के पुट के साथ। दर्शक सनी को गंभीरता से लड़ते हुए देखना चाहते हैं न की कॉमेडी करते हुए।

अनुपम खेर ने जोगिंदर आर्मस्ट्रांग नामक रोल निभाया है और उनका ट्रेक बहुत ही घटिया है। जब-जब वे परदे पर आते हैं खीज पैदा होती है। उनका रोल केवल इसलिए है क्योंकि क्लाइमेक्स में एक विलेन का होना जरूरी है।

निर्देशक के रूप मे भले ही संगीत सिवन का नाम है, लेकिन ऐसा लगता है कि इस फिल्म को किसी ने निर्देशित ही नहीं किया। उन्होंने सीन दर सीन जोड़ कर फिल्म पूरी की है। फिल्म में कई जगह कन्टीन्यूटी भी दिखाई नहीं देती है। उन्होंने दृश्यों को बहुत लंबा रखा है, इस कारण खूब बोरियत होती है।

सलमान खान, शाहरुख खान की मिमिक्री दिखाई, शोले का एक गाना दोहराया, सूमो पहलवान दिखाए, दर्जनों गुंडों को पिटते हुए, चीखते हुए सनी देओल दिखाए, विदेशी लोकेशन का नजारा दिखाया, लेकिन बात नहीं बन पाई। कॉमेडी के नाम पर यह फिल्म ट्रेजेडी बन गई है।

धर्मेन्द्र की एक कलाकार के रूप में हम बेहद इज्जत करते हैं, लेकिन ऐसी फिल्में उनकी प्रतिष्ठा को धक्का पहुंचाती है। इसके बजाय उन्हें चुनिंदा रोल ही करना चाहिए। सनी देओल अपनी उन अदाओं को दोहरा रहे हैं जिनके कारण उनको लोकप्रियता मिली, लेकिन अब इन्हें देखकर दर्शक थक चुके हैं।

बॉबी देओल ने अभिनय के नाम पर केवल आड़े-तिरछे मुंह बनाए हैं। नेहा शर्मा और क्रिस्टिना अखीवा खूबसूरत लगीं और उनका अभिनय ठीक कहा जा सकता है। अनुपम खेर ने इतनी बुरी एक्टिंग क्यों की, समझ से परे है। जॉनी लीवर ने भी जमकर बोर किया है।

साजिद खान खुश हो सकते हैं कि अब उनकी फिल्म ‘हिम्मतवाला’ को वर्ष की सबसे बुरी फिल्म नहीं कहा जाएगा क्योंकि यमला पगला दीवाना 2 ने उस फिल्म को मीलों पीछे छोड़ दिया है।

बैनर :
सनी साउंड्स प्रा.लि., वायपीडी फिल्म्स लि. यूके

निर्देशक :
संगीत सिवन

संगीत :
शरीब साबरी, तोशी साबरी

कलाकार :
धर्मेन्द्र, सनी देओल, बॉबी देओल, नेहा शर्मा, क्रिस्टिना अखीवा, अनुपम खेर, जॉनी लीवर, अन्नू कपूर

सेंसर सर्टिफिकेट : यूए * 2 घंटे 35 मिनट


__________________________


भले ही रफ्तार अत्यंत धीमी हो, लेकिन ऐसे लोगों की संख्या में इजाफा हो रहा है जिनका शादी नामक संस्था पर यकीन नहीं है। ‘इश्क इन पेरिस’ के हीरो और हीरोइन भी शादी नहीं करना चाहते हैं। उनका नारा है, नो कमिटमेंट प्लस नो लव इक्वल्स टू नो मैरिज। हीरो इसीलिए एक रात से आगे बात बढ़ने नहीं देता। यहां तक भी ठीक है, लेकिन वे शादी क्यों नहीं करना चाहते हैं, इसके पीछे हीरो के पास कोई ठोस वजह नहीं है और जहां तक हीरोइन का सवाल है उसके पास जो कारण है वो बेहद लचर है। इसलिए फिल्म में न तो ढंग की प्रेम कहानी है और न ही ये किसी बात या मुद्दे को पेश करती है।

आकाश (रेहान मलिक) और इश्क (प्रीति जिंटा) की मुलाकात एक रेल में होती है। दोनों पेरिस जा रहे हैं। आकाश अपना नाम अ-कैश या ए-केश बोलता है। आकाश पेरिस से अनजान है। वह इश्क से पेरिस घुमाने को कहता है।

ईमेल, मोबाइल नंबर और पता ‍ना देने की शर्त पर इश्क उसे पेरिस घुमाती है। पूरी रात वे साथ घुमते हैं। ड्रिंक करते हैं। डिनर लेते हैं। पब जाते हैं। रात 3 बजे मूवी देखने का मन करता है, लेकिन देर हो चुकी है। इसलिए वे खुद एक रोमांटिक सीन अभिनीत करते हैं।

हीरो का मन सेक्स करने का है, लेकिन इश्क आधी फ्रेंच और आधी भारतीय है, इस मामले में भारतीय बन जाती है। घूमते-फिरते सुबह हो जाती है। वे साथ कॉफी पीते हैं और अब कभी न मिलने की शर्त पर अपनी-अपनी राह निकल जाते हैं।

आकाश प्यार-मोहब्बत के खिलाफ है, लेकिन इश्क से इश्क कर बैठता है। अचानक उसके विचार बदल जाते हैं, लेखक और निर्देशक ने इसके लिए कोई भूमिका नहीं है। वह इश्क को प्रपोज करता है, लेकिन इश्क इसे ठुकरा देती है। वह शादी के खिलाफ इसलिए है क्योंकि उसके पैरेंट्स ने तलाक लिया था। इसको लेकर लंबी-चौड़ी बातें की गई हैं। इश्क को बुद्धिमान लड़की दिखाया गया है, लेकिन यहां उसके व्यवहार में बुद्धिमत्ता नहीं झलकती है। फिल्म के अंत में वह अचानक शादी के लिए राजी हो जाती है, क्योंकि फिल्म खत्म करना थी।

प्रिती जिंटा के लिए कोई फिल्म नहीं लिख रहा है, इसलिए प्रेम राज के साथ मिलकर उन्होंने ने स्क्रिप्ट लिखी है। कुछ दृश्यों और संवादों को छोड़ दिया जाए तो दोनों का काम निराशाजनक है। फिल्म एक अच्छी शुरुआत ‍लेती है, लेकिन जल्दी ही कमजोर कहानी के कारण बिखर जाती है। निर्देशक के रूप में प्रेम राज बिना घटनाक्रमों के भी फिल्म को कुछ देर खींचने में कामयाब हुए हैं, लेकिन इसके बाद उनका नियंत्रण छूट गया।

जहां तक अभिनय का सवाल है तो प्रीति जिंटा और रेहान मलिक का काम औसत दर्जे का है। सलमान खान यारों के यार हैं, ये बात ‘इश्क इन पेरिस’ से साबित हो जाती है। प्रीति की खातिर उन्होंने एक ऐसा गाना किया है जिसकी न धुन में दम है और न ही कोरियोग्राफी में। इस बात का इतना फायदा जरूर होता है कि सलमान के नाम पर ऊंघते दर्शकों की नींद कुछ देर के लिए भाग जाती है। सिनेमाटोग्राफर मनुष नंदन ने पेरिस को बेहतरीन तरीके से फिल्माया है। ‘इश्क इन पेरिस’ की सबसे अच्छी बात ये है कि फिल्म 96 मिनट में ही खत्म हो जाती है।

बैनर :
पीज़ेडएनज़ेड मीडिया प्रोडक्शन्स

निर्माता :
प्रीति जिंटा, नीलू जिंटा

निर्देशक :
प्रेम राज

संगीत :
साजिद-वाजिद

कलाकार :
प्रीति जिंटा, रेहान मलिक, इसाबेल अडजानी,
मेहमान कलाकार-
सलमान खान, चंकी पांडे, शेखर कपूर

सेंसर सर्टिफिकेट : यूए * 1 घंटा 36 मिनट


__________________________

इस समय वास्तविक घटनाओं पर आधारित फिल्मों का चलन है, इसलिए निर्माता-निर्देशक संज
य
गुप्ता ने वर्तमान में बह रही हवा को ध्यान में रखते हुए हुसैन जैदी द्वारा लिखी गई किताब ‘डोंगरी टू दुबई’ के आधार पर ‘शूटआउट एट वडाला’ बनाई।

फिल्म देखने के बाद यह बात पूरी तरह से समझ में आ जाती है कि इस पुस्तक की केवल आड़ ली गई है और फिल्म पूरी तरह से संजय गुप्तामय है। इसमें बेवजह की हिंसा है, अपशब्दों की भरमार है, जगह भरने के लिए एक-दो नहीं बल्कि पूरे तीन आइटम सांग्स हैं।

मन्या सुर्वे की यह कहानी है कि किस तरह परीक्षा में नकल नहीं करने वाला सच्चा और सीधा-सादा मन्या अंडरवर्ल्ड में अपना दबदबा साबित करता है। निर्दोष मन्या को एक भ्रष्ट पुलिस वाला हत्या के मामले में फंसा कर जेल की हवा खिला देता है। उसे उम्रकैद हो जाती है। जेल से वह भाग निकलता है और अपनी गैंग बना लेता है।

उसकी अंडरवल्ड के दूसरे लोगों मकसूद, मस्तान और हकसर भाइयों से लड़ाइयां होती हैं। पुलिस के हाथ बंधे हुए हैं। आखिर में पुलिस मन्या का एनकाउंटर करती है जो मुंबई स्थित वडाला नामक स्थान पर होता है। फिल्म में बताया गया है कि यह पहला एनकाउंटर था, जिसमें पुलिस ने एक गुंडे पर गोली चलाकर उसे मार डाला।

इस वास्तविक घटना को बेहद ही नकली तरीके से पेश किया गया है। अच्छा तो ये होता कि बिना किसी संदर्भ के यह फिल्म बना दी जाती। स्क्रीनप्ले इस तरह से लिखा गया है ताकि ज्यादा से ज्यादा एक्शन सीन शामिल किया जा सके। लेखन में गहराई नहीं है जिसके कारण किरदारों और परदे पर चलने वाले घटनाक्रमों से दर्शक बिलकुल भी जुड़ाव नहीं महसूस करता।

निर्देशक संजय गुप्ता ये तय नहीं कर पाए कि वे अपने किरदारों को किस तरह से पेश करें। एक तरफ तो वे भारी-भरकम शब्दों में डायलॉगबाजी करते हैं तो दूसरी ओर बेवजह गालियां बकते रहते हैं। एक तरफ मन्या औरतों को सम्मान देने की बात करता है तो दूसरी ओर अपनी ही गर्लफ्रेंड को गाली बकता है।

कुछ फूहड़ प्रसंग भी डाल दिए गए हैं। उससे भी मन नहीं भरा तो तीन आइटम नंबर भी झेलना पड़ते हैं, जिनकी इन गानों में कोई सिचुएशन ही नहीं बनती। सनी लियोन का आइटम नंबर तो भी ठीक है, लेकिन प्रियंका चोपड़ा और सोफी चौधरी के आइटम सांग एकदम ठंडे हैं।

संजय गुप्ता ने कहानी को कहने का जो तरीका चुना है वो भी विश्वसनीय नहीं है। एक इंसपेक्टर ढेर सारी गोली मारने के बाद मन्या को पुलिस वैन में अस्पताल ले जा रहा है और मन्या उसे अपनी कहानी सुनाता है। इस कारण कई जगह कन्फ्यूजन पैदा होता है। मन्या के किरदार को भी ठीक तरह से पेश नहीं किया गया है। संजय गुप्ता का सारा ध्यान फिल्म को स्टाइलिश लुक और एक्शन सीक्वेंसेस पर रहा और लेखन पक्ष की कमियों को वे अनदेखा कर गए।

जॉन अब्राहम के अभिनय के स्तर को देखा जाए तो उनका अभिनय ठीक है, लेकिन मन्या के किरदार में वे वो आग और ऊर्जा नहीं फूंक सके जो कैरेक्टर की डिमांड थी। कंगना ने पूरी फिल्म में एक ही एक्सप्रेशन दिया है और जॉन के साथ उनके दो-तीन हॉट सीन हैं। तुषार कपूर ने लगातार फूहड़ संवाद और घटिया अभिनय से बोर किया है।

जॉन अब्राहम को इतना ज्यादा फुटेज दिया गया है कि दूसरे कलाकारों की भूमिका उनके आगे गौण हो गई है, जिनमें मनोज बाजपेयी जैसा अभिनेता भी शामिल है, जिसकी प्रतिभा का उपयोग ही नहीं हो पाया। सोनू सूद और अनिल कपूर का अभिनय जरूर ठीक है। महेश मांजरेकर और रोनित रॉय केवल भीड़ का हिस्सा नजर आए।

एक गैंगस्टर की कहानी और ढेर सारे एक्शन दृश्य भी किसी किस्म की गरमाहट पैदा नहीं कर पाए और यही शूटआउट वडाला की असफलता है।

बैनर :
व्हाइट फीदर फिल्म्स, बालाजी मोशन पिक्चर्स

निर्माता :
एकता कपूर, संजय गुप्ता, शोभा कपूर, अनुराधा गुप्ता

निर्देशक :
संजय गुप्ता

संगीत :
अनु मलिक, आनंद राज आनंद, मीत ब्रदर्स

कलाकार :
जॉन अब्राहम, कंगना, अनिल कपूर, तुषार कपूर, मनोज बाजपेयी, सोनू सूद, महेश मांजरेकर,
मेहमान कलाकार :
प्रियंका चोपड़ा, सनी लियोन, सोफी चौधरी, जैकी श्रॉफ, रंजीत


सेंसर सर्टिफिकेट : ए * 2 घंटे 30 मिनट 10 सेकंड


बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत


__________________________
बैनर :
विशेष फिल्म्स, फॉक्स स्टार स्टुडियो

निर्माता :
मुकेश भट्ट

निर्देशक :
विक्रम भट्ट

संगीत :
जीत गांगुली, रशीद खान

कलाकार :
इमरान हाशमी, बिपाशा बसु, ईशा गुप्ता, मनीष चौधरी, मोहन कपूर

सेंसर सर्टिफिकेट : ए * 2 घंटे 15 मिनट 51 सेकंड



अपने करियर के आरंभ में विक्रम भट्ट ने रोमांटिक (आप मुझे अच्छे लगने लगे, मदहोश), एक्शन (गुलाम, फरेब) और कॉमेडी (आवारा पागल दीवाना) मूवीज़ बनाईं, लेकिन बाद में उन्हें दर्शकों को डराने में मजा आने लगा। अब उन्हें हॉरर फिल्मों के सिवाय कुछ नहीं सूझता।

निर्माता बनकर विक्रम ने नए कलाकारों को लेकर कई हॉरर फिल्में बनाईं। कम बजट की फिल्मों की वजह से विक्रम को फायदा ही पहुंचा, लेकिन वे एक फॉर्मूले में वे कैद हो कर रह गए। चूंकि ‘राज 3’ के निर्माता मुकेश भट्ट हैं, इसलिए विक्रम ने इमरान हाशमी और बिपाशा बसु जैसे स्टार्स के साथ काम किया, लेकिन सितारों का साथ मिलने के बावजूद विक्रम ने कुछ नया करने की कोशिश नहीं की।

जैसा कि उनकी ज्यादातर फिल्मों में होता है, हीरोइन पर बुरी आत्मा की नजर पड़ जाती है और उसे हीरो मुक्ति दिलाता है, यही राज 3 में भी देखने को मिलता है।

राज 3 में भी वही कमजोरियां हैं जो आमतौर पर विक्रम भट्ट की हॉरर फिल्मों में होती हैं। इनके किरदार हमेशा बड़े घर में रहते हैं, लेकिन अकेले होते हैं। रात को अजीब-सी आवाज आती है तो बजाय घर से भागने के वे उस दिशा में आगे बढ़ते हैं जहां से आवाज आती है। पूरे घर के दरवाजे-खिड़कियां रात में खुले होते हैं। दरवाजे खोलते-बंद करते समय हमेशा आवाज होती है।

बात करते हैं कहानी की। इस बार काले जादू से दर्शकों को डराने की कोशिश की गई है। शनाया शेखर (बिपाशा बसु) नामक एक्ट्रेस नई एक्ट्रेस संजना (ईशा गुप्ता) से पिछड़ती जा रही है। ईशा को पछाड़ने के लिए शनाया एक शैतानी आत्मा की मदद से ब्लैक मैजिक का सहारा लेती है। इस काम में शनाया का मददगार होता है उसका निर्देशक बॉयफ्रेंड आदित्य (इमरान हाशमी)।

संजना को आदित्य अपनी फिल्म के लिए साइन कर लेता है और जादू किया गया पानी उसे पिलाता रहता है। संजना बीमार रहने लगती है और उसके साथ डरावनी घटनाएं घटने लगती हैं। उसकी हालत देख आदित्य का दिल पिघलता है। वह शनाया को कह देता है कि आगे से वह ऐसा नहीं करेगा, लेकिन शनाया उसे ब्लैकमेल के जरिये यह काम करने के लिए मजबूर करती है।

इसके बाद किस तरह से आत्माओं की दुनिया में जाकर संजना को आदित्य काले जादू से बचाता है यह फिल्म का सार है। शनाया और संजना को सौतेली बहन भी बताया गया है और यह भी संजना से शनाया की ईर्ष्या करने की एक वजह है।

कहानी में कई खामियां हैं, जैसे, जब शनाया शैतानी आत्मा को कहती है कि संजना को मार डालो तो वह शैतानी आत्मा कहती है कि मौत भगवान के हाथ में है। लेकिन यही शैतानी आत्मा संजना की नौकरानी, तांत्रिक और डॉक्टर को बड़ी आसानी से मार डालती है। वह आदित्य को क्यों नहीं मारती जब संजना को बचाने के लिए आदित्य आगे आता है।

शनाया द्वारा आदित्य को ब्लैकमेल का जो कारण बताया गया है वो बेहद कमजोर है और सहूलियत के मुताबिक लिखा गया है। पुलिस सिर्फ एक सीन में नजर आती है और संजना की नौकरानी की मौत को आत्महत्या मान लेती है। एक तांत्रिक कब्रिस्तान में मारा जाता है, लेकिन उसकी कोई जांच-पड़ताल नहीं होती है।

फिल्म का पहला हाफ ठीक-ठाक है और कुछ जगह डर के मारे रोंगटे खड़े हो जाते हैं। थ्री-डी में वर्जन में यह डर कई गुना बढ़ जाता है। दूसरे हाफ में फिल्म कमजोर पड़ जाती है क्योंकि जिस तरह से कहानी का अंत किया गया है वो संतुष्ट नहीं करता। क्लाइमेक्स में तो तब हद हो जाती है जब एक डॉक्टर संजना का इलाज करने के बजाय मुर्दाघर में उसे तांत्रिक क्रियाओं के लिए ले जाता है।

निर्देशक विक्रम भट्ट ने स्क्रिप्ट की इन खामियों पर ध्यान देने की बजाय दर्शकों को डराने वाले सीन क्रिएट करने पर ज्यादा फोकस किया है क्योंकि उन्हें पता है कि दर्शक जब डरने के लिए सिनेमाघर में आया है तो वह इन बातों पर ज्यादा ध्यान नहीं देता है। लेकिन अब उन्हें डराने के कुछ नए फॉर्मूले खोजने चाहिए क्योंकि अब वे अपने को दोहराने लगे हैं।

एक्टिंग की बात की जाए तो बिपाशा बसु सब पर भारी हैं। वे न केवल ग्लैमरस लगी हैं बल्कि उन्होंने नफरत और ईर्ष्या की आग में जलती एक्ट्रेस को उम्दा तरीके से स्क्रीन पर पेश किया है। वफादारी और प्यार के बीच उलझे आदित्य के रूप में इमरान हाशमी निराश करते हैं। पूरी फिल्म में उनके चेहरे पर एक जैसे एक्सप्रेशन हैं और वे उनींदे लगते हैं। ईशा गुप्ता का चेहरा भावहीन है।

राज 3 में निश्चित रूप से कुछ डरावने दृश्य हैं, लेकिन इन दृश्यों को देखने के लिए एक बोर कहानी झेलने की भारी कीमत भी चुकानी पड़ती है।

__________________________
बैनर :
हरी ओम एंटरटेनमेंट कं., थ्रीज़ कंपनी, यूटीवी मोशन पिक्चर्स

निर्माता :
फराह खान, अक्षय कुमार, शिरीष कुंदर

निर्देशक :
शिरीष कुंदर

संगीत :
गौरव डगाँवकर

कलाकार :
अक्षय कुमार, सोनाक्षी सिन्हा, श्रेयस तलपदे, मिनिषा लांबा, असरानी, चित्रांगदा सिंह

सेंसर सर्टिफिकेट : यू * 1 घंटा 45 मिनट


जोकर फिल्म से अक्षय कुमार इतने नाराज हुए कि फिल्म में अपना पैसा लगा होने के बावजूद उन्होंने फिल्म का प्रमोशन ही नहीं किया जिससे फिल्म के रिलीज होने के पहले ही फिल्म के प्रति नकारात्मक माहौल बन गया। इस पर फिल्म के निर्देशक शिरीष कुंदर ने एक इंटरव्यू में कहा कि उनका काम बोलेगा। ‘जोकर’ देख कर उनका काम ये बोलता है कि फिल्म ऐसी नहीं बनाया जाना चाहिए।

‘जोकर’ के नाम पर उन्होंने जो तमाशा दिखाया है वो बेहद बचकाना है। शायद शाहरुख खान ने इसीलिए जोकर करने से मना कर दिया था, लेकिन शिरीष को अपनी‍ स्क्रिप्ट पर विश्वास था और उन्होंने जिद पर आकर अक्षय को लेकर फिल्म बना डाली।

शिरीष ये तय ही नहीं कर पाए कि ये फिल्म वे बच्चों को ध्यान में रखकर बना रहे हैं या बड़ों के लिए। दोनों उम्र के वर्गों को फिल्म पसंद आए इसकें लिए सही तालमेल जरूरी होता है, लेकिन शिरीष इसमें बुरी तरह असफल रहे।

जब फिल्म का निर्देशक कमजोर हो तो इसका असर फिल्म के हर डिपार्टमेंट पर पड़ता है। जोकर के साथ भी यही हुआ। अभिनय, स्क्रिप्ट, संगीत सहित हर मामले में फिल्म बुरी है।

भारत के मैप में पगलापुर नामक गांव को स्थान नहीं‍ मिलने के लिए जो तर्क दिया है वो बेहद लचर है। भारत के आजाद होने के कुछ महीने पहले एक अंग्रेज ने भारत का नक्शा बनाया। वह पगलापुर जाकर अपने नक्शे को पूरा करना चाहता था, लेकिन उस गांव पर पागलखाने से भागे पागलों ने कब्जा कर लिया।

वह अंग्रेज पगलापुर नहीं जा पाया और उस गांव को भारत के नक्शे में दिखाए बिना उसने भारत का नक्शा पास कर दिया। बिना गांव में जाए भी वह मैप में पगलापुर को दर्शा सकता था, लेकिन उसने ऐसा नहीं किया। सवाल ये भी उठता है कि नक्श बनाने के लिए क्या वह अंग्रेज भारत के हर गांव में गया था?

पगलापुर गांव में न बिजली है और न पानी। आजादी के वर्षों बाद भी उस गांव के बारे में कोई नहीं जानता। वहां के लोग पागल जैसी हरकतें करते हैं। कोई अपने आपको लालटेन समझ कर उलटा लटका रहता है तो कोई हवाई जहाज को देख यह समझ बैठता है कि हिटलर ने हमला कर दिया है। पगलापुर में सिर्फ मर्द ही नजर आते हैं, औरतें ढूंढे नहीं मिलतीं।

इन पागलों के बीच एक नौजवान अगस्त्य (अक्षय कुमार) अमेरिका जाकर वैज्ञानिक (?) बन जाता है। गांव में आकर वहां की हालत देख बड़ा निराश होता है। पगलापुर को इंटरनेशनल मेप पर लाने के लिए वह ऐसी फिजूल हरकत करता है कि दुनिया भर का मीडिया, पुलिस, सेना, एफबीआई और नासा के वैज्ञानिक तक वहां पहुंच जाते हैं, लेकिन कोई भी पगलापुर के पागलों की चालाकी समझ नहीं पाते।

कद्दू, तरबूज, पपीते, करेले और मिर्च से बनाए गए एलियंस के झूठ को वे पकड़ नहीं पाते। टैंक और हाथ में बंदूक लिए खड़े सैनिक बस एलियंस को निहारते रहते हैं। वे आगे बढ़कर उन्हें पकड़ते भी नहीं। स्क्रिप्ट में इस तरह की इतनी खामियां हैं कि एक किताब लिखी जा सकती है।

फिल्म के निर्देशक और लेखक ने दर्शकों को भी पगलापुर के निवासियों की तरह मान लिया और यह समझ कर माल परोसा कि दर्शक सब कबूल कर लेंगे। शिरीष कुंदर ने कई फिल्मों से प्रेरणा ली, फिर भी अच्छा काम नहीं कर सके। उनका आइडिया अच्छाष है, लेकिन उसको फिल्म में उतारने में वे नाकाम रहे। फिल्म का नाम जोकर क्यों रखा, इसके पक्ष में उन्होंने कुछ संवाद और सीन डाल दिए, जो कि स्क्रिप्ट में फिट नहीं बैठते।

आधी से ज्यादा फिल्म में अक्षय कुमार ने अनमने ढंग से काम किया है। उन्हें अपनी गलती शायद समझ में आ गई थी, इसलिए किसी तरह उन्होंने फिल्म पूरी की। हर ‍हीरो रिलीज के पहले अपनी फिल्म के बारे में कई झूठी बातें बोलता है, लेकिन अक्षय इस फिल्म को लेकर इतने शर्मिंदा हैं कि झूठ बोलने की हिम्मत नहीं जुटा पाए।

सोनाक्षी सिन्हा के हिस्से में एक दमदार डायलॉग तक नहीं आया और पूरी फिल्म में वे अपने मोटापे को छिपाते हुए नजर आईं। श्रेयस तलपदे एक अजीब सी भाषा पूरी फिल्म में बोलते रहे। क्यों? इसका जवाब नहीं मिलता। उनकी भाषा सिर्फ एलियंस ही समझते हैं। मिनिषा लांबा, संजय मिश्रा, असरानी, आर्य बब्बर जैसे कई कलाकार फिल्म में हैं, लेकिन उनका पूरी तरह उपयोग नहीं‍ किया गया।

फिल्म के गाने ऐसे हैं कि सिनेमाघर छोड़ने के बाद एक भी गाना याद नहीं रहता। चित्रांगदा सिंह पर फिल्माया गया आइटम सांग एकदम ठंडा है।

कुल मिलाकर ‘जोकर’ समय और धन की बर्बादी है।

__________________________
बैनर :
इरोज इंटरनेशनल, एसएलबी फिल्म्स

निर्माता :
संजय लीला भंसाली, सुनील ए. लुल्ला

निर्देशक :
बेला सहगल

संगीत :
जीत गांगुली

कलाकार :
बोमन ईरानी, फराह खान, कविन दवे, शम्मी, डेजी ईरानी

सेंसर सर्टिफिकेट : यूए * 1 घंटा 52 मिनट



यदि किसी की उम्र तीस या चालीस के पार हो गई हो और शादी नहीं हुई हो तो उसका बड़ा मजाक बनाया जाता है। उसकी पीठ पीछे लोग इस बात को लेकर खूब हंसते हैं। उसमें कमियां ढूंढने का प्रयास करते हैं। वह जहां भी जाता है, उससे ये बात जरूर पूछी जाती है कि खुशखबरी कब सुना रहे हो।

‘शिरीन फरहाद की तो निकल पड़ी’ के हीरो फरहाद का भी यही गम है। 45 का होने आया है और शादी नहीं हो पाई। ब्रा-पेंटी की दुकान पर सेल्समैन है। कभी शादी की बात चलती भी है तो उसका काम सुन लोग भाग खड़े होते हैं। भला ये कैसा काम है? अंडरगारमेंट पहनते सभी हैं, लेकिन उसके बारे में बात करने से हिचकते हैं।

वर्षीय शिरीन उसकी दुकान पर आती है और फरहाद को उससे प्यार हो जाता है। प्यार की कोई उम्र नहीं होती है, लेकिन हमारे यहां यदि 45 वर्ष का अधेड़ इश्क लड़ाए तो उसे बुरा माना जाता है। फरहाद कहता भी है कि प्यार की कोई एक्सपायरी डेट नहीं होती, यह कभी भी हो सकता है।

शिरीन फरहाद की तो निकल पड़ी के साथ सबसे बड़ी दिक्कत ये है कि फिल्म शुरू होने के कुछ देर बाद यह ट्रेक से उतर जाती है और एक औसत प्रेम कहानी बन कर रह जाती है। इस प्रेम कहानी की विशेषता सिर्फ ये है कि इसमें प्रेम करने वाले फोर्टी प्लस हैं, यदि बीस के भी होते तो कहानी पर कोई खास फर्क नहीं पड़ता। कंसेप्ट को ठीक तरह से डेव्हलप नहीं किया गया है। दो प्रौढ़ इंसानों की लव स्टोरी में कॉमेडी का अच्छा-खासा स्कोप था, जिसका पूरा उपयोग नहीं किया गया है।

कहानी में विलेन है फरहाद की मां। शिरीन को वह इसलिए पसंद नहीं करती क्योंकि उसने फरहाद के पिता द्वारा बनाई गई टंकी तुड़वा दी। यह टंकी फरहाद के घर पर बनी थी। नफरत करने का यह बेहद बेतुका प्रसंग रचा गया है और इसके इर्दगिर्द पूरी कहानी घूमती है। कहानी की नींव कमजोर होने से दर्शक कभी भी फिल्म से जुड़ नहीं पाता।

साथ ही शिरीन-फरहाद की लव स्टोरी में कुछ उम्दा, कुछ उबाऊ और कुछ बचकानी बातें हैं। कई जगह उन्हें ऐसे दिखाया गया है जैसे वे टीन-एजर्स हों। फिल्म का संगीत अच्छां है, लेकिन गानें फिल्म में पैबंद की तरह चिपकाए गए हैं।

हाल ही में ‘फेरारी की सवारी’ में सेंट्रल कैरेक्टर्स पारसी थे, इस फिल्म में भी सारे किरदार पारसी हैं। आमतौर पर फिल्मों में पारसियों को कैरीकेचर की तरह पेश किया जाता है। निर्देशक बेला सहगल ने अपने मैन कैरेक्टर्स को इससे बचा कर रखा है, लेकिन पारसियों की मीटिंग में लड़ने वाले लोग कार्टून नजर आते हैं। एक पारसी बूढ़े का किरदार अच्छा है जो इंदिरा गांधी का दीवाना है और उनसे शादी करना चाहता है।

निर्देशक के रूप में बेला सहगल का पहला प्रयास अच्छा है, लेकिन कमजोर स्क्रिप्ट के चलते वे चाहकर भी ज्यादा कुछ नहीं कर पाईं। कई जगह हंसाने की असफल कोशिश साफ नजर आती है।

बोमन ईरानी ने फरहाद के किरदार को विश्वसनीय तरीके से पेश किया है। फराह खान कुछ दृश्यों में असहज लगीं और उन्होंने खुल कर एक्टिंग नहीं की। डेजी ईरानी और शम्मी ने फरहाद की मां और दादी मां के रोल बखूबी निभाए।

कुल मिलाकर ‘शिरीन फरहाद की लव स्टोरी’ में रोमांस और हास्य का अभाव है।

__________________________
बैनर :
एएलटी एंटरटेनमेंट, बालाजी टेलीफिल्म्स लिमिटेड

निर्माता :
एकता कपूर

निर्देशक :
सचिन यार्डी

संगीत :
सचिन-जिगर, शंकर-एहसान-लॉय

कलाकार :
तुषार कपूर, रितेश देशमुख, नेहा शर्मा, सारा जेन डायस, अनुपम खेर, चंकी पांडे, रोहित शेट्टी (मेहमान कलाकार)

सेंसर सर्टिफिकेट : ए * 2 घंटे 16 मिनट 30 सेकंड



क्या सुपर कूल हैं हम बनाने वालों का कहना है कि उनकी फिल्म एडल्ट कॉमेडी है, लेकिन एडल्ट कॉमेडी का मतलब केवल डबल मीनिंग डायलॉग ही नहीं होता है। एक एडल्ट थीम वाली कहानी भी जरूरी है जिस पर ऐसा स्क्रीनप्ले लिखा जाए जो वयस्क मन को गुदगुदाए।

क्या सुपर कूल हैं' देख ऐसा लगता है कि इससे जुड़े लोगों को यही नहीं पता है कि एडल्ट कॉमेडी क्या होती है। एसएमएस में चलने वाले थके हुए जोक्स, द्विअर्थी संवाद और फूहड़ता को कॉमेडी के नाम पर पेश ‍किया गया है। फिल्म देखते समय सचिन यार्डी नामक शख्स की सोच पर हैरत होती है। उन्होंने अपने मानसिक दिवालियेपन के ढेर सारे सबूत दिए हैं।

अनुपम खेर वाला ट्रेक तो इतना घटिया है कि उसे देख सी-ग्रेड फिल्म बनाने वाले भी गर्व महसूस कर सकते हैं। अनुपम खेर को थ्री जी नामक बाबा एक कुतिया देकर बोलता है तुम्हारी स्वर्गवासी मां लौट आई है। अनुपम उसे मां बोलते हुए बड़े प्यार से रखते हैं।

उस कुतिया से एक कुत्ता संबंध बना लेता है तो बाबा अनुपम से कहते हैं कि यह तुम्हारा बाप है। करोड़पति अनुपम उस कुत्ते को भी पाल लेता है और उनकी शादी कराते हैं। इसमें प्रसंग में जो संवाद बोले गए हैं वो स्तरहीन हैं।

अनुपम खेर इतने गरीब तो नहीं हुए हैं कि उन्हें पेट भरने के लिए ऐसे रोल करना पड़ रहे हैं। वे एक्टिंग सिखाते हैं और यह फिल्म उन्हें अपने स्टुडेंट्स को जरूर दिखाना चाहिए ये बताने के लिए कि एक्टिंग कभी भी ऐसे नहीं करना चाहिए।

सचिन यार्डी फिल्म के निर्देशक होने के साथ लेखक भी हैं और निर्देशक पर लेखक हावी है। पहले उन्होंने ऐसे शब्द चुनें जिनके आधार पर डबल मीनिंग डायलॉग लिखे जा सके। फिर डायलॉग लिखकर उन्होंने दृश्य बनाए और इनकी एसेम्बलिंग कर फिल्म तैयार की गई। कहानी का फिल्म में कोई मतलब ही नहीं है, सिर्फ बेहूदा हरकतों और घटिया संवादों के सहारे फिल्म पूरी की गई है।

तुतलाने वालों का, काले रंग वालों का तथा कई नामों का मजाक उड़ाया गया है, जैसे फखरू, फखरी, पेंटी, मेरी रोज़ मार्ले, लेले। इनका कई बार इस्तेमाल किया गया है जिससे ऐसा लगता है कि लेखक को कुछ नया नहीं सूझ रहा है।

निर्देशक के रूप में सचिन का काम सिर्फ अपनी लिखी कहानी को फिल्माना था। उनके डायरेक्शन में इमेजिनेशन नहीं है। न गानों के लिए अच्छी सिचुएशन बनाई गई है और न ही दृश्यों के बीच कोई लिंक है। इमोशन डालने की कोशिश फिजूल नजर आती है। इंटरवल के बाद जरूर कुछ ऐसे सीन हैं जिन्हें देख हंसा जा सकता है वरना ज्यादातर दृश्यों को देख ऐसा लगता है कि हंसाने की फिजूल कोशिश की जा रही है।

तुषार कपूर का अभिनय अच्छे से बुरे के बीच झूलता रहता है। रितेश देशमुख बुझे-बुझे से रहे। नेहा शर्मा ने ओवर एक्टिंग की। सारा जेन डियास आत्मविश्वास से भरपूर नजर आईं। चंकी पांडे और अनुपम खेर ने एक्टिंग के नाम पर जोकरनुमा हरकतें कीं। तकनीकी रूप से भी फिल्म कमजोर लगती है।

डबल मीनिंग डायलॉग या फूहड़ता आटे में नमक बराबर हो तो अच्छी लगती है, लेकिन जब पूरा ही नमक हो तो स्वाद बेमजा हो जाता है। यदि आप पूरी‍ फिल्म में मारो, लेले, चाट, पेंटी, देदे.... जैसे ढेर सारे शब्द सुनना पसंद करते हैं तो
ही
यह फिल्म आपको मजा दे सकती है।

__________________________
बैनर :
रामगोपाल वर्मा प्रोडक्शन्स, उबेरॉय लाइन प्रोडक्शन्स, वायकॉम 18 मोशन पिक्चर्स

निर्माता-निर्देशक :
रामगोपाल वर्मा

संगीत :
धरम संदीप, बप्पा लाहिरी, विक्रम नागी

कलाकार :
अमिताभ बच्चन, संजय दत्त, राणा दग्गुबती, अंजना सुखानी, मधु शालिन
ी, ‍विजय राज,
नतालिया कौर

सेंसर सर्टिफिकेट : ए * 2 घंटे 12 मिनट



रामगोपाल वर्मा को कुछ नया नहीं सूझता तो वे अपना पुराने माल की धूल साफ कर फिर परोस देते हैं। पुलिस, अंडरवर्ल्ड, एनकाउंटर को लेकर वे इतनी फिल्में बना चुके हैं कि इस बारे में उनकी सोच अब जवाब दे गई है। ‘डिपार्टमेंट’ में वे कुछ भी नया नहीं पेश कर पाए।

अब तो उनके एक्सपरिमेंट भी टाइप्ड हो गए हैं। हर फिल्म वे शॉट आड़े-तिरछे कोणों से शूट करते हैं और हर बार यह प्रयोग अच्छा लगे जरूरी नहीं है। दरअसल रामू को चीज बिगाड़ कर पेश करने की आदत है, लेकिन कितना बिगाड़ना है इस पर उनका नियंत्रण नहीं है, इस वजह से फिल्म पर से उनकी पकड़ छूट जाती है।

डिपार्टमेंट की कहानी में एकमात्र अनोखी बात ये है कि पुलिस विभाग के अंदर भी एक डिपार्टमेंट बनाया जाता है ताकि अंडरवर्ल्ड पर शिकंजा कसा जा सके। इस डिपार्टमेंट के अंदर काम करने वाले महादेव भोसले (संजय दत्त) और शिवनारायण (राणा दग्गुबाती) में शुरू में तो अच्छी पटती है, लेकिन दोनों के काम करने के तौर-तरीकों में काफी फर्क है, जिससे उनके बीच दूरियां बढ़ने लगती है।

वे गैंगस्टर्स को मारने के लिए दूसरी गैंग्स के लिए काम करने लगते हैं। इन दोनों के बीच आता है गैंगस्टर सर्जेराव गायकवाड़ (अमिताभ बच्चन) जो अब मंत्री है और इन दोनों पुलिस अफसरों का उपयोग कर वह अपना मतलब निकालता है।

स्क्रीनप्ले ठीक-ठाक है। हर किरदार को समझना और उसके अगले कदम के बारे में अनुमान लगाना थोड़ा मुश्किल है, लेकिन बतौर निर्देशक रामू ने स्थिति स्पष्ट करने में बहुत ज्यादा वक्त ले लिया। साथ ही उन्होंने कहानी को स्क्रीन पर इस तरह उतारा है कि फिल्म बेहद लंबी और उबाऊ लगती है।

खासतौर पर इंटरवल के पहले ‍वाला हिस्सा बहुत ही धीमा और दोहराव से भरा है। महादेव और शिव गैंगस्टर्स को मारते हैं, घर पर जाकर बीवी या गर्लफ्रेंड से बातें करते हैं और गैंगस्टर (विजय राज) अपने लोगों पर चिल्लाता रहता है, बस यही तीन प्रसंग बारी-बारी से परदे पर आते-जाते रहते हैं और कहानी बमुश्किल आगे खिसकती है।

इंटरवल के बाद कहानी में गति आती है और घटनाक्रम तेजी से घटते हैं, लेकिन बीच में कई बोरियत भरे पल आते हैं जिसके कारण फिल्म में रूचि खत्म हो जाती है और फिल्म खत्म होने का इंतजार शुरू हो जाता है।

फिल्म में कई ऐसे सीन हैं जो सिर्फ लंबाई बढ़ाने के काम आते हैं, जैसे अमिताभ बच्चन का पहला दृश्य, जिसमें लालचंद और वालचंद नामक दो भाइयों के बीच वे समझौता कराते हैं। यह सीक्वेंस दर्शकों को हंसाने के लिए रखा गया है, लेकिन जमकर बोर करता है। गैंगस्टर डी.के. और नसीर को जरूरत से ज्यादा फुटेज दिए गए हैं।

बतौर रामू निर्देशक के रूप में बिलकुल प्रभावित नहीं करते। बजाय फिल्म को मनोरंजक बनाने के उनका सारा ध्यान कैमरा एंगल्स और एक्शन सीन्स पर रहा। एक्शन दृश्य तो फिर भी औसत हैं, लेकिन जर्की कैमरा मूवमेंट्स फिल्म देखने में व्यवधान पैदा करते हैं। फिल्म की एडिटिंग भी खराब है।

तकनीकी रूप से फिल्म कमजोर है। बैकग्राउंड म्युजिक बेहद लाउड है, जब भी डिपार्टमेंट शब्द आता है तो उसके बाद खास किस्म का बैकग्राउंड म्युजिक सुनने को मिलता है, ऐसा लगता है मानो बताया जा रहा हो कि आप डिपार्टमेंट नाम की फिल्म देख रहे हैं। फाइट सीन में दीवार कार्डबोर्ड की नजर आती है। एक-दो सीन सिंक साउंड में हैं तो बाकी फिल्म डब की गई है।

इस तरह की फिल्मों में गानों की जगह बमुश्किल बनती है और हैरानी की बात तो ये है कि रामू ने इस फिल्म में शादी का भी एक गीत डाल दिया है। नमक हलाल के गीत ‘थोड़ी सी जो पी ली है’ को बहुत ही बुरे तरीके से गाया और पेश किया गया है।

अमिताभ बच्चन के किरदार को मनोरंजक बनाने के लिए उन्हें कुछ उम्दा संवाद दिए हैं, जो उनके प्रशंसकों को अच्छे लगेंगे, जैसे- ‘भारत में लोग पांच सौ करोड़ रुपये का गुटखा खाकर थूक देते हैं’ या ‘जैसे गौतम बुद्ध को पेड़ के नीचे साक्षात्कार हुआ था वैसा मुझे धारावी के सिग्नल के नीचे हुआ’। बिग बी ने अपना काम ठीक से किया और वे कुछ राहत के पल देते हैं।

संजय दत्त कोई खास प्रभाव नहीं छोड़ते और वे मोटे नजर आए। राणा दग्गुबती, मधु शालिनी और विजय राज का अभिनय ठीक कहा जा सकता है।

डिपार्टमेंट में एक संवाद है कि अंडरवर्ल्ड और फिल्म सिर्फ पब्लिसिटी से चलते हैं, शायद इसीलिए रामू
ने
फिल्म की बजाय पब्लिसिटी पर ज्यादा ध्यान दिया, लेकिन डिपार्टमेंट को पब्लिसिटी भी बचा नहीं पाएगी।

__________________________
बैनर :
बीजीवी फिल्म्स

निर्माता :
विक्रम भट्ट

निर्देशक :
विवेक अग्निहोत्री

संगीत :
हर्षित सक्सेना

कलाकार :
गुलशन देवैया, पाउली दाम, निखिल द्विवेदी, मोहन कपूर

सेंसर सर्टिफिकेट : ए * अवधि : 2 घंटे 18 मिनट



विक्रम भट्ट अब तक हॉरर बेचते थे, अब उन्होंने सेक्स का सहारा लिया है। हेट स्टोरी की कहानी यही सोच कर लिखी गई है कि इसमें ज्यादा से ज्यादा सेक्स सीन हो। सेंसर बोर्ड ने कुछ काट दिए और कुछ दृश्यों को कम कर दिया।

हेट स्टोरी एक रिवेंज ड्रामा है, जिसमें फिल्म की हीरोइन अपना बदला लेने के लिए अपने जिस्म का इस्तेमाल करती है। काव्या (पाउली दाम) एक पत्रकार है जो एक सीमेंट कंपनी के खिलाफ लेख लिखती है, जिससे उस कंपनी की प्रतिष्ठा को काफी नुकसान पहुंचता है।

उस कंपनी के मालिक का बेटा सिद्धार्थ (गुलशन देवैया) इसका बदला लेने के लिए काव्या को अपने प्रेम जाल में फंसाता है। दोनों सारी हदें पार कर जाते हैं। इसके बाद सिद्धार्थ उसे छोड़ देता है क्योंकि उसने अपना बदला ले लिया है।

काव्या प्रेग्नेंट हो जाती है और यह बात सिद्धार्थ को बताती है ताकि उसकी आधी जायदाद पाकर वह बदला ले सके। सिद्धार्थ न केवल उसका बच्चा कोख में ही मार देता है बल्कि काव्या की ऐसी हालत कर देता है कि वह कभी मां नहीं बन पाए।

इसके बाद काव्या अपने जिस्म का इस्तेमाल करती है। सिद्धार्थ की कंपनी के ऊंचे अफसरों के साथ सोती है ताकि उनसे कंपनी के राज मालूम कर सकें। नेताओं के साथ बिस्तर शेयर कर ऊंचा पद हासिल करती है और अंत में सिद्धार्थ की कंपनी को खत्म कर देती है।

फिल्म को इरोटिक थ्रिलर कहा जा रहा है, लेकिन फिल्म में कहीं भी थ्रिल नजर नहीं आता है। सारे किरदार आला दर्जे के बेवकूफ हैं। काव्या ने जिस कंपनी के खिलाफ लेख लिखा है उसी कंपनी के भ्रष्ट मालिक सिद्धार्थ को वह एक ही मुलाकात के बाद अपना दिल कैसे दे देती है? साथ ही वह उसकी कंपनी में नौकरी करने लगती है।

सिद्धार्थ भी इतना बड़ा बेवकूफ है कि काव्या से बदला लेने के लिए उसके साथ संबंध बनाता है और सावधानी नहीं बरतता। उसे प्रेग्नेंट कर देता है। काव्या यह बात बताने उसके घर पहुंच जाती है ये जानते हुए ‍भी कि वह खतरनाक इंसान है। कुछ भी कर सकता है।

काव्या के सेक्स जाल में नेता और अफसर इतनी आसान फंसते हैं और राज उगलते हैं कि हैरत होती है क्या हजारों करोड़ों रुपयों की बात करने वाले ये लोग इतने मूर्ख हैं।

बदले की कहानी का जो स्क्रीनप्ले लिखा गया है वो बेहद घटिया और सहूलियत के हिसाब से लिखा गया है। स्क्रीनप्ले की तरह निर्देशन भी कमजोर है। विवेक अग्निहोत्री अपने प्रस्तुतिकरण में वो प्रभाव पैदा नहीं कर पाए कि दर्शक काव्या की बदले की आग की आंच को महसूस कर सके। फिल्म की गति भी उन्होंने जरूरत से ज्यादा तेज रखी है जिससे फिल्म विश्वसनीय नजर नहीं आती।

पाउली दाम अभिनय के मामले में कमजोर हैं, लेकिन बोल्ड सीन उन्होंने बिंदास तरीके से किए हैं। गुलशन देवैया का अभिनय औसत दर्जे का है और हकलाते समय उन्होंने ओवर एक्टिंग की है। निखिल द्विवेदी का किरदार नहीं भी होता तो भी कोई फर्क नहीं पड़ता।

फिल्म को रिच लुक देने की कोशिश की गई है, लेकिन सी-ग्रेड कहानी, घटिया स्क्रीनप्ले, कमजोर निर्देशन और एक्टिंग की वजह से ‘हेट स्टोरी’ हेट करने के लायक ही है।

__________________________
बैनर :
वायकॉम 18 मोशन पिक्चर्स, विशेष फिल्म्स

निर्माता :
मुकेश भट्ट

निर्देशक :
विशाल म्हाडकर

संगीत :
जीत गांगुली, सिद्धार्थ हल्दीपुर, संगीत हल्दीपुर

कलाकार :
कुणाल खेमू, अमृता पुरी, मनीष चौधरी, मिया

सेंसर सर्टिफिकेट : यूए * 1 घंटा 50 मिनट * 12 रील



महेश भट्ट की फिल्मों के हीरो सही और गलत के बीच की रेखा के बेहद नजदीक होते हैं। वे नैतिक रूप से भी थोड़े कमजोर होते हैं। अधिक पैसा कमाने के चक्कर में अपराध के दलदल में घुस जाते हैं। कुछ दिनों बाद उनका जमीर जागता है और वे उस दलदल से बाहर निकालना चाहते हैं। विशेष फिल्म्स की अधिकांश फिल्मों की यही कहानियां होती हैं। सेक्स और अपराध के इर्दगिर्द ये कहानियां घूमती हैं। ‘ब्लड मनी’ में भी यही सब है।

मिडिल क्लास से आए पति-पत्नी जब दक्षिण अफ्रीका पहुंचते हैं तो आलीशान बंगला, लंबी कार देख पत्नी दंग रह जाती हैं। पूछती है कि कहीं वो सपना तो नहीं देख रही है। इस पर पति कहता है कि मिडिलक्लास लोगों के साथ यही समस्या रहती है। उन्हें अचानक सफलता मिलती है तो वे यकीन नहीं कर पाते हैं और उन्हें लगता है कि वे सपना देख रहे हैं।

कुणाल कदम खूब पैसा कमाना चाहता है और एमबीए करने के बाद दक्षिण अफ्री का स्थित ट्रिनीटी कंपनी में उसकी नौकरी लग जाती है। यह कंपनी हीरों का व्यापार करती है। किस योग्यता के बल पर कुणाल को चुना जाता है, ये फिल्म में स्पष्ट नहीं है। हीरों के बारे में भी उसकी जानकारी एक सामान्य आदमी जैसी है, फिर भी उसको इतना ऊंचा पैकेज क्यों दिया जा रहा है, समझ से परे है।

स्ट्रीट स्मार्टनेस के जरिये वह एक ग्राहक को वही हीरा तीन करोड़ में बेच देता है, जिसके वह दो करोड़ दस लाख से ज्यादा देने के लिए तैयार नहीं था। यह सीन बेहद बचकाना है क्योंकि जो स्मार्टनेस वह दिखाता है वह बिलकुल भी विश्वसनीय नहीं है।

ट्रिनीटी कंपनी हीरों की आड़ में कई अवैध धंधे भी करती है। ऊंची लाइफ स्टाइल में जकड़ा कुणाल न चाहते हुए भी अवैध व्यापार में शामिल हो जाता है। यहां से फिल्म दो ट्रेक पर चलने लगती है। कुणाल की वैवाहिक जिंदगी तबाह होने लगती है क्योंकि वह पत्नी को समय नहीं दे पाता। अपनी ऑफिस में काम करने वाली एक महिला से संबंध बना लेता है। दूसरा वह इस अपराध की दुनिया से बाहर निकलने की कोशिश में लगा रहता है।

कुणाल और उसकी पत्नी वाला ट्रेक बेहद बोर है। कुणाल का अचानक दूसरी महिला के प्रति आकर्षित हो जाना वाला सीन सिर्फ ट्विस्ट देने के लिए रखा गया है और इसके लिए सही परिस्थितियां नहीं बनाई गई हैं।

साथ ही दोनों के बीच जो इमोशनल सीन रखे गए हैं उनमें कुणाल खेमू और अमृता पुरी की सीमित अभिनय प्रतिभा खुल कर सामने आ जाती है। भाव विहीने चेहरे और खराब डायलॉग डिलेवरी के कारण ये सीन और बुरे लगते हैं।

कुणाल को अपनी कंपनी को एक्सपोज करने वाला ट्रेक भी कुछ खास नहीं है और किसी तरह कमजोर क्लाइमैक्स के सहारे कहानी का अंत किया गया है।

‘ब्लड मनी’ की सबसे बड़ी समस्या इसकी स्क्रिप्ट है। कहानी को आगे बढ़ाने के लिए जो प्रसंग रखे गए हैं उनमें दम नहीं है। निर्देशक विशाल म्हाडकर का प्रस्तुतिकरण जरूर ठीक-ठाक है और इस कारण कुछ हद तक फिल्म में दिलचस्पी बनी रहती है, लेकिन कमजोर स्क्रिप्ट के कारण उनका डायरेक्शन भी प्रभावित हुआ है। उनके निर्देशन पर महेश भट्ट स्कूल की छाप नजर आती है।

कुणाल खेमू न
बहुत अच्छे
एक्टर हैं और न ही बड़े स्टार जो पूरी फिल्म को अपने दम पर खींच सके। उनका अभिनय अच्छे से बुरे के बीच झूलता रहता है। उनकी आवाज बड़ा माइनस पाइंट है। अमृता पुरी को संवाद कैसे बोले जाने चाहिए इसकी ट्रेनिंग की सख्त जरूरत है। खलनायक के रूप में मनीष चौधरी अपना प्रभाव छोड़ते हैं। मिया उदेशी को एक दो हॉट सीन के अलावा कोई मौका नहीं मिला है। फिल्म का संगीत औसत है। तकनीकी रूप से भी फिल्म औसत है।

कुल मिलाकर ‘ब्लड मनी’ में कोई नई बात नहीं है। सैकड़ों ऐसी फिल्में बन चुकी हैं। साथ ही सैकड़ों बार दोहराई गई कहानी को भी ‘ब्लड मनी’ में ठीक से पेश नहीं किया
जा सक
ा है।

__________________________
निर्माता :
प्रसार विज़न प्रा.लि.

निर्देशक :
अश्विनी चौधरी

संगीत :
सलीम-सुलेमान

कलाकार :
आर. माधवन, बिपाशा बसु, ओमी वैद्य, मिलिंद सोमण, दी‍पान्निता शर्मा, मृणालिनी शर्मा, हेलन

सेंसर सर्टिफिकेट : यूए * 2 घंटे 10 मिनट * 14 रील



बैंड बाजा बारात में जोड़ियों की शादी करवाने वाले थे। जोड़ी ब्रेकर्स में जोड़ियां तोड़ने वाले हैं। वहां शादी करवाते-करवाते प्रेम हो जाता है तो यहां यह काम जोड़ियां तोड़ते हुए होता है। लेकिन बैंड बाजा बारात का निर्देशन, अभिनय, संवाद, हीरो-हीरोइन की कैमिस्ट्री बेहतरीन थी। जोड़ी ब्रेकर्स मे यह सब मिसिंग है।

जोड़ी ब्रेकर्स की कहानी दो ट्रेक पर चलती है। एक जिसमें सिड और सोनाली अपना काम करते हैं और दूसरा ट्रेक उनकी खुद की लव स्टोरी का है। एक ट्रेक में कॉमेडी रखी गई है तो दूसरे में रोमांस। लेकिन स्क्रीनप्ले कुछ ऐसा लिखा गया है कि दर्शक न तो हंस पाता है और न ही फिल्म के हीरो-हीरोइन का रोमांस उसके दिल को छूता है।

सिड (माधवन) और सोनाली (बिपाशा बसु) मिलकर उन लोगों के लिए काम करते हैं जो अपनी पति या पत्नी से तलाक चाहता है। इसके लिए वे तमाम तरह की हरकत करते हैं। एक केस में सोनाली को बताए बिना सिड धोखे से एक जोड़ी (मार्क और मैगी) को तोड़ देता है कि ताकि वह (
सिड)
अपनी तलाकशुदा पत्नी से कार और बंगला वापस पा सके।

सोनाली को जब इस मामले की असलियत मालूम होती है तो वह सिड से अलग हो जाती है। सिड को भी पश्चाताप होता है और वह अपनी गलती सुधारने के लिए उस जोड़ी को फिर एक करना चाहता है। इस काम में सोनाली उसकी मदद करती है। किस तरह से वे मार्क और मैगी को एक करते हैं ये लंबे और उबाऊ ड्रामे के जरिये दिखाया गया है।

जोड़ी ब्रेकर्स की सबसे बड़ी कमजोरी है इसका स्क्रीनप्ले। गलतियां तो इसमें हैं ही साथ ही मनोरंजन की कमी भी है। पहले बात की जाए सिड और सोनाली के व्यवसाय वाले ट्रेक की। निर्देशक और लेखक ये तय नहीं कर पाए कि इसे हल्के-फुल्के तरीके से फिल्माया जाए या गंभीरता रखी जाए जाए। यह दुविधा साफ नजर आती है।

जोड़ी तोड़ने के नाम पर कुछ फूहड़ किस्म की हरकतें हैं। ओमी वैद्य का बाबा बनकर भाषण देने वाला सीन तो बड़ा ही बेहूदा है और ‘थ्री इडियट्स’ के उस सीन की कमजोर कॉपी है जिसमें उनके स्पीच वाले पेपर्स बदल दिए गए थे। यहां भी पेपर्स बदल जाते हैं और शराब बनाने वाली कंपनियों
के नामो
ं को जोड़कर वे भाषण देते हैं।

मार्क और मैगी की जोड़ी तोड़ने के लिए सिड-सोनाली ग्रीस जा पहुंचते हैं। होटल में मार्क-मैगी के कमरे तक पहुंचने वाले दृश्य से लेकर उनका पीछा करने वाले दृश्यों
तक
को लेखक ने अपनी सहूलियत के मुताबिक लिखा है। बड़ी ही आसानी से मार्क-मैगी के कमरे में सिड-सोनाली दाखिल हो जाते हैं। उनके फोटो उतारते हैं।

फिल्म ग्रीस से गोवा शिफ्ट होती है क्योंकि अब मार्क और मैगी को फिर मिलाना है। ये पार्ट बहुत ही धीमा है। दोनों को मिलाने की कोशिश में कई नाटक रचे जाते हैं, जिसमें मार्क की नानी को भी शामिल किया जाता है। चर्च ले जाया जाता है। दोनों को साथ रुकवाया जाता है। खाने में दवाई मिलाकर तबियत तक बिगाड़ दी जाती है, लेकिन एक भी ऐसा सीन नहीं लिखा गया जिससे लगे कि दोनों फिर से एक-दूसरे की तरफ आकर्षित हो रहे हों। अंत में सिड ही उनके सामने कबूल करता है कि वह ही दोनों के ब्रेकअप का जिम्मेदार है। अगर सिड
स
े ही गलती मनवाना थी तो फिर इतनी ड्रामेबाजी क्यों की गई?

दूसरा ट्रेक सोनाली और सिड के रोमांस का है जो कि पूरी तरह से बैंड बाजा बारात में रणवीर-अनुष्का के रोमांटिक ट्रेक से मेल खाता है, लेकिन वैसा स्पार्क यहां महसूस नहीं होता। सोनाली का अचानक सिड के प्रति आकर्षित हो जाना चौंकाता है। साथ ही दोनों के बीच फिल्माए गए सीन बेहद लंबे हैं।

अश्विनी चौधरी का निर्देशन अच्छा है, लेकिन कमजोर स्क्रिप्ट के कारण वे असहाय नजर आए। फिल्म का संगीत प्लस पाइंट है। कुंआरा, दरमियां, मुझे तेरी जरूरत है जैसे गाने अच्छे बन पड़े हैं। ‘बिपाशा’ का फिल्मांकन उम्दा है।

यदि आप कमर्शियल फिल्म के हीरो हैं तो आपका फिट रहना जरूरी है, लेकिन माधवन मोटे नजर आएं। ओवरसाइट शर्ट्स और जैकेट्स उन्होंने पहने, शर्ट आउट रखा, लेकिन अपने मोटापे को नहीं छिपा पाए। उनका अभिनय बेहतर है।

दीपान्निता शर्मा और मृणालिनी शर्मा प्रभावित करते हैं, जबकि बिपाशा बसु, हेलन और मिलिंद सोमण का अभिनय औसत दर्जे का है। ओमी वैद्य अब तक ‘थ्री इडियट्स’ के हैंगओवर में चल रहे हैं।

कुल मिलाकर जोड़ी ब्रेकर्स मनोरंजन करने में असफल है।

__________________________
निर्माता :
फॉक्स स्टार स्टुडियो

निर्देशक :
गौतम मेनन

संगीत :
एआर रहमान

कलाकार :
प्रतीक, एमी जैक्सन

सेंसर सर्टिफिकेट : यूए * 16 रील



सचिन कुलकर्णी (प्रतीक) मलयाली लड़की जेस्सी (एमी जैक्सन) को चाहता है। सचिन के मुताबिक जेस्सी से शादी में कुछ अड़चने हैं। जैसे लड़का हिंदू है तो लड़की ईसाई। उम्र में लड़की एक साल उससे बड़ी है। लड़की के माता-पिता रूढ़िवादी हैं। वे फिल्म नहीं देखते और न ही अमिताभ बच्चन को पहचानते जबकि लड़का फिल्मों में अपना करियर बनाना चाहता है। लड़की का भाई भी एक बड़ी रूकावट है।

इसी तरह की कुछ रूकावटें दर्शक और मनोरंजन के बीच है। जैसे कहानी ठीक से लिखी नहीं गई है। स्क्रीनप्ले की बात करना बेकार है। निर्देशन बेहद साधारण है। कलाकारों की एक्टिंग भी खास नहीं है। फिल्म इतनी लंबी और उबाऊ है कि नींद आने लगती है।

आश्चर्य की बात तो ये है कि इस फिल्म को गौतम मेनन ने निर्देशित किया है जो दक्षिण भारतीय फिल्म इंडस्ट्री में एक बड़ा नाम है। गौतम की इस फिल्म से दर्शक कभी जुड़ नहीं पाता। साथ ही तकनीकी रूप से भी फिल्म बेहद कमजोर है। आधी से ज्यादा फिल्म में कैमरा एंगल और एडिटिंग बेहद घटिया है।

एक लव स्टोरी में जो इमोशंस और स्पार्क चाहिए वो पूरी फिल्म में मिसिंग है। अंतिम कुछ रीलों में फिल्म गति पकड़ती है, लेकिन तब तक बहुत देर हो चुकी रहती है। इस फिल्म को दो अंत के साथ रिलीज किया गया है।

सचिन और जेस्सी के कैरेक्टर्स को ठीक से नहीं लिखा गया है। वे पूरी तरह कन्फ्यूज नजर आते हैं क्योंकि कब क्या प्रतिक्रिया देंगे, कहा नहीं जा सकता। अच्छे से बात करते हुए वे अचानक चिल्लाने लगते हैं।

सचिन पहली नजर में ही जेस्सी को दिल दे बैठता है। प्यार के इजहार में भी जल्दबाजी कर देता है। जेस्सी उसे साफ बता देती है कि वह उसे नहीं चाहती, लेकिन धीरे-धीरे उस पर सचिन का जादू चलने लगता है।

जेस्सी को इतना हिम्मतवाली बताया गया है कि वह चर्च में दूसरे शख्स से शादी करने से इंकार कर देती है, लेकिन यह बात घरवालों को बताने की उसमें हिम्मत नहीं है कि वह सचिन से शादी करना चाहती है।

सचिन से संबंध तोड़ कर उसका यूके चले जाना भी समझ से परे है। वह सचिन से इतनी सी बात से नाराज हो जाती है कि सचिन ने उसे वहां मिलने नहीं आने दिया जहां वह शूटिंग कर रहा था। सचिन ने भी उसे क्यों नहीं आने दिया, इसका भी कोई जवाब नहीं मिलता। फिल्म और फिल्म इंडस्ट्री को लेकर किए गए सचिन के मजाक भी बेहद बुरे हैं।

पूरी फिल्म ऐसी लगती है ‍जैसे किसी लेख का खराब अनुवाद किया गया हो। शायद गौतम मेनन ठीक से हिंदी समझते नहीं हैं और इसी कारण हिंदी रीमेक में गड़बड़ी नजर आती हैं। वे अपने कलाकारों के भावों को ठीक से पेश नहीं कर पाए, जबकि लव स्टोरी में एक्सप्रेशन का सही होना बेहद जरूरी होता है।

प्रतीक बब्बर पूरी तरह से डायरेक्टर्स एक्टर हैं। अच्छा निर्देशक मिलता है तो उनका काम निखर कर आता है। ‘एक था दीवाना’ में वे निराश करते हैं। उनके अभिनय में विविधता नजर नहीं आती।

एमी जैक्सन सुंदर हैं, लेकिन उम्र में वे प्रतीक से एक वर्ष नहीं बल्कि चार-पांच साल बड़ी दिखाई देती हैं और हैं भी। उनका अभिनय कहीं ठीक है तो कहीं बुरा। एमी का किरदार को ठीक से पेश नहीं किया गया है जिसका असर उनके अभिनय पर पड़ा है। प्रतीक के दोस्त बने मनु रिषी वाले सीन थोड़ा मनोरंजन करते हैं। शोले बनाने वाले रमेश सिप्पी भी चंद सीन में नजर आते हैं।

फिल्म के संगीत से जावेद अख्तर और एआर रहमान के नाम जुड़े हुए हैं। उनका काम अच्छा है, लेकिन उनकी ख्याति के अनुरूप नहीं है।

कुल मिलाकर ‘एक था दीवाना’ में दीवानगी नदारद है।

__________________________
निर्माता :
भरत शाह

निर्देशक :
पूजा जतिंदर बेदी

संगीत :
शरीब सबरी - तोषी सबरी

कलाकार :
शाइनी आहूज
ा,
सयाली भगत, जूलिया ब्लिस, तेज सप्र
ू

सेंसर सर्टिफिकेट : ए * 1 घंटा 58 मिनट * 14 रील



फिल्म डायरेक्टर बनने के लिए कोई डिग्री या हुनर की जरूरत नहीं होती है। जेब में पैसा हो तो कोई भी फिल्म बना सकता है। शायद यही वजह है कि हर वर्ष ढेर सारी कचरा फिल्में बनती हैं। पूजा जतिंदर बेदी ने भी शायद अपना शौक पूरा करने के लिए ‘घोस्ट’ निर्देशित की है, लिखी भी है और संपादित भी की है।

पूजा का शौक तो पूरा हो गया, लेकिन उनका मजा दर्शकों के लिए सजा बन गया। वे इस फिल्म के जरिये क्या दिखाना चाहती है, समझ में ही नहीं आता। इससे अच्छी हॉरर फिल्में तो रामसे ब्रदर्स बनाते थे। ‘घोस्ट’ में न ढंग की कहानी है, न संवाद। ‘अगर मर्दानगी को अय्याशी कहते हैं तो मैं अय्याश हूं’, जैसे संवाद सुनने को मिलते हैं।

कहानी है सिटी अस्पताल की, जिसमें एक नर्स, डॉक्टर और वार्ड बॉय की क्रूरता पूर्वक हत्या की जाती है। इन लोगों का दिल निकाल लिया जाता है और चेहरा बिगाड़ दिया जाता है। सुहाना (सयाली भगत) इसी अस्पताल में डॉक्टर हैं। फिल्म में उन्हें डॉक्टर कहा गया है इसलिए यकीन करना पड़ता है वरना उनकी ड्रेसेस को देख तो यही लगता है कि वे मॉडल हैं।

पुलिस निकम्मी है। फिल्म में कभी कुछ करती दिखाई नहीं देती। इसलिए मामले को एक प्राइवेट डिटेक्टिव को सौंपा जाता है। उसकी लाइफ स्टाइल को देख कुछ युवा जासूस बनने के लिए प्रेरित हो सकते हैं क्योंकि वह महंगी कारों में घूमता है। पहाड़ों पर जाकर फोटोग्राफी करता है। फाइव स्टार होटल में रूकता है और रात को पब में महंगी शराब पीता है। वह जासूसी करते हुए कभी नजर नहीं आता।

अचानक विजय और सुहाना पर फिल्माया एक रोमांटिक गाना टपक पड़ता है और पता चलता है कि सुहानी तो विजय पर मर मिटी है। विजय का अपने बाप से नाराजगी वाला ट्रेक भी है। दो-चार सीन फिल्म की लंबाई बढ़ाने के लिए इन बाप-बेटों पर भी फिल्मा दिए गए हैं। अमिताभ और दिलीप कुमार की शक्ति वाली स्टाइल में। आखिर में थोड़ी बहुत उठा-पटक के बाद रहस्य पर से परदा उठता है और दर्शक सिनेमाहॉल से ऐसे निकलते हैं जैसे जेल से छूटे हों।

पूजा ने जैसी बेसिर-पैर कहानी लिखी है वैसा ही उनका निर्देशन है। उनके दृश्य दोहराव के शिकार हैं। एक-दो दृश्य ऐसे हैं जहां उन्होंने डर पैदा किया है वरना ज्यादातर दृश्यों में तो पहले से ही पता चल जाता है कि अब डरावनी घटना घटने वाली है और दर्शक पहले से ही तैयार हो जाता है। डरावने चेहरे वाले मेकअप पुरानी सी-ग्रेड फिल्मों की याद दिलाते हैं। गानों को देख फास्ट फॉरवर्ड बटन की याद आती है।

फिल्म के सारे कलाकारों का अभिनय घटिया है। शाइनी आहूजा और सयाली भगत बिलकुल प्रभावित नहीं करते। यही हाल जूलिया का है। तकनीकी रूप से फिल्म बेहद कमजोर है।

कहने को तो ‘घोस्ट’ हॉरर फिल्म है, लेकिन रात को भूत-प्रेत के डर से नहीं बल्कि इस बुरी फिल्म को देखने के अफसोस के कारण नींद नहीं आएगी।

__________________________
बैनर :
स्टुडियो 18, बर्मनवाला पार्टनर्स

निर्देशक :
अब्बास-मस्तान

संगीत :
प्रीतम चक्रवर्ती

कलाकार :
अभिषेक बच्चन, बिपाशा बसु, सोनम कपूर, बॉबी देओल, नील नितिन मुकेश, ओमी वैद्य, सिकंदर खेर, विनोद खन्ना

सेंसर सर्टिफिकेट : यू/ए * 20 रील * 2 घंटे 48 मिनट



दो सप्ताह पूर्व डॉन 2 और इस सप्ताह रिलीज हुई ‘प्लेयर्स’ में काफी कुछ समानता है। डॉन नोट छापने की प्लेट्स चुराने के लिए टीम बनाता है। कामयाब होता है, लेकिन ऐन वक्त पर उसके साथी गद्दारी करते हैं।

इस सप्ताह रिलीज हुई ‘प्लेयर्स’ में दस हजार करोड़ रुपये का सोना चुराना है, जो ट्रेन द्वारा रशिया से रोमानिया ले जाया जा रहा है। एक टीम बनाई जाती है, जिसमें जादूगर है, कम्प्यूटर का जानकार है, एक विस्फोट विशेषज्ञ है। यह टीम भी कामयाब होती है और उसके तुरंत बाद ही एक साथी गद्दारी करता है।

निर्देशक का काम होता है कि अविश्वसनीय कहानी को विश्वसनीय बनाना। डॉन 2 के निर्देशक फरहान अख्तर कुछ हद तक इसमें कामयाब रहे, लेकिन ‘प्लेयर्स’ के निर्देशक अब्बास-मुस्तान इस मामले में बुरी तरह फ्लॉप रहे।

पहली से आखिरी फ्रेम तक स्क्रीन पर जो चलता रहता है वो कही से भी विश्वसनीय नहीं लगता। थ्रिलर फिल्म बनाने में माहिर अब्बास-मस्तान की यह सबसे बुरी फिल्मों में से एक है। चोरी-छिपे हॉलीवुड फिल्मों से प्रेरणा लेकर जब तक उन्होंने फिल्में बनाईं, उनका काम बेहतर रहा। पहली बार ‘द इटालियन जॉब’ के अधिकार खरीदकर इसका हिंदी संस्करण बनाया तो मामला बुरी तरह गड़बड़ा गया।

भारतीय दर्शकों का ध्यान रखते हुए इमोशन्स डाले गए, विलेन के अड़डे पर हीरोइन का सेक्सी गाना रखा गया, अनाथों के लिए स्कूल खोलने का सपना देखा गया, लेकिन इनके लिए पर्याप्त सिचुएशन नहीं बन पाने से ये सब बड़े ही नाटकीय लगते हैं।

चार्ली (अभिषेक बच्चन) को उसका एक दोस्त एक सीडी भेजता है, जिसमें रशिया से रोमानिया ले जाने वाले सोने, जिसकी कीमत दस हजार करोड़ रुपये है, का प्लान है। चार्ली के बस का यह काम नहीं है। अपने गुरु विक्टर (विनोद खन्ना) की मदद से वह एक टीम बनाता है जो इस चोरी को अंजाम देती है। सोना चुराने के बाद टीम के एक मेंबर का लालच जाग जाता है और वह गद्दारी करते हुए खुद सोना ले भागता है। अब चार्ली और उसकी टीम के बचे हुए सदस्य उससे अपना सोना वापस लाते हैं।

कहानी बेहतरीन हैं और इस पर मसालेदार फिल्म बनने की अपार संभावनाएं हैं, लेकिन रोहित जुगराज और सुदीप शर्मा ने इतना खराब स्क्रीनप्ले लिखा है कि हैरत होती है फिल्म के निर्माता और निर्देशकों पर कि वे कैसे इस पर करोड़ों रुपये लगाने के लिए राजी हो गए।

स्क्रीनप्ले अपनी सहूलियत के हिसाब से लिखा गया है। चार्ली और उसकी टीम जो चाहती है, जब चाहती है, बिना किसी मुश्किल के उन्हें वो चीज हासिल हो जाती है। दस हजार करोड़ रुपये का सोना वे इतनी आसानी से चुरा लेते हैं जैसे ये बच्चों का काम हो। ट्रेन से चोरी वाला सीक्वेंस बहुत ही खूबसूरती से फिल्माया गया है, लेकिन अविश्वसनीय होने के कारण यह प्रभावी नहीं लगता।

इसके बाद कई ट्विस्ट और टर्न्स डाले गए हैं जो बहुत बनावटी हैं। दर्शकों को चौंकाने की कई असफल कोशिशें की गई हैं, लेकिन इस लंबे और उबाऊ ड्रामे में इंटरवल तक आते-आते दर्शक अपनी रूचि खो बैठता है। फिल्म का क्लाइमेक्स भी निराश करता है।

नया कुछ करने की कोशिश में निर्देशक अब्बास-मस्तान अपने काम में बुरी तरह असफल रहे हैं। स्क्रिप्ट की खामियों की ओर उन्होंने ध्यान नहीं दिया और न ही अपने कलाकारों से वे ठीक से काम ले पाएं। उनका कहना है कि इस फिल्म को एडिट करने में छ: महीने का वक्त लगा तो ये सच माना जाना चाहिए।

असल में उनके शूट किए गए हिस्से को ‍‍एडिट करने के चक्कर में एडिटर भी चकरा गया होगा। एडिट करने के बाद भी फाइनल प्रिंट 20 रील के साथ तैयार हुआ है। फिल्म के कुछ कैरेक्टर्स को ठीक से डेवलप नहीं किया गया है। अभिषेक, बिपाशा को चाहते हैं या सोनम को ठीक से स्पष्ट नहीं है। बॉबी देओल का किरदार भी ठीक से नहीं लिखा गया है। रशिया से लूटा गया टनों वजनी सोना न्यूजीलैंड कैसे ले जाया गया इसका जवाब भी नहीं मिलता।

फिल्म में फ्लॉप कलाकारों का जमावड़ा है। ऐसे कलाकार हैं जिनके पास न स्टार वैल्यू है और न ही प्रतिभा, जिससे फिल्म देखने में और बुरी लगती है। अभिषेक बच्चन पूरी फिल्म में एक ही एक्सप्रेशन लिए घूमते रहे। बतौर टीम लीडर उनमें कोई उत्साह नहीं दिखा तो टीम में जोश कैसे नजर आता।

बॉबी देओल का भी यही हाल रहा और उनका रोल आधा-अधूरा-सा है। उनकी बेटी और उनका ट्रेक ठूंसा हुआ है। सिकंदर खेर और सोनम कपूर निराश करते हैं। ओमी वैद्य जरूर कुछ जगह अपने संवादों से हंसाते हैं। बिपाशा बसु की सेक्स अपील का अच्छा उपयोग किया गया और उनका अभिनय औसत है। विनोद खन्ना थक चुके हैं। उनका और सोनम वाला ट्रेक बेहद उबाऊ है। इन सबके बीच नील नितिन मुकेश का काम अच्छा है।

कुल मिलाकर प्लेयर्स का हाल भारतीय क्रिकेट टीम के प्लेयर्स की तरह है, जो खेल के दौरान शुरू से ही हथियार डाल देते हैं।

__________________________
बैनर :
यूटीवी मोशन पिक्चर्स, एसएलबी फिल्म्स

निर्माता :
संजय लीला भंसाली, रॉनी स्क्रूवाला

निर्देशक :
राघव डार

संगीत :
अजय गोगावले, अतुल गोगावले, शमीर टंडन, कविता सेठ, हितेश सोनिक

कलाकार :
प्रतीक बब्बर, कल्कि कोएचलिन, दिव्या दत्ता, मकरंद देशपांडे

सेंसर सर्टिफिकेट : यू/ए * 1 घंटा 42 मिनट * 12 रील



‘माई फ्रेंड पिंटो’ किस उद्देश्य से बनाई गई है, यह शायद इससे जुड़े लोगों को भी पता नहीं होगा। कुछ फिल्में मनोरंजन के लिए बनाई जाती हैं, लेकिन ये तो बोरियत से भरी है। मनोरंजन और इसमें छत्तीस का आंकड़ा है।

कुछ फिल्में संदेश देने के लिए बनाई जाती हैं, लेकिन इस फिल्म को देख यह संदेश मिलता है कि अपने दिल की बात सुनो, जुआ खेलते वक्त दिल जो बोले उस नंबर पर दांव लगाओ तो मालामाल हो जाओगे। फिल्म के नाम में दोस्त शब्द आया है, लेकिन दोस्ती-यारी जैसी कोई बात सामने नहीं आती है।

लगता है कि निर्देशक राघव डार पर राज कपूर का प्रभाव है। राज कपूर की फिल्मों में नायक बहुत भोला-भाला रहता है, शहर आता है, लोगों की भलाई करता है और लोग उसे ही ठग लेते हैं। ‘माई फ्रेंड पिंटों’ का नायक माइकल पिंटो भी ऐसा ही है। सीधा-सादा, दिल की बात सुनने वाला। कुत्तों से उसे भी प्यार है। उसका गेटअप भी कहीं-कहीं राज कपूर की याद दिलाता है। ऐसे किरदारों के जरिये जो राज कपूर जो फिल्में बनाते थे, वो बात ‘माई फ्रेंड पिंटो’ में कहीं नजर नहीं आती है।

मां की मौत के बाद माइकल पिंटो अपने बचपन के दोस्त समीर से मिलने मुंबई चला आता है। समीर को उसने कई खत लिखे जिसका उसने कोई जवाब नहीं दिया। पिंटो के साथ-साथ हमेशा कोई न कोई गड़बड़ी होती रहती है। वह टकराता रहता है और टूट-फूट होती रहती है।

समीर की बीवी पिंटो को बिलकुल नहीं चाहती। न्यू ईयर की पार्टी मनाने के लिए पति-पत्नी पिंटों को घर में बंद कर निकल पड़ते हैं। पिंटो किसी तरह बाहर निकलता है और सूखे पत्ते की तरह जहां हवा ले जाती है इधर-उधर घूमता रहता है। कई मजेदार लोगों से उसकी मुलाकात होती है, जिसमें जुआरी भी है और डॉन भी। सब उसके दोस्त बनते जाते हैं क्योंकि पिंटो की संगत उनकी जिंदगी बदल देती है।

इस तरह की फिल्में पहले भी बन चुकी है और पिंटो में नयापन नजर नहीं आता है। साथ ही फिल्म में मनोरंजन का अभाव है। जो सीन दर्शकों को हंसाने के लिए, उनका मनोरंजन करने के लिए गढ़े गए हैं, वो बेहद ऊबाऊ हैं। डॉन वाला ट्रेक तो बोरियत से भरा है।

कई ट्रेक निर्देशक ने एक साथ चलाए हैं, लेकिन किसी में भी दम नहीं है। कुछ गाने भी फिल्म में डाले गए हैं, जो सिर्फ फिल्म की लंबाई बढ़ाते हैं। प्रतीक और कल्कि के रोमांटिक ट्रेक को ज्यादा फुटेज दिए जाने थे, जिस पर ध्यान नहीं दिया गया।

प्रतीक बब्बर ने पिंटो के भोलेपन को अच्छे तरीके से अभिनीत किया है। कल्कि का रोल छोटा है, लेकिन वे अपना असर छोड़ती हैं। राज जुत्शी और मकरंद देशपांडे ने जमकर बोर किया है। दिव्या दत्ता का अभिनय बेहतर है।

कुल मिलाकर ‘माई फ्रेंड पिंटो’ से दोस्ती करने में कोई मतलब नहीं है।

__________________________
बैनर :
जेएमजे एंटरटेनमेंट प्रा.लि., एलकेमिआ फिल्म्स

निर्देशक :
प्रशांत चड्ढा

संगीत :
सलीम मर्चेण्ट- सुलेमान मर्चेण्ट

कलाकार :
सचिन जोशी, केंडिस बाउचर, आर्य बब्बर, रवि किशन, दलीप ताहिल, सचिन खेड़ेकर

सेंसर सर्टिफिकेट : ए * 2 घंटे 5 मिनट * 13 रील



‘अजान’ पर अंग्रेजी फिल्मों का प्रभाव है। शॉट टेकिंग और स्टाइल में ये इंग्लिश फिल्मों का मुकाबला करती है, लेकिन बारी जब स्क्रीनप्ले की आती है तो मामला बिगड़ जाता है। स्क्रीनप्ले ऐसा लिखा गया है कि क्या हो रहा है, कैसे हो रहा है, क्यों हो रहा है, कुछ समझ में नहीं आता। सारे किरदार एक दौड़ते रहते हैं, देश बदलते रहते हैं, तकनीक को लेकर बातें होती रहती है, लेकिन पहली फ्रेम से आखिरी फ्रेम तक फिल्म दर्शकों पर अपनी पकड़ नहीं बना पाती।

एक डॉक्टर जो कि पूर्व सीआईए एजेंट है, एबोला नामक वायरस के जरिये तबाही मचाना चाहता है। उसके निशाने पर भारत है। इस वायरस को वह भारतीयों के बीच फैलाकर उन्हें मौत की नींद सुलाना चाहता है। रॉ में काम करने वाला आर्मी ऑफिसर अजान खान (सचिन जोशी) उसके खिलाफ लड़ता है और उसके मंसूबों को नाकामयाब करता है।

इस छोटी-सी कहानी को स्क्रीनप्ले के जरिये कई देशों में फैलाया गया है, कई किरदार और तकनीक घुसाई गई है, लेकिन यह सब इतना कन्फ्यूजिंग है कि स्क्रीन पर जो तमाशा चलता है उसमें कोई दिलचस्पी नहीं जागती।

फिल्म की गति कुछ ज्यादा ही तेज हो गई है जिससे कन्टीन्यूटी भी प्रभावित हुई है। ऐसा लगता है मानो एक सीन से दूसरे सीन पर कूदा जा रहा हो। किरदारों के बीच के संबंधों को भी ठीक से जोड़ा नहीं गया है। अजान की प्रेम कहानी भी बिलकुल प्रभावित नहीं करती है और जो सपना वह बार-बार देखता है उसके बारे में भी विस्तृत रूप से कुछ बताया नहीं गया है।

फिल्म का क्लाइमेक्स सीन अजान की बुद्धि पर प्रश्नचिन्ह लगाता है। वह एक ऊँची पहाड़ी पर दुश्मनों से घिर गया है। उसके साथ एक छोटी लड़की है, जिसके खून के जरिये इबोला नामक वायरस से लड़ा जा सकता है। अजान उस लड़की को पैराशूट के सहारे नीचे फेंक देता है और खुद दुश्मनों से लड़कर जान दे देता है, जबकि वह खुद लड़की को गोद में लेकर पैराशूट के जरिये नीचे छलांग लगा सकता था।

फिल्म की कहानी विश्वसनीय इसलिए भी नहीं लगती है क्योंकि फिल्म के हीरो सचिन जोशी में स्टारों वाली बात नहीं है। इस कहानी के लिए बड़ा स्टार चाहिए था। सचिन न दिखने में स्टार जैसे हैं और न ही उन्हें एक्टिंग आती है। शायद इसीलिए निर्देशक ने उन्हें बहुत कम संवाद बोलने के लिए दिए हैं। रविकिशन और आर्य बब्बर ने जमकर ओवर एक्टिंग की है। केंडिस बाउचर का रोल छोटा है, लेकिन वे प्रभावित करती हैं।

निर्देशक के रूप में प्रशांत चड्ढा ने फिल्म को स्टाइलिश लुक दिया है। शॉट बेहतरीन तरीके से फिल्माए हैं, लेकिन फिल्म के हीरो के चयन और कहानी कहने के तरीके में वे बुरी तरह मार खा गए। तकनीकी रूप से फिल्म सशक्त है। विदेशी लोकेशन को ‍बेहतरीन तरीके से फिल्माया गया है। फिल्म के स्टंट्स विशेष रूप से उल्लेखनीय है, लेकिन कमजोर स्क्रीनप्ले इन सभी विशेषताओं को बौना बना देता है।

__________________________
बैनर :
संजय दत्त प्रोडक्शन्स प्रा.लि., रुपाली ओम एंटरटेनमेंट प्रा.लि

निर्माता :
संजय दत्त, संजय अहलूवालिया, विनय चौकसे

निर्देशक :
डेविड धवन

संगीत :
विशाल-शेखर

कलाकार :
संजय दत्त, अजय देवगन, कंगना, अर्जुन रामपाल, लीसा हेडन, चंकी पांडे, सतीश कौशिक

सेंसर सर्टिफिकेट : यू/ए * 2 घंटे 8 मिनट * 15 रील



रासकल्स के गाने में एक लाइन है ‘गए गुजरे रासकल्स’ और यह बात फिल्म पर एकदम सटीक बैठती है। ऐसा लगता है कि इस फिल्म से जुड़े सारे लोग गए गुजरे हैं। फिल्म बेहद लाउड है और हर डिपार्टमेंट का काम खराब है। चाहे वो एक्टिंग हो, म्यूजिक हो या डायरेक्शन। डेविड धवन अपना मिडास टच खो बैठे हैं और रासकल्स में कॉमेडी के नाम पर बेहूदा हरकतें उन्होंने करवाई हैं।

संजय दत्त सौ प्रतिशत इसलिए फिल्म में हैं क्योंकि वे निर्माता हैं वरना वे इस रोल के लायक हैं ही नहीं। वे पचास पार हैं और बुढ़ा गए हैं। परदे पर वे अपने से उम्र में आधी कंगना के साथ चिपका-चिपकी करते हैं तो सीन बचकाना लगता है।

ये बात सही है कि सलमान या आमिर भी अपने से कहीं छोटी उम्र हीरोइन के साथ परदे पर रोमांस करते हैं, लेकिन वे अभी भी फिट हैं। उनमें ताजगी नजर आती हैं। ये बात संजू बाबा में नहीं है और वे फिल्म की बहुत ही कमजोर कड़ी साबित हुए हैं।

और भी कई कड़ियां कमजोर हैं। मसलन कहानी नामक कोई चीज फिल्म में नहीं है। दो छोटे-मोटे चोर एक पैसे वाली लड़की को पटाने में लगे हैं। लड़की के बारे में कुछ भी नहीं बताया गया है कि वह कौन है? कितनी अमीर है? जहां वह मिलती है कि फिल्म के दोनों हीरो उससे ऐसे चिपटते हैं जैसे गुड़ से मक्खी। फिल्म के 90 प्रतिशत हिस्से में यही सब चलता रहता है।

ये सभी लोग बैंकॉक की सेवन स्टार होटल में रूके हुए हैं और वही पर डेविड ने पूरी फिल्म बना डाली है। होटल की लॉबी, स्विमिंग पुल, रूम, गार्डन कोई हिस्सा उन्होंने नहीं छोड़ा है। ढेर सारे हास्य दृश्यों को जोड़कर उन्होंने फिल्म तैयार कर दी है। इन दृश्यों में भी इतना दम नहीं है कि दर्शक कहानी की बात भूल जाएं।

युनूस सेजवाल का स्क्रीनप्ले बेहद घटिया है और सैकड़ों बार देखे हुए दृश्यों को उन्होंने फिर परोसा है। कुछ ही ऐसे दृश्य हैं जिन्हें देख मुस्कान आती है तो दूसरी ओर फूहड़ दृश्यों की संख्या ज्यादा है। एक प्रसंग में तो भूखे और गरीब बच्चों तक का मजाक बना डाला है।

फिल्म के क्लाइमैक्स में दर्शकों को चौंकाने की असफल कोशिश की गई है। संवादों के नाम पर संजय छैल ने घटिया तुकबंदी लिख दी है, जैसे भोसले के हौंसले ने दुश्मनों के घोसले तोड़ दिए या जिंदगी में मौत, फिल्मों में आइटम नंबर और ये एंथनी कभी भी टपक सकता है।

निर्देशक के रूप में डेविड धवन प्रभावित नहीं करते हैं। अधूरे मन से उन्होंने फिल्म पूरी की है। अजय देवगन ने अपना पूरा जोर लगाया है, लेकिन खराब स्क्रिप्ट की कमियों को वे नहीं ढंक पाए। संजय दत्त का अभिनय बेहद खराब है और उन्हें उम्र के मुताबिक रोल ही चुनना चाहिए। कुछ दृश्यों में वे विग के तो कुछ में बिना विग के नजर आएं।
कॉमेडी करना कंगना की बस की बात नहीं है ये बात एक बार फिर साबित हो गई। उनका मेकअप भी फिल्म में बेहद खराब था। छोटे-से रोल मे लीसा हेडन प्रभावित करती हैं। ‘शेक इट सैंया’ में वे सेक्सी नजर आईं।

सतीश कौशिक, चंकी पांडे जैसे बासी चेहरों ने बोर करने में कोई कसर बाकी नहीं रखी। अनिल धवन फिल्म के निर्देशक के बड़े भाई हैं, इसलिए वे भी छोटे-से रोल में नजर आएं, लेकिन उनसे संवाद बोलते नहीं बन रहे थे। अर्जुन रामपाल ने अपना काम ठीक से किया है।

विशाल-शेखर द्वारा संगीतबद्ध गाने जब परदे पर आते हैं तो दर्शक उनका उपयोग ब्रेक के लिए करते हैं। तकनीकी रूप से फिल्म औसत है।

एक अच्छी हास्य फिल्म के लिए उम्दा सिचुएशन, एक्टर्स की टाइमिंग और चुटीले संवाद बेहद जरूरी है। अफसोस की बात ये है कि रासकल्स हर मामले में कमजोर है।

__________________________
बैनर :
पेन इंडिया प्रा.लि., लोटस पिक्चर्स

निर्माता :
मोहम्मद असलम

निर्देशक :
अजय चंडोक

संगीत :
साजिद-वाजिद

कलाकार :
संजय दत्त, अमीषा पटेल, सुरेश मेनन, अनुपम खेर, सतीश कौशिक, गुलशन ग्रोवर

सेंसर सर्टिफिकेट : यू/ए



हास्य फिल्में बनाना आसान काम नहीं है, लेकिन अजय चंडोक जैसे निर्देशकों को इस बात पर यकीन नहीं है और वे कॉमेडी के नाम पर ट्रेजेडी बना देते हैं। ‘चतुर सिंह टू स्टार’ जैसी फिल्म देखते समय शायद ही किसी के चेहरे पर मुस्कान भी आए। निर्देशन, स्क्रिप्ट, एक्टिंग सभी घटिया स्तर की है। पता नहीं संजय दत्त ने ये फिल्म कैसे साइन कर ली। वर्षों से अटकी यह फिल्म रिलीज ही नहीं होती तो बेहतर होता।

चतुर सिंह (संजय दत्त) एक मूर्ख पुलिस ऑफिसर है। कृषि मंत्री वाय.वाय. सिंह (गुलशन ग्रोवर) अस्पताल में भर्ती है और उसकी सुरक्षा की जिम्मेदारी चतुर सिंह और पप्पू (सुरेश मेनन) पर है। सोनिया (अमीषा पटेल) जो कि वाय.वाय. सिंह की सेक्रेटरी है के जीजा का अपहरण हो जाता है। अपहरणकर्ता उस पर दबाव डालते हैं कि वह मंत्री को अस्पताल की बालकनी में लाए ताकि वे उसे मार सके। ऐसा ही होता है। इसके बाद कहानी दक्षिण अफ्रीका में शिफ्ट हो जाती है और तमाम बेवकूफी भरी हरकतें होती हैं।

जितनी घटिया कहानी है उतनी ही घटिया रूमी जाफरी की स्क्रिप्ट। पता नहीं किन दर्शकों को ध्यान में रखकर उन्होंने यह काम किया है। लॉजिक नाम की कोई चीज ही नहीं है। दिमाग घर पर रख कर आओ तो भी खीज पैदा होती है।

कॉमेडी के नाम पर ऐसे दृश्य हैं कि हंसने के बजाय रोना आता है। तमाम मूर्खतापूर्ण हरकतें स्क्रीन पर लगातार होती रहती हैं। चतुर सिंह कभी जासूस बन जाता है तो कभी पुलिस ऑफिसर। वह अपने आपको जासूस क्यों कहता है, इसका कोई जवाब नहीं मिलता। ऐसे कई प्रश्न हैं जिनके जवाब नहीं मिलते।
किसी तरह यह फिल्म पूरी की गई है क्योंकि दृश्यों को बिना कन्टीन्यूटी के जोड़ा गया है। पता नहीं अजय चंडोक जैसे लोगों को कैसे फिल्म निर्देशित करने को मिल जाती है। लगता ही नहीं कि इस फिल्म का कोई निर्देशक भी है।

कॉमेडी करना संजय दत्त के बस की बात नहीं है। ये फिल्म उनके घटिया कामों में से एक है। जोकरनुमा हरकतें वे पूरी फिल्म में करते रहें। अमीषा पटेल निराश करती हैं। कहने को तो फिल्म में शक्ति कपूर, अनुपम खेर, सतीश कौशिक, रति अग्निहोत्री, गुलशन ग्रोवर, संजय मिश्रा जैसे कलाकार हैं, लेकिन सबने किसी तरह काम निपटा दिया है। साजिद-वाजिद ने बेसुरी धुनें बनाई हैं।

चतुर सिंह ‘टू स्टार’ सिर्फ ‘आधे स्टार’ के लायक है।

__________________________
निर्माता :
करण अरोरा

निर्देशक :
अंकुश भट्ट

कलाकार :
केके मेनन, प्रशांत नारायण, पियूष मिश्रा, पवन मल्होत्रा, शिल्पा शुक्ला, दीप्ति नवल, कैटेरीना लोपेज, वेदिता प्रताप सिंह

सेंसर सर्टिफिकेट : ए



अपराध की दुनिया में अपना वर्चस्व स्थापित करने के लिए इस दुनिया के लोग प्यार, दोस्ती, रिश्ते सब कुछ भूल जाते हैं। रास्ते में पड़ने वाली बाधा को हटाने के लिए वे किसी भी हद तक जा सकते हैं। इस विषय को लेकर कई फिल्में पहले भी बनी हैं और यही कहानी है ‘भिंडी बाजार’ की।

फिल्म का प्रस्तुतिकरण में निर्देशक और स्क्रीनप्ले लेखकों ने कुछ नया करने की कोशिश की है और इसमें उन्हें असफल मिली है। कई उतार-चढ़ाव देकर दर्शकों को चौंकाने की कोशिश की गई है, लेकिन ये प्रयास साफ नजर आते हैं। फिल्म एक रूटीन ड्रामा लगता है जो किसी तरह का असर नहीं छोड़ पाता है।

मुंबई के भिंडी बाजार में जेबकतरों का एक गैंग है जिसका प्रमुख है मामू (पवन मल्होत्रा)। पांडे (पियूष मिश्रा) कभी मामू के लिए काम करता था, लेकिन विवादों के चलते उसने अपना गैंग बना लिया। दोनों गैंग के सदस्य एक-दूसरे को मारने का कोई असवर नहीं छोड़ते।

इधर मामू के गैंग के कुछ युवा सदस्य जैसे तेज (गौतम शर्मा) और फतेह (प्रशांत नारायणन) मामू बनना चाहते हैं ताकि उनका राज चले। लगातार वे षड्यंत्र रचते रहते हैं। कहानी में कुछ महिला पात्र भी हैं, जिनकी वफादारी किसके प्रति है, ये पता लगाना बहुत मुश्किल है।

यह कहानी बार-बार अतीत और वर्तमान में झूलती रहती है। श्रॉफ (केके मेनन) और तेज शतरंज खेल रहे हैं और तेज उसे अपनी कहानी सुनाता रहता है। शतरंज के खेल और तेज की जिंदगी को आपस जोड़ने की कोशिश निर्देशक ने की है, लेकिन बात नहीं बन पाई।

थोड़ी-थोड़ी देर में श्रॉफ, तेज और शतरंज के दृश्य बीच-बीच में आते रहते हैं जो न केवल खीझ पैदा करते हैं बल्कि कहानी में भी रूकावट डालते हैं। तेज का प्रेम प्रसंग ठूँसा हुआ लगता है।

निर्देशक अंकुश भट्ट पर रामगोपाल वर्मा का बहुत ज्यादा प्रभाव है। उन्होंने रूटीन कहानी को अलग तरह से प्रस्तुत करने की कोशिश की, लेकिन काम में सफाई ना होने के कारण बात नहीं बन पाई।

संवादों में गालियों का उपयोग अखरता है क्योंकि वे घटनाक्रम से मेल नहीं खाती। फिल्म का बैकग्राउंड म्यूजिक शोरगुल से भरा है जो फिल्म देखते समय व्यवधान उत्पन्न करता है।

अभिनय की बात की जाए तो पवन मल्होत्रा, प्रशांत नारायण, गौतम शर्मा, पियूष मिश्रा प्रभावित करते हैं। मामू की साली के रूप में वेदिता प्रताप सिंह असर छोड़ती हैं। दीप्ति नवल ने पता नहीं क्यों दोयम दर्जे की भूमिका स्वीकार की। छोटे-से रोल में जैकी श्रॉफ निराश करते हैं। केके मेनन के पास सिवाय शतरंज खेलने के कुछ करने को नहीं था। कैटेरीना लोपेज के आइटम नंबर का ठीक से उपयोग नहीं किया गया।

कुल मिलाकर ‘भिंडी बाजार’ में सब कुछ बासी-सा लगता है।

__________________________
निर्माता :
गौरी खान

निर्देशक :
रोशन अब्बास

संगीत :
आशीष, श्री डी, प्रीतम

कलाकार :
अली फजल, गिसेलो मोंटेरो, जोया मोरानी, सत्यजीत दुबे, सतीश शाह, लिलेट दुबे, विजय राज, मुकेश तिवारी, मनोज जोशी, नवनीत निशान,
मेहमान कलाकार-
शाहर
ु
ख खान

सेंसर सर्टिफिकेट : यू/ए * 14 रील * 2 घंटे 10 मिनट



शाहरुख खान भी यह बात समझ गए थे कि उनके द्वारा बनाई गई फिल्म ‘ऑलवेज कभी कभी’ के चलने की कोई उम्मीद नहीं है। इसलिए उन्होंने ‍भी‍ फिल्म के प्रचार में कोई रूचि नहीं ली। पिछले कई दिनों से वे ‘रा-वन’ का प्रचार कर रहे हैं, लेकिन ऑलवेज कभी कभी के बारे में उन्होंने एक भी शब्द नहीं बोला।

फिल्म इतनी उबाऊ है कि बार-बार सिनेमाघर छोड़ने का मन करता है। दर्शक कितना पक जाता है, इसका अंदाजा इस बात से लगाया जा सकता है कि जैसे ही फिल्म खत्म होती है और स्क्रीन पर शाहरुख खान के आइटम सांग के साथ नाम आने शुरू होते हैं, कोई भी इस सुपरस्टार पर फिल्माया गया गाना देखने के लिए रूकना भी पसंद नहीं करता।

‘ऑलवेज कभी कभी’ में वही बात की गई है जो हम हाल ही में फालतू और थ्री इडियट्स में देख चुके हैं। पैरेंट्स के सपनों को पूरा करने का बच्चों पर दबाव। पढ़ाई का टेंशन आदि। कई बार दोहराई जा चुकी यह बात फिल्म में इतने बचकाने तरीके से पेश की गई है कि कही भी फिल्म अपना असर नहीं छोड़ पाती। सब कुछ सतही तरीके से कहा गया है। ऐसा लगता है कि फिल्म के जरिये कई बातें निर्देशक और लेखक कहना चाहते थे, लेकिन वे ठीक से कह नहीं पाए और सारा मामला गड़बड़ हो गया।

कहने को तो फिल्म टीनएजर्स को ध्यान में रखकर बनाई गई है, लेकिन फिल्म में वो मौज-मस्ती नदारद है जो इस वर्ग को पसंद है। न ही ये फिल्म इस तरह की कोई बात या मुददा सामने लाती है कि पैरेंट्स इसे देखकर कुछ सीख सकें।

निर्देशक रोशन अब्बास पर अभी भी कुछ कुछ होता है टाइप फिल्मों का हैंगओवर छाया हुआ है। फिल्म को उन्होंने उसी अंदाज में बनाया है और उनका ध्यान फिल्म के लुक और स्टाइलिंग पर रहा है। स्क्रीनप्ले लिखने वालों में उनका भी नाम है और यहाँ पर वे निर्देशक से भी ज्यादा कमजोर साबित हुए हैं। सारे घटनाक्रम ठूँसे हुए लगते हैं और इन घटनाओं को बेहूदा तरीके से आपस में जोड़ा गया है।

रोमियो जूलियट के नाटक के बारे में ढेर सारी बातें कर खूब बोर किया गया है। पुलिस वाला ट्रेक भी बचकाना है। हँसाने के लिए जो दृश्य रखे गए हैं वो खीज पैदा करते हैं। आखिर में पैरेंट्स का अचानक हृदय परिवर्तन होना तर्कसंगत नहीं लगता है। फिल्म का संगीत इसकी एक और कमजोर कड़ी है।

नंदी के रूप में जोया मोरानी अपना प्रभाव छोड़ने में सफल हैं और उन्होंने नैसर्गिक अभिनय किया है। समीर का किरदार निभाया है अली फज़ल ने और उनका अभिनय भी ठीक कहा जा सकता है।

गिसेले मोंटेरो सुंदर है, लेकिन उनकी एक्टिंग के बारे में ये बात नहीं कही जा सकती है। सत्यजीत दुबे भी ओवर एक्टिंग करते रहे। विजय राज, सतीश शाह और मुकेश तिवारी जैसे अभिनेताओं ने पता नहीं क्या सोचकर दोयम दर्जे की भूमिका स्वीकारी।

कुल मिलाकर ऑलवेज कभी कभी को ‘नेवर’ कहना ही उचित है।

__________________________
निर्माता :
फरहान अख्तर, रितेश सिधवानी

निर्देशक :
अभिनय देव

संगीत :
शंकर-अहसान-लॉय

कलाकार :
अभिषेक बच्चन, कंगना, सेरा जेन डिएस, जिमी शेरगिल, गौहर खान, शहाना गोस्वामी, बोमन ईरानी, अनुपम खेर

सेंसर सर्टिफिकेट : यू/ए * 2 घंटे 10 मिनट



थ्रिलर और मर्डर मिस्ट्री फिल्म बनाना हर किसी के बस की बात नहीं है। राज खुलने तक दर्शक को बाँधकर रखना और कातिल के चेहरे से परदा हटने के बाद दर्शक को संतुष्ट करना कठिन काम है क्योंकि सभी को अपने प्रश्नों का ठोस उत्तर ‍चाहिए। इसके लिए कसी हुई स्क्रिप्ट और चुस्त निर्देशन की आवश्यकता होती है।

‘गेम’ इन कसौटियों पर खरी नहीं उतरती और एक उबाऊ फिल्म के रूप में सामने आती है। हैरत इस बात की होती है कि इस फिल्म से फरहान अख्तर का नाम जुड़ा है जिनका बैनर अच्छी फिल्मों के लिए जाना जाता है।

फिल्म से जुड़े सारे लोगों का ध्यान केवल स्टाइलिश फिल्म बनाने की ओर रहा। सारे कलाकार स्टाइलिश नजर आते हैं, हत्या के बाद हत्यारे की खोज आधुनिक तरीकों से की जाती है, पाँच देशों की शानदार लोकेशन पर भागम-भाग होती है, लेकिन ठोस कहानी और स्क्रीनप्ले के अभाव में ये सभी चीजें खोखली नजर आती हैं।

कबीर मल्होत्रा (अनुपम खेर) अपने प्राइवेट आयलैंड पर ओपी रामसे (बोमन ईरानी), नील मेनन (अभिषेक बच्चन), तिशा खन्ना (शहाना गोस्वामी) और विक्रम कपूर (जिम्मी शेरगिल) को बुलाता है। इनमें से एक नेता है, दूसरा कैसिनो मालिक है, तीसरा पत्रकार है और चौथा फिल्म स्टार।

कबीर की एक नाजायज बेटी थी जिसकी जिंदगी को बरबाद करने में इन चारों का हाथ है। वह इनसे अपना बदला लेना चाहता है। लेकिन इसके पहले ही एक ऐसी घटना घटती है और एक ऐसा राज खुलता है जिसका असर सभी की जिंदगियों पर होता है। सिया (कंगना) नामक ऑफिसर इस मामले की जाँच करती है।

लगता है कि फिल्म की स्क्रिप्ट एक बार लिखकर ही फाइनल कर दी गई है। इतने सारे अगर-मगर हैं, प्रश्न हैं, जिनका जवाब देने की कोई जरूरत नहीं समझी गई है। कबीर गहरी छानबीन कर इन चारों को अपने आयलैंड पर बुलाता है, लेकिन एक व्यक्ति के बारे में वह यह नहीं जान पाता कि वह पुलिस इंसपेक्टर है और उसकी बेटी को चाहता था।

पुलिस इंसपेक्टर अपनी पहचान क्यों छिपाकर रखता है यह भी समझ से परे है। साथ ही मामले की पड़ताल के दौरान वह अपने अधिकारों का दुरुपयोग करते हुए अपना बदला भी लेता है। कई सवाल ऐसे हैं, जिनके बारे में यहाँ बात की गई तो कहानी के राज खुल सकते हैं। फिल्म का अंत बेहद खराब है और एकदम फिल्मी है।

निर्देशक अभिनय देव ने कहानी के बजाय शॉट्स कैसे फिल्माए जाए, फिल्म को रिच लुक कैसे दिया जाए, इन्हीं बातों पर गौर किया है। कहानी का उन्होंने इस तरह फिल्मांकन किया है उससे दर्शक कभी जुड़ नहीं पाता है।

मनोरंजक दृश्यों की फिल्म में कमी है और एक भी ऐसा सीन नहीं है कि दर्शकों में रोमांच पैदा हो। ‍फिल्म में दो-तीन गाने भी हैं, जिनकी न धुन अच्छी है और न ही फिल्मांकन।

लगता है कि सारे कलाकारों को भी स्क्रिप्ट समझ में नहीं आई, जिसका असर उनके अभिनय पर दिखता है। अभिषेक बच्चन भावहीन (एक्सप्रेशन लेस) रहे, हालाँकि ये उनके किरदार पर सूट करता है।

बोमन ईरानी ने ओवर एक्टिंग की है। जिमी शेरगिल और शहाना गोस्वामी जैसे कलाकार भी रंग में नजर नहीं आए। पहली फिल्म में सेरा जेन डिएस प्रभावित नहीं कर पाईं। कंगना को तुरंत हिंदी और अँग्रेजी के उच्चारण सीखने की की जरूरत है। उनका अभिनय भी बनावटी है। इनकी तुलना में अनुपम खेर का अभिनय ठीक है।

कुल मिलाकर इस गेम को ना खेलना ही बेहतर है।

__________________________
बैनर :
इरोज इंटरनेशनल, अनिल कपूर फिल्म्स कंपनी, स्पाइस इंफोटेनमेंट

निर्माता :
रजत रवैल, अनिल कपूर, डॉ. बी.के. मोदी

निर्देशक :
अनीस बज्मी

संगीत :
प्रीतम

कलाकार :
संजय दत्त, अनिल कपूर, सुष्मिता सेन, कंगना, अक्षय खन्ना, सुनील शेट्टी, परेश रावल, नीतू चन्द्रा, शक्ति कपूर, रंजीत

सेंसर सर्टिफिकेट : यू/ए * 16 रील * 2 घंटे 22 मिनट



पता नहीं किन दर्शकों को ध्यान में रखकर अनीस बज्मी ने ‘नो प्रॉब्लम’ बनाई है। हर बात में लॉजिक ढूँढने वाले दर्शक तो इसे बिलकुल भी पसंद नहीं करेंगे। जो दर्शक दिमाग नहीं लगाना चाहते हैं,‍ फिल्म सिर्फ मनोरंजन के लिए देखते हैं, उन्हें भी इस कॉमेडी फिल्म में ठहाका लगाना तो छोड़िए मुस्कुराने के भी बहुत कम अवसर मिलेंगे। इस फिल्म में सिर्फ प्रॉब्लम ही प्रॉब्लम नजर आती हैं।

दो चोर और एक बैंक मैनेजर एक मंत्री की हत्या के अपराध में फँस जाते हैं, जो उन्होंने की ही नहीं है। उनके हाथ करोड़ों के हीरे लगते हैं, जिसके पीछे बहुत बड़ा डॉन पड़ा हुआ है। इन सभी के पीछे एक मूर्ख पुलिस ऑफिसर लगा हुआ है। चोर-पु‍लिस के इस खेल में ढेर सारे किरदार आते-जाते रहते हैं और इस लुकाछिपी के जरिये दर्शकों को हँसाने की कोशिश की गई है।

प्रॉब्लम नं.1 : इस सीधी-सादी कहानी कहने के लिए लेखक ने ढेर सारे हास्य दृश्यों का सहारा लिया है। गोरिल्ला बंदूक चलाते हैं, थैंक्यू कहने पर नो प्रॉब्लम कहते हैं। एक इंसपेक्टर के पेट से दो गोलियाँ निकाली नहीं जा सकी, जो उसे गुदगुदी करती रहती है। इस तरह की छूट लेने के बावजूद यदि लेखक दर्शकों को हँसा नहीं पाता है तो उसे सोच लेना चाहिए कि कितना घटिया काम उन्होंने किया है।

प्रॉब्लम नं. 2 : फिल्म के ज्यादातर कैरेक्टर्स फनी बताए गए हैं और हर सीन में हास्य डालने की कोशिश की गई है। सब्जी में यदि नमक या मिर्च या तेल ज्यादा हो जाए तो स्वाद बिगड़ जाता है। यहाँ हास्य के अतिरेक ने फिल्म का मजा खराब कर दिया है।

प्रॉब्लम नं. 3 : निर्देशक अनीस बज्मी ने अपना काम चलताऊ तरीके से किया है। कई शॉट्स जल्दबाजी में शूट किए गए हैं। फिल्म की गति को उन्होंने तेज रखा है ताकि खामियों पर परदा डाला जा सके, लेकिन वे कामयाब नहीं हुए हैं। सिंह इज किंग की खुमारी अभी भी उन पर चढ़ी नजर आती है क्योंकि क्लाइमैक्स में उन्होंने सभी को सरदार बना डाला है। फिल्म का क्लाइमेक्स प्रियदर्शन की फिल्मों जैसा लगता है। अनीस ‍ने फिल्म को जरूरत से ज्यादा लंबा बनाया है, जिस वजह से यह उबाऊ हो गई है।

प्रॉब्लम नं. 4 : संजय दत्त, अनिल कपूर, अक्षय खन्ना, सुष्मिता सेन, सुनील शेट्टी जैसे फ्लॉप स्टार इस फिल्म में हैं। भले ही इनकी स्टार वैल्यू नहीं रही है, लेकिन ये कलाकार तो अच्छे हैं। खराब स्क्रिप्ट और निर्देशन का असर इनके अभिनय पर भी पड़ा है। अनिल कपूर ने तो स्क्रिप्ट से उठकर कोशिश की है, लेकिन अधिकांश कलाकार असहज नजर आए। शायद उन्हें भी समझ में नहीं आ रहा होगा कि वे क्या कर रहे हैं। कंगना का मैकअप ऐसा किया गया है कि वे खूबसूरत नजर आने के बजाय बदसूरत दिखाई देती हैं। परेश रावल भी टाइप्ड हो गए हैं। सुनील शेट्टी से एक्टिंग की उम्मीद करना बेकार है। 70 और 80 के दशक में खलनायकी के तेवर दिखाने वाले रंजीत ने सुनील शेट्टी के गुर्गे का रोल क्यों मंजूर किया, समझ से परे है।

प्रॉब्लम नं. 5 : संवाद के जरिये हास्य फिल्मों को धार मिलती है। हालाँकि निर्देशक ने हँसाने के लिए डॉयलॉग्स के बजाय दृश्यों का सहारा लिया है, फिर भी संवाद बेहद सपाट हैं।

प्रॉब्लम नं. 6 : संगीतकार प्रीतम से सौदा सस्ता हुआ होगा, इसलिए उन्होंने अपनी सारी रिजेक्ट हुई धुनों को थमा दिया है। सभी गानों में सिवाय शोर के कुछ सुनाई नहीं देता है।

इसके अलावा भी कई प्रॉब्लम्स इस फिल्म में हैं, जिनकी चर्चा करना बेकार है।

__________________________
बैनर :
सारेगामा-एचएमवी

निर्माता :
मधु मंटेना

निर्देशक :
अब्बास टायरवाला

संगीत :
ए.आर. रहमान

कलाकार :
जॉन अब्राहम, पाख
ी,
मानस
ी
स्कॉ
ट,
रघ
ु
रा
म,
जॉर्
ज
यं
ग,
आ
र
माधव
न,
नंदन
ा
सेन

यू/ए सर्टिफिकेट * 17 रील * 2 घंटे 29 मिनट



‘झूठा ही सही’ का सबसे बड़ा माइनस पाइंट इसकी हीरोइन पाखी है। जब आप कमर्शियल फार्मेट को ध्यान में रखकर लव स्टोरी बना रहे हैं तो हीरोइन का सुंदर होना जरूरी होता है। नि:संदेह पाखी ने अच्‍छी एक्टिंग की है, लेकिन उनमें हीरोइन मटेरियल नहीं है। वे हीरोइन की परिभाषा पर खरी नहीं उतरती और उम्र भी उनकी कहीं ज्यादा है।

पाखी के पति अब्बास टायरवाला भी कम दोषी नहीं हैं। एक तो उन्होंने पाखी को हीरोइन बनाया और दूसरा ये कि कहानी को इतना ज्यादा खींचा गया कि फिल्म देखते-देखते ऊब होने लगती है और थकान चढ़ने लगती है। इस फिल्म को कम से कम एक घंटा कम किया जा सकता है क्योंकि कई दृश्य लगातार दोहराए गए हैं।

सिद्धार्थ (जॉन अब्राहम) की ‘कागज के फूल’ नाम से लंदन में एक बुक शॉप है। स्मार्ट सी लड़की से बात करते हुए वह हकलाने लगता है (बड़ी अजीब प्राब्लम है)। एक रात सुसाइड हेल्पलाइन के फोन गलती से सिड के फोन पर आने लगते हैं, जिसमें मिष्का (पाखी) का फोन भी रहता है।

मिष्का को उसके प्रेमी कबीर (माधवन) ने धोखा दे दिया है और वह आत्महत्या करने की सोच रही है। सिड उसे समझाता है और बातों ही बातों में अपने बारे में कई झूठ बोल देता है। मिष्का को उससे बात करना अच्छा लगता है और वह उसे फिदातो कहकर बुलाती है।

इसी बीच सिड की मुलाकात मिष्का से होती है और वह उसे चाहने लगता है। मिष्का भी उसे पसंद करती है और उसके बारे में हेल्पलाइन पर फिदातो से बातें भी करती है। उसे नहीं पता रहता कि फिदातो और सिड वास्तव में एक ही इंसान है। किस तरह सिड का राज खुलता है और मिष्का पर क्या गुजरती है, यह फिल्म का सार है।

इस कहानी के साइड में दूसरे ट्रेक्स भी हैं, कुछ मजेदार हैं तो कुछ बोर। सिड के दोस्तों वाला ट्रेक मनोरंजक है। ऐसा लगता है कि अब्बास टायरवाला ने अपनी पिछली फिल्म ‘जाने तू...या जाने ना’ के किरदारों को यहाँ भी फिट कर दिया है। मस्तमौला किस्म के इंसान। खाना-पीना और मौज करना। धर्म, जात-पात जैसी बातों से दूर। लिबास के साथ-साथ विचारों में भी आधुनिक।

सिड का एक दोस्त पाकिस्तानी है और हिंदुस्तान-पाकिस्तान को लेकर कुछ मनोरंजक संवाद हैं। इसी तरह उनके दोस्तों में ‘गे’ भी शामिल हैं, जिसे वे बिलकुल भी हिकारत की नजर से नहीं देखते हैं। दोस्तों के बीच के कुछ दृश्य और संवाद बेहतरीन बन पड़े हैं।

निर्देशक अब्बास टायरवाला का प्रस्तुतिकरण बहुत ज्यादा बनावटी और नकली है। इससे किरदार और दर्शकों में कोई तारतम्य स्थापित नहीं होता। दर्शकों को हँसाने की कोशिश साफ नजर आती है।

फिल्म का पहला हाफ बेहद धीमा है। इंटरवल के बाद फिल्म में थोड़ी पकड़ आती है, लेकिन क्लाइमैक्स में फिर कमजोर हो जाती है। सिड को मिष्का ब्रिज तक पहुँचने के लिए सिर्फ दस मिनट ही क्यों देती है? शायद जबरदस्ती की भागमभाग दिखाने के लिए यह ड्रामा किया गया।

अभिनय के लिहाज से ये जॉन अब्राहम का सबसे बेहतरीन परफॉर्मेंस है। पहली बार बजाय अपने डील-डौल के उन्होंने अभिनय से प्रभावित किया है, हालाँकि हकलाते हुए उन्होंने कई बार ओवरएक्टिंग भी की है।

सिड के दोस्तों के रूप में मानसी स्कॉट और रघु राम का अभिनय बेहतरीन है। माधवन का किरदार बहुत ही घटिया तरीके से लिखा गया है और वे बिलकुल भी नहीं जमे। नंदना सेन भी छोटे-से रोल में नजर आईं।

संगीतकार के रूप में एआर रहमान निराश करते हैं। गीत के बोल अच्छे हैं, लेकिन ‘क्राय क्राय’ को छोड़ दिया जाए तो अन्य गीतों की धुनें औसत दर्जे की है। बैकग्राउंड म्यूजिक जरूर उम्दा है। लंदन में इस फिल्म को खूबसूरती से फिल्माया गया है।

कुल मिलाकर ‘झूठा ही सही’ लंबी और उबाऊ फिल्म है।

__________________________
बैनर :
स्पलिट इमेज पिक्चर्स, वीनस रेकॉर्डस एंड टेप्स

निर्माता :
गोविंद मेनन, विक्रम सिंह

निर्देशक :
जेनिफर लिंच

कलाकार :
मल्लिका शेरावत, जेफ डॉसिट, इरफान खान, दिव्या दत्ता

* केवल वयस्कों के लिए * 1 घंटा 44 मिनट * 12 रील



मल्लिका शेरावत ‘हिस्स’ फिल्म के प्रचार के लिए कह रही हैं कि वे देखने वालों की नींदे उड़ा देंगी, सही कह रही हैं। बोर फिल्म देखने के बाद तो नींद आ जाती है, लेकिन ‘हिस्स’ जैसी बुरी फिल्म देखने के बाद नींद आ ही नहीं सकती।

मल्लिका ने इस फिल्म के लिए बॉलीवुड फिल्मों के ऑफर ठुकरा दिए। लंबा समय हॉलीवुड में बिताया। पोस्ट प्रोडक्शन पर महीनों काम चला, लेकिन मामला टाँय-टाँय फिस्स हो गया।

एक अंग्रेज को कैंसर है। छ: महीने उसके पास बचे हैं। वह भारत आकर नागमणि हासिल करना चाहता है ताकि अमर हो जाए। एक नाग को वह पकड़ लेता है, ताकि नागिन उसके पास आए और बदले में वह उससे मणि हासिल कर सके।

इस दो लाइन की कहानी को भी ठीक से पेश नहीं किया गया है। स्क्रीनप्ले में न तो मनोरंजन है और लॉजिक को भी दरकिनार रख दिया गया है। नागिन के अलावा इरफान खान, उनकी पत्नी और सास वाला ट्रेक भी है, जो बेहद कमजोर और बोरिंग है।

पूरी फिल्म में नागिन बनी मल्लिका शेरावत एक भी शब्द नहीं बोलती है। ठीक है, नागिन इंसानों की भाषा नहीं जानती, लेकिन जब वे मनुष्य का रूप धारण कर सकती है तो बोल भी सकती थी। इससे अच्छी तो हमारी बॉलीवुड फिल्में हैं, जिसमें इच्छाधारी नागिन न केवल बोलती थी, बल्कि गाती और डांस भी करती थी। कम से कम मनोरंजन तो होता था।

निर्देशक जेनिफर लिंच ने एक विदेशी नजरिये से भारत को देखा है। तंग गलियाँ, पुराने मकान, गंदगी, गटर, जाहिल किस्म के लोगों का बैकड्रॉप उन्होंने रखा है। उनके प्रजेंटेशन में से एंटरटेनमेंट गायब है। न ही ड्रामे में कोई उतार-चढ़ाव है। फिल्म के स्पेशल इफेक्ट्‍स की बड़ी चर्चा थी, लेकिन इनमें कोई खास बात नजर नहीं आती है।

मल्लिका शेरावत का अभिनय निराशाजनक है। सिवाय इधर-उधर घूमने के उन्होंने कुछ नहीं किया है। इरफान खान जैसे अभिनेता को इस तरह की भूमिका में देख आश्चर्य होता है। उनके द्वारा अभिनीत घटिया फिल्मों में की सूची में ‘हिस्स’ का नाम जरूर शामिल रहेगा। जैफ डॉसिटी और दिव्या दत्ता भी कोई असर नहीं छोड़ते हैं।

‘हिस्स’ के बजाय तो इच्छाधारी नागिन पर आधारित पुरानी फिल्में देखना लाख गुना बेहतर है।

__________________________
निर्माता :
अशोक घई

निर्देशक :
मनोज तिवारी

संगीत :
प्रीतम

कलाकार :
सेलिना जेटली, ईशा कोप्पिकर, गुल पनाग, जावेद जाफरी, चंकी पांडे, दिव्या दत्ता, असावरी जोशी, मुकेश तिवारी, सनी देओल (
मेहमान कलाकार)
केवल वयस्कों के लिए * 12 रील * 1 घंटा 45 मिनट



ज्यादातर ऑफिसेस में कुछ पुरुष बॉस ऐसे होते हैं जो अपने अधीन काम करने वाली महिलाओं/लड़कियों पर बुरी नजर रखते हैं। तरक्की व अन्य प्रलोभन देकर उनका यौन शोषण करते हैं। कुछ लड़कियों की मजबूरी रहती है। कुछ इसे तरक्की की ही सीढ़ी ही मानती हैं और कुछ ऐसी भी होती हैं जो लंपट बॉस को मजा चखा देती हैं।

‘हैलो डार्लिंग’ की कहानी भी कुछ इसी तरह की है। एक अच्छी हास्य फिल्म की रचना इस थीम पर की जा सकती है, लेकिन अफसोस की बात ये है कि न इस फिल्म का निर्देशन अच्छा है और न ही स्क्रीनप्ले। कलाकारों से भी जमकर ओवर एक्टिंग कराई गई है, जिससे ‘हैलो डार्लिंग’ देखना समय और पैसों की बर्बादी है।

हार्दिक (जावेद जाफरी) अपने अंडर में काम करने वाली हर लड़की पर बुरी नजर रखता है। चाहे वो उसकी सेक्रेटरी कैंडी (सेलिना जेटली) हो या सतवती (ईशा कोप्पिकर) और मानसी (गुल पनाग) हो। तीनों उसे सबक सिखाना चाहती हैं।

एक दिन मानसी गलती से हार्दिक की काफी में जहर डाल देती है। हार्दिक कुर्सी से गिरकर बेहोश हो जाता है और तीनों लड़कियों को लगता है कि उनके जहर देने से उसकी यह हालत हो गई है। वे उसे अस्पताल ले जाती हैं।

वहाँ फिर गलतफहमी पैदा होती है। उन्हें लगता है कि हार्दिक मर गया है। उसकी लाश को उठाकर वे समुद्र में फेंकने के लिए उठाती हैं, लेकिन इतनी बड़ी कंपनी में महत्वपूर्ण पदों पर काम करने वाली ये लड़कियाँ इतनी बेवकूफ रहती हैं कि दूसरे आदमी की लाश उठा लेती हैं।

इधर होश में आकर हार्दिक उनकी इस हरकत को कैमरे में कैद कर लेता है और उन्हें ब्लैकमेल करता है। लड़कियाँ उसे कैद कर लेती हैं। किस तरह से वह उनके चंगुल से निकलता है, यह फिल्म का सार है।

दरअसल इस फिल्म से जुड़े लोग यही निर्णय नहीं ले पाए कि वे क्या बनाने जा रहे हैं। बॉस और लड़कियों से शुरू हुई उनकी कहानी थोड़ी देर में ही राह भटक जाती है और कही और जाकर खत्म होती है। ये लड़कियाँ बॉस को सबक सिखाना चाहती हैं, लेकिन उसे घर में कैद करने के बाद वे ऑफिस पर ज्यादा ध्यान देती हैं मानो उनका उद्देश्य ऑफिस को अच्छे से चलाना है। वे ये बात भूल जाती हैं कि हार्दिक को भी सही राह पर लाना है।

फिल्म का क्लाइमैक्स भी बेहद कमजोर है और किसी तरह कहानी को खत्म किया गया है। कमजोर क्लाइमैक्स में सनी देओल को लाया गया है ताकि दर्शकों का ध्यान भटक जाए।

स्क्रीनप्ले भी अपनी सहूलियत से लिखा गया है। मिसाल के तौर पर लड़कियों के घर कैद हार्दिक के हाथ फोन लगता है और बजाय पुलिस को फोन करने के वह घर पर फोन कर बीवी से बात करता है। उसकी बेवकूफ बीवी कुछ समझ नहीं पाती। इसके बाद भी उसे मौका था कि वह अपने दोस्त, ऑफिस या पुलिस को फोन कर अपना हाल बताता, लेकिन वह ऐसा कुछ नहीं करता।

कई दृश्य ऐसे हैं जिन्हें देख लगता है कि हँसाने की पुरजोर लेकिन नाकाम कोशिश की जा रही है। कैरेक्टरर्स भी ठीक से स्थापित नहीं किए गए हैं। हार्दिक अपनी बीवी से क्यों भागता रहता है यह भी नहीं बताया गया है। हद तो ये हो गई कि हार्दिक की बीवी उसे ‘हार्दिक भाई’ कहकर पुकारती है। बिगड़े हुए पतियों को सुधारने वाला एक ट्रेक अच्छा था, लेकिन उसे ठीक से विकसित नहीं किया गया।

एक निर्देशक के रूप में मनोज तिवारी निराश करते हैं। न उन्होंने स्क्रीनप्ले की कमजोरी पर ध्यान रखा और न ही दृश्यों को ठीक से फिल्मा पाए। पूरी‍ फिल्म पर उनकी पकड़ कही नहीं दिखाई देती है।

जावेद जाफरी ने अभिनय के नाम पर तरह-तरह के मुँह बनाए हैं। ईशा कोप्पिकर और सेलिना जेटली में इस बात की प्रतियोगिता थी कि कौन घटिया एक्टिंग करता है। इनकी तुलना में गुल पनाग का अभिनय ठीक है। चंकी ने अभिनय के नाम पर फूहड़ हरकतें की हैं। दिव्या दत्ता ने पता नहीं ये फालतू रोल क्यों स्वीकार किया।

इस फिल्म के निर्माता हैं अशोक घई, जो सुभाष घई के भाई हैं। सुभा
ष
घई में भी इतनी हिम्मत नहीं हुई कि इस फिल्म के साथ अपना नाम जोड़ सके।

लगता है कि प्रीतम ने अपनी रिजेक्ट हुई धुनों को कम दाम में टिका दिया। केवल पुराना सुपरहिट गीत ‘आ जाने जाँ....’ (रिमिक्स) ही सुना जा सकता है। फिल्म देखने से तो बेहतर है कि इसी सदाबहार गाने को एक बार फिर सुन लिया जाए।

__________________________
बैनर :
जीएस एंटरटेनमेंट प्रा.लि.

निर्माता :
बंटी वालिया, जसप्रीत सिंह वालिया

निर्देशक :
राहुल ढोलकिया

संगीत :
मिथुन

कलाकार :
संजय दत्त, बिपाशा बसु, कुणाल कपूर, शेरनाज पटेल, अनुपम खेर, यशपाल शर्मा

* ए- सर्टिफिकेट * 1 घंटा 55 मिनट



वर्षों से चली आ रही कश्मीर समस्या अब तक हल नहीं हो पाई है। यह आग पता नहीं कब बुझेगी। निर्देशक राहुल ढोलकिया ने ‘लम्हा’ के जरिये बताया है कोई भी नहीं चाहता कि यह आग बुझे।

नेता, पुलिस, सेना, आतंकवादियों के अपने-अपने मतलब हैं इसलिए वे इस समस्या को जस का तस बनाए रखते हैं। सरकार इस समस्या से निपटने के लिए भारी भरकम राशि देती है, जिससे भ्रष्ट अफसरों को पैसा खाने का
मौक
ा मिलता है। नेता अपनी दुकान चलाते हैं। आतंकवादी और कश्मीर की आजादी का सपना दिखाने वाले लोग विदेशी मदद से अपनी जेबें भरते हैं।

इन बातों को दिखाने के लिए जो ड्रामा लिखा (राघव धर, राहुल ढोलकिया) गया है वो बहुत बिखरा हुआ और बोरिंग है। बहुत सारी बातें स्पष्ट नहीं हो पाईं। नि:संदेह लेखक और निर्देशक ने एक अच्छी थीम का चुनाव किया, लेकिन वे अपनी बात को ठीक से नहीं रख पाए।

जब यह खबर आती है कि ऑर्मी, पुलिस, नेता बजाय शांति स्थापित करने के अशांति फैला रहे हैं तो विक्रम (संजय दत्त) नामक ऑफिसर को सीक्रेट मिशन पर भेजा जाता है ताकि वह उन लोगों को बेनकाब कर सके।

घाटी में विक्रम कदम रखता है और उसी दिन अलगाववादी नेता हाजी (अनुपम खेर) पर जानलेवा हमला होता है, लेकिन वह बच जाता है। कौन है इस विस्फोट के पीछे, यह जानने में विक्रम जुट जाता है। इस काम में उसकी मदद करती है अज़ीजा (बिपाशा बसु) जो हाजी की बेटी जैसी है। इस यात्रा में वे कई चेहरों को बेनकाब करते हैं।

स्क्रीनप्ले कुछ इस तरह लिखा गया है कि कई दृश्यों का मुख्‍य कहानी से कोई लेना-देना नहीं है। उदाहरण के लिए सीमा पर तैनात एक सैनिक इस बात से खफा है कि उसे मात्र सात हजार रुपए मिलते हैं। लंबे समय से वह घर नहीं जा पाया है। उसे खाना खुद बनाना पड़ता है। इस दृश्य को यदि कहानी से जोड़कर दिखाया जाता तो प्रभावी होता।

कश्मीर जैसे संवेदनशील मुद्दे पर यदि फिल्म बनाई जा रही है तो फिल्म वास्तविकता के निकट होना चाहिए, लेकिन इसको लेकर भी निर्देशक राहुल कन्फ्यूज नजर आए। बिपाशा और संजय दत्त जैसे स्टार्स का प्रभाव उन पर हो गया।

संजय दत्त से उन्होंने कुछ ऐसे कारनामे करवाए जो बॉलीवुड का हीरो करता है। साथ ही उसे ठीक से जस्टिफाई भी नहीं किया गया है। प्रस्तुतिकरण भी इतना बेजान है कि दर्शक फिल्म से जुड़ नहीं पाता।

कैरेक्टर ठीक से नहीं लिखे गए हैं और इसका असर कलाकारों के अभिनय पर भी पड़ा है। किसी को समझ में नहीं आया कि वह क्या कर रहा है। संजय दत्त, बिपाशा बसु और अनुपम खेर का अभिनय औसत दर्जे का रहा। कुणाल कपूर निराश करते हैं। महेश मांजरेकर और यशपाल शर्मा का पूरी तरह उपयोग नहीं हो पाया।

फिल्म के गाने थीम के अनुरूप हैं, लेकिन इन्हें नहीं भी रखा जाता तो खास फर्क नहीं पड़ता। जेम्स फोल्ड्‍स ने कैमरे को ज्यादा ही शेक किया है, जिसकी जरूरत नहीं थी।

कुल मिलाकर ‘लम्हा’ निराश करती है।

__________________________
बैनर :
सरोज एंटरटेनमेंट प्रा.लि.

निर्माता :
रचना सुनील सिंह

निर्देशक :
पार्थो घोष

कलाकार :
जैकी श्रॉफ, मनीषा कोइराला, निकिता आनंद, रोजा



एक वक्त ऐसा भी था जब पार्थो घोष का नाम सफल निर्देशकों में गिना जाता था। 100 डेज़, दलाल और अग्निसाक्षी जैसी सफल फिल्में उन्होंने दी थीं। लेकिन वक्त के साथ घोष बदल नहीं पाए और इसका परिणाम ‘एक सेकंड... जो जिंदगी बदल दे’ में देखने को मिलता है।

अरसे से अटकी हुई यह फिल्म अब जाकर रिलीज हुई है। चूका हुआ निर्देशन, जैकी और मनीषा जैसे थके हुए कलाकार, बेजान स्क्रीनप्ले इस फिल्म में देखने को मिलते हैं। 1998 में बनी स्लाइडिंग डोर्स से प्रेरित ‘एक सेकंड... जो जिंदगी बदल दे’ में एक भी चीज उल्लेखनीय नहीं है।

कहानी है एक कपल की, जिसमें पति अपनी पत्नी को धोखा देते हुए अपनी पहली गर्लफ्रेंड से संबंध बनाए हुए है। क्या होता है जब पत्नी एक सेकंड की देरी के कारण ट्रेन मिस कर देती है? इसके बाद दो कहानियाँ समानांतर चलती है, लेकिन पर्दे पर क्या घट रहा है इससे दर्शक कभी भी जुड़ नहीं पाता।

फिल्म का विचार भले ही अच्छा है, लेकिन निर्देशन और स्क्रीनप्ले ने सब गड़बड़ कर दिया। जैकी श्रॉफ ने ऐसे अभिनय किया मानो कोई रूचि ही न हो। यही हाल मनीषा कोइराला का भी है। निकिता आनंद का सारा ध्यान अंग प्रदर्शन पर रहा। रोजा एक्टिंग में जीरो है।

पार्थो घोष का निर्देशन प्रभावित नहीं करता। न वे कहानी को ठीक से पेश कर पाए और न ही कलाकारों से अच्छा अभिनय उन्होंने लिया। फिल्म का संगीत और गानों का फिल्मांकन भी खास नहीं है। अन्य तकनीकी पक्ष भी कमजोर है।

कुल मिलाकर ‘एक सेकंड...जो जिंदगी बदल दे’ देखने का एक भी कारण इस फिल्म में मौजूद नहीं है।

__________________________
बैनर :
यशराज फिल्म्स

निर्माता :
आदित्य चोपड़ा

कहानी, स्क्रीनप्ले, संवाद, निर्देशन :
परमीत सेठी

संगीत :
प्रीतम

कलाकार :
शाहिद कपूर, अनुष्का शर्मा, वीर दास, मियांग चैंग, अनुपम खेर, किरण जुनेजा, पवन मल्होत्रा, जमील खान

* यू/ए * 2 घंटे 24 मिनट



कम समय में अधिक पैसा कमाना हो तो बेईमानी का सहारा लेना पड़ता है। तेज दिमाग का दुरुपयोग कर लोगों को बेवकूफ बनाना पड़ता है। इस तरह की बातों पर ‘बदमाश कंपनी’ के अलावा भी कई फिल्मों का निर्माण हुआ है क्योंकि मनोरंजन की इसमें भरपूर गुंजाइश रहती है।

‘बदमाश कंपनी’ की सबसे बड़ी प्रॉब्लम इसकी स्क्रिप्ट है। परमीत सेठी ने इसे अपनी सहूलियत के हिसाब से लिखा है। मन मुताबिक कहानी को ट्‍विस्ट दिए हैं, भले ही वो विश्वसनीय और सही नहीं हो। इससे दर्शक स्क्रीन पर दिखाए जा रहे घटनाक्रमों से जुड़ नहीं पाते। मनोरंजन की दृष्टि से भी देखा जाए तो फिल्म में बोरियत भरे क्षण ज्यादा हैं।

कहानी 1990 के आसपास की है जब इम्पोर्टेड वस्तुओं का बड़ा क्रेज था क्योंकि ये आसानी से उपलब्ध नहीं थी। बॉम्बे के चार युवा करण (शाहिद कपूर), बुलबुल (अनुष्का शर्मा), चंदू (वीर दास) और जिंग (मियांग चैंग) मिलकर एक बिजनेस शुरू करते हैं। वे इम्पोर्टेड वस्तुएँ बैंकॉक से लाकर भारत में बेचते हैं।

करण अपना दिमाग इस तरह लड़ाता है कि कम समय में वे अमीर हो जाते हैं। सरकारी नीतियों के कारण उन्हें अपना व्यवसाय बंद करना पड़ता है। करण अपने साथियों के साथ अपने मामा के यहाँ यूएस जा पहुँचता है और वहाँ वे ठगी करने लगते हैं।

आखिरकार एक दिन वे पुलिस की गिरफ्तर में आ ही जाते हैं और उनकी दोस्ती में दरार भी आ जाती है। इधर करण के मामा को व्यवसाय में जबरदस्त नुकसान होता है। करण इस बार सही रास्ते पर चलते हुए अपने तेज दिमाग और साथियों की मदद से उनकी कंपनी को हुए नुकसान को फायदे में बदल देता है और वे सही रास्ते पर चलने में ही अपनी भलाई समझते हैं।

फिल्म शुरुआत में तो ठीक है, जब फिल्म का हीरो करण कानून की खामियों के जरिये खूब पैसा कमाता है। लेकिन उसके अमेरिका पहुँचते ही फिल्म में बोरियत हावी हो जाती है। कई दृश्य बेहद लंबे हैं और उनमें दोहराव भी है। यहाँ से ऐसी घटनाएँ घटती हैं जो विश्वसनीय नहीं है।

करण के लिए सारी चीजें बड़ी आसान हैं। यूएस के लोगों को वह ऐसे बेवकूफ बनाता है, जैसे वे कुछ जानते ही नहीं हो। ऐसा लगता है कि पुलिस नाम की चीज वहाँ पर है ही नहीं। जब लेखक को लगता है कि करण को पुलिस के हवाले किया जाना चाहिए तब वह पुलिस के हत्थे चढ़ता है।

चारों दोस्तों में विवाद को ठीक से जस्टिफाई नहीं किया गया है। बस उन्हें लड़ते हुए दिखाना था, इसलिए वे लड़ पड़ते हैं। क्लाइमैक्स में उन्हें एक होना था, इसलिए वे साथ हो जाते हैं। उनके अलग होने या साथ होने पर किसी किस्म का दु:ख या खुशी नहीं होती। दोस्तों की कहानी में जो मौज-मस्ती होना चाहिए वो फिल्म से नदारद है।

निर्देशक के रूप में परमीत सेठी ने कुछ अच्छे दृश्य फिल्माए हैं, लेकिन अपनी ही लिखी स्क्रिप्ट की खामियों को वे छिपा नहीं पाए। शाहिद और अनुष्का जैसी जोड़ी उनके पास होने के बावजूद उन्होंने रोमांस को पूरी तरह इग्नोर कर दिया। उन्होंने कहानी को इस तरह स्क्रीन पर पेश किया है कि दर्शक इन्वाल्व नहीं हो पाता है।

शाहिद कपूर का अभिनय ठीक है, लेकिन वे इतने बड़े स्टार नहीं बने हैं कि इस तरह की कमर्शियल फिल्मों का भार अकेले खींच सके। अनुष्का शर्मा को भले ही कम अवसर मिले, लेकिन वे अपनी उपस्थिति दर्ज कराने में कामयाब रहीं। वीर दास और मियांग चैंग ने शाहिद का साथ बखूबी निभाया है।

प्रीतम द्वारा संगीतबद्ध ‘चस्का-चस्का’ और ‘जिंगल-जिंगल’ सुने जा सकते हैं। फिल्म का बैकग्राउंड म्यूजिक उम्दा है और 90 के दशक की याद दिलाता है।

कुल मिलाकर इस ‘बदमाश कंपनी’ के प्रॉफिट एंड लॉस अकाउंट में लॉस ज्यादा है।

__________________________
बैनर :
सार्थक मूवीज, ज़ेड 3 पिक्चर्स प्रोडक्शन

कहानी-निर्देशक :
मिलिन्द गडकर

कलाकार :
सुदीप, अमृता खानविलकर, एहसास चान्ना, नीरू सिंह, ज़ाकिर हुसैन

* केवल वयस्कों के लिए * एक घंटा 52 मिनट



कम लागत की होने की वजह से ‘फूँक’ का नाम सफल फिल्मों की सूची में शामिल हो गया और इस फिल्म का सीक्वल ‘फूँक 2’ बनाने का कारण रामगोपाल वर्मा को मिल गया।

इस फिल्म का निर्माण ही इसीलिए किया गया है ताकि ‘फूँक’ की सफलता का फायदा उठाया जाए। कुछ डरावने सीन फिल्मा लिए गए और उन्हें एक अधूरी कहानी में पिरोकर ‘फूँक 2’ का नाम दे दिया गया।

नि:संदेह
कुछ दृश्य डरात
े हैं, लेकिन अच्छी कहानी का साथ इन्हें मिलता तो बात ही कुछ और होती। फिल्म का अंत इसका सबसे बड़ा माइनस पाइंट है। ऐसा लगता है कि अभी कहानी में कुछ बातें बाकी हैं, लेकिन ‘द एंड’ हो जाता है।

मधु की मौत के साथ ही ‘फूँक’ खत्म हुई थी, जिसने राजीव (सुदीप) की बेटी रक्षा (एहसास चान्ना) पर काला जादू कर दिया था। राजीव अब नई जगह पर रहने के लिए आ गया है। समुद्र किनारे और घने जंगल के बीच उसका घर है।

रक्षा को एक दिन जंगल में गु‍ड़िया मिलती है, जिसे वह घर ले आती है। इसके बाद पूरे परिवार के साथ रहस्मय और डरावनी घटनाएँ घटने लगती हैं। राजीव की पत्नी आरती (अमृता खानविलकर) के शरीर में मधु का भूत आ जाता है और वह पूरे परिवार को मार डालने की धमकी देता है।

राजीव को तांत्रिक मंजा (जाकिर हुसैन) की याद आती है, जिसने पिछली बार उसकी बेटी को मधु के काले जादू से बचाया था। वह उसके पास पहुँचे इसके पहले ही मंजा मारा जाता है।

इधर मधु का भूत आरती के अंदर प्रवेश कर राजीव की बहन, नौकरानी, गॉर्ड की हत्या कर देता है और रक्षा को मारना चाहता है। फिल्म के अंत में रक्षा को राजीव बचा लेता है और आरती के अंदर से भूत निकल जाता है। लेकिन वह कहाँ गया? राजीव के सामने क्यों नहीं आया? रक्षा को मारने का उसने दोबारा प्रयास क्यों नहीं किया? ऐसे ढेर सारे सवाल दर्शक के मन में उठते हैं जिनका जवाब नहीं दिया गया। साथ ही फिल्म का अंत इस तरह से किया गया है कि शैतानी ताकत की विजय का आभास होता है, जबकि सभी उसे पराजित होता देखना चाहते थे।

‘फूँक’ का निर्देशन रामगोपाल वर्मा ने किया था, जबकि सीक्वल को निर्देशित किया इस फिल्म के लेखक मिलिंद गडकर ने। मिलिंद पर रामगोपाल वर्मा का प्रभाव साफ नजर आता है।

कुछ डरावने और चौंकाने वाले दृश्य उन्होंने अच्छे फिल्माए हैं, लेकिन सारे दृश्यों के बारे में ये बात नहीं कही जा सकती, खासतौर पर मध्यांतर के पूर्व वाला हिस्सा बोरिंग है। कहानी इतनी धीमी गति से आगे बढ़ती है कि नींद आने लगती है। कुछ दृश्यों में निर्देशक की कमजोरी झलकती है।

इंटरवल के बाद जब भूत की एंट्री होती है उसके बाद घटनाक्रम में तेजी आती है और ‍कुछ रोंगटे खड़े कर देने वाले दृश्य देखने को मिलते हैं। लेकिन मिलिंद ने फिल्म का अंत बेहद घटिया और अधूरे तरीके से किया है। एक राइटर के रूप में वे निराश करते हैं।

एक्टिंग डिपार्टमेंट की बात की जाए तो सुदीप, अमृता और बाल कलाकारों ने अच्छा काम किया है। नीरू और अमित निराश करते हैं। कैमरा मूवमेंट रामगोपाल वर्मा की फिल्मों जैसा है। बैक ग्राउंड म्यूजिक के जरिये जरूरत से ज्यादा डराने की कोशिश की गई है।

आमतौर ‍पर ‍सीक्वल को एक कदम आगे होना चाहिए, लेकिन ‘फूँक 2’ ‘फूँक’ से दो कदम पीछे है।

__________________________
निर्माता :
रेणु तौरानी, कुमार एस. तौरानी

निर्देशक :
कूकी वी गुलाटी

संगीत :
सचिन गुप्ता

कलाकार :
विवेक ओबेरॉय, अरुणा शील्ड्‍स, नंदना सेन, नीरू सिंह, संजय कपूर

यू/ए सर्टिफिकेट * 2 घंटे 15 मिनट



नाम रखने से ही कोई प्रिंस नहीं बन जाता। ये बात ‘प्रिंस’ फिल्म पर पूरी तरह लागू होती है। ‘प्रिंस’ नामक यह फिल्म हर मामले में कंगाल है। कुछ हॉलीवुड और कुछ बॉलीवुड फिल्मों को देख शिराज अहमद ने नई कहानी लिख दी, लेकिन ‍स्क्रीनप्ले इतना बचकाना है कि हैरत होती है फिल्म निर्माता पर कि वह इतने पैसे लगाने के लिए कैसे राजी हो गया।

अक्सर कम्प्यूटर की मनुष्य के दिमाग से तुलना की जाती है, इसलिए इस फिल्म में दिमाग के साथ कम्प्यूटर जैसा व्यवहार किया गया है। कम्प्यूटर की मेमोरी से डेटा को हटाया जा सकता है और फिर लोड भी कर सकते हैं। कुछ ऐसा ही नजारा दिमाग के साथ ‘प्रिंस’ में देखने को मिलता है।

भारत के वैज्ञानिकों ने वर्षों की मेहनत के बाद एक ऐसा चिप तैयार किया है, जिससे मनुष्य के दिमाग से उसकी याददाश्त को इरेज किया जा सकता है। वह मनुष्य भूल जाता है कि वह कौन है। उसके कौन पहचान वाले हैं। वगैरह-वगैरह।

प्रिंस नामक चोर की मेमोरी को भी इरेज कर दिया गया। इसके पहले की उसकी याददाश्त जाती वह चिप को अपने कब्जे में ले एक सिक्के में रखकर कहीं छिपा देता है। सुबह उठने के बाद उसे कुछ याद नहीं रहता क्योंकि कम्प्यूटर की तरह वह रिस्टार्ट हो गया।

प्रिंस के पीछे कुछ बदमाश पड़ जाते हैं और उससे सिक्के के बारे में पूछते हैं जबकि प्रिंस तो अपने बारे में भी नहीं जानता। उसे पता चलता है कि माया नाम की उसकी गर्लफ्रेंड है, लेकिन परेशान तब खड़ी हो जाती है जब तीन-तीन माया उसकी जिंदगी में आ जाती हैं और सभी को उस सिक्के की तलाश है।

प्रिंस न केवल वो सिक्का ढूँढ निकालता है बल्कि अपनी खोई याददाश्त भी हासिल कर लेता है। यह काम करने में उसे कोई परेशानी नहीं होती क्योंकि फिल्म के राइटर ने हर कदम पर उसकी मदद की है।

फिल्म का कंसेप्ट जरूर नया हो सकता है, लेकिन स्क्रीनप्ले में ढेर सारी खामियाँ हैं। एक तरफ तो आप आधुनिक तकनीक और विज्ञान का इस्तेमाल दिखा रहे हैं और दूसरी तरफ तर्क-वितर्क को परे रख दिया गया है।

स्क्रीन पर घटनाक्रम को इस तरह पेश किया गया है मानो कार्टून कैरेक्टर देख रहे हो। कई बार प्रिंस स्पाइडरमैन की तरह एक्शन करता है, जबकि उसे आम आदमी दिखाया गया है। मेमोरी इरेज करने के जो दृश्य स्क्रीन पर दिखाए गए हैं वे बहुत ही बचकाने हैं और उन पर यकीन करना मुश्किल है।

फिल्म में एक्शन और स्टाइल को महत्व दिया गया है इसलिए सीन इन बातों को ध्यान में रखकर लिखे गए हैं कि इन्हें फिल्म में जगह मिले। कुछ कैरेक्टर (जैसे राजेश खट्टर का) बेवजह रखे गए हैं जिनका कहानी से कोई लेना-देना नहीं है।

निर्देशक कुकी गुलाटी ने सारा ध्यान शॉट टेकिंग और फिल्म की स्टाइल पर दिया है। गन और हॉट गर्ल्स को लेकर स्टाइलिश फिल्म बनाने के चक्कर में वे कंटेंट पर ध्यान देना भूल गए और निर्माता के करोड़ों रुपए फूँक डाले।

फिल्म को आखिरी के 30 मिनटों में खींचा गया है, जब प्रिंस विलेन के जूते में एक डिवाइस लगा देता है ताकि उसे पता चल जाए कि विलेन कहाँ है और फिल्म डर्बन से पाकिस्तान-अफगानिस्तान बॉर्डर पर पहुँच जाती है। अंत ऐसा किया गया है ताकि सीक्वल की संभावना बनी रहे।

विवेक ओबेरॉय का अभिनय निराशाजनक है। लेदर जैकेट पहन वे तरह-तरह के पोज देकर गन चलाते रहे। अरुणा शील्ड्‍स का फिगर अच्छा है, लेकिन एक्टिंग के मामले वे जीरो हैं। नंदना सेन ने पता नहीं ऐसा रोल क्यों स्वीकार कर लिया। नीरू सिंह प्रभावित नहीं करतीं। संगीत के नाम पर केवल एक गीत उम्दा है।

फिल्म के एक्शन सीन उल्लेखनीय हैं। फोटोग्राफी में एरियल शॉट्स का शानदार उपयोग किया गया है। बैकग्राउंड म्यूजिक अच्छा है। कुल मिलाकर ‘प्रिंस’ उस सुंदर शरीर की तरह है जिसमें प्राण नहीं है।

__________________________
बैनर :
एएसए प्रोडक्शन्स एंड इंटरप्राइजेस

निर्देशक :
विक्रम भट्ट

संगीत :
चिरंतन भट्ट

कलाकार :
आदित्य नारायण, श्वेता अग्रवाल, राहुल देव

सेंसर सर्टिफिकेट : ए * दो घंटे 23 मिनट



विक्रम भट्ट ने ‘शॉपित’ नामक हॉरर फिल्म इसलिए बनाई है क्योंकि उनकी पिछली कुछ हॉरर फिल्मों को बॉक्स ऑफिस पर सफलता मिली है। उन्हें यह भ्रम हो गया कि सक्सेसफुल फिल्म बनाने का फॉर्मूला उनके हाथ लग गया। यही बात अधिकांश फिल्ममेकर्स के पतन का कारण बनती है।

‘शॉपित’ में भट्ट चूक गए हैं। अपने आपको उन्होंने दोहराया है, लेकिन ‘राज’ या ‘1920’ के स्तर तक नहीं पहुँच पाए। बेशक उन्होंने कुछ ऐसे उम्दा सीन क्रिटए किए हैं, जिन्हें देखते समय रोंगटे खड़े हो जाते हैं, लेकिन फिल्म का कंटेट बेहद कमजोर है, इसलिए बात नहीं बन पाती।

काया (श्वेता अग्रवाल) के परिवार को 300 वर्ष पहले श्राप मिला था कि उनके परिवार में किसी भी लड़की की शादी नहीं हो पाएगी। कोई लड़की शादी करेगी तो उसकी मौत हो जाएगी।

अमन (आदित्य नारायण) से काया प्रेम करती है। काया को अमन एंगेजमेंट रिंग पहनाता है और दोनों की जिंदगी में भूचाल आ जाता है। एक शैतान आत्मा उनके पीछे पड़ जाती है। पता नहीं अमन, काया और निर्देशक विक्रम भट्ट ने लिव इन रिलेशनशिप के बारे में क्यों नहीं सोचा। वे शादी के पीछे ही क्यों पड़े रहे, लिव इन रिलेशनशिप पूरा मामला ही सॉल्व कर देता।

खैर, ऐसी फिल्मों में कोई पादरी, डॉक्टर या प्रोफेसर होता है जो भूतों के बारे में ढेर सारी जानकारी रखता है। यहाँ एक प्रोफेसर (राहुल देव) है। वह तरह-तरह विद्याएँ/थ्योरी/मेथड्‍स जानता है।

मसलन आदमी को पानी के टब में सुलाकर टाइम मशीन की तरह 300 साल पहले की दुनिया में पहुँचा देता है। अपने अंदर आत्मा को बुलाकर उससे बात कर लेता है। टेनिस बॉल पर भूतों की भाषा में प्रश्न लिखकर सुनसान पड़े सिनेमाघर, पैलेस में बॉल फेंककर उनसे जवाब माँगता है।

उसे यह पता रहता है कि भूत कहाँ पाए जाते हैं। हर बार उसकी यह ट्रिक कारगर साबित होती है। इतनी अचूक ट्रिक जानने के बावजूद फिल्म को समेटने में विक्रम भट्ट ने दो घंटे 23 मिनट का समय ले लिया। न ही वे ऐसे दृश्य क्रिएट कर पाए, जो इन बातों पर भरोसा दिला सके।

ये प्रोफेसर साहब अपने हिसाब से उस प्रेतात्मा तक पहुँच जाते हैं। हीरो और उसके दोस्त से तरह-तरह के काम करवाते रहते हैं। किसी भी जगह जाना इनके लिए मामूली बात है। ये सारे काम रात में ही करते हैं, ताकि डायरेक्टर दर्शकों को डरा सके। ऐसी जगह ठिकाना बनाते हैं जहाँ बिजली नहीं रहती। जंगल में मौजूद डाकबंगला से बढि़या ठिकाना भला कौन सा होगा।

हीरोइन की जरूरत इन दृश्यों में नहीं है, इसलिए बेचारी को ‍बीच फिल्म में कोमा में भेज दिया। डॉक्टर्स उसका इलाज करते रहते हैं और ये तीनों उस प्रेतात्मा को ढूँढते हैं।

आखिर में एक महल में उनकी खोज खत्म होती है। हीरो जीत जाता है। प्रोफेसर का क्या हुआ ये पता ही नहीं चलता। क्लाइमैक्स को जल्दबाजी में निपटाया गया है। कहानी में वर्तमान के तार अतीत से इस तरह जोड़े गए हैं उलझनें ज्यादा पैदा होती हैं।

डायरेक्टर के रूप में विक्रम भट्ट ने उन शॉट्स पर फोकस किया है, जिनके जरिये दर्शकों को डराया जा सके, लेकिन स्क्रीनप्ले और कहानी पर उन्होंने ध्यान नहीं दिया। लेकिन सिर्फ कुछ शॉट्स देखने के लिए तो सिनेमाघर नहीं जाया जा सकता। इंटरवल के बाद फिल्म को बहुत खींचा गया है और कहानी आगे खिसकती ही नहीं है।

आदित्य नारायण का अभिनय ठीक है। पूरी फिल्म में उन्हें एक से एक्सप्रेशन रखने थे, इसलिए उनके बारे में कोई राय बनाना जल्दबाजी होगी। लेकिन उन्होंने फिल्मों में अपना करियर शुरू करने में जल्दबाजी की है। उन्हें टीनएज लवस्टोरी चुनना थी। भूत से टक्कर लेते हुए वे बच्चे लगते हैं। श्वेता अग्रवाल को बहुत मेहनत करना पड़ेगी। राहुल देव को हीरो से भी ज्यादा मौका मिला है।

बैकग्राउंड म्यूजिक और फोटोग्राफी उम्दा है, लेकिन एडिटिंग में कसावट नहीं है। संवाद कैरेक्टर पर सूट नहीं होते, ऐसा लगता है कि बहुत मैच्योर इंसान बोल रहा है।

‘शॉपित’ में कुछ डरावने दृश्यों को छोड़ दिया जाए, तो कुछ नहीं है।

__________________________
निर्माता :
रमेश एस. तौरानी

निर्देशक :
केदार शिंदे

संगीत :
प्रीतम

कलाकार :
तब्बू, शरमन जोशी, वत्सल सेठ, युविका चौधरी, अयूब खान, उपासना सिंह, हिमानी शिवपुरी, शरत सक्सेना, सुहासिनी मुले

यू सर्टिफिकेट * 16 रील * दो घंटे 10 मिनट



‘तो बात पक्की’ की सबसे बड़ी खामी यह है कि इसमें दर्शकों को हँसाने की कोशिश साफ नजर आती है। कुछ गैर जरूरी सीन सिर्फ हास्य पैदा करने के लिए लिखे गए हैं (खासतौर पर शरत सक्सेना वाला ट्रेक), लेकिन इन्हें देख बोरियत होती है। न फिल्म में ऐसी सिचुएशन है, जिन्हें देख चेहरे पर मुस्कान आए और न ही ऐसे डायलॉग्स हैं जिन्हें सुनकर ठहाके लगाए जाए।

अच्छी कॉमेडी फिल्म के लिए दमदार एक्टिंग भी एक आवश्यक शर्त है। वत्सल सेठ और युविका चौधरी से उम्मीद करना बेकार है, लेकिन शरमन जोशी और तब्बू जैसे कलाकार भी निराश करते हैं।

राजेश्वरी (तब्बू) अपनी छोटी बहन निशा (युविका) के लिए दूल्हा ढूँढ रही है। उसकी खास शर्तें हैं। लड़का सक्सेना होना चाहिए। हैंडसम होने के साथ-साथ उसके पास अच्छा जॉब होना चाहिए।

इंजीनियरिंग के फाइनल ईयर के स्टुडेंट राहुल सक्सेना (शरमन जोशी) की नौकरी लगने ही वाली है और उसमें सारी खूबियाँ राजेश्वरी को नजर आती हैं। उसकी कोशिश से निशा और राहुल एक-दूसरे को चाहने लगते हैं। उनकी शादी की तैयारियाँ शुरू हो जाती हैं।

इसी बीच राजेश्वरी के घर पर युवराज सक्सेना (वत्सल सेठ) किराएदार बनकर आ जाता है। वह ज्यादा कमाता है। उसके पास बंगला और कार भी है। राजेश्वरी अब अपनी बहन का रिश्ता ‍युवराज के साथ तय कर देती है। राहुल किस तरह से निशा को फिर से पाने में कामयाब होता है यह फिल्म का सार है।

यह कहानी पढ़ने या सुनने में अच्छी लगती है, लेकिन स्क्रीन पर देखते समय बोरियत महसूस होती है। स्क्रीनप्ले में वो पंच, वो गर्माहट नहीं है जो दर्शकों को बाँधकर कर रखे। फिल्म से दर्शक कनेक्ट नहीं हो पाता।

निशा को वापस पाने के लिए और अपने रास्ते से युवराज को हटाने के लिए राहुल जो प्लानिंग बनाता है वो फिल्म का प्रमुख आकर्षण होना चाहिए था, लेकिन यह पार्ट निहायत ही घटिया तरीके से लिखा गया है। युवराज और उसकी माँ को बेवकूफ बताया गया है।

कैरेक्टर को स्थापित करने के लिए बहुत सारे दृश्य खर्च किए गए हैं। तब्बू और शरमन की पहली मुलाकात और तब्बू के स्वभाव को बताने के लिए फिल्म के आरंभ में दिखाए गए वाले शादी के सीन बेहद कमजोर और लंबे हैं।

केदार शिंदे का डायरेक्शन
ठीक
है, लेकिन स्क्रिप्ट कमजोरी होने के कारण वे भी ज्यादा कुछ नहीं कर पाए। संगीतकार प्रीतम ने ‍फिल्म की स्टारकास्ट और सेटअप को देखते हुए अपनी कमजोर धुनें टिका दी हैं। गानों के लिए ठीक से सिचुएशन नहीं बनाई गई है और उनका पिक्चराइजेशन भी कमजोर है।

तब्बू अपने रोल में असहज नजर आईं। कॉमेडी रोल बेहतर तरीके से निभाने वाले शरमन जोशी इम्प्रेस नहीं कर पाते। वत्सल सेठ और युविका चौधरी को अभिनय सीखने की जरूरत है।

कुल मिलाकर ‘तो बात पक्की’ ज्यादातर बातों में कच्ची है।

__________________________
निर्माता :
उदय चोपड़ा

निर्देशक :
जुगल हंसराज

कथा-पटकथा-संवाद :
उदय चोपड़ा

संगीत :
सलीम-सुलैमान

कलाकार :
प्रियंका चोपड़ा, उदय चोपड़
ा,
डीन
ो,
अनुप
म
खे
र

यू सर्टिफिकेट * दो घंटे 21 मिनट



ये बात 100 प्रतिशत पॉसिबल है कि यदि उदय चोपड़ा के अलावा किसी और ने ‘प्यार इम्पॉसिबल’ लिखी होती तो आदित्य चोपड़ा स्क्रिप्ट को रद्दी की टोकरी में डाल देते। लेकिन भाई की जिद के आगे संभवत: उन्हें झुकना पड़ा हो। ये सोचकर भी उन्होंने फिल्म बनाने की इजाजत दे दी हो कि इस फ्लॉप कहानी पर फिल्म बनाने के बाद उदय हीरो और लेखक बनने की जिद छोड़ देंगे। ये बात भी साबित हो गई है कि कहानी उदय ने ही लिखी होगी, किसी और की कहानी पर अपना नाम नहीं लगाया होगा क्योंकि ऐसी कहानी वे ही लिख सकते हैं।

उदय ने क्या लिखा है, आप भी पढि़ए। अभय (उदय चोपड़ा) एक ऐसा इंसान है, जिसे कोई लड़की शायद ही पसंद करे क्योंकि वह अत्यंत ही साधारण है। मन ही मन वह अलिशा (प्रियंका चोपड़ा) को चाहता है, जो कॉलेज की सबसे हॉट गर्ल है।

एक गाने के बाद कॉलेज की दुनिया खत्म और सब अपनी-अपनी राह पर। सात साल मेहनत कर अभय एक सॉफ्‍टवेयर बनाता है, जिसे वरुण (डीनो मोरिया) बड़ी आसानी से चुराकर सिंगापुर में एक कंपनी को बेचने जाता है जहाँ अलिशा काम करती है। अलिशा अब तलाकशुदा है और उसकी 6 साल की बेटी है।

अभय भी सिंगापुर पहुँच जाता है। कुछ गलतफहमी होती है और अलिशा उसे नौकर समझ कर अपने घर में रख लेती है। इस नौकर से वह अपने दिल की सारी बात कहती है। उससे राय माँगती है। अंत में उसे पता चलता है कि अभय उसके कॉलेज में था उसे सात वर्ष से प्यार कर रहा है। दोनों एक हो जाते हैं और वरुण की चोरी पकड़ जाती है।

कहानी के अनुरूप, स्क्रीनप्ले और निर्देशन भी खराब है। स्क्रीनप्ले से उतार-चढ़ाव गायब है। सब कुछ बड़ी आसानी से होता है। सॉफ्टवेयर की चोरी और उससे वापस अपनी चीज पाने में जो रोमांच होना चाहिए था वो नदारद है। लव स्टोरी एकदम नीरस है। फिल्म की अंतिम रील तक हीरो का प्यार एकतरफा है। अंत में हीरोइन उस पर अचानक मेहरबान हो जाती है, क्यों, इसके पीछे कोई ठोस कारण नहीं है।

हीरोइन के घर नौकर बनकर हीरो बेहद खुश है। न तो वह अपना सॉफ्टवेयर पाने की कोशिश करता है और न हीरोइन का दिल जीतने की। इससे फिल्म बेहद धीमी और उबाऊ बन गई है।

फिल्म में किरदारों की कमी भी खलती है। कहानी प्रियंका, उदय और डीनो के इर्दगिर्द घूमती रहती है। उदय और डीनो जैसे अभिनेताओं को आप ज्यादा देर बर्दाश्त नहीं कर सकते हैं।

कॉमेडी के नाम पर डाइनिंग टेबल पर खाना परोसने का एक लंबा दृश्य रखा गया है। सीन देखकर हँसी जरूर आती है, लेकिन निर्देशक और लेखक की कल्पना पर। निर्देशक के रूप में जुगल हंसराज कुछ कमाल नहीं दिखा पाए। सुभाष घई की तरह अपना चेहरा उन्होंने भी फिल्म में दिखाया है।

एक आधुनिक लड़की का किरदार प्रियंका ने अच्छी तरह निभाया है, हालाँकि कुछ जगह वे ओवरएक्टिंग कर गई। उदय चोपड़ा ने पूरी कोशिश की, लेकिन बात नहीं बन पाई। डीनो मारियो ठीक-ठाक रहे। अनुपम खेर ने उदय चोपड़ा बनने की कोशिश क
ी
क्योंकि फिल्म में बाप-बेटे को एक जैसा दिखाया गया है।

फिल्म का लुक युथफुल है। सलीम-सुलैमान ने कुछ अच्छी धुनें बनाई हैं। ‘अलिशा’ और ‘टेन ऑन टेन’ अच्छे बन पड़े हैं, लेकिन फिल्म में इनकी प्लेसिंग ठीक से नहीं की गई है।

फिल्म अपने नाम के अनुरूप है। इससे प्यार इम्पॉसिबल है।

__________________________
बैनर :
श्री अष्टविनायक सिने विज़न लिमिटेड

निर्माता :
ढिलिन मेहता

निर्देशक :
एंथनी डिसूजा

संगीत :
ए.आर. रहमान

कलाकार :
अक्षय कुमार, संजय दत्त, लारा दत्ता, ज़ायद खान, राहुल देव, काइली मिनॉग, कैटरीना कैफ (विशेष भूमिका)




यह बात हजार बार दोहराई जा चुकी है कि फिल्म बनाते समय सबसे ज्यादा ध्यान कहानी और स्क्रीनप्ले पर दिया जाना चाहिए क्योंकि ये किसी ‍भी फिल्म की सफलता का मुख्य आधार होते हैं।

बड़े फिल्म स्टार्स साइन करने से, स्टंट और गानों से, पानी के अंदर या आसमान में करोड़ों रुपए खर्च कर फिल्माए दृश्यों से कुछ नहीं होता है। लेकिन ये बुनियादी बात अभी तक कई लोगों के समझ में नहीं आई है।

करोड़ों रुपए खर्च कर बनाई गई ‘ब्लू’ इसका ताजा उदाहरण है। पैसा उस जगह खर्च किया गया जहाँ बचाया जा सकता था और उस जगह बचाया गया जहाँ खर्च किया जाना था। एक ढंग की कहानी इससे जुड़े निर्माता-निर्देशक नहीं खोज पाए।
वर्षों पहले खजाने से लदा एक जहाज डूब गया था। आरव (अक्षय कुमार) उसे ढूँढकर अमीर होना चाहता है। इस काम में उसे सागर (संजय दत्त) की मदद चाहिए, जो उसके लिए काम करता है। सागर इसके लिए तैयार नहीं है। बचपन में सागर और उसके पिता ने उस डूबे जहाज को ढूँढ लिया था, लेकिन सागर की गलती से उसके पिता की मौत हो गई थी। सागर उस सदमे से उबर नहीं पाया।
सागर का एक भाई सैम (ज़ायद खान) है, जिसे रिस्क उठाने का नशा है। गैर कानूनी काम के दौरान वह फँस जाता है और कुछ लोग उसकी जान के पीछे है। वे उससे पैसा चाहते हैं। अपने भाई को मुसीबत में देख आरव की बात सागर मान लेता है और वे उस छिपे खजाने को ढूँढ निकालते हैं। अंत में राज खुलता है कि सैम को फँसाने के पीछे आरव का ही हाथ था ताकि सागर खजाने को ढूँढ निकालने में उसकी मदद करे।

यह कहानी ऐसी है, जिसे कोई भी लिख सकता है। इसे भी निर्देशक एंथनी डिसूजा स्क्रीन पर मनोरंजक तरीके से पेश नहीं कर पाएँ। अक्षय कुमार सुपर स्टार हैं, लेकिन अंत तक उनका रोल दमदार नहीं लगता। जब उनके चेहरे से नकाब हटता है तो दर्शक हैरान नहीं होता क्योंकि बीच फिल्म में ही उसे समझ में आ जाता है कि संजय दत्त को जाल में फँसाने वाला अक्षय ही है।

अक्षय के किरदार को रहस्य के पर्दे में छिपाने का कोई मतलब नहीं है। अक्षय को यदि शुरुआत से ही खलनायक दिखाया जाता तो ज्यादा बेहतर होता, इससे दर्शकों की सहानुभूति संजय दत्त के साथ होती और अक्षय को भी कुछ कर दिखाने का अवसर मिलता।

फिल्म का अंत भी अपनी सहूलियत के हिसाब से किया गया। अंत में जो बातें बताईं गई है उन्हें सुनकर दर्शक हँसते हैं। फिल्म का लेखन इतना कमजोर है कि लेखक ऐसे दृश्य नहीं गढ़ पाएँ, जिससे पता चले कि खलनायक कौन है। अक्षय को सारा किस्सा अपने मुँह से सुनाना पड़ता है।

एंथोनी डिसूजा ने सारा ध्यान स्टाइल पर दिया है। एक दृश्य में संजय दत्त के घर पर गुंडे हमला करते हैं। संजू बाबा पहले रंगीन चश्मा पहनते हैं, फिर लड़ने जाते हैं। बाइक चेजिंग सीन भी जबरन ठूँसे गए हैं। खजाने की खोज में जो रोमांच होना चाहिए वो फिल्म से नदारद है।

फिल्म के प्रचार में अंडर वॉटर एक्शन की काफी बात की गई हैं, लेकिन ये खासियत फिल्म में कहीं नजर नहीं आती। समुद्र के भीतर जो दृश्य दिखाए गए हैं, वैसे दृश्य दर्शक टीवी पर कई बार देख चुके हैं।

फिल्म का संगीत अच्छा है और ‘आज दिल’, ‘चिगी विगी’ तथा ‘फिकराना’ प्रसिद्ध हो चुके हैं। इनका फिल्मांकन भव्य तरीके से किया गया है।

संजय दत्त को इस फिल्म में चुनना एक और बड़ी गलती है। हर जगह से गोल-मटोल हो चुके संजय की अब तोंद भी निकल आई है। बॉक्सिंग भी उन्हें जैकेट पहन कर करना पड़ी। लारा के साथ उनके प्रेम-प्रसंग के दृश्य अटपटे लगे। अभिनय भी उन्होंने अनमने ढंग से किया है।

अक्षय कुमार का अभिनय अच्छा है, लेकिन उनकी जो स्टार वैल्यू है, उससे उनका किरदार न्याय नहीं कर पाता। लारा दत्ता ने समुद्र के अंदर गोते लगाकर अपनी काया का प्रदर्शन किया। अभिनय के नाम पर करने को उनके पास कुछ नहीं था। कैटरीना कैफ और कबीर बेदी संक्षिप्त रोल में नजर आए। राहुल देव प्रभावित करते हैं।

फिल्म में एक संवाद है ‘लड़की के दिल पर, समुंदर की मछली पर और करंसी के नोट पर किसी का नाम नहीं लिखा होता है, जिसके हाथ लग जाता है उसी का हो जाता है।‘ कहा जा सकता है कि घटिया फिल्म का टिकट भी जिसके हाथ लगता है उसे भुगतना पड़ता है।

__________________________
बैनर :
मारुति इंटरनेशन
ल,
बि
ग
पिक्चर्
स

निर्माता :
अशोक ठाकरिया, इंद्र कुमार

निर्देशक :
के. मुरली मोहन राव

संगीतः
राघव सच्चर

कलाकार :
सुनील शेट्टी, आरती छाबड़िया, आशीष चौधरी, ट्यूलिप जोशी, आफताब शिवदासानी, जावेद जाफरी, किम शर्मा, सोफिया चौधरी, राजपाल यादव, चंकी पांडे, सुहासिनी मुळे, प्रेम चोपड़ा, वृजेश हीरजी, शरद सक्सेना

* सेंसर सर्टिफिकेट : यू/ए * 110 मिनट



निर्माता इंद्र कुमार और अशोक ठाकरिया ने लगभग सवा करोड़ रुपए खर्च कर हॉलीवुड फिल्म ‘डेथ एट ए फ्यूनरल’ के हिंदी में रीमेक बनाने के अधिकार खरीदे, लेकिन नकल करने में भी अक्ल की जरूरत होती है वरना ‍’दिल्ली में कुतुबमीनार है’ की जगह नकलची विद्यार्थी ‘दिल्ली में कुतिया बीमार है’ लिख देता है।

कुछ ऐसा ही हाल इस फिल्म का भी है। नकल भी ठीक से नहीं की गई है। एक अच्छी कहानी (जिसमें हास्य की बहुत गुंजाइश थी) को बेहूदा स्क्रीनप्ले, ओवर एक्टिंग और खराब निर्देशन ने जाया कर दिया। कहानी तो विदेशी उठा ली, लेकिन उसका भारतीयकरण करने में घिसे-पिटे चुटकुले, फूहड़ संवाद और दृश्य डाल दिए गए और हँसाने की नाकाम कोशिश गई है।

स्टीवन लैजारस (सुनील शेट्टी) के पिता का अंतिम संस्कार होने वाला है। रिश्तेदार और दोस्तों का जमावड़ा लगा हुआ है। हर किरदार की अपनी कहानी है। कोई बदला लेना चाहता है तो कोई इस मौके पर रोमांस में लगा हुआ है। सास-बहू और भाई-भाई की अनबन है। शक करने वाली पत्नी है। हॉट मॉडल भी है जो हर किसी के साथ सोने के लिए तैयार है। ड्रग्स और ब्लैकमेलिंग भी है। कहानी में हास्य पैदा करने का सारा सामान जमा है, लेकिन स्क्रिप्ट ने सारा मामला बिगाड़ दिया है।

फिल्म में हर किरदार की कहानी है, लेकिन ज्यादातर कमजोर है। खासतौर पर आफताब शिवदासानी वाली, जिसमें वे ड्रग के नशे में बेहूदा हरकत करते रहते हैं। इसी तरह प्रेम चोपड़ा और जावेद जाफरी के टॉयलेट वाला सीन घृणा पैदा करता है। ट्यूलिप जोशी और वृजेश हीरजी के दृश्य भी दोहराव की वजह से बोर करते हैं।

रही-सही कसर के. मुरली मोहनराव के कमजोर निर्देशन ने पूरी कर दी है। यह ड्रामा चंद घंटों का और सिर्फ एक सेट पर है इसलिए निर्देशक की जिम्मेदारी और बढ़ जाती है कि वह फिल्म को एकरसता से बचाए, लेकिन मुरली इसमें असफल रहे हैं।

बी-ग्रेड कलाकारों का फिल्म में जमावड़ा है। सुनील शेट्टी निराश करते हैं। आफताब ने जमकर ओवर एक्टिंग की है। जावेद जाफरी और चंकी पांडे ने हँसाने के लिए तरह-तरह के मुँह बनाए हैं। आशीष चौधरी ठीक रहे हैं। राजपाल यादव और वृजेश हीरजी को ज्यादा अवसर नहीं मिले। नायिकाओं में सोफी चौधरी, किम शर्मा, ट्यूलिप जोशी और आरती छाबडि़या औसत रहीं।

कुल मिलाकर ‘डैडी कूल’ एकदम ठंडी है।

__________________________
बैनर :
यूटीवी मोशन पिक्चर्स

निर्माता :
रामगोपाल वर्मा, रॉनी स्क्रूवाला

निर्देशक :
रामगोपाल वर्मा

संगीत :
इमरान, बपी, टुटुल

कलाकार :
नितिन रेड्डी, प्रियंका कोठारी, गौतम रोडे, इशरत अली

* यू/ए * 12 रील



मान लीजिए आप आइसक्रीम खाने जाते हैं। आपसे पहले पैसे लेकर खाली कोन पकड़ा दिया जाता है। आइसक्रीम के बारे में आप पूछते हैं तो जवाब मिलता है कि इसके लिए आपको अगले सीजन में आना पड़ेगा। यह सुनकर आप जैसा महसूस करेंगे कुछ वैसी ही ठगे जाने की भावना ‘अज्ञात’ देखने के बाद भी महसूस होती है।

आधी-अधूरी फिल्म को प्रदर्शित कर दिया गया और कहा गया कि रहस्य ‘अज्ञात 2’ में खोला जाएगा। इस बात की भी कोई गारंटी नहीं है कि इस फिल्म का दूसरा भाग बनेगा या नहीं। अगर आधी फिल्म ही बनाई गई है तो यह बात दर्शकों को पहले बताई जानी चाहिए कि फिल्म को दो हिस्सों में बनाया जाएगा और ‘अज्ञात’ दूसरे भाग में ज्ञात होगा। एक तरह से ये सरासर धोखाधड़ी है।

कहानी है एक जंगल की, जिसमें फिल्म की यूनिट शूटिंग कर रही है। कैमरे में खराबी आ जाती है। नए कैमरे को पहुँचने में दो-तीन दिन का समय लगेगा। समय बिताने के लिए यूनिट के लोग घने जंगल में जाते हैं। सिर्फ सेतु ही जंगल का रास्ता जानता है। एक अजीब-सी आवाज सब सुनते हैं। सेतु यह जानने जाता है कि यह किसकी आवाज है, लेकिन वह मारा जाता है।

घबराए हुए सभी लोग जंगल में फँस जाते हैं और निकलने की कोशिश करते हैं। दो-तीन और लोग रहस्यमय परिस्थितियों में मारे जाते हैं। कुछ घबराकर आत्महत्या कर लेते हैं ताकि सिर्फ नायक और नायिका ही बचें।

अंत में चमत्कारिक तरीके से वे जंगल से बाहर निकलते हैं। सभी जानने के लिए बेचैन रहते हैं कि वो ‘अज्ञात’ कौन है, लेकिन तभी स्क्रीन पर लिखा आता है कि इसके बारे में आपको ‘अज्ञात 2’ में बताया जाएगा।

शायद निर्देशक रामगोपाल वर्मा और उनके लेखकों ने सोचा होगा कि फिल्म की शूटिंग शुरू करो, थोड़े समय बाद वे अंत लिख लेंगे। लेकिन वे क्लाइमैक्स सोच नहीं पाए और उन्होंने अधूरी फिल्म को ही प्रदर्शित कर दिया। माना कि वे सीक्वल बनाना चाहते हैं, लेकिन कम से कम उस अज्ञात शक्ति के बारे में तो बताना उनका फर्ज है। प्रयोग के नाम पर कुछ भी कर लेने की छूट नहीं होती है।

कहने को तो फिल्म थ्रिलर है, लेकिन थ्रिल इसमें से नदारद है। सैकड़ों बार इस तरह की परिस्थितियाँ फिल्म या टीवी में दोहराई जा चुकी हैं। थ्रिलर फिल्म में निर्देशक की कल्पनाशीलता का बहुत महत्व होता है, लेकिन रामू इसमें मार खा गए। एक-दो दृश्यों को छोड़ वे कहीं भी प्रभावी नहीं दिखे। उनके पास कहने को ज्यादा कुछ नहीं था, इसलिए कैमरे की आँख से वे जंगल और प्रियंका कोठारी की देह दिखाते रहे।

प्रियंका कोठारी को छोड़ ज्यादातर उन कलाकारों को लिया गया है, जिनसे हिंदी फिल्म देखने वाले परिचित नहीं हैं। तेलुगू फिल्म के स्टार नितिन रेड्डी ने हिंदी फिल्मों में अपनी शुरुआत की है और उनका अभिनय प्रभावी है।

प्रियंका कोठारी और अभिनय में छत्तीस का आँकड़ा है। गौतम रोडे और इशरत अली थोड़े लाउड हो गए हैं। रवि काले और अन्य कलाकारों ने अपना काम ठीक से किया है। सुरजोदीप घोष ने जंगल को खूब फिल्माया है। अमर-मोहिले का बैकग्राउंड म्यूजिक उम्दा है। गीत-संगीत के नाम पर कुछ घटिया गाने फिल्म में जबरन ठूँसे गए हैं।

रामगोपाल वर्मा कुछ फिल्में पूरी लगन से बनाते हैं और कुछ को बनाते समय उनके अंदर बैठा निर्देशक मक्कार हो जाता है। ‘अज्ञात’ में तो उन्होंने पैसा लेकर दर्शकों को मूर्ख बनाया है। अब उन्हें क्या कहा जाए, ये आप बताइए।

__________________________
फिल्म का संगीत एक और निराशाजनक पहलू है। साजिद-वाजिद ने एक से एक घटिया धुनें बनाई हैं। कुल मिलाकर ‘पेइंग गेस्ट्‍स’ में मनोरंजन के लायक कुछ भी नहीं है।
निर्माता :
राजू फारुकी

निर्देशक :
पारितोष पेंटर

संगीत :
साजिद-वाजिद

कलाकार :
श्रेयस तलपदे, सेलिना जेटली, आशीष चौधरी, रिया सेन, जावेद जाफरी, नेहा धूपिया, चंकी पांडे, सयाली भगत, वत्सल सेठ, जॉनी लीवर, पेंटल, असरान
ी




’पेइंग गेस्ट्‍स’ प्रदर्शित होने के कुछ घंटों पहले ही इस फिल्म से जुड़े सुभाष घई ने कह दिया कि यह फिल्म देखने लिए दिमाग घर रखकर आइए। चलिए घई साहब की बात मान ली, लेकिन इसके बावजूद ‘पेइंग गेस्ट्‍स’ देख निराशा होती है।

दिमाग घर पर रखकर आने की बात कहकर आप जिम्मेदारी से मुक्त नहीं हो सकते। माना कि इस तरह की फिल्मों में लॉजिक ढूँढने की कोशिश नहीं करना चाहिए, लेकिन कम से कम फिल्म तो ढंग की होनी चाहिए जबकि लॉजिक को साइड में रखने से लेखक और निर्देशक को ज्यादा स्वतंत्रता मिल जाती है। फिल्म में कुछ भी नया नहीं है। सैकड़ों बार दोहराए गए दृश्य इस फिल्म में भी नजर आते हैं।

चार युवा (श्रेयस तलपदे, जावेद जाफरी, आशीष चौधरी और वत्सल सेठ) मौज-मस्ती के साथ जिंदगी जीना पसंद करते हैं। इनकी नौकरी चली जाती है और मकान मालिक घर से निकाल देता है।

नए घर की तलाश करते हुए इनकी मुलाकात मकान मालिक बल्लू (जॉनी लीवर) से होती है। बल्लू उनके आगे भारी-भरकम शर्त रख देता है। वो उन्हें ही पेइंग गेस्ट रखेगा, जिसकी शादी हो चुकी हो। शर्त सुनकर चारों का दिमाग घूमने लगता है। वे ठहरे कुआँरे, पत्नी कहाँ से लाएँगे? आखिरकार दो दोस्त (श्रेयस और जावेद) महिला का भेष धारण करते हैं और बल्लू को बेवकूफ बनाते हैं।

इस हास्य फिल्म में अपराध की कहानी भी जोड़ी गई है। रोनी (चंकी पांडे) बल्लू का भाई है और वह उसे परेशान करता है। बल्लू की तरफ से चारों दोस्त उससे निपटते हैं।

कहानी के नाम पर फिल्म में कुछ भी नहीं है। फिल्मकार का सिर्फ एक ही उद्देश्य है दर्शकों को हँसाना। छोटे-छोटे हास्य दृश्य रचे गए हैं। ज्यादातर का कहानी से कोई लेना-देना नहीं है। इन दृश्यों को देख हँसी नहीं आती है।

स्क्रीनप्ले में इतना दम नहीं है कि बिना कहानी के वो दर्शकों को बाँधकर रखे। फिल्म में हास्य की बहुत गुंजाइश थी, लेकिन नया सोच पाने में निर्देशक और लेखक पारितोष पेंटर बुरी तरह नाकाम रहे।

फिल्म का अंत तो सीधे-सीधे ‘जाने भी दो यारों’ से उठा लिया गया है, जिसमें एक नाटक का मंचन होता रहता है और सारे पात्र उस नाटक का हिस्सा बन जाते हैं। लेकिन फिल्म के इस हिस्से में भी हँसी तो दूर चेहरे पर मुस्कान तक नहीं आती।

अभिनय में श्रेयस तलपदे और जावेद जाफरी प्रभावित करते हैं। आशीष चौधरी और वत्सल सेठ के अभिनय में सुधार दिखाई देता है। हीरो की तुलना में सेलिना जेटली, नेहा धूपिया, रिया सेन जैसे भारी नाम हैं, लेकिन इन्हें दृश्य भी कम मिले और इनके ग्लैमर का भी उपयोग नहीं किया गया। सयाली भगत सिर्फ भीड़ बढ़ाने के लिए हैं। जॉनी लीवर, पेंटल, असरानी और चंकी पांडे के हँसाने के सारे प्रयास व्यर्थ हो गए।

फिल्म का संगीत एक और निराशाजनक पहलू है। साजिद-वाजिद ने एक से एक घटिया धुनें बनाई हैं। कुल मिलाकर ‘पेइंग गेस्ट्‍स’ में मनोरंजन के लायक कुछ भी नहीं है।

__________________________
IFM फिल्म का संपादन तो कमाल का है। दो-तीन दृश्यों में तो संवाद अधूरा ही रह गया और उन्होंने दूसरा दृश्य जोड़ डाला। कई जगह फिल्म धुँधली नजर आती है। संगीतकार डब्बू मलिक की गाड़ी भी ऐसे निर्माताओं के बल पर चल रही है। गीत-संगीत के नाम पर वे कुछ भी बनाकर टिका देते हैं। फिल्म में एक जगह संवाद है ‘ये हमारे म्यूजिक वीडियो का डब्बू मलिक है। पता नहीं आज किसे पका रहा होगा।‘ पकाने का काम डब्बू ने नहीं बल्कि फिल्म से जुड़े हर व्यक्ति ने किया है। इस मामले में टीमवर्क दिखाई देता है।
IFM
निर्माता :
मनोज चतुर्वेदी, संजय चतुर्वेदी

निर्देशक :
अजय चंडोक

संगीत :
डब्बू मलिक

कलाकार :
सोहेल खान, अमृता अरोरा, आरती छाबडि़या, यश टोंक, व्रजेश हीरजी, सयाजी शिंदे, कुलभूषण खरबंदा


यू सर्टिफिकेट * 14 रील

’टीम : द फोर्स’ के कास्ट और क्रू पर नजर दौड़ाई जाए, तो ज्यादातर नाम दोयम दर्जे के नजर आते हैं। अब दोयम दर्जे के निर्देशक और कलाकारों से एक घटिया फिल्म की ही उम्मीद की जा सकती है और इस उम्मीद को ‘टीम’ की टीम नहीं तोड़ती। इस फिल्म में एक भी पक्ष ऐसा नहीं है जो प्रशंसा के काबिल हो।

अजय चंडोक ऐसे निर्देशक हैं, जिन्हें सस्ती फिल्म बनाने वाले निर्माता साइन करते हैं और घटिया फिल्म बनाने के बावजूद उनके हाथ में कुछ प्रोजेक्ट्‍स हैं। अभी हाल ही में उनकी ‘किससे प्यार करूँ’ प्रदर्शित हुई थी। ये बताना मुश्किल है कि ‘टीम’ ज्यादा घटिया है या ‘किससे प्यार करूँ’।

फिल्म की कहानी ऐसी है, जिसे कोई भी लिख सकता है। लेखक होना जरूरी नहीं है। तीन दोस्त अपना वीडियो एलबम बनाना चाहते हैं। फिल्म में दिखाया गया है कि उनके पास खाने को कुछ नहीं रहता, लेकिन दो तो इतने हट्टे-कट्टे हैं कि लगता है वे दिन में 6 बार खाते हों।

वीडियो एलबम बनाने के लिए दयालु मकान-मालिक इन प्रतिभाशाली (?) कलाकारों को सात लाख रुपए देता है। वे गोआ जाते हैं और इसी बीच मकान मालिक पर एक गुंडा मकान बेचने के लिए दबाव बनाता है। उस गुंडे को तीनों सबक सिखाते हैं।

आप सोच रहे होंगे कि इससे बेहतर कहानी तो मैं लिख सकता हूँ, परंतु ये मौका मिला है युनूस सेजवाल को। इन्होंने एक जमाने में डेविड धवन के लिए कुछ सफल फिल्में लिखी थीं। यहाँ निर्माता ने कम पैसे दिए होंगे, इसलिए उन्होंने घटिया कहानी टिका दी। युनूस साहब अभी भी उस दौर में जी रहे हैं, जो कब का बीत चुका है।

फिल्म के हीरो हैं सोहेल खान। सोहेल खान हँस रहे होंगे उन निर्माताओं पर जिन्होंने उन्हें फिल्म में हीरो बना डाला, परंतु उन्हें तो पैसे गिनने से मतलब है। उनकी सेहत पर हिट या फ्लॉप से कोई असर नहीं पड़ता, इसलिए उन्होंने तमाम ऊटपटांग हरकत इस फिल्म में कर डाली।

सोहेल की तरह फिल्म के हर पात्र ने ओवर एक्टिंग की, चाहे व्रजेश हीरजी हों, यश टोंक हों या सयाजी शिंदे। सयाजी शिंदे की वजह से एक-दो जगह आप हँस सकते हैं, लेकिन बाकी के अभिनय को देखकर रोना आता है। अमृता अरोरा को गानों में याद किया जाता है, जो कभी भी फिल्म के बीच में कहीं से भी टपक पड़ते हैं।

फिल्म का संपादन तो कमाल का है। दो-तीन दृश्यों में तो संवाद अधूरा ही रह गया और उन्होंने दूसरा दृश्य जोड़ डाला। कई जगह फिल्म धुँधली नजर आती है। संगीतकार डब्बू मलिक की गाड़ी भी ऐसे निर्माताओं के बल पर चल रही है। गीत-संगीत के नाम पर वे कुछ भी बनाकर टिका देते हैं। फिल्म में एक जगह संवाद है ‘ये हमारे म्यूजिक वीडियो का डब्बू मलिक है। पता नहीं आज किसे पका रहा होगा।‘ पकाने का काम डब्बू ने नहीं बल्कि फिल्म से जुड़े हर व्यक्ति ने किया है। इस मामले में टीमवर्क दिखाई देता है।

__________________________
कुल मिलाकर ‘99’ से जुड़े हर व्यक्ति का काम कहीं अच्छा है तो कहीं बुरा। फिल्म देखना हो तो इंटरवल के बाद जाइए।
निर्माता :
अनुपम मित्तल, आदित्य शास्त्री

निर्देशक :
राज निदिमोरू, कृष्णा डीके

गीतकार :
वैभव मोदी

संगीतकार :
समीर टंडन

कलाकार :
कुणाल खेमू, सायरस ब्रोका, सोहा अली खान, बोमन ईरानी, सिमोन सिंह, महेश माँजरेकर, विनोद खन्ना, अमित मिस्त्री



कुछ वर्षों पहले हैंसी क्रोन्ये के नेतृत्व में दक्षिण अफ्रीका की टीम भारत आई थी। तब मैच फिक्स हुए थे और इस घोटाले को दिल्ली पुलिस ने उनके फोन टेप कर उजागर किया था। इस सच्ची घटना को आधार बनाकर कुछ कल्पनाएँ की गईं और ‘99’ की कहानी तैयार की गई। इस घटना से सभी परिचित हैं, लेकिन ये सब कैसे हुआ इसकी कल्पना फिल्म के लेखक ने की है। फिल्म के आरंभ में ही स्पष्ट कर‍ दिया गया है कि उनकी फिल्म की कहानी में सिर्फ थोड़ी सच्चाई है।

बात 1999 की है। मुंबई में दो दोस्त (कुणाल और सायरस) डुप्लिकेट सिम कॉर्ड बनाते हैं। पुलिस एक दिन उनके घर पहुँच जाती है। पुलिस से बचने के लिए वे एक कार चुरा लेते हैं, जो एक गैंगस्टर (महेश माँजरेकर) की रहती है। दुर्घटना में कार बुरी तरह क्षतिग्रस्त हो जाती है और गैंगस्टर दोनों से हर्जाना माँगता है। दोनों कंगाल रहते हैं और मजबूरी में उन्हें गैंगस्टर के लिए पैसे वसूलने का काम करना पड़ता है।

राहुल (बोमन ईरानी) से पैसे वसूलने वे दिल्ली जाते हैं, जो क्रिकेट मैचों पर पैसा लगाता है। घटनाक्रम कुछ ऐसे घटते हैं कि कुणाल और सायरस भी क्रिकेट मैच पर पैसा लगाते हैं और उन्हें वे सबूत मिल जाते हैं, जिससे पता चलता है कि मैचों को फिक्स किया जा रहा है। वे सबूत पुलिस को देते हैं और चुपचाप बच निकलते हैं।

‘99’ फिल्म की सबसे बड़ी कमजोरी है इसका पहला हॉफ। यह बेहद धीमा और उबाऊ है। कहानी आगे नहीं बढ़ती और दर्शक के धैर्य की परीक्षा लेती है। स्क्रीन पर जो दृश्य आते हैं वो बोर करते हैं। कहानी से उनका खास ताल्लुक नहीं रहता। शुरुआत से मध्यांतर तक फिल्म को जबरदस्ती खींचा गया है, सिर्फ लंबाई बढ़ाने के लिए। इस जगह को कैसे भरा जाए, यह सोचने में निर्देशक और लेखक नाकामयाब रहे।

फिल्म गति पकड़ती है मध्यांतर के बाद। जब कुछ नए चरित्र आते हैं। कहानी में क्रिकेट और सट्टे का समावेश आता है, लेकिन तब तक फिल्म में रुचि खत्म हो जाती है।

राज निदिमोरू और कृष्णा डीके ने फिल्म का निर्देशन किया है। उनका काम टुकड़ों में अच्छा है। इंटरवल के पहले वे कमजोर साबित हुए, जबकि बाद में उन्होंने दिखाया कि वे भविष्य में अच्‍छा काम कर सकते हैं। कुणाल और सोहा के रोमांस को वे ठीक से विकसित नहीं कर सके।

अभिनय की बात की जाए तो बोमन ईरानी सभी पर भारी पड़े। एक सटोरिए की भूमिका उन्होंने बखूबी निभाई। कुणाल खेमू और सायरस ठीक-ठाक रहे। सोहा अली खान का अभिनय तो अच्छा है, लेकिन उनकी भूमिका महत्वहीन है। विनोद खन्ना और महेश माँजरेकर थके हुए नजर आए। अमित मिस्त्री जब-जब परदे पर आए, दर्शकों को हँसने का अवसर मिला।

फिल्म में गानों की कमी महसूस होती है। संवाद कुछ जगह अच्छे हैं। राजीव रवि ने फिल्म को अच्छे से शूट किया है। फिल्म को ठीक से संपादित किए जाने की जरूरत थी।

कुल मिलाकर ‘99’ से जुड़े हर व्यक्ति का काम कहीं अच्छा है तो कहीं बुरा। फिल्म देखना हो तो इंटरवल के बाद जाइए।

__________________________
कुल मिलाकर ‘एट बाय टेन : तस्वीर’ बेहद घटिया फिल्म है, जिसे अक्षय कुमार के प्रशंसक भी पसंद नहीं करेंगे।
निर्माता :
शैलेन्द्र सिंह

निर्देशक :
नागेश कुकुनूर

संगीत :
सलीम-सुलैमान, नीरज श्रीधर

कलाकार :
अक्षय कुमार, आयशा टाकिया, शर्मिला टैगोर, जावेद जाफरी, गिरीश कर्नाड, अनंत महादेवन, बेंजामिन गिलानी





जिन लोगों के परिवार का कोई सदस्य गुम हो जाता है और जिसे ढूँढ पाने में वे नाकाम रहते हैं, उनमें से कुछ लोग ऐसे बाबाओं के पास जाते हैं जो उन्हें बताते हैं कि वो इनसान किस दिशा में है या कौन से शहर में है। कहा जाता है कि उनके पास ऐसी शक्ति (?) रहती है। ‘एट बाय टेन : तस्वीर’ के नायक जय (अक्षय कुमार) को भी ऐसी विशिष्ट शक्ति प्राप्त है। वह तस्वीर देखकर एकदम सटीक बता देता है कि फलाँ इनसान कहाँ है। लोगों को उस पर विश्वास है क्योंकि वह सब कुछ सही बताता है, लेकिन उसकी प्रेमिका, दोस्त, माँ पता नहीं उस पर क्यों अविश्वास करते हैं।

जय अपने पिता से नाराज है क्योंकि उनके व्यवसाय करने के तरीके उसे पसंद नहीं हैं। आखिर तक पता नहीं चलता कि वो तौर-तरीके क्या थे, जिससे दोनों के बीच अनबन थी। जय के पिता (बेंजामिन गिलानी) की जहाज पर से गिरने की वजह से मौत हो जाती है। मरने के ठीक पूर्व वे अपने भाई और दो दोस्तों के साथ फोटो उतरवाते हैं। ये फोटो खींचती हैं जय की माँ (शर्मिला टैगोर)।

अचानक एक पुलिस कम जासूस (जावेद जाफरी) टपक पड़ता है, जो जय को बताता है उसके पिता की हत्या हुई है। जय तस्वीर को देखता है। एक-एक कर उन आदमियों की आँखों में चला जाता है जो वहाँ पर मौजूद थे। उसे पता चल जाता है कि कौन लोग उसके पिता की मौत के कारण हैं। आधी से ज्यादा फिल्म तक तो गलत विश्लेषण करता रहता है और अंत में वह सही कातिल तक पहुँचता है।

निर्देशक और लेखक नागेश कुकुनूर जब सही कातिल पर से परदा उठाते हैं तो आप लेखक की बेवकूफी पर सिवाय आश्चर्य के कुछ नहीं कर सकते। उस कातिल को सही ठहराने के लिए जो तर्क दिए गए हैं वे बेहद बेहूदा हैं। आश्चर्य होता है नागेश की समझ पर, उन लोगों की समझ पर जो इस फिल्म से जुड़े हुए हैं।

क्यों कातिल अपने पिता की हत्या करता है? वह क्यों अपनी माँ को चाकू मारता है? ऐसे सैकड़ों प्रश्न आपके दिमाग में उठेंगे, जिनका जवाब कहीं नहीं मिलता। अनेक गलतियों से स्क्रीनप्ले भरा हुआ है। कुछ पर गौर फरमाइए। जय की माँ को चाकू मारा गया है। वह जय को कातिल का नाम बताने के बजाय उसे एक बक्सा खोलकर तस्वीर देखने की बात कहती है। जय भी एक बार भी नहीं पूछता कि माँ आपको चाकू किसने मारा है। बताया गया है कि जय तस्वीर देखते समय वहीं पहुँच जाता है जहाँ तस्वीर उतारी गई है। यदि उसी समय कोई तस्वीर को नष्ट कर दे तो वह वर्तमान में वापस नहीं आ सकता है। फिल्म के अंत में कातिल तस्वीर को जला देता है और फिर भी जय वर्तमान में लौट आता है। कैसे? कोई जवाब नहीं है।

नागेश कुकुनूर की कहानी का मूल विचार अच्छा था, लेकिन उसका वे सही तरीके से निर्वाह नहीं कर सके और ढेर सारी अविश्वसनीय गलतियाँ कर बैठे। निर्देशक के रूप में भी वे प्रभावित नहीं कर पाए। ‘बॉम्बे टू बैंकॉक’ के बाद उन्होंने लगातार दूसरी घटिया फिल्म दी है, इससे साबित होता है कि कमर्शियल फिल्म बनाना उनके बस की बात नहीं है।

अक्षय कुमार के चेहरे के भाव पूरी फिल्म में एक जैसे रहे, चाहे दृश्य रोमांटिक हो या भावनात्मक। आयशा टाकिया को करने के लिए ज्यादा कुछ नहीं था। जावेद जाफरी कहीं हँसाते हैं तो कहीं खिजाते हैं। गिरीश कर्नाड, शर्मिला टैगोर, अनंत महादेवन, बेंजामिन गिलानी और रुशाद राणा ने अपने किरदार अच्छे से निभाए। विकास शिवरमण ने कनाडा और दक्षिण अफ्रीका को बड़ी खूबसूरती के साथ स्क्रीन पर पेश किया।

कुल मिलाकर ‘एट बाय टेन : तस्वीर’ बेहद घटिया फिल्म है, जिसे अक्षय कुमार के प्रशंसक भी पसंद नहीं करेंगे।

__________________________
PR फिल्म की पटकथा में ढेर सारी खामियाँ हैं। जो लोग पत्र-पत्रिकाओं में फिल्म की गलतियाँ लिखकर बताते हैं, उनके लिए यह फिल्म बहुत काम आएगी। आ देखें जरा कौन ज्यादा ग‍लतियाँ बताता है।
PR
निर्माता :
विकी राजानी

निर्देशक :
जहाँगीर सुरती

संगीत :
गौरव दासगुप्ता, प्रीतम चक्रवर्ती

कलाकार :
बिपाशा बसु, नील नितिन मुकेश, राहुल देव, सोफी चौधरी



थ्रिलर फिल्म बनाना आसान काम नहीं है। केवल वही थ्रिलर फिल्में सफल होती हैं, जो दर्शक को बाँधकर रखें, जिसमें आगे क्या होने वाला है, यह उत्सुकता बनी रहे। कहने को तो ‘आ देखें जरा’ भी थ्रिलर है, लेकिन इसमें एक भी ऐसा दृश्य नहीं है जो रोमांच को बढ़ाए।

पहली फ्रेम से आखिरी फ्रेम तक दर्शक इस फिल्म से जुड़ नहीं पाता और हैरतभरी निगाहों से देखता रहता है कि क्या हो रहा है? क्यों हो रहा है? थोड़ी देर बाद यह रुचि भी समाप्त हो जाती है और लगता है कि फिल्म खत्म हो और वो सिनेमाघर से बाहर निकलें।

कहानी का जो प्लॉट है, उसमें एक बेहतरीन थ्रिलर बनने की गुंजाइश थी। ‍फिल्म का नायक रे (नील नितिन मुकेश) के हाथ अपने नाना का एक कैमरा लगता है। उससे वह जिसका फोटो खींचता है उसके साथ भविष्य में क्या होने वाला है, तस्वीर के जरिये पता लग जाता है।

आज खुले लॉटरी के नंबर का वह फोटो उतारता है तो फोटो में अगले दिन खुलने वाली लॉटरी के नंबर आ जाते हैं। घुड़दौड़, शेयर और लॉटरी के जरिये वह खूब दौलत कमाता है। इस कैमरे की मदद से वह डीजे सिमी (बिपाशा बसु) की जान बचाता है, जो उसकी गर्लफ्रेंड बन जाती है। यहाँ तक कहानी को नीरसता के साथ पेश किया गया है।

एक दिन रे अपनी तस्वीर उतारता है और फोटो में आता है काला रंग। उसकी मौत निकट है, कैमरा बताता है। रे जानना चाहता है कि वह कैसे मरेगा या कौन उसे मारेगा। एक बार फिर संभावना जागती है कि आगे फिल्म देखने में मजा आएगा, लेकिन ये उम्मीदें पूरी ध्वस्त हो जाती हैं।

फिल्म के लेखक और निर्देशकों को समझ में नहीं आया कि कहानी को कैसे आगे बढ़ाया जाए। वे पूरी तरह कन्फ्यूज़्ड नजर आए। इसके बाद फिल्म में बेसिर-पैर की घटनाएँ घटती रहती हैं, जिनका दर्शकों से कोई लेना-देना नहीं है।

निर्देशक जहाँगीर सूरती बुरी तरह असफल रहे। न तो वे बिपाशा-नील की लव स्टोरी ठीक से पेश कर सके और न ही कलाकारों से अच्‍छा काम निकलवाने में सफल रहे। लेखकों ने उनका काम और मुश्किल कर दिया।

‘जॉनी गद्दार’ में नील का अभिनय अच्छा था, लेकिन इस फिल्म में वे निराश करते हैं। बिपाशा के सामने उनकी घबराहट देखी जा सकती है। साथ ही उनकी संवाद अदायगी बहुत खराब है। बिपाशा के लिए ज्यादा स्कोप नहीं था। राहुल देव और अन्य कलाकारों ने खाना-पूर्ति की। फिल्म का संगीत औसत दर्जे का है। तकनीकी रूप से भी फिल्म कमजोर है। सिर्फ एक ही प्लस पाइंट है कि इसकी अ‍वधि लगभग दो घंटे की है।

फिल्म की पटकथा में ढेर सारी खामियाँ हैं। जो लोग पत्र-पत्रिकाओं में फिल्म की गलतियाँ लिखकर बताते हैं, उनके लिए यह फिल्म बहुत काम आएगी। आ देखें जरा कौन ज्यादा ग‍लतियाँ बताता है।

__________________________
 
									PR
 
									PR
निर्माता :
बालागिरी
निर्देशक :
अजय चंडोक
संगीत :
डब्बू मलिक
कलाकार :
अरशद वारसी, उदिता गोस्वामी, आशीष चौधरी, आरती छाबरिया, श्वेता मेनन, यश टोंक, शक्ति कपूर, आशीष विद्यार्थी
सुनते हैं कि ’किससे प्यार करूँ’ के नायक अरशद वारसी ने इस फिल्म का प्रमोशन करने से इनकार कर दिया। क्यों? क्योंकि फिल्म अच्छी नहीं बनी है। अरशद ने ऐसा करके सही किया या गलत, ये अलग बात है, लेकिन जब अभिनय करने वाले का ही फिल्म में मन नहीं लग रहा था, तो दर्शकों का मन कैसे बहल सकता है।
इस फिल्म में हर चीज सस्ती है। सस्ता निर्देशक, सस्ते हीरो, सस्ती हीरोइन, सस्ते तकनीशियन। सस्ते लोगों का काम भी सस्ता है। कहने को तो ये कॉमेडी फिल्म है, लेकिन फिल्म देखते समय दो-चार जगह हँसी आ जाए तो इसे फिल्म की कामयाबी माना जाना चाहिए।
हास्य के नाम पर ओवर एक्टिंग की गई है, अटक-अटककर संवाद बोले गए हैं और तरह-तरह के चेहरे बनाए गए हैं। अभिनय में हँसाना बेहद कठिन काम माना जाता है और यह हर किसी के बस की बात नहीं है। आशीष चौधरी, यश टोंक और आरती छाबरिया जैसे कलाकार कैसे किसी को हँसा सकते हैं, जो अभिनय के नाम पर ठीक तरह से रो भी नहीं सकते।
सिद (अरशद वारसी), जॉन (आशीष चौधरी) और अमित (यश टोंक) बेहद अच्छे दोस्त हैं। नताशा (आरती छाबरिया) को जॉन बेहद चाहता है, लेकिन प्यार का इजहार नहीं कर पाता। नताशा एक दिन कहीं चली जाती है और जॉन उदास हो जाता है।
उसके दोस्त ये उदासी नहीं देख पाते। वे शीतल (उदिता गोस्वामी) को जॉन के नजदीक लाते हैं, लेकिन उनका पाँसा उन पर ही उल्टा पड़ जाता है, जब शीतल जॉन और उसके दोस्तों के बीच दरार डाल देती है। उसकी निगाह जॉन की सम्पत्ति पर है। किस तरह से वे जॉन को उसके चंगुल से छुड़ाते हैं, ये फिल्म का सार है।
कहानी के नाम पर कुछ भी नहीं है। हँसाने के नाम पर कुछ दृश्यों को जोड़ दिया गया है और हो गई फिल्म तैयार। दर्शकों को हँसाने के लिए लॉजिक को भी किनारे रख दिया गया है, लेकिन फिर भी वे कामयाब नहीं हो पाए। बीच में कुछ गाने और एक्शन दृश्य को भी ठूँसा गया है।
यूनुस सेजवाल ने लेखन का काम इस तरह किया है मानो वे पच्चीस वर्ष पुराने दर्शकों के लिए फिल्म लिख रहे हों। निर्देशक अजय चंडोक ने कलाकारों को पूरी छूट दे दी और जिसने जैसा भी अभिनय किया, उसे उन्होंने वन टेक में ओके कर दिया। अभिनय में अरशद वारसी और श्वेता मेनन ही ठीक-ठाक रहे।
कुल मिलाकर ‘किस से प्यार करूँ’ प्यार के लायक नहीं है।

__________________________
कुल मिलाकर ‘बैड लक गोविंद’ पैसे और समय की बर्बादी है।
निर्माता :
हिमांशु एच. शाह, चिराग शाह, वरुण खन्ना, तरुण अरोरा

कहानी, संवाद, पटकथा और निर्देशन :
वरुण खन्ना

संगीत :
अबू मलिक

कलाकार :
वीजे गौरव कपूर, हृषिता भट्ट, व्रजेश हीरजी, जाकिर हुसैन, परमीत सेठी, ललित मोहन तिवारी, गोविंद नामदेव, अर्चना पूरनसिंह



‘बैड लक गोविंद’ में दिखाया गया है कि नायक गोविंद किस्मत का मारा है। वह भैंस के पास खड़ा होता है तो वह दूध देना बंद कर देती है। लेकिन फिल्म इतनी खराब है कि गोविंद से ज्यादा खराब किस्मत सिनेमाघर में उपस्थित गिने-चुने दर्शकों को अपनी लगती है कि क्यों वे ये फिल्म देखने के लिए आ गए।

हीरो गोविंद की परछाई जिस पर पड़ती है उसके साथ कुछ न कुछ बुरा होता है। वह हारकर दिल्ली से मुंबई जा पहुँचता है। मुंबई में उसकी एक व्यक्ति से पहचान हो जाती है जो उसे अपने घर ले आता है। यहाँ पर उसके साथ कुछ अपराधी भी रहते हैं, जिनकी कुछ लोगों से दुश्मनी है। जब उन्हें गोविंद के बैड लक के बारे में पता चलता है तो वे फायदा उठाने का सोचते हैं। वे उसे जब-तब दुश्मनों के घर भेजते रहते हैं, ताकि उनका नुकसान हो। इसी बीच गोविंद को प्यार हो जाता है और उसका बैडलक गुडलक में बदल जाता है।

फिल्म की कहानी इतनी घटिया है कि उन लोगों की अक्ल पर तरस आता है कि जो इस कहानी पर फिल्म बनाने के लिए तैयार हो गए। कहानी में न लॉजिक है और न मनोरंजन। स्क्रीनप्ले भी बेहद उबाऊ है। दृश्य इतने लंबे हैं कि संवाद लेखक को संवाद लिखना मुश्किल हो गया। फिल्म के एडिटर ने दृश्यों को जोड़-तोड़ कर खाली जगहों को भरा।

फिल्म के अधिकांश दृश्यों में बहुत ज्यादा अँधेरा है। मल्टीप्लैक्स में ही बमुश्किल फिल्म दिखाई देती है। ठाठिया सिनेमाघरों में तो केवल आवाज सुनाई देगी। वैसे भी इस फिल्म को छोटे शहर के टॉकीज वाले शायद ही लगाएँगे क्योंकि बड़े शहरों में ही इस फिल्म की पहले शो से ही हालत पतली है।

गोविंद के रूप में वीजे गौरव कपूर का अभिनय ठीक कहा जा सकता है। हृषिता भट्ट निराश करती हैं। गोविंद नामदेव, जाकिर हुसैन, परमीत सेठी और व्रजेश हीरजी ने अपने चरित्रों को असरदायक बनाने की पूरी कोशिश की है। एक-दो गाने भी हैं, जिनकी धुनें अबू मलिक ने बनाई हैं।

कुल मिलाकर ‘बैड लक गोविंद’ पैसे और समय की बर्बादी है।

__________________________
कहानी में सखी और म्याऊँ नामक दीपिका पादुकोण की दोहरी भूमिकाएँ भी हैं। सखी और म्याऊँ जुड़वाँ बहनें हैं और बचपन में होजो की वजह से बिछड़ गई थीं। होजो की वजह से ही उनकी माँ की मृत्यु हुई थी और उनके पिता की याददाश्त चली गई थी। सखी और म्याऊँ को होजो के बारे में पता चलता है तो वे भी उससे बदला लेना चाहती हैं। सिद्धू को कुंगफू उनके पिता ही सिखाते हैं। सिद्धू कामयाब होता है और आखिर में पूरे परिवार का मिलन हो जाता है।

पुरानी फिल्मों को देखकर भी नई कहानी ढंग से नहीं लिखी जा सकी। इस कहानी में ढेर सारे अगर-मगर हैं। माना कि सिनेमा के नाम पर थोड़ी छूट ली जा सकती हैं, लेकिन इसकी भी सीमा होती है। फार्मूला या मनोरंजक फिल्म बनाने के नाम पर दर्शकों को बेवकूफ तो नहीं समझा जा सकता। मसाला इतना भी मत डालो कि हाजमा खराब हो जाए।

निर्देशक निखिल आडवाणी का प्रस्तुतिकरण भी बेहद घटिया है। ऐसा लगा कि वे सत्तर और अस्सी के दशक में बनी फिल्मों का 'चाँदनी चौक टू चाइना' के जरिये मजाक उड़ा रहे हों। फिल्म की कहानी गंभीरता की माँग करती है, लेकिन उन्होंने इसे कॉमेडी के अंदाज में पेश किया है, जिससे मामला चौपट हो गया है। कॉमेडी का भूत उन पर ऐसा सवार था कि हर दृश्य में उन्होंने कॉमेडी घुसेड़ दी चाहे वो रोमांटिक दृश्य हो, भावुक दृश्य हो या एक्शन सीन हो।

कॉमेडी के नाम पर हास्यास्पद दृश्य रचे गए हैं। मिथुन चक्रवर्ती जब अक्षय कुमार को लात जमाते हैं तो अक्षय रॉकेट की तरह आसमान में जाते हैं और धड़ाम से नीचे गिरते हैं। होजो के एक आदमी को अक्षय उठाकर जोर-जोर से घुमाने लगते है तो आँधी चलने लगती है और आसपास के लोग उड़ने लगते हैं। अक्षय और दीपिका जब एक बिल्डिंग से गिरते हैं तो दीपिका छाता खोल लेती है, जो पेराशूट का काम करता है। ऐसे एक-दो दृश्य तो बर्दाश्त किए जा सकते हैं, लेकिन जब पूरी फिल्म ही ऐसी हो तो दर्शक ‘चाँदनी चौक टू चाइना’ बनाने वालों की अक्ल पर सिर्फ तरस खा सकते हैं। इन दृश्यों को देखकर भला कोई कैसे हँस सकता है। पैसा खर्च करने में भी अक्ल का इस्तेमाल होता है, लेकिन निखिल आडवाणी ने निर्माताओं का पैसा बर्बाद करने में कोई कसर नहीं छोड़ी। 'सलाम-ए-इश्क' जैसी डब्बा फिल्म बनाने के बाद एक और डब्बा फिल्म उन्होंने अपने नाम कर ली है।

टशन हो या सिंह इज किंग या चाँदनी चौक टू चाइना, अक्षय का किरदार हर जगह एक जैसा नजर आता है। वही जड़ बुद्धि वाले व्यक्ति का। उन्हें टाइप्ड होने से बचना चाहिए। चाँदनी चौक टू चाइना में उन्होंने दर्शकों को हँसाया, लेकिन अब दोहराव महसूस होने लगा है। उनकी क्षमताओं का पूरा दोहन निर्देशक नहीं कर पाए। खासकर स्टंट दृश्यों में अक्षय का और बेहतर उपयोग किया जा सकता था। फिल्मों के चयन के मामले में उन्हें सावधानी बरतना चाहिए। दीपिका पादुकोण खूबसूरत लगीं और उन्होंने स्टंट दृश्य अच्छे से अभिनीत किए। गॉर्डन लियू ने खलनायकी के तेवर दिखाए। रिचर्ड यूआन, मिथुन चक्रवर्ती और रणवीर शौरी ठीक-ठाक रहे।

संवादों के जरिये कुछ जगह हँसने का अवसर मिलता है। चीनी भाषा में भी ढेर सारे संवाद हैं, हालाँकि उन्हें अँग्रेजी सबटाइटल के साथ दिखाया गया है, लेकिन हिंदी में उन्हें दिया जाता तो ज्यादा दर्शकों को इसका लाभ मिलता। फिल्म का तकनीकी पक्ष सशक्त है। स्टंट दृश्य, फोटोग्राफी पर बहुत मेहनत की गई है। संगीत निराशाजनक है। हिट गानों का अभाव अखरता रहता है।

निर्माता :
रोहन सिप्पी

निर्देशक :
निखिल आडवाणी

संगीत :
शंकर-अहसान-लॉय

कलाकार :
अक्षय कुमार, दीपिका पादुकोण, रणवीर शौर
ी,
गॉर्डन लिय
ू,
रिचर्ड यूआन, मिथुन चक्रवर्ती



हॉलीवुड की फिल्म कंपनी वॉर्नर ब्रदर्स को रमेश सिप्पी, मुकेश तलरेजा, रोहन सिप्पी और निखिल आडवाणी ने मिलकर किस तरह चूना लगाया, इसकी मिसाल है ‘चाँदनी चौक टू चाइना’। हॉलीवुड कंपनियों के दिमाग में ये बात घुसी हुई है कि बॉलीवुड की नाच-गाने और उटपटांग हरकतों वाली फिल्में बेहद पसंद की जाती हैं। इसी बात को आधार बनाकर सिप्पियों ने ‘चाँदनी चौक टू चाइना’ नामक फिल्म उन्हें टिका दी और अपनी जेबें भर लीं। फिल्म के लेखक श्रीराम राघवन ने इसकी कहानी लिखने के लिए हॉलीवुड की फिल्में देखने की भी तकलीफ नहीं उठाई। उन्होंने अपने निर्माता रमेश सिप्पी की ‘सीता और गीता’, ‘शोले’ जैसी फिल्मों से ही कहानी निकाल ली ताकि कॉपीराइट का मामला भी न हो।

‘चाँदनी चौक टू चाइना’ इतनी बेसिर-पैर फिल्म है कि आश्चर्य होता है कि इस पर इतना पैसा क्यों खर्च किया गया। वॉर्नर ब्रदर्स ने इस कहानी में ऐसा क्या देखा कि वे इसमें भागीदार बन गए। शायद उन्होंने रमेश सिप्पी के पिछले रिकॉर्ड को देख पैसा लगाया होगा।

सत्तर और अस्सी के दशक की ज्यादातर फिल्में मिलना-बिछुड़ना, खोया-पाया, डबल रोल, याददाश्त का चले जाना और फिर लौट आना, पुनर्जन्म, बदला, खलनायक का गाँव में आतंक फैलाना जैसे फार्मूलों पर आधारित रहती थीं। इन सब का घालमेल कर चाँदनी चौक टू चाइना में परोसा गया है। ‘ओम शांति ओम’ और ‘टशन’ के बाद चाँदनी चौक टू चाइना तीसरी ऐसी बड़ी फिल्म है जो उस दौर में बनने वाली फिल्मों पर आधारित है।

चाँदनी चौक में पराठे बेचने की दुकान में काम करने वाले सिद्धू (अक्षय कुमार) के सपने बड़े-बड़े हैं। वह अमीर बनना चाहता है, लेकिन मेहनत पर उसका यकीन नहीं है। एक दिन दो चीनी उसके पास आते हैं और वे सिद्धू को एक मशहूर चीनी योद्धा का पुनर्जन्म मानते हैं। चॉपस्टिक (रणवीर शौरी) नामक दुभाषिया सिद्धू को बेवकूफ बनाकर चीन पहुँचा देता है। चीन पहुँचकर सिद्धू को पता चलता है कि उसे होजो नामक आदमी से एक गाँव को छुड़ाना है, जो बेहद खतरनाक है। गाँव के लोग सिद्धू को महान योद्धा मानते हैं, लेकिन होजो के सामने सिद्धू की पोल खुल जाती है। जब होजो सिद्धू की खूब पिटाई करता है तो वह उसे मारने की कसम खाता है। एक कुंगफू मास्टर से वह कुंगफू सीखता है और अपना बदला लेता है।

कुल मिलाकर कहा जा सकता है कि ‘चाँदनी चौक टू चाइना’ में न चाँदनी चौक के पराठों की महक है और न चाइना के नूडल्स का स्वाद। इस फिल्म को देखने में पैसा खर्च करने के बजाय तो नूडल्स खरीदकर खाना बेहतर है।

__________________________
कुल मिलाकर ‘किडनैप’ को देख ऐसा लगता है कि दर्शकों का कुछ घंटों के लिए किडनैप हो गया हो।
निर्माता :
श्री अष्टविनायक सिने विज़न लिमिटेड

निर्देशक :
संजय गढ़वी

गीत :
मयूर पुरी

संगीत :
प्रीतम चक्रवर्ती

कलाकार :
संजय दत्त, इमरान खान, मिनिषा लांबा, विद्या मालवदे, राहुल देव, रीमा लागू, सोफी चौधरी (विशेष भूमिका)




निर्देशक संजय गढ़वी के पास ‘किडनैप’ फिल्म की पटकथा पाँच वर्षों से थी। इस पटकथा पर उन्हें आदित्य चोपड़ा ने फिल्म नहीं बनाने दी और बदले में उनसे ‘धूम’ और ‘धूम 2’ का निर्देशन करवाया।

जब संजय ने यशराज फिल्म्स को छोड़ा तो आदित्य ने बड़ी आसानी से उन्हें ‘किडनैप’ की पटकथा भी दे दी। आदित्य चतुर व्यवसायी हैं, यदि उन्हें ‍’किडनैप’ की कहानी और पटकथा में दम नजर आता तो वे खुद इस पर पैसा लगाते। ‘किडनैप’ को थ्रिलर कहकर प्रचारित किया जा रहा है, लेकिन इसमें एक भी लम्हा ऐसा नहीं है जो किसी तरह से रोमांचित करे।

कहानी का मूल विचार अच्छा है कि अपहरणकर्ता ने अरबपति की बेटी का अपहरण कर लिया है और बदले में वह उससे वह कुछ काम करवाता है। हर काम में एक संकेत छिपा हुआ है, जो उसे अपनी बेटी के नजदीक पहुँचने में मदद करता है।

इस कहानी को परदे पर पेश करने के लिए एक उम्दा स्क्रीनप्ले की जरूरत थी और यही पर फिल्म बुरी तरह मार खा जाती है। लगता है कि निर्देशक और लेखक को इस कहानी से कुछ ज्यादा ही प्यार था, इसलिए उन्होंने इस पर किसी भी तरह फिल्म बना डाली।

विक्रांत रैना (संजय दत्त) एक रईस आदमी है। उसका अपनी पत्नी से तलाक हो चुका है। उसकी बेटी सोनिया (मिनिषा लांबा) का कबीर (इमरान खान) अपहरण कर लेता है। कबीर सिर्फ विक्रांत से ही बात करता है और उससे कुछ काम करवाता है। किस तरह विक्रांत, कबीर के पास पहुँचता है, यह फिल्म में बड़े ही हास्यास्पद तरीके से दिखाया गया है।

शिबानी बाठीजा और संजय गढ़वी ने दर्शकों को मूर्ख समझने की भूल की है और कुछ ऐसे घटनाक्रम फिल्म में डाले हैं कि हैरानी होती है। विक्रांत से कबीर हजार का नोट चोरी करवाता है। सारी सुरक्षा को तोड़कर जिस तरह विक्रांत चोरी करता है, वह किसी भी दृष्टि से संभव नहीं है। सबसे बड़ा सवाल यह है कि कबीर ने कब उस हजार के नोट पर संदेश लिखकर वहाँ छिपा दिया था।

विक्रांत के जरिए कबीर जेल से अपने दोस्त को छुड़वाता है। विक्रांत की पत्नी मानवाधिकार की कार्यकर्ता बन बड़ी आसानी से जेल में घुस जाती है। कबीर बड़ी आसानी से कैदी तक पहुँच जाता है। जेल में आग लगा देता है और पता नहीं कहाँ से उसे फायर ब्रिगेड के कर्मचारी की ड्रेस भी मिल जाती है और वो आग बुझाता है। अगर इतनी आसानी से कैदियों को छुड़वाना मु‍मकिन होता तो आज सारे कैदी जेल से बाहर होते।

कबीर क्यों बदला लेता है, उसको लेकर जो घटनाक्रम रचा गया है वो बेहद लचर है और फिल्म ‘जिंदा’ की याद दिलाता है। कबीर सात साल जेल में काटता है। पता नहीं उसे इतना वक्त कैसे मिल जाता है कि वह पढ़-लिखकर कम्प्यूर का मास्टर बन जाता है।

किडनैप के बाद सोनिया हर दृश्य में ड्रेस बदलती है। शायद उसके लिए यह ड्रेसेस कबीर ही लाया होगा। उसकी हर ड्रेस इतनी छोटी रहती है कि वह अपना पूरा शरीर भी ढँक नहीं पाती।

फिल्म के आखिर में सोनिया को भागने का अवसर मिलता है, लेकिन वह घायल कबीर के होश में आने का इंतजार करती है। वह बंदूक उसके इतने नजदीक से चलाने की कोशिश करती है ताकि कबीर उसे पकड़ सके। फिल्म की शुरुआत एक गाने से होती है, जिसका फिल्म से कोई लेना-देना नहीं है। फिल्म के क्लायमैक्स में संजय दत्त, इमरान खान पर गोली चलाते हैं और वो गिर पड़ता है। वह कैसे बचता है, इस बारे में कुछ नहीं बताया गया। संजय दत्त और उनकी पत्नी के बीच क्यों तलाक होता है, इसकी कोई ठोस वजह नहीं बताई गई। फिल्म का अंत भी बेहद खराब है।




संजय गढ़वी की ‘धूम’ और ‘धूम 2’ भी सशक्त फिल्में नहीं थीं, लेकिन कुछ भाग्य का सहारा और कुछ स्टार्स के आकर्षण की वजह से वे फिल्में चल निकली। ‘किडनैप’ में उनकी पोल खुल गई। पूरी फिल्म बेहद लंबी और उबाऊ है।
संजय दत्त पूरे समय असहज दिखाई दिए। इमरान खान कुछ ज्यादा ही तने हुए नजर आए। उन्हें संवाद अदायगी पर ध्यान देना होगा। मिनिषा लांबा ने पूरी फिल्म में अंग प्रदर्शन किया है। राहुल देव का चरित्र ठूँसा हुआ है। विद्या मालवदे, मिनिषा की मम्मी कम बहन ज्यादा लगती है।

कुल मिलाकर ‘किडनैप’ को देख ऐसा लगता है कि दर्शकों का कुछ घंटों के लिए किडनैप हो गया हो।

__________________________
कुल मिलाकर कहा जा सकता है कि ‘हरि पुत्तर’ समय और पैसे की बर्बादी है।
निर्माता :
लकी कोहली, मुनीष पुरी, ए पी पारिगी

निर्देशक :
लकी कोहली, राजेश बजाज

संगीत :
आदेश श्रीवास्तव, गुरु शर्मा

कलाकार :
ज़ैन खान, सारिका, जैकी श्रॉफ़ सौरभ शुक्ला, विजय राज, स्विनी खारा, शमिता शेट्टी (विशेष भूमिका)



लंबे-चौड़े सिनेमाघर में ‘हरि पुत्तर’ देखने की हिम्मत पंद्रह-बीस लोग जुटा पाए थे। पहले पाँच मिनट में ही समझ में आ गया कि कितनी घटिया फिल्म आगे झेलना पड़ेगी। थोड़ी देर बाद कुछ दर्शक पैसा बर्बाद होने का रोना रोने लगे थे।

इंटरवल होते ही एक दर्शक चिल्लाया इंटरवल हो गया। अरे, भई सबको पता है, इसमें चिल्लाने वाली क्या बात है। लेकिन वह शायद इसलिए खुश था कि थोड़ी देर के लिए वह इस कैद से छूट गया।

पॉपकॉर्न लेकर मैं फिर फिल्म देखने के लिए बैठा। फिल्म शुरू हुई तो आधे से ज्यादा दर्शक गायब हो चुके थे। वे समझदार थे। जो बैठे थे उनकी अपनी कुछ मजबूरी होगी।

बात की जाए फिल्म की। इस फिल्म से जुड़े लोगों ने अपनी अकल बिलकुल भी खर्च नहीं की। ‘हैरी पॉटर’ से नाम कॉपी कर उसका देशी संस्करण ‘हरि पुत्तर’ कर दिया। कहानी ‘होम अलोन’ नामक फिल्म से उठा ली, लेकिन नकल में भी अकल चाहिए, जो निर्देशकों में नहीं थी।

एक नहीं बल्कि दो लोगों (लकी और राजेश) ने इसे निर्देशित किया, पता नहीं एक बनाता तो क्या हाल होता। लगता है कि उन्होंने आज के बच्चों को भी अपने जैसा ही समझ लिया है और ‘हरि पुत्तर’ नामक घटिया फिल्म बना डाली। इस तरह की फिल्म को आज के बच्चे पसंद करेंगे, पता नहीं उन्होंने यह कैसे सोच लिया। हैरत होती है फिल्म पर पैसा लगाने वालों की समझ पर।

हरिप्रसाद (ज़ैन खान) उर्फ हरि पुत्तर दस वर्ष का समझदार लड़का है। हाल ही में वह भारत से यूके रहने आया है। उसके पिता प्रोफेसर ढूंडा एक सीक्रेट मिशन पर हैं और उन्होंने घर पर एक चिप में कुछ गोपनीय जानकारी रखी है। उस चिप की तलाश में कुछ भाई किस्म के लोग हैं।

हरि के घर पर उसकी आंटी (लिलेट दुबे) और अंकल (जैकी श्रॉफ) ढेर सारे बच्चों के साथ आते हैं। वे बच्चे न केवल ‍हरि को सताते हैं, बल्कि हरि को अपने कमरे से भी हाथ धोना पड़ता है।

पूरा परिवार छुट्टियों के लिए दूसरे शहर जाता है, लेकिन वे घर पर हरि पुत्तर और टुकटुक (स्विनी खारा) को भूल जाते हैं। उस चिप की तलाश में दो गुंडे (सौरभ शुक्ला और विजय राज) हरि के घर में घुसते हैं। हरि और टुकटुक उनसे मुकाबला कर उस चिप को बचाते हैं।

फिल्म का एक भी पक्ष ऐसा नहीं है जिसे अच्छा कहा जा सके। फिल्म की पटकथा इतनी बुरी लिखी गई है कि एक दृश्य दूसरे से मेल नहीं खाता। ऐसा लगता है कि कुछ दृश्यों को फिल्माकर आपस में जोड़ दिया गया है।

कई घटनाक्रम ऐसे हैं, जो क्यों रखे गए हैं, समझ के बाहर है। जब भाई के आदमी (सौरभ और विजय) चिप चुराने हैरी के घर जाते हैं तो रास्ते में वे एक दुकान पर महिला से पूछते हैं कि घर में कोई है या नहीं, जबकि उस महिला का उस घर से कोई संबंध नहीं है।

निर्देशन नामक कोई चीज है, फिल्म देखकर महसूस नहीं होता। फिल्म की फोटोग्राफी धुँधली है। सौरभ शुक्ला, विजय राज, जैकी श्रॉफ और सारिका ने अपने घटिया अभिनय से खूब बोर किया। ज़ैन खान का काम ठीक-ठाक है, जबकि स्विनी को ज्यादा अवसर नहीं मिला।

कुल मिलाकर कहा जा सकता है कि ‘हरि पुत्तर’ समय और पैसे की बर्बादी है।

__________________________
कुल मिलाकर ‘सी कंपनी’ भी उन हास्य फिल्मों की तरह है, जिन्हें देखकर हँसने के बजाय रोना आता है।
निर्माता :
एकता कपूर, शोभा कपूर

निर्देशक :
सचिन यार्डी

संगीत :
आनंद राज आनंद, बप्पा लाहिरी

कलाकार :
तुषार कपूर, अनुपम खेर, राजपाल यादव, रायमा सेन, मिथुन चक्रवर्ती, (विशेष भूमिकाओं में - महेश भट्ट, एकता कपूर, करण जौहर, संजय दत्त, सेलिना जेटली)




निर्देशक सचिन यार्डी ने बॉलीवुड की कुछ पुरानी फिल्म देखी और ‘सी कंपनी’ तैयार कर दी। दो-चार हास्य फिल्में क्या चल गई, सभी हास्य फिल्म बनाने लगे। सचिन ने भी बाजार की हवा को देख हास्य फिल्म बना डाली।

एकता कपूर को भी भ्रम है कि उनके ‘असफल’ भाई तुषार कपूर को दर्शक हास्य भूमिकाओं में पसंद करते हैं, इसलिए वे पैसा लगाने के लिए तैयार हो गईं। वे इस फिल्म में चंद मिनटों के लिए हैं, लेकिन पूरी फिल्म में उनके बारे में बातें होती रहीं। उनके धारावाहिक और उनके कलाकारों के कई किस्से दिखाए गए हैं। मसलन उनके धारावाहिकों में सारे किरदार एक जैसे दिखाई देते हैं और दादा, पिता और बेटे में फर्क करना मुश्किल हो जाता है। उन कलाकारों की उम्र जोड़ी जाए तो वे तीन सौ वर्ष के हो जाते हैं। आए दिन उनके धारावाहिकों में प्लास्टिक सर्जरी होती है। एकता अपने कलाकारों को कम पैसा देती हैं और खूब काम करवाती हैं। शायद निगेटिव पब्लिसिटी के जरिए एकता लोकप्रिय होना चाहती हैं।

एकता के इस गैर जरूरी हिस्से (क्योंकि अधिकांश दर्शकों को इससे कोई मतलब नहीं है) के बाद फिल्म का एक बहुत बड़ा भाग चरित्रों का परिचय देने में बर्बाद हुआ है। बिल्डिंग की छत पर बैठ शराब पीकर फूहड़ संवादों के जरिए दर्शकों को हँसाने के चक्कर में निर्देशक ने बहुत सारे फुटेज बर्बाद किए हैं। इसके बाद जो हिस्सा बचता है वो फिल्म की मुख्य कहानी है।

अक्षय (तुषार कपूर) एक क्राइम रिपोर्टर है। टीवी चैनल पर काम करता है, फिर भी वो असफल (?) है। उसके पास इतने पैसे नहीं है कि वो अपनी प्रेमिका जो कि डॉन (मिथुन चक्रवर्ती) की बहन (राइमा सेन) है को लेकर दुबई भाग सके। पैसे तो उसकी प्रेमिका भी ला सकती थीं, लेकिन इस बारे में उन्होंने सोचा ही नहीं। मिस्टर जोशी (अनुपम खेर) अपने बेटे से परेशान हैं। इसके पीछे भी कोई ठोस कारण नहीं है। लंबोदर (राजपाल यादव) को आर्थिक तंगी है।

तीनों एक दिन ‘सी कंपनी’ का नाम लेकर जोशी के बेटे को धमकाते हैं और उनकी धमकी असर दिखाती है। इस सफलता से खुश होकर वे बड़े-बड़े लोगों को धमकाते हैं और अंडरवर्ल्ड की दुनिया के रॉबिनहुड बन जाते हैं।

चैनल वाले इस पर रियलिटी शो आरंभ कर देते हैं। जिसमें लोग अपनी समस्याएँ बताते हैं और ‘सी कंपनी’ उनकी समस्या सुलझाती है। ‘सी कंपनी’ के पीछे कौन लोग हैं, ये किसी को भी पता नहीं है।

निर्देशक सचिन यार्डी सिर्फ इसी हिस्से पर फिल्म बनाते तो बेहतर होता, लेकिन उन्होंने बेवजह कहानी को लंबा खींचा। एक भी दृश्य ऐसा नहीं है, जिस पर दिल खोलकर हँसा जाए।

एक गाना सेलिना पर एक संजय दत्त पर फिल्माकर डाल दिए गए। करण जौहर और महेश भट्ट भी बीच में फिल्म की वैल्यू बढ़ाने के लिए नजर आए, लेकिन इनका ठीक से उपयोग नहीं किया गया।

अभिनय की बात की जाए तो तुषार के अंदर सीमित प्रतिभा है और वे एक स्तर से ऊपर नहीं उठ सकते। राइमा सेन के चंद दृश्य हैं। अनुपम खेर भी एक जैसा अभिनय करने लगे हैं। राजपाल यादव की हँसाने की कोशिशें नाकाम रहीं। मिथुन चक्रवर्ती ने एकता कपूर के धारावाहिकों की तरह बोर किया। सेलिना पर फिल्माया गया गाना ठीक है।

कुल मिलाकर ‘सी कंपनी’ भी उन हास्य फिल्मों की तरह है, जिन्हें देखकर हँसने के बजाय रोना आता है।

__________________________
‘चमकू’ फिल्म तो क्या उसके पोस्टर से भी दूर रहिए।
निर्माता :
विजयेता फिल्म्स प्रा.लि.

निर्देशक :
कबीर कौशिक

गीत :
समीर

संगीत :
मोंटी शर्मा

कलाकार :
बॉबी देओल, प्रियंका चोपड़ा, डैनी, इरफान खान, राजपाल यादव, आर्य बब्बर, रितेश देशमुख



‘चमकू’ फिल्म का निर्माण बॉबी के घरेलू बैनर विजयेता फिल्म्स ने इसलिए किया गया है कि बॉबी के अंधकारमय करियर में रोशनी आए, लेकिन इस फिल्म के बाद यह अंधेरा और गहरा जाएगा। आश्चर्य होता है कि देओल्स ने इतनी घिसी-पिटी कहानी चुनी, जो किसी भी दृष्टि से बॉबी का भला नहीं कर सकती।

एक बच्चे की आँखों के सामने उसके परिवार की निर्दयतापूर्वक हत्या कर दी जाती है। बड़ा होकर वह अपना बदला लेता है। इस एक लाइन की कहानी पर आधारित फिल्में दर्शक हजारों बार देख चुके हैं। इस पर फिल्म बनाना निर्देशक कबीर कौशिक और उस पर पैसा लगाने वालों की समझ पर सवालिया निशान लगाता है।

फिल्म की कहानी में नया मोड़ यह दिया गया है कि नक्सलवादी चमकू (बॉबी देओल) पुलिस चुंगल में फँस जाता है। उसे रॉ और आईबी वाले एक कार्यक्रम के तहत असामाजिक तत्वों को मारने के लिए चुन लेते हैं। वे चुपचाप अपना काम करते हैं। शुभि (प्रियंक चोपड़ा) के प्यार में चमकू पड़ जाता है और इस काम से छुटकारा पाना चाहता है, लेकिन यह मुमकिन नहीं है। ‘या तो मारो या फिर मरो’ वाले सिद्धांत पर उसे काम करना है।

फिल्म बहुत जल्दबाजी में बनाई गई है मानो कोई डैडलाइन पूरी करनी हो। फिल्म इस तरह छलाँग मारते हुए चलती है, मानो फिल्म को ‘फास्ट फॉरवर्ड’ करके देख रहे हों। दृश्यों का आपस में कोई तालमेल नहीं है। ऐसा लगता है कि चार घंटे की फिल्म को काँट-छाँट कर दो घंटे की कर दिया गया हो। क्या हो रहा है? क्यों हो रहा है? कहाँ हो रहा है? जैसे ढेर सारे प्रश्न दिमाग में आते हैं।

फिल्म के निर्देशक के रूप में कबीर कौशिक का नाम जरूर है, लेकिन फिल्म देखकर लगता ही नहीं कि इसे किसी ने निर्देशित किया है। उन्होंने पूरी फिल्म ‍एक्शन डॉयरेक्टर टीनू वर्मा के जिम्मे छोड़ दी, जो कलाकारों से मारा-धाड़ करवाते रहे।

बॉबी देओल का काम ठीक है। प्रियंका चोपड़ा को देख ऐसा लगा कि वे सिर्फ साडि़यों की मॉडलिंग करने बीच-बीच में आ जाती हैं। मोटापा अब उनके चेहरे और गर्दन पर झलकने लगा है।

डैनी, रितेश देशमुख और राजपाल यादव जैसे कलाकारों ने पता नहीं क्यों फिल्म साइन की। या तो उनकी भूमिकाओं पर बुरी तरह कैंची चला दी गई या फिर उन्होंने पैसों की लालच में इस फिल्म में काम किया। एक की भी भूमिका उल्लेखनीय नहीं है। आर्य बब्बर और दीपल शॉ जैसे कलाकारों को तो निर्देशक ने एक भी संवाद नहीं दिए। इरफान खान और अखिलेन्द्र मिश्रा ने ठीक-ठाक काम किया। फिल्म में संगीत के नाम पर कुछ गाने भी हैं।

‘चमकू’ फिल्म तो क्या उसके पोस्टर से भी दूर रहिए।

__________________________
फिल्म की प्रचार लाइन में लिखा गया है ‘मिशन...मोहब्बत...मैडनेस’, लेकिन फिल्म देखने के बाद सिर्फ अंतिम शब्द ध्यान रहता है।
निर्माता :
चंपक जैन, गणेश जैन, रतन जैन

निर्देशक :
संजय छैल

संगीत :
अनु मलिक

कलाकार :
राहुल बोस, मल्लिका शेरावत, परेश रावल, के.के. मेनन, पवन मल्होत्रा, ज़ाकिर हुसैन



फिल्म शुरू होती है और दस मिनट में ही समझ में आ जाता है कि आगे कितना बोर होना पड़ेगा। एक थर्ड क्लास नाटक कंपनी के थर्ड क्लास कलाकार ‘मुगल-ए-आजम’ नाटक का मंचन करते हैं। वे जो मन में आता है वो बोलते हैं। हिंदी, उर्दू, अँग्रेजी के अलावा वे आपसी बातचीत भी कर लेते हैं और सामने बैठे दर्शक खूब हँसते हैं।

समय 1993 का है, कुछ पुराने इंडिया टुडे और फिल्मफेअर के मार्फत यह दिखाया गया है। सेंट लुईस नामक एक छोटे शहर में यह नाटक खेला जाता है। फिल्म के एक संवाद में बताया जाता है कि इस छोटे-से शहर में गिनती के लोग हैं और गिनती के मकान। लेकिन यहाँ इस नाटक के लगभग 125 शो होते हैं। गिनती के लोग होने के बावजूद इस घटिया नाटक के इतने शो?

निर्देशक ने दर्शक बदलने की जहमत भी नहीं उठाई। अधिकांश दृश्यों में वही चेहरे मौजूद रहते हैं। एक बोलता है मैं यहाँ रोज आता हूँ क्योंकि यह नाटक देखने में बड़ा मजा आता है। धन्य है सेंट लुईस के लोग।

राहुल बोस रॉ के एजेंट दिखाए गए हैं। लगता है कि उन्हें बहुत फुर्सत थी। रोजाना नाटक देखने आते और अनारकली बनी मल्लिका शेरावत को निहारते। मल्लिका की शादी उम्र में उनसे कहीं बड़े परेश रावल से हुई है। मल्लिका राहुल को भी चाहती है और परेश को भी। राहुल जब चाहते उसके मेकअप रूम, बेडरूम और बाथरूम में घुस जाते।

का समय इसलिए दिखाया गया है कि उस समय देश में दंगे भड़काने की साजिश रची जा रही थी। राहुल बोस को इस बारे में पता चलता है और वे नाटक कंपनी के साथियों की मदद से देश को बचाते हैं, लेकिन बेचारे दर्शक नहीं बच पाते।

हर तरह के किरदार इस फिल्म में हैं। के.के. मेनन रॉ एजेंट हैं, साथ में गजल गायक भी हैं। उनके तार आईएसआई और अंडरवर्ल्ड से भी जोड़ दिए गए। बाद में उनसे लाश के रूप में भी अभिनय करवा दिया। थिएटर का एक कलाकार दाउद इब्राहीम जैसा है ताकि वक्त आने पर वह नकली दाउद बन सके।

निर्देशक संजय छैल ने इस फिल्म को बनाने की प्रेरणा ‘जाने भी दो यारो’ के क्लायमैक्स में खेले गए नाटक से ली है। उन्होंने फिल्म को जमकर रबर की तरह खींचा। अंडरवर्ल्ड, विवाहेतर संबंध, देशभक्ति, कॉमेडी जैसी सारी चीजें उन्होंने फिल्म में डाल दीं, लेकिन यह सब मिलकर ट्रेजेडी बन गई। ढाई घंटे तक परदे पर नौटंकी चलती रहती है। निरंतरता का फिल्म में अभाव है और कोई भी सीन कहीं से भी टपक पड़ता है।

‘मुगल-ए-आजम’ नाटक में तो उन्होंने जानबूझकर कलाकारों को घटिया अभिनेता दिखाने के लिए ‍घटिया अभिनय कराया, लेकिन नाटक के बाहर भी उनसे घटिया अभिनय क्यों करवाया यह समझ के परे है। परेश रावल, के.के. मेनन, पवन मल्होत्रा, राहुल बोस जैसे सारे कलाकार फिल्म में ओवर एक्टिंग करते रहे। क्या ओवरएक्टिंग को ही निर्देशक ने हास्य मान लिया। इतने अच्छे कलाकारों का ठीक से उपयोग नहीं कर पाना निर्देशक की क्षमता पर प्रश्नचिन्ह लगाता है।

राहुल बोस और परेश रावल ने तरह-तरह के गेटअप बदलकर अपनी-अपनी भूमिका निभाई, लेकिन प्रभावित नहीं कर पाए। राहुल बोस का अभिनय देखकर ऐसा लग रहा था जैसे कोई उनके सिर पर बंदूक तानकर जबर्दस्ती उनसे अभिनय करवा रहा हो। के.के. मेनन ने खूब बोर किया। मल्लिका शेरावत का ध्यान अभिनय पर कम और अंग प्रदर्शन पर ज्यादा था।

अनु मलिक ने अपनी सारी बेसुरी और पुरानी धुनें निर्माता को टिका दीं। आश्चर्य होता है कि ये धुनें उस संगीत कंपनी (वीनस) ने खरीदी, जो संगीत की समझ होने का दावा करती है। गानों के फिल्मांकन पर खूब पैसा खर्च किया गया है, लेकिन एक भी देखने लायक नहीं है। कहानी से भी इनका कोई लेना-देना नहीं है।

फिल्म की प्रचार लाइन में लिखा गया है ‘मिशन...मोहब्बत...मैडनेस’, लेकिन फिल्म देखने के बाद सिर्फ अंतिम शब्द ध्यान रहता है।

__________________________
कुल मिलाकर ‘दे ताली’ निराश करती है।
निर्माता :
रवि वालिया

निर्देशक :
ईश्वर निवास

संगीत :
विशाल-शेखर

कलाकार :
आफताब शिवदासानी, आयशा टाकिया, रितेश देशमुख, रिमी सेन, सौरभ शुक्ला, अनुपम खेर



फिल्म में एक दृश्य है, जिसमें रितेश देशमुख ने रिमी सेन का अपहरण कर लिया है। वे उन पर एक पत्र लिखने का दबाव डालते हैं। रिमी पत्र लिखने से इंकार करती हैं। रितेश धमकी देते हुए कहते हैं कि यदि उन्होंने कहा नहीं माना तो वे उसे ‘रामगोपाल वर्मा की आग’ दिखाएँगे। रिमी मान जाती हैं। हो सकता है कि अगली किसी फिल्म में नायिका को यातना देने के लिए ‘दे ताली’ दिखाई जाने की धमकी दी जाए।

‘दे ताली’ को अब्बास टायरवाला ने लिखा है, जिन्होंने आमिर खान के लिए ‘जाने तू...या जाने ना’ बनाई है। ‘दे ताली’ फिल्म के खराब होने का सारा दोष अब्बास का ही है। वे यह निर्णय ही नहीं ले पाए कि फिल्म को क्या दिशा दें। कभी फिल्म गंभीर हो जाती है, तो कभी तर्क-वितर्क से परे हास्य की दिशा में मुड़ जाती है।

अमू (आयशा टाकिया), अभि (आफताब शिवदासानी) और पगलू (रितेश देशमुख) बेहद पक्के दोस्त हैं। अभि बहुत अमीर है और उसके पैसे पर उसके दोनों दोस्त मजे करते हैं। अमू तो अभि के पापा (अनुपम खेर) के ऑफिस में काम करती है, लेकिन पगलू कोई काम-धंधा नहीं करता। उसके पास घर का किराया देने के पैसे नहीं है, लेकिन कपड़े बड़े शानदार पहनता है। इन दिनों हर दूसरी फिल्म में किराएदार और मकान मालिक के बीच फिजूल के हास्य दृश्य दिखाए जाते हैं, जो इस फिल्म में भी हैं।

दोस्ती में ‍प्यार की मिलावट की गई है। अमू मन ही मन अभि को चाहने लगती है और उसे लगता है कि अभि भी उसे चाहता है। अमू के मन की बात पगलू जानता है। दोनों उस समय चौंक जाते हैं जब अभि अपनी नई गर्लफ्रेंड कार्तिका (रिमी सेन) से उन्हें मिलवाता है। कार्तिका एक चालू किस्म की लड़की है (यह भेद बहुत जल्दी खोल दिया गया है), जो सिर्फ पैसों की खातिर अभि को चाहती है। पगलू चाहता है कि अभि और अमू की शादी हो। अमू के साथ मिलकर वह हास्यास्पद योजनाएँ बनाता है और कार्तिका की असलियत उसके सामने लाता है।

फिल्म की कहानी में ऐसे तत्व हैं, जिनके आधार पर ‍अच्छी फिल्म बनाई जा सकती थी। लेकिन पटकथा इतनी सतही लिखी गई है कि दर्शक फिल्म से जुड़ नहीं पाता। फिल्म के चरित्र भी दोषपूर्ण हैं। अभि खुद यह नहीं जानता कि वह किसे चाहता है? जब कार्तिका की बुराई सुनता है तो अमू को चाहने लगता है और कार्तिका को सामने पाकर उससे शादी करने के सपने देखने लगता है। पूरी फिल्म में पगलू, कार्तिका की असलियत सामने लाने के लिए एड़ी-चोटी का जोर लगाता है, अंत में कार्तिका के साथ हो जाता है।

फिल्म के शुरुआती 45 मिनट बेहद बोर हैं। रिमी सेन जब फिल्म में प्रवेश करती है तब फिल्म में थोड़ी देर के लिए रुचि पैदा होती है। इसके बाद फिल्म में बची-खुची रुचि भी खत्म हो जाती है और जो दिखाया जा रहा है उसे झेलना पड़ता है।

फिल्म के निर्देशक ईश्वर निवास (पहले ई. निवास थे, अब ईश्वर हो गए हैं, शायद किस्मत जाग जाए इसलिए) का सारा ध्यान फिल्म को मॉडर्न लुक देने में रहा। आधुनिक कपड़े, ट्री हाउस, डिस्कोथेक, शानदार घर और ऑफिस, बड़ी-बड़ी बातों की भूलभुलैया में वे फिल्म की पटकथा पर ध्यान देना भूल गए। गानों का फिल्मांकन भव्य है, लेकिन बिना सिचुएशन के ये कहीं से भी टपक पड़ते हैं। विशाल-शेखर का संगीत बेदम है।

फिल्म की कहानी टीनएज कलाकारों की माँग करती है, लेकिन आफताब और रितेश जैसे कलाकारों से काम चलाया गया है। रितेश तो फिर भी ठीक हैं, लेकिन आफताब मिसफिट हैं। उन्होंने खूब बोर किया है। हास्य भूमिकाएँ निभाने में रितेश को महारत हासिल है, यह एक बार फिर उन्होंने साबित किया है। आयशा टाकिया को ज्यादा मौका नहीं मिला है। रिमी सेन के चरित्र में कई रंग हैं जिन्हें उन्होंने बखूबी जिया है। अनुपम खेर पूरी फिल्म में एक कुत्ते को प्रशिक्षण देते रहते हैं, पता नहीं इस भूमिका में उन्होंने क्या खूबी देखी?

कुल मिलाकर ‘दे ताली’ निराश करती है।

__________________________
फिल्म में पैसा लगाया गया है, लेकिन वो पानी में बहाने के समान है। फिल्म तो दूर इसके तो पोस्टर से भी दूर रहना चाहिए।
निर्माता-निर्देशक :
शशि रंजन

संगीत :
रूप कुमार राठौड़

कलाकार :
अनुपम खेर, सतीश शाह, शाद रंधावा, समीर दत्तानी, आरती छाबरिया, शमा सिकंदर, सतीश कौशिक, दीपशिखा, गुलशन ग्रोवर, जैकी श्रॉफ
यू/ए * 14 रील



पता नही ‘धूम धड़ाका’ जैसी फिल्में क्यों बनाई जाती हैं? इस फिल्म के जरिये न कोई सार्थक बात सामने आती है और न मनोरंजन होता है। शिक्षा जरूर मिलती है कि ऐसी फिल्मों से दूर रहा जाए।

निर्माता-निर्देशक शशि रंजन ने सिर्फ अपने शौक की खातिर यह फिल्म बनाई है। कहने को तो यह हास्य फिल्म है, लेकिन दर्शक इस‍ फिल्म को देखने के बाद अपने आपको कोसते हुए बाहर निकलता है कि वह क्यों यह फिल्म देखने आया?

फिल्म का हास्य इतना गया गुजरा है कि न समझदार दर्शक को हँसी आती है और न ही फूहड़ हास्य पसंद करने वालों को। ओवर एक्टिंग से भरी इस घटिया नौटंकी से छुटकारा 14 रील खत्म होने के बाद मिलता है, कुछ समझदार दर्शकों ने तो मध्यांतर को ही फिल्म का अंत मान लिया।

मुँगीलाल (अनुपम खेर) एक डॉन है, जिसे एएबीएम (ऑल एशियन भाई मीट) में परिस्थितिवश कहना पड़ता है कि उसका वारिस है। जबकि उसकी शादी भी नहीं हुई है। वर्षों पहले उसने अपनी बहन को घर से निकाल दिया था।

उसे पता चलता है कि उसने कमल नामक संतान को जन्म दिया है। वह उस वारिस की तलाश करता है तो उसके पास कई कमल नाम के लड़के-लड़कियाँ आ जाते हैं। क्या उसके पास आए सारे कमल असली हैं, इसकी वह पड़ताल करता है।

फिल्म की कहानी में हास्य की गुंजाइश थी, लेकिन पटकथा बेहद घटिया है। दृश्यों को इतना लंबा रखा गया है कि संवाद लेखक के पास संवाद खत्म हो गए। फिल्म देखते समय कई सवाल दिमाग में उठते हैं, जिनका जवाब अंत तक नहीं मिलता।

सारे पात्र जोकरनुमा हैं और उनसे ओवरएक्टिंग करवाई गई है। दु:ख की बात तो यह है कि इस फिल्म में अनुपम खेर और सतीश शाह जैसे कलाकारों ने काम किया है। अनुपम खेर की यह फिल्म इसलिए याद रहेगी क्योंकि इसमें उन्होंने अपनी जिंदगी का सबसे घटिया अभिनय किया है।

शाद रंधावा, आरती छाबरिया, शमा सिकंदर और समीर दत्तानी जैसे कलाकारों को काम क्यों नहीं मिलता, यह उनका अभिनय देखकर समझ में आ जाता है। गुलशन ग्रोवर, सतीश कौशिक, जैकी श्रॉफ और दीपशिखा जैसे थके हुए चेहरे बोर करते हैं। फिल्म का एक भी पक्ष उल्लेखनीय नहीं है।

फिल्म में पैसा लगाया गया है, लेकिन वो पानी में बहाने के समान है। फिल्म तो दूर इसके तो पोस्टर से भी दूर रहना चाहिए।

__________________________
कुल‍ मिलाकर ‘मि.व्हाइट और मि. ब्लैक’ मि.जीरो साबित होते हैं।
निर्देशक :
दीपक शिवदासानी

संगीत :
जतिन-ललित, शमीर टंडन, तौसिफ अख्तर

कलाकार :
सुनील शेट्टी, अरशद वारसी, संध्या मृदुल, महिमा मेहता, रश्मि निगम, अनिष्का खोसला, आशीष विद्यार्थी
* यू/ए * 16 रील



’मि.व्हाइट मि. ब्लैक’ चूके हुए लोगों की फिल्म है। दीपक शिवदासानी ने वर्षों पहले कुछ सफल फिल्में बनाई थीं। बदलते दौर के साथ वे अपने आपको नहीं बदल पाए और उनकी यह फिल्म भी उसी दौर की लगती है।

फिल्म के नायक सुनील शेट्टी और अरशद वारसी का सफर नायक के रूप में कब का समाप्त हो गया है। इन दिनों वे चरित्र भूमिकाएँ निभाते हैं। इन चूके हुए अभिनेताओं को फिल्म का नायक बनाया गया है। इनकी नायिका कौन बनना चाहेगी? इसलिए कुछ फ्लॉप अभिनेत्रियों को इनके साथ पेश किया गया है।

फिल्म के लेखक ने सारे चूके हुए फार्मूलों को फिर से आजमाया है। हँसाने के लिए दो नायक, एक बेवकूफ डॉन, मूर्ख पुलिस ऑफिसर, हीरों की चोरी और कुछ जोकरनुमा चरित्र। इन सभी को लेकर सारे तत्व हँसाने के लिए डाले गए हैं। अफसोस की बात यह है कि उनकी इतनी मेहनत के बावजूद एक बार भी हँसी नहीं आती।

किशन (अरशद वारसी) की तलाश में होशियारपुर से गोपी (सुनील शेट्टी) गोवा आता है। वह किशन को होशियारपुर ले जाना चाहता है ताकि उसे जमीन देकर वह अपनी जिम्मेदारी से मुक्त हो जाए।

किशन एक चलता-पुर्जा इंसान है। लोगों को बेवकूफ बनाकर और चोरी कर वह अपना खर्चा चलाता है। वह गोपी के साथ जाने से इंकार कर देता है। केजी रिसोर्ट के मालकिन की बेटी गोपी की अच्छी दोस्त बन जाती है।

तीन लड़कियाँ पच्चीस करोड़ रुपए के हीरे चुराकर केजी रिसोर्ट में छिप जाती है। जब यह बात किशन को पता चलती है तो वह उन हीरों को चुराने के लिए केजी रिसोर्ट जाता है और उसके पीछे-पीछे गोपी।

कई उपकथाएँ शुरू हो जाती हैं और ढेर सारे चरित्र कहानी में शामिल हो जाते हैं। सभी हीरों के पीछे लग जाते हैं। इस तरह की कहानी हाल ही में परदे पर कई बार दिखाई जा चुकी है।

दीपक शिवदासानी की कहानी मध्यांतर के बाद अपना सारा असर खो देती है। दीपक और पटकथा लेखक संजय पंवार और निशिकांत कामत ने ढेर सारे चरित्र कहानी में डाल तो दिए हैं, किंतु बाद में उन्हें समझ में नहीं आया कि इन सबको समेटा कैसे जाए। फिल्म के क्लाइमैक्स में भी नयापन नहीं है।

हीरे चुराने वाली लड़कियों की क्या पृष्ठभूमि है? किशन को गोपी होशियारपुर क्यों ले जाना चाहता है, ये स्पष्ट नहीं किया गया। जबकि यह कहानी का अहम हिस्सा है। कहानी और पटकथा ऐसी है कि ढेर सारे प्रश्न दिमाग में आते हैं, जिनका उत्तर देने की जवाबदारी निर्देशक और लेखक महाशय ने नहीं समझी।

निर्देशक दीपक शिवदासानी ने फिल्म को स्टाइलिश लुक देने की असफल कोशिश की। कमजोर पटकथा की वजह से भी वे ज्यादा कुछ नहीं कर पाए। फिल्म चार वर्ष में बनी है और इसका असर नजर आता है।

सुनील शेट्टी और अरशद वारसी को भी समझ में आ गया था कि फिल्म में दम नहीं है, इसलिए उन्होंने बेमन से अपना काम किया है। सुनील शेट्टी को ज्यादा अवसर ‍नहीं मिले हैं। शरत सक्सेना, मनोज जोशी, आशीष विद्यार्थी, अतुल काले, उपासना सिंह, सदाशिव अमरापुरकर ने हँसाने की असफल कोशिश की है।

फिल्म की नायिकाएँ (रश्मि निगम, अनिष्का खोसला, महिमा मेहता) न दिखने में सुंदर हैं और न ही उन्हें अभिनय करना आता है। संध्या मृदुल ने पता नहीं क्या सोचकर यह फिल्म में काम करना मंजूर किया। गीत-संगीत औसत है और तकनीकी रूप से फिल्म कमजोर।

निर्माता :
बिपिन शाह

कुल‍ मिलाकर ‘मि.व्हाइट और मि. ब्लैक’ मि.जीरो साबित होते हैं।

__________________________
‘टशन’ की टैग लाइन है, द स्टाइल, द गुडलक, द फार्मूला, लेकिन फिल्म में सिर्फ बेअसर हो चुका फार्मूला ही नजर आता है।
निर्माता :
आदित्य चोपड़ा

निर्देशक :
विजय कृष्ण आचार्य

संगीत :
विशाल शेखर

कलाकार :
अक्षय कुमार, करीना कपूर, सैफ अली खान, अनिल कपूर
यू/ए* 17 रील



और 80 के दशक में बॉलीवुड की मसाला फिल्मों में फार्मूला का जोर था। एक फार्मूला था बदले का। बचपन में मासूम बच्चे के पिता की हत्या कर दी जाती है। हत्यारे को सिर्फ बच्चा पहचानता है और वह बड़ा होकर बदला लेता है।

एक फार्मूला होता था प्रेम का। बचपन में लड़का-लड़की में प्रेम हो जाता है और उसके बाद दोनों जुदा हो जाते हैं। वे जवान हो जाते हैं पर बचपन का प्यार भूला नहीं पाते। बड़े होने के बाद जिंदगी उन्हें फिर साथ कर देती है, लेकिन वे एक-दूसरे को पहचानते नहीं। फिल्म समाप्त होने के पूर्व घटनाक्रम ऐसा घटता है कि उन्हें सब कुछ याद आ जाता है।

उन दिनों फिल्म का क्लायमैक्स अक्सर विलेन के अड्‍डे पर फिल्माया जाता था। जहाँ बड़े-बड़े खाली डब्बे और पीपे पड़े रहते थे। नायक और खलनायक वहाँ मारामारी करते थे और वे खाली डब्बे धड़ाधड़ गिरते थे।

लड़ते-लड़ते अचानक आग भी लग जाती थी। खलनायक हजारों गोलियाँ चलाता था, लेकिन उसका निशाना हमेशा कमजोर रहता था। हीरो को एक भी गोली नहीं लगती थी। हीरो को बेवकूफ पुलिस ऑफिसर ढूँढते हुए आता था, तो वह भेष बदलकर गाना गाने लगता था।

यहाँ इन फार्मूलों को याद करने का मकसद फिल्म ‘टशन’ है। इन चुके हुए फार्मूलों का उपयोग निर्देशक विजय कृष्ण आचार्य ने ‘टशन’ में किया है, जिनका उपयोग अब फार्मूला फिल्मकार भी नहीं करते हैं।

विजय, जिन्होंने कि फिल्म की कहानी और पटकथा भी लिखी है, का सारा ध्यान चरित्रों को स्टाइलिश लुक देने में रहा है। उन्होंने दोयम दर्जे की कहानी लिखी है, जिसमें ढेर सारे अगर-मगर हैं। फिल्म इतनी स्टाइलिश भी नहीं है कि दर्शक सारी कमियाँ भूल जाए।

कहानी है पूजा सिंह (करीना कपूर) की जो अपने पिता की हत्या का बदला भैयाजी (अनिल कपूर) से लेना चाहती है। भैय्याजी के पच्चीस करोड़ रुपए चुराने के लिए वह जिमी (सैफ अली खान) का सहारा लेती है। जिमी से प्यार का नाटक रचाकर वह पच्चीस करोड़ रुपए लेकर फुर्र हो जाती है।

भैयाजी रुपए वसूलने का जिम्मा कानपुर में रहने वाले बच्चन पांडे (अक्षय कुमार) को सौंपते हैं। बच्चन को पूजा अपने प्यार के जाल फंसाकर बेवकूफ बनाना चाहती है, लेकिन वो उसके बचपन का प्यार है। अंत में जिमी, पूजा और बच्चन मिलकर भैयाजी और उनकी गैंग का सफाया कर देते हैं।

पूजा पच्चीस करोड़ रुपए चुराने के बाद उन्हें पूरे भारत में अलग-अलग जगहों पर रख देती है। झोपडि़यों में ग्रामीण उसके करोड़ों रुपए संभालते हैं। इस बहाने ढेर सारी जगहों पर घूमाया गया है।

फिल्म की शूटिंग लद्दाख, केरल, हरिद्वार और ग्रीस में की गई है। लोकेशन अद्‍भुत हैं, लेकिन हरिद्वार और राजस्थान जाते समय बीच में ग्रीस के लोकेशन आ जाते हैं।

फिल्म के क्लायमैक्स में कई दृश्य हास्यास्पद हैं। जमीन पर चीनी लोगों से अक्षय की लड़ाई होती रहती है। अगले दृश्य में वे बिजली के खंबे पर लड़ने लगते हैं। सैफ अली खान बोट पर आकर अनिल की पिटाई करता है तो अगले दृश्य में अनिल साइकिल रिक्शा पर आ जाता है।

फिल्म में भैयाजी की पेंट बार-बार खिसकती रहती है और भैया जी उसे ऊपर खींचते रहते हैं। यही हाल कहानी का भी है। बार-बार यह पटरी से उतर जाती है और इसे बार-बार पटरी पर खींचकर लाया जाता है। मध्यांतर के बाद फिल्म की गति बेहद धीमी हो जाती है।

फिल्म का सकारात्मक पहलू है अक्षय कुमार और करीना कपूर का अभिनय। करीना इस फिल्म की हीरो हैं और पटकथा उनको केन्द्र में रखकर ही लिखी गई है। करीना ने इस फिल्म के लिए विशेष रूप से ज़ीरो फिगर बनाया और उसे खूब दिखाया। उनका चरि‍त्र कई शेड्स लिए हुए हैं जिन्हें करीना ने बखूबी जिया।

अक्षय कुमार खिलंदड़ व्यक्ति की भूमिका हमेशा शानदार तरीके से निभाते हैं। इस फिल्म में भी उनका अभिनय प्रशंसनीय है। करीना से प्यार होने के बाद उनके शरमाने वाला दृश्य देखने लायक है। उन्होंने अपने चरित्र की बॉडी लैग्वेंज को बारीकी से पकड़ा है।

सैफ का चरित्र थोड़ा दबा हुआ है, लेकिन उनका अभिनय और संवाद अदायगी उम्दा है। अनिल कपूर ने हिंग्लिश में ऐसे संवाद बोले कि आधे से ज्यादा समझ में ही नहीं आते। अनिल का अभिनय अच्छा है, लेकिन उनका चरित्र बोर करता है।

विशाल शेखर का संगीत फिल्म देखते समय ज्यादा अच्छा लगता है। ‘छलिया’, दिल डांस मारे’ और ‘फलक तक’ का फिल्मांकन भव्य है।

‘टशन’ की टैग लाइन है, द स्टाइल, द गुडलक, द फार्मूला, लेकिन फिल्म में सिर्फ बेअसर हो चुका फार्मूला ही नजर आता है।

__________________________
शीर्षक गीत के अलावा नेहा पर फिल्माया गया एक गीत अच्छा है। नेहा पर फिल्माए गए गीत की कोरियोग्राफी में उम्दा है। संपादन बेहद ढीला है, लेकिन रिक्शे के मीटर डाउन करने वाले दृश्य में संपादक ने कल्पनाशीलता दिखाई है।
निर्माता :
रंजन प्रकाश - सुरेन्द्र भाटिया

निर्देशक :
एस. चंद्रकांत

संगीत :
सिद्धार्थ सुहास

कलाकार :
नेहा धूपिया, राजपाल यादव, अमृता अरोरा, आशीष चौधरी, अनुपम खेर, रति अग्निहोत्री



पति-पत्नी का रिश्ता खट्टा-मीठा रहता है और उनमें अकसर नोकझोंक होती रहती है। इस रिश्ते को आधार बनाकर हास्य फिल्म ‘रामा रामा क्या है ड्रामा’ बनाई गई है। यह विषय ऐसा है, जिसमें हास्य की भरपूर गुंजाइश है, लेकिन इस फिल्म में इसका लाभ नहीं लिया गया है।

फिल्म में कहानी नाममात्र की है। कहानी के अभाव में फिल्म का हास्य प्रभावशाली नहीं है। छोटे-छोटे चुटकुले गढ़े गए हैं जिनके सहारे फिल्म आगे बढ़ती है। जरूरी नहीं है कि हर दृश्य पर हँसी आए, लेकिन कुछ दृश्यों पर हँसा जा सकता है।

निर्देशक ने फिल्म को बेहतर बनाने की पूरी कोशिश की है, लेकिन सशक्त पटकथा के अभाव में यह प्रयास बेकार गया है। कई दृश्यों में संवाद इतने कम हैं कि एक छोटे संवाद को खींचकर कलाकार को दृश्य लंबा करना पड़ता है।

कलाकार भी इतने दमदार नहीं हैं कि वे अपने अभिनय के बल पर इस कमजोरी को छिपा लें। राजपाल यादव चरित्र कलाकार के रूप में तो ठीक लगते हैं, लेकिन नायक बनकर फिल्म का भार ढोने की क्षमता उनमें नहीं है।

संतोष (राजपाल यादव) अपने पड़ोसी खुराना (अनुपम खेर) के कहने पर शांति (नेहा धूपिया) से शादी कर लेता है। शादी के बाद शांति को वह वैसा नहीं पाता जैसे कि उसने सपने देखे थे और इस वजह से उनमें झगड़ा शुरू हो जाता है।

संतोष का बॉस प्रेम (आशीष चौधरी) भी अपनी पत्नी खुशी (अमृता अरोरा) से खुश नहीं है। इसके बावजूद वह अपनी पत्नी को बेहद चाहता है और दुनिया के सामने ऐसे पेश आता है जैसे वह बेहद खुश है। उधर संतोष को दूसरों की बीवी ज्यादा अच्छी लगती है। कुछ गलतफ‍हमियाँ दूर होती हैं और सुखद अंत के साथ फिल्म समाप्त होती है।

संतोष और शांति की लड़ाई सतही लगती है क्यों‍कि बिना ठोस कारण के वे लड़ते रहते हैं। ऐसा लगता है कि दर्शकों को हँसाने के लिए उनके बीच लड़ाई करवाई जा रही है। संतोष को शांति के मुकाबले ज्यादा संवाद और फुटेज ज्यादा दिए गए हैं, जिससे उनके बीच का संतुलन बिगड़ गया है।

राजपाल यादव ने अपने अभिनय में कुछ नया करने की कोशिश नहीं की है। जैसा अभिनय वे हर फिल्म में करते हैं, उसी अंदाज में वे यहाँ भी हैं। आँखें बंद कर चेहरे को हथेली से ढँकने वाली अदा इस फिल्म में उन्होंने जरूरत से ज्यादा दोहराई है। वे संतोष की भूमिका के लायक भी नहीं हैं क्योंकि जो भूमिका उन्होंने निभाई है उसके लिए कम उम्र का अभिनेता चाहिए था।

नेहा धूपिया इस फिल्म की सबसे बड़ी स्टार हैं, लेकिन उन्हें काफी कम फुटेज दिया गया है। उनके ग्लैमर का भी कोई उपयोग नहीं किया गया। अभिनय अभी भी नेहा की कमजोरी है। यही हाल अमृता अरोरा और आशीष चौधरी का भी है। आश्चर्य तो तब होता है जब अनुपम खेर जैसा अभिनेता भी घटिया अभिनय करता है।

शीर्षक गीत के अलावा नेहा पर फिल्माया गया एक गीत अच्छा है। नेहा पर फिल्माए गए गीत की कोरियोग्राफी में उम्दा है। संपादन बेहद ढीला है, लेकिन रिक्शे के मीटर डाउन करने वाले दृश्य में संपादक ने कल्पनाशीलता दिखाई है।

__________________________
इस फिल्म के बारे में पाठक भी अपनी समीक्षा भेज सकते हैं। सर्वश्रेष्ठ समीक्षा को नाम सहित वेबदुनिया हिन्दी पर प्रकाशित किया जाएगा। समीक्षा भेजने के लिए आप editor.webdunia@webdunia.com पर मेल कर सकते हैं।
यू/ए * 14 रील

बैनर :
मुक्ता सर्चलाइट फिल्म्स

निर्देशक :
नागेश कुकुनूर

कलाकार :
श्रेयस तलपदे, लेना, विजय मौर्या, मनमीत सिंह, विक्रम इनामदार, नसीरुद्दीन शाह (मेहमान कलाकार)



फिल्म में भले ही नामी कलाकार नहीं हैं, परंतु निर्देशक के रूप में नागेश कुकुनूर का नाम देख फिल्म के अच्छे होने की उम्मीद की जा सकती है, लेकिन ‘बॉम्बे टू बैंकॉक’ में नागेश पूरी तरह निराश करते हैं।

पिछले दिनों ‘बॉम्बे टू गोवा’, ‘धमाल’ और ‘गो’ जैसी फिल्में आई थीं, जिसमें पात्र एक शहर से दूसरे शहर की यात्रा करते हैं और उनके साथ घटनाएँ घटती हैं। ‘बॉम्बे टू बैंकॉक’ भी उसी तरह की फिल्म है, जिसमें हास्य पैदा करने की नाकाम कोशिश की गई है।

शंकर (श्रेयस तलपदे) मुंबई में बावर्ची का काम करता है। पैसों के लालच में वह एक डॉन के पैसे चुरा लेता है। जब डॉन के साथी उसके पीछे भागते हैं तो वह उन डॉक्टरों के दल में शामिल हो जाता है जो थाईलैंड जाने वाला रहता है।

शंकर अपना पैसों से भरा बैग दवाइयों से भरे बॉक्स में डाल देता है। थाईलैंड पहुँचने पर वह मसाज गर्ल जस्मिन (लेना) को पसंद करने लगता है, लेकिन दोनों को बात करने में परेशानी महसूस होती है क्योंकि शंकर हिंदी और जस्मिन थाई भाषा बोलती है। इस काम में वह अपने दुभाषिए दोस्त रचविंदर (मनमीत सिंह) की मदद लेता है।

शंकर को पता चलता है कि उसका बैग बैंकॉक में है, वह ‍जस्मिन की सहायता से वहाँ पहुँचता है। इसी बीच शंकर के पीछे वो डॉन भी आ पहुँचता है जिसके शंकर ने पैसे चुराए थे। थोड़े बहुत उतार-चढ़ाव के साथ फिल्म समाप्त होती है।

फिल्म की कहानी बेहद कमजोर है। ढेर सारी खामियों से भरी पटकथा अपनी सहूलियत के हिसाब से लिखी गई है। लेखक ने कहानी के बजाय चरित्रों पर ज्यादा मेहनत की है।

शंकर पैसे चुराने के बाद सभी को आसानी से चकमा देता रहता है। डॉक्टरों के दल में शामिल होकर वह मरीजों का इलाज करता है और उसे कोई पकड़ नहीं पाता। जिस बॉक्स में वह पैसे छिपाता है उसके ऊपर वह कोई निशान या पहचान भी नहीं बनाता, जबकि सारे बॉक्स एक जैसे रहते हैं।

निर्देशक और लेखक के रूप में नागेश कहीं से भी प्रभावित नहीं करते। फिल्म में बहुत ही सीमित पात्र है और बार-बार वहीं चेहरों को देख ऊब होने लगती है। फिल्म का अंत जरूरत से ज्यादा लंबा है। कहने को तो फिल्म हास्य है, लेकिन हँसने के अवसर बेहद कम आते हैं। शंकर और जस्मिन की प्रेम कहानी में से प्रेम गायब है। पूरी फिल्म बोरियत से भरी हुई है।

श्रेयस तलपदे का अभिनय अच्छा है, लेकिन पूरी फिल्म का भार वे नहीं ढो सकते। जस्मिन की भूमिका के लिए थाई अभिनेत्री लेना उपयुक्त लगी। रचिंदर बने मनमीत सिंह और जैम के की भूमिका निभाने वाले विजय मौर्या राहत पहुँचाते हैं। नसीरुद्दीन शाह मात्र एक दृश्य के लिए परदे पर नजर आते हैं।

फिल्म बहुत ही सीमित बजट में बनाई गई है और इसका असर परदे पर दिखाई देता है। फिल्म के नाम में बैंकॉक जरूर है, लेकिन बैंकॉक लगभग नदारद है। सुदीप चटर्जी ने कहानी को फिल्माते हुए इतना कम प्रकाश रखा है कि ज्यादातर परदे पर अँधेरा नजर आता है। गानों में ‘सेम-सेम बट डिफरेंट’ ही याद रहता है। कुल मिलाकर ‘बॉम्बे टू बैंकॉक’ का यह सफर बेहद उबाऊ और थकाऊ है।
इस फिल्म के बारे में पाठक भी अपनी समीक्षा भेज सकते हैं। सर्वश्रेष्ठ समीक्षा को नाम सहित वेबदुनिया हिन्दी पर प्रकाशित किया जाएगा। समीक्षा भेजने के लिए आप
editor.webdunia@webdunia.com
पर मेल कर सकते हैं।

__________________________
विक्रम भट्ट उन निर्देशकों में से हैं जो हॉलीवुड की फिल्मों से प्रेरणा लेकर फिल्म बनाते हैं। उनकी ताजा फिल्म ‘स्पीड’ ‘सेल्युलर’ से प्रेरित है। वैसे कई लोगों को यह फिल्म देखते समय अब्बास-मस्तान की ‘बादशाह’ के अंतिम 45 मिनट याद आ सकते हैं, जिसमें शाहरुख खान को मंत्री बनी राखी की हत्या करने का जिम्मा सौंपा जाता है। अब्बास-मस्तान ने उन दृश्यों को बेहद अच्छा फिल्माया था।

‘स्पीड’ में आफताब प्रधानमंत्री की हत्या की योजना बनाता है। इस काम के लिए वह एमआय 5 एजेंट संजय सूरी को चुनता है। वह उसकी बीवी उर्मिला और बच्चे का अपहरण कर उसे इस काम के लिए मजबूर करता है।

आफताब की गिरफ्त में उर्मिला एक टूटे-फूटे फोन के जरिये अपने पति को फोन लगाने की कोशिश करती है। गलती से वह फोन ज़ायद खान को लग जाता है। उर्मिला उससे सारा मामला बयाँ करती है। उर्मिला फोन कट भी नहीं कर सकती, क्योंकि उसे उम्मीद नहीं है कि उस फोन से दोबारा फोन लगाया जा सकता है।

ज़ायद मोबाइल के जरिये लगातार उसके संपर्क में रहता है। वह न केवल उर्मिला और उसके बच्चों को बचाता है, बल्कि उन आतंकवादियों के चंगुल से संजय सूरी को भी छुड़ाता है। प्रधानमंत्री की भी जान बच जाती है।

यह सारा घटनाक्रम कुछ घंटों का है, जिसे निर्देशक विक्रम भट्ट ने दो घंटे में समेटा है। फिल्म की कहानी रोचक है, लेकिन पटकथा में कई खामियाँ हैं जिसकी वजह से फिल्म का प्रभाव कम हो जाता है। फिल्म देखने के बाद कई सवाल मन में आते हैं, जिनका जवाब देने की जरूरत नहीं समझी गई।

उर्मिला को बचाने के लिए क्यों ज़ायद खान सिर्फ एक ही बार पुलिस के पास जाता है? उर्मिला, ज़ायद को अपने पति का मोबाइल नंबर क्यों नहीं देती? जब ज़ायद उर्मिला को बचा लेता है, इसके बाद उर्मिला अपने पति से फोन पर बात क्यों नहीं करती?

लंदन जैसी जगह में आफताब के कैमरे हर जगह लगे हैं, क्या ये संभव है? संजय सूरी पुलिस की मदद क्यों नहीं लेता? ज़ायद को जब भी कार की जरूरत पड़ती है वह फौरन चुरा लेता है। उसे हर कार में चाबी लगी हुई मिलती है।

उर्मिला को अपहरण कर आफताब जिस जगह रखता है उसमें बड़ी-बड़ी खिड़कियाँ रहती हैं। उर्मिला फिर भी भागने का प्रयास नहीं करती। जब ज़ायद खान उर्मिला को बचाने पहुँचता है तो वहाँ आफताब की सहयोगी सोफिया उसे मिलती है। आधुनिक तकनीक से लैस सोफिया उसे बजाय बंदूक से मारने के महाभारत के जमाने के हथियार से मारने की कोशिश क्यों करती है?

पटकथा लिखते समय हर पहलू पर बारीकी से गौर किया जाना चाहिए, जो नहीं किया गया है। फिल्म की सबसे बड़ी खासियत है कि इसकी लंबाई ज्यादा नहीं रखी गई है।

विक्रम भट्ट ने फिल्म की गति बनाए रखी है, लेकिन जिस रोचक अंदाज में फिल्म शुरू होती है अंत तक पहुँचते-पहुँचते मामला गड़बड़ हो जाता है। विक्रम अपने कलाकारों से भी अच्छा काम नहीं ले सके।

ज़ायद खान को अच्छी भूमिका मिली है, लेकिन वे पूरी तरह से न्याय नहीं कर पाए। कई दृश्यों में उन्होंने ओवर एक्टिंग की है, खासकर तनुश्री के साथ वाले दृश्यों में। उर्मिला मातोंडकर का अभिनय भी फीका रहा। तनुश्री दत्ता की भूमिका में दम नहीं था। आशीष चौधरी और संजय सूरी का अभिनय ठीक है। आशीष और अमृता अरोरा वाला प्रेम प्रसंग फिल्म में नहीं भी होता तो कोई फर्क नहीं पड़ता। आफताब शिवदासानी खौफ पैदा नहीं कर सके।

यू/ए) * 12 री
ल
निर्माता :
हैरी बावेजा

निर्देशक :
विक्रम भट्ट

संगीत :
प्रीतम

कलाकार :
ज़ायद खान, उर्मिला मातोंडकर, तनुश्री दत्ता, आफताब शिवदासानी, संजय सूरी, अमृता अरोरा, आशीष चौधरी



इस ‍तरह के फिल्म में गीत की सिचुएशन कम बनती है, फिर भी कुछ गीत रखे गए हैं, जिनमें दम नहीं है। पूरी फिल्म लंदन में फिल्माई गई है और ‍प्रवीण भट्ट का कैमरावर्क अच्छा है। कुल मिलाकर ‘स्पीड’ ऐसी फिल्म है, जिसे नहीं भी देखा गया तो कोई फर्क नहीं पड़ता।

__________________________
रामगोपाल वर्मा द्वारा निर्मित फिल्म ‘गो’ के एक दृश्य में राजपाल यादव गुंडों को धमकाते हुए कहते हैं कि भाग जाओ यहाँ से। गुंडे नहीं भागते। फिर वह दूसरी बार कहते हैं ‘मैं दूसरी बार वार्निंग दे रहा हूँ भाग जाओ यहाँ से।‘ गुंडे फिर भी नहीं भागते, लेकिन सिनेमाघर से कुछ दर्शक जरूर भाग जाते हैं।

एक निर्माता के रूप में रामगोपाल वर्मा की बुद्धि पर तरस आता है। पता नहीं क्या सोचकर उन्होंने इतनी घटिया कहानी पर फिल्म बनाने की सोची। मौका देने में अगर वे इतने उदार हैं तो फिल्म बनाने की हसरत पालने वाले हर इनसान को रामू से मिलना चाहिए।

ऐसा लगता है कि नौसिखियों की टीम ने यह फिल्म बनाई है। घिसी-पिटी कहानी, बकवास पटकथा और घटिया निर्देशन। कौन कितना घटिया काम करता है, इसका मुकाबला चल रहा है। पूरी फिल्म दृश्यों की असेम्बलिंग लगती है। कहीं से भी कोई-सा भी दृश्य टपक पड़ता है।

कहानी है दो प्रेमियों की। उनके माता-पिता शादी के खिलाफ रहते हैं। क्यों रहते हैं यह नहीं बताया गया। दोनों मुंबई से गोवा के लिए भाग निकलते हैं। साथ में एक कहानी और चलती रहती है। इसमें उपमुख्यमंत्री की हत्या मुख्यमंत्री ने करवा दी है।

दोनों कहानी के सूत्र आपस में जुड़ जाते हैं। परिस्थितिवश उपमुख्यमंत्री की हत्या का सबूत इन प्रेमियों के हाथ लग जाता है और उन्हें पता ही नहीं रहता। सबूत मिटाने के लिए मुख्यमंत्री के गुंडों के अलावा पुलिस भी इनके पीछे लग जाती है। इन सबसे वे कैसे बचते हैं, ये बचकाने तरीके से बताया गया है।

एक छोटा-सा बैग लेकर भागे ये प्रेमी हर दृश्य में नए कपड़ों में नजर आते हैं। पता नहीं उस बैग में इतने सारे कपड़े कैसे आ जाते हैं? बैग भी मि. इंडिया से कम नहीं है। कभी उनके साथ रहता है तो कभी गायब हो जाता है।

गौतम नामक नए अभिनेता ने इस फिल्म के जरिये अपना कॅरियर शुरू किया है। उसके पास न तो हीरो बनने की शक्ल है और न ही दमदार अभिनय। निशा कोठारी के लिए अभिनय के मायने हैं आँखें मटकाना, तरह-तरह की शक्ल बनाना और कम कपड़े पहनना। केके मेनन ने पता नहीं क्यों यह फिल्म की? राजपाल यादव जरूर थोड़ा हँसाते हैं।

फिल्म के निर्देशक के रूप में मनीष श्रीवास्तव का नाम दिया गया है। पता नहीं इस नाम का आदमी भी है या फिर बिना निर्देशक के काम चलाया गया है। फिल्म बिना ड्राइवर के कार जैसी चलती है, जो कहीं भी घुस जाती है।

निर्माता :
रामगोपाल वर्मा

निर्देशक :
मनीष श्रीवास्तव

कलाकार :
गौतम, निशा कोठारी, केके मेनन, राजपाल यादव, गोविंद नामदेव



गानों से कैंटीन वाले का भला होता है, क्योंकि दर्शक गाना आते ही बाहर कुछ खाने चला जाता है। फिल्म के कुछ दृश्यों में जबरदस्त अँधेरा है। तकनीकी रूप से फिल्म फिसड्‍डी है। ‘गो’ देखते समय थिएटर से बाहर भागने की इच्छा होती है।

__________________________
‘अगर’ देखने के बाद कई फिल्मों के नाम याद आते हैं, जो इससे मिलती-जुलती है। निर्देशक अनंत महादेवन ने उन फिल्मों को मिलाकर ‘अगर’ बनाई है। इस फिल्म में मानसिक बीमारी से ग्रस्त प्रेमी, जायदाद हड़पने का षड्‍यंत्र, अनैतिक संबंध, बेवफा प्रेमिका जैसे थ्रिलर फिल्म के सभी आवश्यक तत्व मौजूद हैं, लेकिन इसके बावजूद फिल्म वैसा असर नहीं छोड़ पाती, जिसकी तलाश एक थ्रिलर फिल्म में होती है।

आर्यन (तुषार कपूर) अपनी प्रेमिका की बेवफाई सहन नहीं कर पाता और मा‍नसिक संतुलन खो बैठता है। उसकी प्रेमिका की मौत हो जाती है। डॉक्टर अदि मर्चेण्ट (श्रेयस तलपदे) उसका इलाज करता है और उसे फिर से जीना स‍िखाता है।

अदि की पत्नी जाह्नवी (उदिता गोस्वामी) एक सफल महिला है। करोड़ों रुपयों की उसकी कंपनी है। जाह्नवी को शक है कि अदि की जिंदगी में कोई महिला है। आर्यन ठीक होकर जाह्नवी की कंपनी में नौकरी करता है। इस बात से अदि बेखबर है।

अदि से परेशान होकर जाह्नवी आर्यन की तरफ आकर्षित हो जाती है। दोनों सारी हदों को पार कर देते हैं। जल्द ही जाह्नवी को अपनी गलती का अहसास होता है और वह आर्यन से संबंध नहीं रखना चाहती।

एक लड़की की बेवफाई झेल चुका आर्यन जाह्नवी की बेरूखी से परेशान हो जाता है। एक बार फिर उसका दिमागी संतुलन बिगड़ने लगता है। वह जाह्नवी को मार डालना चाहता है। आखिर में कुछ राज खुलते हैं और फिल्म समाप्त होती है।

फिल्म तब तक अच्छी लगती है, जब तक असली मुजरिम सामने नहीं आता। उसके सामने आने के बाद कई प्रश्न खड़े होते हैं, जिनका कोई जवाब नहीं दिया गया। इस कारण दर्शक अपने आपको ठगा-सा महसूस करता है।

जो साजिश अपराधी ने रची है, वो बेहद लचर और बचकानी लगती है। रहस्य और रोमांच से भरी फिल्म का अंत बेहद ठोस होना चाहिए। दर्शकों को अपने सारे प्रश्नों का जवाब मिलना चाहिए, लेकिन निर्देशक ने अंत में सारे तर्कों को एक तरफ रख दिया है। लेखक और निर्देशक अपनी कहानी को अंत में ठीक तरह से समेट नहीं पाए।

फिल्म अदि, आर्यन और जाह्नवी के इर्दगिर्द घूमती है। आर्यन और जाह्नवी के चरित्र रंग बदलते रहते हैं। आर्यन कभी समझदारी भरी बातें करता है तो कभी नासमझी भरी। जाह्नवी को एक आधुनिक और समझदार महिला बताया गया है। वह अपने पति पर शक करती है और आर्यन से संबंध बना लेती है। अपने पति को वह जिस गलती से रोकना चाहती है, वहीं गलती वह खुद करती है, ये समझ से परे है।

निर्देशक अनंत महादेवन ने एक कमजोर कहानी पर फिल्म बनाई है और सिनेमा के नाम पर कहानी में खूब छूट ली है। ‍उन्होंने फिल्म को मॉडर्न लुक देने की कोशिश की है। निर्माता ने फिल्म पर कम पैसे खर्च किए हैं और बजट की तंगी का असर फिल्म पर दिखाई देता है।

तुषार कपूर के अभिनय की पोल उन दृश्यों में खुल जाती है, जिसमें अभिनय करना पड़ता है। पूरी फिल्म में वे बीमार से लगते हैं। श्रेयस का अभिनय तो अच्छा है, लेकिन उनका चरित्र उनकी उम्र को सूट नहीं करता। चश्मे और दाढ़ी के जरिये निर्देशक ने उन्हें मैच्योर दिखाने की कोशिश की है, लेकिन बात नहीं बनती। उदिता गोस्वामी का अभिनय अच्छा है और उन्हें काफी फुटेज भी मिला है।

निर्माता :
नरेन्द्र बजाज-श्याम बजाज

निर्देशक :
अनंत महादेवन

संगीत :
मिथुन

कलाकार :
तुषार कपूर, उदिता गोस्वामी, श्रेयस तलपदे, सोफी



सईद कादरी ने अच्छे बोल लिखे हैं, लेकिन मिथुन द्वारा बनाई गई धुनें निराश करती है। फिल्म में अच्छे गानों की कमी अखरती है।

__________________________
‘रामू पागल हो गया’ ये नाम है उस फिल्म का जिसे हाल ही में एक व्यक्ति ने रजिस्टर्ड कराया है। हो सकता है उसे ‘रामगोपाल वर्मा की आग’ देखने का मौका पहले मिल गया हो और उसे रामू पर फिल्म बनाने का आइडिया आया हो, क्योंकि ‘रामगोपाल वर्मा की आग’ देखने के बाद यही खयाल आता है।

जिस तरह एक हिट गाने की मधुरता को बिगाड़कर रीमिक्स वर्जन बनाया जाता है, कुछ वैसा ही रामू ने ‘शोले’ के साथ किया है। ‘शोले’ को उन्होंने अपने अंदाज में बनाया है। सलीम-जावेद की पटकथा पर फिल्म कैसे बनाई जाती है, यह रमेश‍ सिप्पी ने ‘शोले’ बनाकर बताया था। उसी तरह रामू ने यह बताया है कि फिल्म कैसे नहीं बनाई जानी चाहिए थी। प्रयोग के नाम पर रामू ने ‘शोले’ के साथ छेड़छाड़ की और उसका बिगड़ा हुआ हुलिया ‘रामगोपाल वर्मा की आग’ में दिखाई देता है।

आप ये उम्मीद लेकर फिल्म देखने मत जाइए कि रमेश सिप्पी की शोले जैसी फिल्म आपको देखने को मिलेगी, क्योंकि रामू ने हूबहू कॉपी नहीं की है। उन्होंने मूल कथा को वैसा ही रखा है और वातावरण को बदल दिया है।

गाँव की जगह शहर आ गया और डाकू की जगह भाई। ‘शोले’ के दृश्यों को थोड़े-बहुत फेरबदल कर पेश किया गया है। फिल्म में ‘तेरा क्या होगा कालिया’ या ‘अरे ओ सांबा’ जैसे संवाद नहीं सुनाई देंगे, बल्कि इनकी जगह दूसरे संवाद रखे गए है।

कहानी वही है, जो ‘शोले’ की थी। इंस्पेक्टर नरसिम्हा के परिवार के सदस्यों को बब्बन मार डालता है। बब्बन से बदला लेने के लिए नरसिम्हा हीरू और राज को चुनता है। ‘शोले’ में हर किरदार लार्जर देन लाइफ था, लेकिन रामू ने अपनी फिल्म के किरदारों को यथार्थ के नजदीक रखा है।

फिल्म में से रोमांस और मस्ती गायब है। अमिताभ और धर्मेन्द्र की जो केमे‍स्ट्री थी, वह प्रशांत और अजय देवगन के बीच कहीं नजर नहीं आती। अजय और निशा के रोमांटिक सीन बिलकुल भी अपील नहीं करते। अजय देवगन का सुसाइड वाला दृश्य तथा राज का हीरू के लिए घुँघरू की माँ से शादी की बात करने वाले दृश्य हास्यास्पद हैं।

फिल्म का पहला हाफ तो किसी तरह झेला जाता है, लेकिन मध्यांतर के बाद फिल्म झेलना मुश्किल हो जाती है। दूसरे हाफ में हिंसात्मक दृश्यों की भरमार है।

रामू ने सबसे ज्यादा मेहनत बब्बन (अमिताभ बच्चन) पर की है और अन्य किरदारों को महत्व नहीं दिया है। अमिताभ कुछ दृश्यों में जमे, लेकिन कहीं-कहीं ओवर-एक्टिंग का शिकार हो गए। अजय देवगन और प्रशांत राज अपना प्रभाव छोड़ने में नाकाम रहे, क्योंकि उनके किरदार भी कमजोर थे। सुष्मिता सेन और निशा कोठारी ने अच्छा अभिनय किया है। मोहनलाल का अभिनय तो अच्छा है, लेकिन उनका हिंदी बोलने का लहजा अखरता है। राजपाल यादव से तो खीझ पैदा होती है।

अमित राय ने फोटोग्राफी के नाम पर काफी प्रयोग किए हैं, लेकिन सारे प्रयोग अच्छे लगें, यह जरूरी नहीं है। उन्होंने फिल्म को कई आड़े-तिरछे कोणों से शूट किया है। कई बार परदे पर आधे-अधूरे चेहरे दिखाई देते हैं। अमिताभ का सेब उछालने वाला शॉट उन्होंने बेहतरीन फिल्माया है।

फिल्म में गाने आते-जाते रहते हैं और लोगों को ‘ब्रेक’ मिल जाता है। ‘शोले’ से केवल एक गाना ‘मेहबूबा’ उठाया गया है, जिस पर उर्मिला ने अपने जलवे दिखाए हैं। अभिषेक बच्चन ने भी इस गाने में अपना चेहरा दिखाया है।

‘शोले’ में आउटडोर शूटिंग थी, तेज धूप थी, उजाला था, वीरू-बसंती की मस्ती थी। रामू की फिल्म में अंधेरा है, मटमैलापन है, सीलन है, बदसूरत चेहरे हैं। यदि ‘शोले’ से फिल्म की तुलना नहीं भ
ी
की जाए और एक नई फिल्म के रूप में भी ‘आग’ को देखा जाए तो भी फिल्म कहीं से प्रभावित नहीं करती। ह
ो
सकत
ा
ह
ै
को
ई
सिरफिर
ा '
शोल
े'
स
े
छेड़छाड
़
क
े
आरो
प
मे
ं
राम
ू
प
र
मुकदम
ा
दाय
र
क
र
दे।




निर्माता :
रामगोपाल वर्मा

निर्देशक :
रामगोपाल वर्मा

कलाकार :
अमिताभ बच्चन, अजय देवगन, सुष्मिता सेन, निशा कोठारी, प्रशांत राज, मोहनला
ल




__________________________
बॉलीवुड को हॉलीवुड की तुलना में हमेशा कमतर आँका जाता है, लेकिन ‘मेरीगोल्ड’ देखने के बाद महसूस होता है इस फिल्म के मुकाबले कहीं श्रेष्ठ फिल्में इस समय बॉलीवुड में बन रही हैं। एक बात और साफ हो जाती है कि घटिया फिल्म बनाने में हॉलीवुड भी पीछे नहीं है।

‘मेरीगोल्ड’ फिल्म हर तरफ से कमजोर है। न कहानी ढंग की है, न पटकथा और न ही निर्देशन। कहने को तो फिल्म दो घंटे की हैं, लेकिन ये दो घंटे किसी सजा से कम नहीं है।

सलमान खान ने ‘मेरीगोल्ड’ केवल इसलिए ही साइन की होगी क्योंकि यह फिल्म हॉलीवुड वालों ने बनाई है। इसके अलावा दूसरा कारण नजर नहीं आता। यह सलमान खान की घटिया फिल्मों में से एक है।

अमेरिकन अभिनेत्री मेरीगोल्ड लेक्स्टन (अली आर्टर) भारत आती है। गोवा में उसे एक बॉलीवुड की फिल्म में काम मिल जाता है। फिल्म के कोरियोग्राफर प्रेम (सलमान खान) से उसे प्रेम हो जाता है।

एक-दो गलतफहमियाँ पैदा होती हैं और अंत में प्यार की जीत होती है। इस दो लाइन की कहानी को दो घंटे तक खींचा गया है। फिल्म में एक भी ऐसा दृश्य नहीं है जो अच्छा लगे। पहले दृश्य से आखरी दृश्य तक फिल्म बोर करती है।

विलॉर्ड कैरोल घटिया लेखक है या निर्देशक, यह तय करना मुश्किल है। फिल्म की नायिका अली लॉर्टर का अभिनय ही सबसे उम्दा है। सलमान खान पूरी तरह से उखड़े-उखड़े रहे। ऐसा लगा मानो उनसे जोर जबरदस्ती कर अभिनय करवाया जा रहा है।

निर्देशक :
विलॉर्ड कैरोल

संगीत :
शंकर महादेवन, अहसान नूरानी, ग्रैमी रिवेल

कलाकार :
सलमान खान, अली लॉर्टर, नंदना सेन, इयान बोहेन, गुलशन ग्रोव
र



गुलशन ग्रोवर पूरी फिल्म में बुत बनकर खड़ रहे और उन्होंने एकमात्र संवाद बोला ‘नहीं’। विजयेंद्र घाटगे, नंदना सेन, इयान बोहेन, विकास भल्ला में प्रतियोगिता हो रही थी कि कौन सबसे खराब अभिनय करता है। शंकर-अहसान-लॉय का संगीत भी बेहद घटिया है। ‘मेरीगोल्ड’ देखना किसी सजा से कम नहीं है।

__________________________
'कैश' एक स्टाइलिश एक्शन फिल्म है : अनुभव सिन्हा
जो सफलता अनुभव सिन्हा ने ‘दस’ में पाई थी, उसे दोहराने की कोशिश उन्होंने ‘कैश’ में की है। ‘दस’ की तुलना में ‘कैश’ सात भी नहीं है। इस फिल्म को स्टाइलिश बनाने के चक्कर में उन्होंने कहानी को ड्राइविंग सीट के बजाय पिछली सीट पर बैठा दिया।

यह एक चोर मंडली की कहानी है, जो पेट भरने के लिए चोरी नहीं करते। वे करोड़ों-अरबों रुपयों की चोरी करते हैं। ये चोर बहुत ही आधुनिक और बुद्धिमान हैं। वे चोरी करते समय अपना तकनीकी कौशल उपयोग में लाते हैं।

बहुमूल्य हीरों के पीछे अजय देवगन की गैंग और सुनील शेट्टी पड़े रहते हैं। इन हीरों की रक्षा की जिम्मेदारी शमिता शेट्टी पर रहती है। शमिता और अजय एक-दूसरे को चाहते हैं और शमिता को अजय का राज पता नहीं रहता।

शमिता कितनी होशियार पुलिस ऑफिसर है ये इसी बात से पता चल जाता है कि उसे करोड़ों रुपयों के हीरों की रक्षा की जिम्मेदारी सौंपी जाती है, लेकिन वह अपने प्रेमी के बारे में साथ रहते हुए भी कुछ नहीं जानती।

निर्देशक अनुभव सिन्हा ने होशियारी दिखाई है, लेकिन कमियों को छुपाने में। कहानी को कमजोर देखते हुए उन्होंने फिल्म की गति इतनी तेज रखी है कि दर्शक कुछ भी सोच न पाएँ। पहले हाफ में फिल्म इतनी तेज गति से भागती है कि दर्शकों को उस गति से तालमेल बैठाना मुश्किल हो जाता है। दूसरे हाफ में फिल्म की गति थोड़ी कम होती है।

दूसरी होशियारी उन्होंने स्टंट दृश्यों में दिखाई है। फिल्म के जो भी स्टंट दृश्य सोचे गए हैं, वे इतने मुश्किल थे कि उनका फिल्मांकन करना कठिन काम था। यदि फिल्माए भी जा सकते हों तो उनमें इतना पैसा लग जाता कि उतने पैसों में तो ‘कैश’ जैसी दस फिल्म बन जाती। इसलिए उन्होंने उन स्टंट दृश्यों को एनिमेशन के घालमेल के साथ दिखाया। अजय देवगन जिन खिलौनेनुमा एअरक्राफ्ट के जरिये पैसे लूटता है वह दृश्य बड़ा हास्यास्पद लगता है।

फिल्म में शॉट बदलने की रफ्तार इतनी तेज है कि कोई भी शॉट दस सेकंड से ज्यादा का नहीं है। इतनी तेजी से कट करने की वजह से तमाम बुराइयाँ छिप जाती है।

नि:संदेह फिल्म स्टाइलिश है, लेकिन यह स्टाइल तब निरर्थक साबित हो जाती है, जब उसके पीछे कोई ठोस आधार न हो या अति का शिकार न हो।

फिल्म में से रोमांस गायब है। कुछ हास्य दृश्य हैं जो हँसाते हैं, खासकर अजय और शमिता वाला वह दृश्य जिसमें शमिता की कार खराब हो जाती है।

अजय देवगन अपने रंग में नहीं दिखे। शायद उन्हें भी दृश्य समझने में कठिनाई महसूस हुई होगी। उन्होंने एक चुटकुला दो बार सुनाया, लेकिन दोनों ही बार उनके अस्पष्ट उच्चारण की ‍वजह से शायद ही किसी को समझ में आया हो। रितेश का तो हुलिया ही बिगाड़ दिया। पूरी फिल्म में ऐसा लगता रहा कि वे गहरी नींद से जागकर सीधे सेट पर आ गए हों। ज़ायद ठीक रहे।

सुनील शेट्टी हर फिल्म में एक जैसे रहते हैं और बोर करते हैं। नायिकाओं में सबसे ज्यादा फुटेज शमिता को मिला। शमिता ने अपना किरदार अच्छी तरह निभाया। दीया सुंदर दिखाई दीं, लेकिन ईशा का मेकअप खराब था।

विशाल-शेखर का संगीत फिल्म के मूड को सूट करता है। ‘माइंडब्लोइंग माहिया’ गीत अच्छा है। रेमो और राजीव गोस्वामी की कोरियोग्राफी उल्लेखनीय है।

कुल मिलाकर ‘कैश’ एक ऐसा नोट है, जो देखने में बेहद मूल्यवान लगता है, लेकिन बाजार में इसका कोई मोल नहीं है।

निर्माता :
अनीष

निर्देशक :
अनुभव सिन्हा

संगीत :
विशाल-शेखर

कलाकार :
अजय देवगन, रितेश देशमुख, ज़ायद खान, शमिता शेट्टी, ईशा देओल, दीया मिर्जा, सुनील शेट्ट
ी




__________________________
कुछ वक्त पहले काजोल और शाहरुख की सुपरहिट जोड़ी 'दिलवाले' में नजर आई, लेकिन फिल्म बॉक्स आफिस पर कुछ खास नहीं कर पाई। इस फिल्म के बाद काजोल ने एकबार फिर लंबा ब्रेक लिया और अब अपनी होम प्रॉडक्शन कंपनी के बैनर तले बनी बनी इस फिल्म में यकीनन साबित कर दिखाया कि ऐक्टिंग के मामले में काजोल का जवाब नहीं। हम आपसे इस फिल्म को देखने की सिफारिश सिर्फ इसलिए कर रहे है कि इस फिल्म में काजोल अपनी शानदार दमदार ऐक्टिंग के दम पर आपका दिल जीत सकती है। काश, इस प्रोजेक्ट पर फिल्म के डायरेक्टर और राइटिंग टीम भी थोड़ी ज्यादा मेहनत करती तो फिल्म की सुस्त रफ्तार और कमजोर कहानी में कुछ रफ्तार आ पाती। हेलिकॉप्टर ईला को एक ऐसी फिल्म की कैटेगिरी में रखा जा सकता है जो मां-बेटे के बीच इमोशनल रिश्ते के साथ साथ सिंगल मदर की मुश्किलें और उसका दर्द भी शेयर करती है। अपने बेटे की की बेहतरीन परवरिश और उसे अपना पूरा वक्त देने की चाह में मां ने अपने कामयाब करियर को अलविदा कर दिया, लेकिन डायरेक्टर सरकार एक सिंगल मदर के इस स्ट्रगल और उसके ख्वाबों को पूरी ईमानदारी के साथ पर्दे पर पेश करने में पूरी तरह कामयाब नहीं हो पाए। करीब दो घंटे की फिल्म के साथ अगर दर्शक पूरी तरह से बंध नहीं पाता तो इसकी वजह कमजोर स्क्रीनप्ले और सुस्त निर्देशन। बता दें, प्रदीप सरकार के निर्देशन में बनी यह फिल्म आनंद गांधी के गुजराती नाटक बेटा कागदो पर आधारित है, काजोल अपने पहले सीन से लेकर आखिर तक फिल्म में ऐक्टिंग से जान भरने का काम लिया, लेकिन कमजोर स्क्रिप्ट ने पूरा खेल बिगाड़ दिया. वहीं फिल्म मे काजोल के बेटे का रोल निभा रहे ऋद्धि सेन ने अपने किरदार को भरपूर तरीके से जिया। कहानी: सिंगल मदर ईला रायतुरकर (काजोल) अपने बेटे विवान (ऋद्धि सेन) की बेहतर परवरिश के लिए अपने कामयाब सिंगर बनने के सपने का उस वक्त छोड़ देती है जब उसका सपना साकार होने वाला है। उस वक्त ईला कामयाबी के बेहद पास है, लेकिन वह चाहती है कि करियर शुरू करने से पहले शादी करके घर बसा लिया जाए, अपने ब्वॉय फ्रेंड अरुण (तोता राम चौधरी) के साथ मैरेज करके ईला सिंगर बनने के सपने को साकार करने में लग जाती है, इसी बीच ईला मां बन जाती है, हालात कुछ ऐसे बनते है कि अरुण एक दिन अचानक गायब हो जाता है, ईला अब सिंगर बनने का सपना त्याग कर अपने बेटे विवान की बेहतरीन परवरिश और उसके साथ पूरा वक्त गुजारने के लिए खुद को विवान और घर के बीच समेट लेती है। विवान को पसंद नहीं कि हर वक्त उसकी मां उसका साया बनकर रहे, कहानी में टर्निंग प्वाइंट उस वक्त आता है जब विवान के साथ और ज्यादा वक्त गुजारने की चाह में ईला अपनी अधूरी स्टडी पूरी करने का फैसला करके उसी के कॉलेज में ऐडमिशन लेती है और यहां भी दोनों एक ही क्लास रूम में आमने सामने हैं।ऐक्टिंग: यकीनन, काजोल ने फिल्म के पहले सीन से लेकर आखिर सीन तक अपनी बेहतरीन ऐक्टिंग से जान डाली है। काजोल के बेटे विवान के रोल में ऋद्धि सेन ने परफेक्ट ऐक्टिंग की है। अन्य कलाकारों में तोता राय चौधरी अपने रोल में जमे है। डायरेक्शन/स्क्रिप्ट: डायरेक्टर प्रदीप सरकार ने फिल्म की शुरुआत तो काफी अच्छी की लेकिन 15-20 मिनट के बाद ही फिल्म बोझिल लगने लगती है। इंटरवल से पहले की फिल्म ईला के आसपास घूमती है.वहीं इंटरवल के बाद कहानी को जबरन ऐसे खींचा गया कि दर्शक बोरियत महसूस करने लगते है। हां, इस दौरान भी काजोल ने अपनी लाजवाब ऐक्टिंग से कई बार हंसाया और कई बार आंखें नम भी कीं। डायरेक्टर प्रदीप सरकार ने एक कमजोर स्क्रिप्ट पर एक कमजोर फिल्म बनाई जो टिकट खिड़की पर शायद ही टिक पाए। फिल्म का एक गाना यादों की अलमारी हॉल से बाहर आने के बाद भी याद रहता है।क्यों देखें: अगर आप काजोल के पक्के फैन हैं तो आप इस फिल्म को सिर्फ अपनी चहेती ऐक्ट्रेस की शानदार ऐक्टिंग के लिए ही देखने जाएं।
__________________________
आपने किसी समझदार इंसान के मुंह से सुना होगा कि जिस बात को अंजाम तक ले जाना मुमकिन न हो, उसे एक खूबसूरत मोड़ देकर छोड़ दो! निर्माता महेश भट्ट की 'जलेबी' भी एक ऐसी ही लवस्टोरी है, जो प्यार के सफर पर एक अलग अंजाम तक पहुंचती है। फिल्म की शुरुआत में एक तलाकशुदा राइटर आयशा (रिया चक्रवर्ती) मुंबई से दिल्ली ट्रेन से जा रही है। इत्तेफाक से ट्रेन में उसके केबिन में ही उसका एक्स हज्बंड देव (वरुण चक्रवर्ती) भी अपनी पत्नी अनु (दिगांगना सूर्यवंशी) और बेटी दिशा के साथ सफर कर रहा था। उन्हें देख कर आयशा की आंखों के सामने उसका बीता हुआ कल और देव के साथ बिताया हुआ खूबसूरत वक्त फ्लैशबैक में घूम जाता है। साथ ही उसके मन में यह सवाल भी आता है कि क्या देव वाकई में उसे प्यार करता था? कहीं उसने उसे धोखा तो नहीं दिया? इन सब सवालों का जवाब आपको भी सिनेमाघर जाकर ही मिलेगा।जलेबी 2016 में आई बांग्ला फिल्म 'प्रकटन' की रीमेक है, जिसका मतलब पिछला है। इस फिल्म में डायरेक्टर पुष्पदीप भारद्वाज ने एक लवस्टोरी के माध्यम से लव ऐट फर्स्ट साइट में यकीन करने वाली युवा पीढ़ी को एक संदेश भी दिया है कि न तो पिंजरे का पंछी आसमान में उड़ पाता है और न ही आसमान का पंछी पिंजरे में रह पाता है! 'जलेबी' के सुबह के शो में भले ही लड़के-लड़कियां इसके हॉट पोस्टर को देखकर पहुंचे थे, लेकिन डायरेक्टर ने उन्हें बेहद खूबसूरती से जिंदगी के एक अलग मायने भी समझा दिए कि उनसे मोहब्बत कमाल की होती है, जिनका मिलना किस्मत में नहीं होता! अपनी पहली ही फिल्म में वरुण मित्रा ने अच्छी ऐक्टिंग की है, तो रिया चक्रवर्ती भी अपने रोल में खूब जमी हैं। वहीं छोटे से रोल में दिगांगना ने भी प्रभाव छोड़ा है। फिल्म बेहद दिलचस्प तरीके से आपको युवा प्रेमियों की जिंदगी दिखाती है, जो बिना सोचे-समझे फैसले ले लेते हैं, लेकिन उन्हें इस बात का इल्म कतई नहीं होता कि उन्हें निभाना कितना मुश्किल है। लव मैरिज के बाद लड़कियां जहां सपनीली दुनिया का ख्वाब आंखों में लेकर आती हैं, वहीं लड़का उसमें एक आदर्श बहू तलाशता है और दोनों के बीच परेशानियां शुरू हो जाती हैं। फिल्म के संवाद भी अच्छे बन पड़े हैं। मसलन एक सीन में लड़का कहता है कि ये तंग गलियां नहीं मेरा घर है। जहां दिल होता है, वहीं घर होता है। अगर मैंने ये फैमिली, ये घर छोड़ दिया, तो मैं तुम्हारा कभी हो ही नहीं पाऊंगा, क्योंकि मैं तब मैं, मैं नहीं रहूंगा! वहीं ट्रेन में इन लोगों के साथ सफर कर रहे नव विवाहित कपल से लेकर एक सिंगर और ओल्ड ऐज कपल तक की कहानी फिल्म में खूबसूरती से पिरोई हुई है, जो आपको जिंदगी की सच्चाइयों से रूबरू कराती हैं। दिल्ली की खूबसूरत लोकेशन भी फिल्म का एक महत्वपूर्ण किरदार है। दो घंटे से भी कम टाइम की फिल्म आपको लगातार बांधे रखती है।फिल्म का तेरे नाम से ही रोशन गाना पहले से ही हिट है। बाकी गाने भी अच्छे बन पड़े हैं। अगर इस वीकेंड कुछ अलग अंदाज वाली लव स्टोरी देखना चाहते हैं, तो यह फिल्म आपके लिए ही है।
__________________________
गोविंदा और कॉमिडी को एक ही सिक्के के दो पहलू कहा जाए तो गलत न होगा। इस जाने-माने स्टार-ऐक्टर ने जितनी कॉमिडी फिल्में की होंगी, शायद ही किसी और अदाकार ने की होंगी। अभिषेक डोगरा के निर्देशन में 'फ्राइडे' से गोविंदा की वापसी हुई है और इसमें कोई शक नहीं है कि गोविंदा अपने पुराने अंदाज में नजर आए हैं। अभिषेक ने अगर एक दमदार कहानी का चयन किया होता, तो यह फिल्म गोविंदा की बेहतरीन कमबैक हो सकती थी, मगर फिर भी यह बेसिरपैरवाली कहानी के साथ एक टाइम पास मूवी है, जो अडल्टरी लॉ के खारिज किए जाने के बाद विवाहेतर संबंधों पर एक हलका-फुलका मेसेज भी देती है।कहानी: कहानी की शुरुआत होती है, सैल्समैन राजीव छाबड़ा (वरुण शर्मा) से। यह बेचारा अपने काम में नाकामी का मारा है। इससे एक लंबे अरसे से प्यूरीफायर नहीं बिका है और अब इसकी नौकरी खतरे में है। नौकरी के हाथ से जाने के साथ-साथ गर्लफ्रेंड भी ऑफिस में काम करने वाले सफल सेल्समैन के साथ हो ली है। हर तरह से निराश होने के बाद राजीव किसी तरह से जुगाड़ करके स्टेज के जाने-माने आर्टिस्ट गगन (गोविंदा) की समाजसेवी पत्नी बेला (प्रभलीन संधू) को दीदी बनाकर उसके घर प्यूरीफायर लगाने पहुंचता है। गगन के घर पहुंचने के बाद वह देखता है कि बिंदु (दिगांगना सूर्यवंशी) जो कि पुलिस अफसर राजेश खेड़ा की बीवी है, गगन की बाहों में लिपटी हुई है। राजीव से पहले उस घर में एक चोर (बृजेंद्र काला) घुसपैठ कर चुका है और गगन और बेला के विवाहेतर संबंधों का राज जानकर उन्हें ब्लैकमेल करके घर में बड़े मजे से चोरी कर रहा है। राजीव के घर में दाखिल होने के बाद बहुत सारा कन्फ्यूजन पैदा हो जाता है। गगन राजीव के सामने बेला को अपनी बीवी बताता है। घर में राजीव के साथी प्लंबर( इश्तियाक खान) की एंट्री होती है। फिर गगन की असली बीवी बेला भी आ धमकती है और अंत में बिंदु का पुलिसिया पति भी आ पहुंचता है। कई उतार-चढ़ाव और झूट-सच के साथ कहानी अपनी मंजिल तक पहुंचती है। रिव्यू: निर्देशक अभिषेक डोगरा का सारा जोर फिल्म को टाइम पास बनाने में रहा। यही वजह है कि उन्होंने कहानी का दामन पूरी तरह से छोड़ दिया। हां, फिल्म में कॉमिडी ऑफ एरर्स का उन्होंने अच्छा-खासा इस्तेमाल किया है। लगता है उन्होंने यह फिल्म गोविंदा जैसे सीनियर ऐक्टर को ट्रिब्यूट देने के लिए भी बनाई है, क्योंकि एक सीन में वरुण शर्मा गोविंदा से कहते हैं, आप अपने आप में किसी संस्थान से कम नहीं, वहीं एक अन्य दृश्य में जब वरुण गोविंदा से पूछते हैं कि उन्हें ऑस्कर अवॉर्ड कब मिलेगा, तो वह कहते हैं, पहले नैशनल तो मिल जाए। पूरी फिल्म तकरीबन एक ही घर में शूट की गई है, तो इससे आपको फिल्मों जैसे भव्य विजुअल्स भी नहीं मिल पाता। मनु ऋषि चड्ढा के डायलॉग्ज मनोरंजक हैं। अभिनय के मामले में यह टिपिकल गोविंदा वाली फिल्म है, जिसमें गोविंदा ने जमकर मनोरंजन किया है। वरुण शर्मा ने कॉमिडी में उनके साथ को कायम रखा है। वरुण ने अपने अभिनय से लोगों को खूब हंसाया है। ये दोनों ही कलाकार अपने किरदारों में फिट नजर आते हैं। गोविंदा की कॉमिक टाइमिंग लाजवाब है। बृजेंद्र काला और राजेश शर्मा अपने अंदाज में आपका मनोरंजन करते हैं तो वहीं फिल्म से डेब्यू करनेवाली दिगांगना सूर्यवंशी का काम भी अच्छा है। प्रभलीन संधू औसत रही हैं। संगीत के मामले में फिल्म कुछ खास असर नहीं छोड़ पाती। क्यों देखें: कॉमिडी के शौकीन और गोविंदा के फैन्स यह फिल्म देख सकते हैं।
__________________________
रेणुका व्यवहारेकहानी: पुणे में रहने वाले नेत्रहीन पियानिस्ट आकाश (आयुष्मान खुराना) एक मर्डर के बाद छिपा हुआ है। परिस्थितियां उसे इस मर्डर की शिकायत करने के लिए मजबूर करती हैं। हालांकि टेक्निकली वह मर्डर का 'गवाह' नहीं है लेकिन आंखें नहीं होने के बावजूद इस मर्डर को रिपोर्ट करना उसके लिए जरूरी बन जाता है। रिव्यू: श्रीराम राघवन अपनी थ्रिलर फिल्मों के लिए जाने जाते हैं और अपने इस हुनर का इस्तेमाल 'अंधाधुन' में उन्होंने बेहतरीन तरीके से किया है। बहुत ही कम फिल्म मेकर ऐसे हैं जो इस जॉनर की फिल्में बेहतरीन तरीके से बना पाते हैं। फिल्म बताती है कि जरूरी नहीं कि जो दिखता है वही सच हो।  एक नेत्रहीन पियानिस्ट के रूप में आयुष्मान ने बेहतरीन ऐक्टिंग की है। यह फिल्म 2010 में आई ऑलिवर ट्रीनर की फ्रेंच शॉर्ट फिल्म 'लैकोकरों' से प्रेरित है। पूरी फिल्म आपको कहानी से बांधे रखती है और आप का दिमाग फिल्म में डूबा रहता है। फिल्म का स्क्रीनप्ले बेहतरीन है और कहानी के ट्विस्ट इसे दर्शकों के लिए रोमांचक बना देते हैं। हालांकि कैरक्टर्स के बीच लंबी बातचीत कभी-कभी कहानी को रोक देती है और फिल्म को बोझिल सा बना देती हैं। लेकिन इससे कहानी पर असर नहीं पड़ता है और क्लाइमैक्स आपको चौंका देता है। 'अंधाधुन' में आयुष्मान का रोल उनके करियर का अब तक का सबसे बेहतरीन कैरक्टर है। इस फिल्म से उन्होंने यह साबित कर दिया है कि वह हर तरह का किरदार निभा सकते हैं। तबू हमेशा की तरह अपने रोल में बेहतरीन दिखी हैं जबकि सुपरहिट मराठी फिल्म 'सैराट' में काम कर चुकीं ऐक्ट्रेस छाया कदम और अश्विनी कलसेकर अपनी छाप छोड़ती हैं। अमित त्रिवेदी ने अच्छा म्यूजिक दिया है जो कहानी के साथ मैच करता है। कुल मिलाकर अगर आप थ्रिलर फिल्मों के शौकीन हैं तो 'अंधाधुन' आपके लिए एक अच्छा पैकेज है।
__________________________
रौनक कोटेचाकहानी: अपनी पत्नी ममता (अनुष्का शर्मा) के बढ़ावा देने पर मौजी (वरुण धवन) अपने परेशान करने वाले मालिक को छोड़कर अपना बिजनस शुरू करने का फैसला करता है, लेकिन बिना घरवालों की मदद और बेईमान रिश्तेदारों के बीच क्या मौजी अपना बिजनस जमा पाएगा और एक सफल बिजनसमैन बन पाएगा?रिव्यू: अपने रोजाना की परेशानियों के बीच एक औसत आदमी मौजी हमेशा कहता है 'सब ठीक है'। फिल्म में आपको एंटरटेनमेंट का पूरा मसाला मिलेगा। चाहे मौजी की निजी समस्याएं हों, उसकी नौकरी हो, मालिक की डांट हो, बीमार मां हों या मौजी पर हमेशा गुस्सा करने वाले उसके पिता। मौजी की पत्नी को घर के कामों के बीच कभी भी अपने पति से प्यार करने का टाइम नहीं मिलता। 'सुई धागा' एक आम आदमी की सामान्य जिंदगी की संघर्ष की कहानी है। फिल्म कई किरदारों के आसपास घूमती है। वरुण धवन ने पूरी ईमानदारी के साथ अपना किरदार निभाया है जबकि अनुष्का ने भी आसानी से अपने कैरक्टर को जी लिया है। साधारण साड़ी और कम मेकअप में अनुष्का हमेशा अपना किरदार जी जाती हैं। फिल्म में इन दोनों के किरदारों के बीच बिना रोमांस के भी प्यार दिखाई देता है। सपॉर्टिंग किरदारों में रघुवीर यादव आपको मौजी के पिता के रूप में जरूर इम्प्रेस करेंगे। मौजी की मां के रूप में आभा परमार को देखना भी सुखद है क्योंकि वह स्क्रीन पर हर समय अपने किरदार के साथ न्याय करती हैं।  डायरेक्टर शरद कटारिया ने फिल्म को काफी रियल रखा है। फिल्म के फर्स्ट हाफ में सारे किरदार अपनी समस्याओं के साथ स्थापित हो जाते हैं। डायलॉग्स को ऐसे अंदाज में लिखा गया है जो रोजाना कि समस्या के बीच भी आपको गुदगुदाते हैं। फिल्म का संगीत और गाने कहानी से जुड़ते दिखाई देते हैं। फिल्म उपदेश देती हुई नहीं दिखती है और आपको अंत का अंदाजा भी नहीं लगता है। हालांकि फिल्म कभी-कभी इतनी सीरियस हो जाती है कि बोर करने लगती है। फिर भी अच्छी कहानी और अनुष्का-वरुण की बेहतरीन ऐक्टिंग के लिए आप इस फिल्म को देख सकते हैं। देखें, दर्शकों को कैसी लगी यह फिल्म: 
__________________________
कुदरत का नियम है कि आप जिस चीज से जितना दूर भागते हैं, वह आपके उतना ही नजदीक आती जाती है। विशाल भारद्वाज की राजस्थान के एक छोटे से गांव में बेस्ड फिल्म 'पटाखा' भी ऐसी ही दो बहनों चंपा उर्फ बड़की (राधिका मदान) और गेंदा उर्फ छुटकी (सान्या मल्होत्रा) की कहानी है, जो एक दूसरे से दूर होना चाहती हैं, लेकिन किस्मत उन्हें फिर साथ ले पटकती है। छुटकी और बड़की बचपन से ही आपस में बिना बात के खूब लड़ती हैं। गांव में ही रहने वाला डिपर (सुनील ग्रोवर) ना सिर्फ दोनों बहनों में लड़ाई लगवाने का कोई मौका नहीं गंवाता, बल्कि उनको लड़ते देख खूब मजे भी करता है। दोनों बहनों का बापू (विजय राज) अपनी दोनों बेटियों को बहुत चाहता है। इसी वजह से उसने दूसरी शादी भी नहीं की। लेकिन अपनी बेटियों के बीच रोजाना होने वाले युद्ध से वह भी आजिज आ जाता है। गांव का एक अमीर आदमी पटेल (सानंद वर्मा) बापू की दोनों लड़कियों पर लट्टू है। एक बार किसी मजबूरी में फंस कर बापू अपनी बड़की की शादी पटेल से करने के बदले उससे मोटी रकम ले लेता है। लेकिन बड़की शादी से पहले दिन अपने बॉयफ्रेंड जगन के साथ भाग जाती है। बेचारा बापू छुटकी की शादी पटेल से तय करता है, तो वह भी बड़ी बहन की तरह अपने बॉयफ्रेंड के साथ भाग जाती है। वह तो उन्हें ससुराल जाकर ही पता लगता है कि उनके पति सगे भाई हैं और उनकी किस्मत उन्हें फिर से एक साथ ले आई है। एक-दूसरे की कट्टर दुश्मन बहनें आगे की जिंदगी में क्या गुल खिलाती हैं? यह जानने के लिए आपको सिनेमाघर जाना होगा।देसी अंदाज की फिल्मों के महारथी माने जाने वाले विशाल भारद्वाज अब तक कई उपन्यासों पर फिल्में बना चुके हैं। लेकिन इस बार विशाल ने फिल्म बनाने के लिए चरण सिंह पथिक की शॉर्ट स्टोरी दो बहनें को चुना है। विशाल को यह कहानी इतनी पसंद आई कि उन्होंने फिल्म की स्क्रिप्ट लिखने से लेकर निर्देशन तक का जिम्मा खुद उठा लिया। लेकिन अफसोस कि विशाल इस कहानी से दर्शकों के लिए एक अदद मनोरंजक फिल्म नहीं बना पाए। यह देसी कहानी इतनी ज्यादा देसी हो जाती है कि शहरी दर्शकों का इससे इत्तेफाक रख पाना आसान नहीं होगा। कुछ सीन को छोड़ दें, तो फिल्म का फर्स्ट हाफ आपको काफी बोर करता है। आप इस उम्मीद में सेकंड हाफ की फिल्म को झेलते हैं कि शायद कुछ मनोरंजक देखने को मिले, लेकिन उन्हें निराशा ही हाथ लगती है। सान्या मल्होत्रा और राधिका मदान ने अपने रोल्स को ठीक-ठाक निभाया है। हालांकि विजय राज और सुनील ग्रोवर ने बढ़िया एक्टिंग की है, लेकिन कमजोर स्क्रिप्ट की वजह से वे भी दर्शकों को फिल्म से जोड़ नहीं पाते। फिल्म का संगीत भी औसत है। अगर आप देसी फिल्मों और विशाल भारद्वाज के फैन हैं, तो अपने रिस्क पर फिल्म देखने जाएं। देखिए, फिल्म के बारे में क्या कहते हैं दर्शक:  
__________________________
ऐसा लगता है जैसे वाशु भगनानी अपने लाडले जैकी को किसी भी तरह से बॉलिवुड स्टार बनाने पर आमादा हैं, पापा ने अब बेटे के लिए करीब आधा दर्जन से ज्यादा फिल्में भी बनाई। इंडस्ट्री के नामचीन डायरेक्टर को भी बेटे का करियर पटरी पर लाने के लिए फिल्मों की कमान सौंपी, बेशक इनमें से एकआध फिल्म बॉक्स ऑफिस पर थोड़ी बहुत चली भी हो लेकिन सच यही है कि जैकी का स्टार बनने का सफर अभी भी जारी है।वैसे बता दें, जैकी की इस फिल्म के निर्माता उनके पापा नहीं है। जैकी की इस नई फिल्म को नितिन कक्कड़ जैसे मंझे हुए काबिल डायरेक्टर ने निर्देशित किया है जो करीब 6 साल पहले कम बजट में बनी फिल्मि‍स्तान फिल्म के डायरेक्टर रहे, उनकी इस फिल्म को बेस्ट फीचर फिल्म का नेशनल अवॉर्ड भी मिला दर्शकों और क्रिटिक्स ने फिल्म को खूब सराहा। इस बार नितिन ने जैकी के करियर को पटरी पर लाने के मकसद से करीब दो साल पहले आई तेलुगु फिल्म पेली छुपूलू को कुछ बदलाव के साथ हिंदी में बनाया है लेकिन इस बार फिल्म को बिना किसी प्रमोशन के चंद मल्टिप्लेक्सों में रिलीज किया गया है।इसका खामियाजा मेकर्स को भुगतना पड़ सकता है। वैसे, फिल्म की कहानी में नयापन है फिल्म काफी हद तक दर्शकों को बांधने का दम भी रखती है, लेकिन इसके बावजूद फिल्म के प्रिव्यू में शो में पंद्रह–बीस क्रिटिक की मौजूदगी और अडवांस बुकिंग पर फिल्म का जीरो रिस्पांस टेंशन की बात है।स्टोरी प्लॉटगुजराती फैमिली का जय (जैकी भगनानी) यूं तो इंजिनियर है उसने इंजिनियरिंग की स्टडी की है, इसके बावजूद अपने करियर को पटरी पर लाने की बजाए सारा दिन अपने घर में रहकर अजीबोगरीब हरकतें करता रहता है। घर वाले इससे परेशान हैं, अब जय के घरवालों को लगने लगता है अगर उसकी शादी करा दी जाए तो वह अपने करियर पर फोकस करेगा। बस फिर क्या फैमिली वाले जय की शादी एक खूबसूरत लड़की अवनी (कृतिका कामरा) से शादी की बात शुरू करते हैं, जय के साथ उसके खास दोस्त-प्रतीक गांधी और शिवम पारेख अक्सर नजर आते है। अब इसके आगे क्या होगा इसके लिए आपको फिल्म देखनी होगी।डायरेक्शन - ऐक्टिंगडायरेक्टर नितिन की फिल्म पर अच्छी पकड़ है, खासतौर से इंटरवल से पहले की फिल्म मजेदार है। लेकिन इंटरवल के बाद कहानी की रफ्तार थम सी जाती है। हां, नितिन ने गुजरात के फ्लेवर और वहां की लोकेशन को अच्छे ढंग से पेश किया है। इस बार जैकी ने अपने किरदार को अच्छे ढंग से निभाया है, न्यूकमर कृतिका कामरा अपने रोल में खूब जंची हैं, अन्य कलाकारों में नीरज सूद, प्रतीक गांधी, शिवम पारेख ठीकठाक रहे, फिल्म का एक गाना चलते चलते म्यूजिक लवर्स की जुबां पर है।
__________________________
उड़नतश्तरी और एलियन हमेशा से मनुष्य की जिज्ञासा का केंद्र रहे हैं। यही वजह है कि हॉलिवुडवाले इस विषय पर ढेरों फिल्में बनाते रहते हैं। फिल्म 'प्रेडेटर' सीरीज की चौथी फिल्म 'द प्रेडेटर' भी उड़नतश्तरी और एलियन की ही कहानी है। हालांकि इस बार इन खतरनाक एलियंस का मिशन कुछ और है। फिल्म की कहानी की शुरुआत में एक मिलिट्री स्नाइपर अपने साथियों के साथ एक ऑपरेशन पर है। तभी वहां पर एक उड़नतश्तरी उतरती है और वह उसमें से उतरने वाला जीव (प्रेडेटर) उसके साथियों को मार देता है। अपनी जान बचाने के लिए स्नाइपर उसे मार गिराता है। अपनी सुरक्षा के लिए वह स्नाइपर उस खतरनाक जीव के मुंह और हाथ का कवच अपने घर भेज देता है। वहां गलती से उसका बेटा उस कवच को एक्टिव कर देता है। उसके बाद उसकी खोज में दूसरा बेहद खतरनाक प्रेडेटर आ पहुंचता है। इसके बाद शुरू होती है मनुष्यों और प्रेडेटर के बीच की खौफनाक जंग। इस जंग में कौन जीतता है? और क्या है प्रेडेटर्स का खतरनाक मंसूबा? यह जानने के लिए आपको सिनेमाघर जाना होगा। इस फिल्म को 'ए' सर्टिफिकेट दिया गया है, क्योंकि इसमें जबर्दस्त हिंसक सीन दिखाए गए हैं। खासकर प्रेडेटर लोगों को बेहद बेरहमी से मारता है। हालांकि बेहद खतरनाक प्रेडेटर की सबसे बड़ी खूबी यह थी कि वह तभी हमला करता है, जबकि आप उस पर हमला करते हो। अगर आप निहत्थे हो, तो वह आप पर हमला नहीं करता। दो घंटे से भी कम टाइम में फिल्म प्रेडेटर आपको कहीं भी स्क्रीन से नजर हटाने का मौका नहीं देती। इंटरवल से पहले फिल्म आपको चीजों से रूबरू कराती है और दूसरे हाफ में प्रेडेटर के और नजदीक ले जाती है। डायरेक्टर शेन ब्लैक ने बेहतरीन स्क्रिप्ट पर अच्छी फिल्म बनाई है, जोकि ऐक्शन और अडवेंचर के शौकीनों को बेहद पसंद आएगी। फिल्म में खतरनाक उड़न तश्तरियां और खतरनाक एलियंस यानी कि प्रेडेटर दिखाए गए हैं जो कि दर्शकों को रोमांच से भर देते हैं। खासकर क्लाइमैक्स में इंसानों और प्रेडेटर के बीच जोरदार जंग दिखाई गई है। वहीं फिल्म मंदबुद्धि माने जाने वाले लोगों के प्रति भी एक अलग नजरिया देती है कि मंदबुद्धि लोगों में कई बार ऐसी क्वॉलिटी हो सकती हैं जो कि अपने आपको होशियार समझने वालों की जान बचाने में भी काम आ सकती है। हिंदी में डब फिल्म में हिंदीभाषी दर्शकों के लिए बढ़िया कॉमिडी से भरपूर डबिंग भी की गई है। अगर आपको एलियंस और उड़नतश्तरियों से जुड़ी साइंस फिल्में देखना पसंद है, तो आपको यह फिल्म मिस नहीं करनी चाहिए। वहीं प्रेडेटर सीरीज की फिल्मों के फैंस तो इस फिल्म को कतई मिस नहीं करना चाहेंगे।
__________________________
'लव सोनिया' के एक सीन में सोशल वर्कर मनीष (राजकुमार राव) सोनिया (मृणाल ठाकुर) को बचाने के लिए जान की बाजी लगा देता है और उसे बचाने वेश्यालय पहुंच भी जाता है, मगर सोनिया जिस्मफरोशी की उस दलदल से निकलने को राजी नहीं होती। कारण है, उसकी छोटी बहन प्रीति (रिया सिसोदिया) जिसे बचाने के लिए वह इस काली दुनिया में आई है। निर्देशक तबरेज नूरानी ने दो बहनों के बहाने ह्यूमन ट्रेफिकिंग की बदसूरत दुनिया के उस क्रूर और निर्मम सच को उजागर किया है, जिसे देखकर आप विचलित हो जाते हैं।कहानी कर्ज के बोझ तले दबे किसान के घर से शुरू होती है। किसान शिवा (आदिल हुसैन) अपने कर्ज का निपटारा करने के लिए दादा ठाकुर (अनुपम खेर) के साथ ह्यूमन ट्रैफिकिंग के तहत अपनी बेटी प्रीति का सौदा कर देता है। सोनिया को जब बहन प्रीति के बारे पता चलता है, तो वह उसे खोजने लिए देह व्यापार की घिनौनी दुनिया में प्रवेश कर जाती है। यहां बहन को बचाने के बजाय वह भी उसी जाल में फंस जाती है। वेश्यालय का मालिक फैजल (मनोज बाजपेयी) लड़कियों से पेशा कराने के तमाम डरावने हथकंडे अपनाता है। इस वेश्यालय में सोनिया को माधुरी (रिचा चड्ढा) और रश्मि (फ्रीडा पिंटो) मिलती हैं, जो किसी न किसी बहाने इस दलदल में धकेल दी गई थीं। कहानी में मोड़ तब आता है, जब सोनिया अपनी बहन को ढूंढ लेती है। क्या सोनिया खुद को और बहन को वेश्यावृत्ति की इस खौफनाक दुनिया से निकाल पाती है? इसके लिए आपको फिल्म देखनी होगी। बॉलिवुड में इससे पहले भी देह व्यापार पर 'मंडी', 'बाजार', 'मौसम', 'लक्ष्मी', 'बेगम जान' जैसी फिल्में बन चुकी हैं, मगर निर्देशक तबरेज नूरानी का निर्देशन दर्शाता है कि उन्होंने देह व्यापार की काली दुनिया का गहरा अध्ययन किया है। फिल्म की कहानी सच्ची घटनाओं पर आधारित बताई जा रही है। तबरेज नूरानी ने इंसानियत के डार्क साइड्स को भी बखूबी दर्शाया है कि कैसे अपने स्वार्थ और मतलब के लिए लोग संवेदनहीन हो जाते हैं। 'लव सोनिया' में तितली को जार में बंद करके रखनेवाला एक सीन है, जो पूरी फिल्म के नेचर को बयान करता है, फिल्म में विदेशों की ह्यूमन ट्रैफिकिंग को भी विस्तार दिया जाना चाहिए था। फिल्म की कास्टिंग और किरदार दिलचस्प हैं। अभिनय के मामले में फिल्म बहुत ही समृद्ध है। नवोदित मृणाल ठाकुर ने पहली फिल्म होने के बावजूद इतना जबरदस्त अभिनय किया है कि आपको असहनीय कचोट होने लगती है। रिचा चड्ढा का किरदार जितना निर्मम है, उतना ही मानवीय भी। फैजल के रूप में मनोज बाजपेयी ने दमदार अभिनय किया है। फ्रीडा पिंटो अपनी भूमिका में असर छोड़ जाती हैं। सई ताम्हणकर, राजकुमार राव, अनुपम खेर, आदिल हुसैन ने अपने-अपने किरदारों के हिसाब से बहुत बढ़िया अभिनय किया है। हॉलिवुड ऐक्ट्रेस डेमी मूर की उपस्थिति सुखद लगती है। फिल्म का बैकग्राउंड स्कोर काफी दिलचस्प है जो कि कहानी के अनुरूप है। क्यों देखें- रियलिस्टिक डार्क फिल्मों के शौकीन यह फिल्म देख सकते हैं।
__________________________
लीक से हटकर कुछ अलग ऐसे टॉपिक पर बनी फिल्में आपको पंसद आती है तो यकीनन यह फिल्म आपके लिए है। इस शुक्रवार को दीपेश जैन के निर्देशन में बनी 'गली गुलियां' रिलीज़ हो रही है। चंद मेजर सेंटरों के जिन मल्टिप्लेक्सों में यह फिल्म रिलीज़ हो भी रही है तो यह इक्का-दुक्का स्क्रीन पर ही रिलीज होगी। जहां इस फिल्म को मेलबर्न फिल्म फेस्टिवल में अवॉर्ड भी मिल चुका है तो भी मेकर्स को अपनी इस फिल्म के लिए स्क्रीन तलाशने में काफी जोर लगाने के बाद भी चंद स्क्रीन ही मिल पाए।स्टोरी प्लॉट : पुरानी दिल्ली की तंग गलियों के बीच एक छोटे से मकान में खुद्दूस (मनोज बाजपेयी) अकेले अपनी ही बसाई दुनिया में रहता है। खुद्दूस बिजली का अच्छा कारीगर है, लेकिन वह एक छोटे से कमरे में रहना पसंद करता है। इस अकेले में खुद्दूस का खास दोस्त और उसके पड़ोस में रहने वाला रणवीर शौरी ही उसका खास हमदर्द या साथी है जो उसके लिए लंच डिनर तक का इंतजाम करता है। खुद्दूस के पड़ोस में ही रहने वाला लियाकत (नीरज काबी) कसाई का काम करता है और अपनी खूबसूरत बीवी (सुहाना गोस्वामी) के साथ रहता है। लियाकत का बड़ा बेटा करीब 12 साल का है। लियाकत चाहता है कि उसका बेटा भी कसाई बने, इसीलिए वह उसे अपने साथ अपनी दुकान में बैठाता है। अक्सर लियाकत घर में उसे बुरी तरह से पीटता है, यह बात खुद्दूस को कतई पसंद नहीं। वैसे भी खुद्दूस ने अपनी गली के लगभग सभी मकानों में गुप्त कैमरे लगा रखे हैं जिनकी मदद से खुद्दूस अपने बंद कमरे में बैठकर यह देखता रहता है कि किस के घर में क्या हो रहा है और यह बात खुद्दूस के दोस्त को पंसद नहीं, लेकिन इसके बावजूद वह उसका हर मुश्किल में साथ देता है। खुद्दूस अब किसी तरह से लियाकत के घर तक पहुंचकर वहां भी अपना सीक्रेट कैमरा लगाना चाहता है, जिससे उसको पता चल सके कि वहां क्या हो रहा है। न चाहते हुए भी इस बार भी उसका साथ देता है। क्या खुद्दूस उस मासूम बच्चे को उस पर रोजाना हो रहे जुल्म से बचा पाता है, क्या वजह है कि खुद्दूस ने खुद को तंग गलियों के बीच बने एक छोटे से कमरे में कैद करके रखा हुआ है, अगर आप इन सवालों का जवाब चाहते हैं तो आपको 'गली गुलियां' देखनी होगी। ऐक्टिंग और डायरेक्शन: तारीफ करनी होगी दीपेश जैन की, जिन्होंने एक अलग टाइप की बेहतरीन कहानी को शानदार ढंग से पेश किया है। फिल्म की कहानी आम मुंबइया फिल्मों से बिल्कुल डिफरेंट है। अंत तक दर्शक कुछ न कुछ जानने को बेताब रहते हैं, फिल्म का क्लाइमैक्स गजब का है। दीपेश ने कहानी के मुताबिक ही फिलम की लोकेशन का चयन किया है। यकीनन दीपेश ने दिल्ली की तंग गलियों और वहां रहने वालों की लाइफ को बेहतरीन ढंग से पेश किया है। सिनेमटॉग्रफी गजब की है। स्क्रीनप्ले दमदार है जो पूरी फिल्म को एक ही ट्रैक पर रखता है। तारीफ करनी होगी कि मनोज बाजपेयी ने जिन्होंने इस बार भी अपने किरदार को अपनी लाजवाब ऐक्टिंग से जीवंत कर दिखाया है, एक बेरहम पिता और कसाई के रोल में नीरज काबी ने अपने किरदार में जान डाली है। चाइल्ड आर्टिस्ट ओम सिंह अपने रोल में परफेक्ट लगे, अन्य कलाकारों में सुहाना गोस्वामी और रणवीर शौरी ने अपने रोल को ठीकठाक निभाया है।क्यों देखें : पहली बात यह बॉलिवुड मसालों से भरी फिल्म नहीं है और यही वजह है कि फिल्म एक खास क्लास के लिए सटीक है। इनकी कसौटी पर फिल्म खरा उतरने का दम रखती है। अगर आप मनोज के फैन हैं तो इस फिल्म को एक बार जरूर देखें।
__________________________
रौनक कोटेचा कहानी: कहानी एक ऐसे वैद्य के किरदार के इर्द-गिर्द घूमती है जो अपनी असरकारी दवाओं की वजह से बड़ी-बड़ी दवाइयों की कंपनियों के आंख की किरकिरी बन गया है। कंपनियां उसे डरा-धमका रही हैं। उसके बरसों पुराने फ़ॉर्म्युले 'वज्र कवच' में हर बीमारी का इलाज है। पिंपल से लेकर नपुंसकता दूर करने से लेकर सबकुछ। रिव्‍यू: फिल्‍म में वैद्य पूरन (सनी देओल) बहुत कम बोलते हैं, लेकिन कोई उनकी चुप्‍पी को तुड़वाने का प्रयास करता है तो वह उसको छोड़ते नहीं हैं। फिल्‍म में धर्मेंद्र ने जयंत नाम परमार नाम के शख्‍स का किरदार निभाया है तो बॉबी देओल 'काला' नाम के एक लड़के के रोल में हैं और सनी देओल वैद्य बने हैं। पूरन की पूरे शहर में अच्‍छी खासी इज्‍जत है जबकि उसके भाई काला को कोई नहीं पसंद करता। काला 40 साल का अविवाहित युवक है जो कनैडा (कनाडा) जाने के सपने संजोए बैठा है। दूसरी ओर जयंत रंगीन मिजाज वकील हैं जो ख्‍वाबों में हसीनों का दीदार करते रहते हैं। उनकी अपनी एक अलग ही दुनिया है। वह साइड ट्रॉली वाले स्‍कूटर की सवारी करते रहते हैं। कुल मिलाकर यह कह सकते हैं कि 'यमला पगला दीवाना फिर से' ने नई कहानी के साथ पॉप्युलर ब्रैंड को फिर से स्‍थापित करने का काम किया है। इस फिल्‍म ने देओल ब्रैंड को एक अंदाज में दर्शकों के सामने पेश किया है। फिल्‍म काफी हद तक दर्शकों को एक लाइट कमिडी डोज देने में सफल रही है। धर्मेंद्र ने अपने फन पैक को बड़े ईजी वे में दर्शकों के सामने पेश किया है। सनी देओल की वही ढाई किलो के हाथ वाली इमेज इस बार दर्शकों को थोड़ा कॉमिक स्‍टाइल में देखने को मिली है। वहीं बॉबी देओल स्‍क्रीन पर सबसे अधिक समय के लिए दिखे जरूर हैं लेकिन कुछ नया कर पाने में खासे सफल नहीं हो सके। फिल्‍म में कुछ मिनट के लिए सलमान खान भी दिखाई दिए हैं। इस फिल्‍म में देओल परिवार के अलावा कृति खरबंदा भी काफी ग्‍लैमरस लग रही हैं। फिल्‍म में कई मौके ऐसे भी आए हैं जहां कमेडी में जान नहीं लगी है। कुल मिलाकर फर्स्‍ट हाफ में मूवी ठीकठाक रही है, लेकिन सेकंड हाफ में कुछ स्‍लो होती दिखी है। अगर आप भी देओल ब्रैंड के फैन हैं तो एक बार यह मूवी देख सकते हैं। 
__________________________
हैप्पी के भागने की कहानी का पहला भाग आपने साल 2016 में देखा था। फिल्म सफल रही और तय किया गया कि इसका अगला भाग और भी ज्यादा दिलचस्प बनाया जाए। वैसे अगर आपने फिल्म का पहला भाग नहीं देखा है, तब भी दूसरे भाग से आसानी से कनेक्ट हो जाएंगे। पिछली बार हैप्पी पाकिस्तान भाग गई थी और इस बार दो-दो हैप्पी हैं, जो चीन के अलग-अलग शहरों में भाग रही हैं। इस बार उन्हें ढूढ़ने से ज्यादा बचाने की जद्दोजहद भी है। फिल्म भले चीन पर बेस्ड हो, लेकिन वह आपको बहुत ही खूबसूरती से लगातार पटियाला, अमृतसर, दिल्ली, कश्मीर और पाकिस्तान से जोड़ कर रखती हैं। फिल्म के राइटर और निर्देशक मुदस्सर अजीज ने अपनी पूरी फिल्म में बेहतरीन डायलॉग-बाजी से भारत, पाकिस्तान और चीन के बीच की तनातनी पर व्यंग्य किया है। फिल्म के बहुत से डायलॉग जहां आपको हंसाएंगे, वहीं सोचने पर भी मजबूर करेंगे। 'तनु वेड्स मनु' सीरीज़ और 'रांझणा' के निर्देशक आनंद एल. रॉय इस फिल्म के को-प्रड्यूसर हैं, लेकिन फिल्म में उनकी साफ झलक दिखाई देती है। कहानी: चीन के शांघाई एयरपोर्ट पर अमृतसर की दो बहनें एक साथ उतरती हैं। पहली हैप्पी (डायना पेंटी) अपने पति गुड्डू (अली फजल) के साथ एक म्यूजिक कॉन्सर्ट में आई है और दूसरी हैप्पी (सोनाक्षी सिन्हा) शांघाई की एक यूनिवर्सिटी में प्रफेसर का जॉब जॉइन करने आई है। एयरपोर्ट पर कुछ चीनी किडनैपर पहली हैप्पी (डायना पेंटी) को किडनैप करने आते हैं, लेकिन एक जैसे नाम होने की वजह से वह गलती से दूसरी हैप्पी (सोनाक्षी) को किडनैप कर लेते हैं। इस अपहरण में किडनैपर पटियाला से दमन बग्गा (जिम्मी शेरगिल) और पाकिस्तान से पुलिस ऑफिसर उस्मान अफरीदी (पियूष मिश्रा) को भी अगवा कर चीन लाते हैं। आगे कहानी क्या मोड़ लेती है, यब जानने के लिए आपको सिनेमा हॉल का रुख करना होगा।  अभिनय: पूरी फिल्म दूसरी हैप्पी के ईर्द-गिर्द घूमती है, जिसे सोनाक्षी सिन्हा ने बखूबी निभाया है। लगातार आधी दर्जन से ज्यादा फ्लॉप फिल्मों के बाद, यह फिल्म सोनाक्षी के लिए बड़ी राहत का काम करेगी। सोनाक्षी का अभिनय उभरकर सामने आता है। हिंदी-पंजाबी में अपनी डायलॉग डिलीवरी से सोनाक्षी अमृतसर की हरप्रीत कौर को पर्दे पर जीवंत कर देती हैं। जिम्मी शेरगिल और पियूष मिश्रा के बीच की नोकझोंक और जिम्मी के तकिया-कलाम वाले छोटे-छोटे डायलॉग फील गुड का एहसास देते हैं। जस्सी गिल पहली बार बॉलिवुड फिल्म में नजर आ रहे हैं और वह अपने किरदार के साथ पूरा इंसाफ करते हैं। बाकी कलाकारों ने भी अच्छा काम किया है।  डायरेक्शन: मुदस्सर अजीज अपने लेखन के लिए मशहूर हैं और इस बार उनकी मेहनत फिल्म के डायलॉग में साफ नजर आती है। जिस तरह की फिल्म है, उस हिसाब से कोई भी सीन या डायलॉग ओवर नहीं लगता है और सिचुएशन के हिसाब से सब सटीक लगता है। उनके निर्देशन की पकड़ भी पहले से और भी ज्यादा मजबूत हुई है। फिल्म का फर्स्ट हाफ थोड़ा लंबा जरूर लगता है, लेकिन उबाऊ नहीं है। संगीत: फिल्म का कोई गाना बहुत ज्यादा चर्चित नहीं हुआ है, लेकिन फिल्म का संगीत कहानी और माहौल के साथ बिल्कुल फिट बैठता है।क्यों देखें: अच्छे डायलॉग, जिनमें व्यंग्य भी है, एक अच्छी सिचुएशनल कॉमिडी, सोनाक्षी का बदला अंदाज, जिम्मी शेरगिल और पियूष मिश्रा का अभिनय आपको निराश नहीं करेगा। 
__________________________
आज के समय में भ्रष्टाचार और सत्ता के दुरुपयोग जैसी थीमों पर फिल्में सबसे ज्यादा प्रासंगिक हैं। ऐक्शन थ्रिलर 'सत्यमेव जयते' एक ऐसे आदमी की कहानी है जो काफी गुस्से और हिंसा के साथ भ्रष्टाचार के खिलाफ लड़ता है। फिल्म की कहानी ठीकठाक है लेकिन इसका प्रदर्शन सत्यता से कहीं दूर है। इस मसाला फिल्म में कई तत्व 70 और 80 के दशक की फिल्मों से लिए गए लगते हैं। फिल्म में हाई बैकग्राउंड म्युजिक, जरूरत से ज्यादा ड्रामा और बेशुमार ऐक्शन इसे कहीं-कहीं थकाऊ बना देती है। फिल्म की शुरूआत में वीर (जॉन अब्राहम) एक पुलिस वाले को जिंदा जला देता है। यह बाकी की फिल्म के लिए एक जमीन तैयार करती है और अगले 2 घंटे से ज्यादा समय तक फिल्म एक ही ढर्रे पर चलती रहती है। वीर हर उस जगह पहुंच जाता है जहां कोई पुलिस वाला कोई अपराध कर रहा होता है। फिल्म के बीच में एक ट्विस्ट जरूर आता है लेकिन इसके बाद भी फिल्म का फोकस भ्रष्ट पुलिसवालों को आग के हवाले कर देने पर ही रहता है। पूरी फिल्म अच्छाई और बुराई की लड़ाई और देशभक्ति के कुछ पाठ पढ़ाते हुए आगे बढ़ती है। फिल्म के लिए भारी-भरकम डायलॉग्स लिखे गए हैं लेकिन वे फिल्म पर ही भारी पड़ रहे हैं। मनोज बाजपेई और जॉन अब्राहम के किरदार की लड़ाई को कहीं बेहतर तरीके से दिखाया जा सकता था लेकिन स्क्रिप्ट इसमें फेल हो गई। डायरेक्टर मिलाप जावेरी के नजरिए के मुकाबले कलाकारों का प्रदर्शन काफी बेहतर है। जॉन अब्राहम ने लीड के रूप में कमान संभाली है। टायर फाड़ते हुए और बुरे लोगों की पिटाई करते हुए उन्होंने एक ऐंग्री यंग मैन की भूमिका पूरी लगन और ऊर्जा के साथ निभाया है। मनोज बाजपेई अपने टॉप फॉर्म में हैं। एक दृढ़ और ईमानदार पुलिस वाले की उनकी ऐक्टिंग फिल्म को थोड़ा मजबूत बनाती है। न्यूकमर आयशा शर्मा कैमरे पर काफी कॉन्फिडेंट नजर आईं, हालांकि डायलॉग्स पर उन्हें थोड़ा और मेहनत करने की जरूरत है। 'सत्यमेव जयते' इंतकाम और अच्छाई के सालों पुराने आइडिया को बेचने की कोशिश कर रही है लेकिन इसका अतिनाटकीय प्रदर्शन के कारण इसे हजम करना मुश्किल होता है। जॉन अब्राहम के होने की वजह से आप इसमें अच्छे ऐक्शन की अपेक्षा कर सकते हैं लेकिन कभी-कभी यह काफी भयानक हो जाता है। सच यह है कि फिल्म की कहानी आज के समय में काफी प्रासंगिक है लेकिन फिल्म में इस कहानी को कहने का तरीका इसे कमजोर बनाता है। 
__________________________
खेल में अपने देश के झंडे को एक अंतरराष्ट्रीय मंच पर लहराते हुए देखने से ज्यादा गर्व की बात और क्या हो सकती है। यह भावना और ज्यादा मजबूत हो जाती है क्योंकि घटना 1948 के लंदन ओलिंपिक्स की है जहां भारत को साबित करना है कि 1936 से 1948 तक खेलों में उसका वर्चस्व सिर्फ चांस की बात नहीं थी। यह घटना ऐतिहासिक भी है क्योंकि भारतीय हॉकी टीम यहां आजादी के सिर्फ एक साल बाद ही खेल रही है।'गोल्ड' जोश से भरे इस टीम के सफर को दिखाती है जिसने ब्रिटेन के 200 सालों की गुलामी के आगे अपना झंडा बुलंद किया। फिल्म की कहानी 1936 से शुरू होती है जब भारतीय हॉकी टीम ने बर्लिन ओलिंपिक्स में लगातार तीसरी बार गोल्ड जीता था। तब यह टीम ब्रिटिश इंडिया टीम कहलाती थी और इसे ब्रिटिश राज चलाता था। टीम के एक बंगाली जूनियर मैनेजर ने आजाद भारत की टीम को गोल्ड दिलाने का संकल्प लिया। उसका सपना 1948 में ब्रिटेन की धरती पर भारतीय ध्वज लहराने का था। रीमा कागती ने गहरे मायनों वाली इस कहानी को मनोरंजक तरीके से पेश किया है। यह फिल्म हमें इतिहास के उस दौर में ले जाती है जिसके बारे में कम ही बात होती है। सभी कलाकारों का प्रदर्शन शानदार है। धोती पहने हुए टीम मैनेजर के रूप में अक्षय कुमार ने अपने किरदार से खूब हंसाया है, वहीं वह तुरंत नाटकीय और इमोशनल सीन पर भी आसानी से स्विच कर जाते हैं। कुणाल कपूर ने पहले हॉकी प्लेयर और फिर हॉकी टीम के कोच के रूप में शानदार प्रदर्शन किया है। विनीत कुमार का काम भी दमदार है। अमित साध का किरदार भी काफी अच्छा है जो टीम के उपकप्तान रहते हुए जिंदगी के पाठ सीखते हैं। एक गुस्सैल प्लेयर के रूप में सनी कौशल ने भी अपना किरदार बखूबी निभाया है। मॉनी राय ने बंगाली पत्नी का अपना छोटा सा किरदार असरदार तरीके से निभाया है। 'गोल्ड' सिर्फ हॉकी पर बनी एक फिल्म नहीं है बल्कि एक पीरियड फिल्म है जो उस दौर को जीवंत करती है जिसे काफी पहले भुलाया जा चुका है। यह विभाजन की दर्दनाक घटना को भी दर्शाती है जिसने बड़ी क्रूरता के साथ देश को दो भागों में बांट दिया। प्रॉडक्शन डिजाइन और कॉस्ट्यूम ने उस दौर को रीक्रिएट करने में अहम भूमिका निभाई है। सिनेमटॉग्रफी और बैकग्राउंड स्कोर तकनीक और गुणवत्ता के मामले में काफी कमाल के हैं। फिल्म में होने वाले हॉकी मैच थ्रिल बनाए रहते हैं। मैच का अंत जानते हुए भी आप पूरे मैच के दौरान रोमांच महसूस करेंगे और भारतीय टीम के लिए चीयर करेंगे। फिल्म की एडिटिंग कुछ बेहतर हो सकती थी और कहानी में 'चढ़ गई' और 'नैनो ने बांधी' गाने की जरूरत नहीं थी। इमोशनल एंड पर फिल्म काफी दमदार है क्योंकि कुछ लोग अपने निजी विरोधों को दूर रखकर भारत की जीत के लिए मिलकर प्रयास करते हैं। आजादी के बाद .यह पहला गेम था इसलिए ग्राउंड पर खेल रही भारतीय टीम के लिए पाकिस्तानी टीम भी चीयर करती है। 
__________________________
ऐक्टर कमल हासन की फिल्में हमेशा से ही लीक से हटकर रहती हैं। उनकी फिल्मों की कहानियां आमतौर पर सृजनात्मक खुराक देने के अलावा मुद्दों के साथ डील करती दिखाई देती हैं। 'विश्वरूपम 2' भी आतंकवाद जैसे राक्षस के इर्द-गिर्द घूमती है, मगर इस बार उन्होंने अपनी फिल्म की कहानी बताने का का जो तरीका अपनाया है उससे फिल्म उलझकर रह जाती है। प्रीक्वल और सीक्वल के रूप में कहानी पास्ट और प्रेजेंट में आगे बढ़ती है और अतीत और वर्तमान के दृश्य बुरी तरह से कन्फ्यूज कर देते हैं। 2013 में जब इस फिल्म का पहला पार्ट आया था तो जमकर विवाद हुए थे। इस बार फिल्म में ऐसा कोई विवादस्पद पहलू नजर नहीं आता। कहानी: फिल्म कहानी वहीं से शुरू होती है, जहां पर समाप्त हुई थी। रॉ एजेंट मेजर विशाम अहमद कश्मीरी (कमल हासन) अपनी पत्नी निरूपमा (पूजा कुमार) और अपनी सहयोगी अस्मिता (ऐंड्रिया जेरेमिया) के साथ अलकायदा के मिशन को पूरा करके लौट रहा है। अब उस पर नई जिम्मेदारियां हैं। इस बार भी उसका लक्ष्य कुरैशी (राहुल बोस) द्वारा फैलाए गए आतंकवाद के तांडव को रोकना है। इस मिशन में उसके साथ उसकी पत्नी और सहयोगी के अलावा कर्नल जगन्नाथ (शेखर कपूर) भी हैं। आतंकवाद के नासूर को रोकने की उसकी इस लड़ाई में उसे जान से मारने की कोशिश भी की जाती है और उसकी सहयोगी अस्मिता अपनी जान से हाथ धो बैठती है, मगर इन चुनौतियों से उसके हौसले पस्त नहीं होते। उसे देश में होने वाले 66 बम धमाकों के खौफनाक कारनामे को रोकना है। उसकी हिम्मत को तोड़ने के लिए अल्जाइमर से पीड़ित उसकी मां (वहीदा रहमान) को भी मोहरा बनाया जाता है। सलीम (जयदीप अहलावत) कुरैशी की आतंकी विरासत को आगे बढ़ाता है। क्या विशाम देश को आतंक की आंधी से तहस-नहस होने से बचा पाएगा? इसके लिए आपको फिल्म देखनी होगी। रिव्यू: हमेशा की तरह इस बार भी कमल हासन ने निर्माता, निर्देशक, लेखक, अदाकार जैसी कई जिम्मेदारियों को जिया है। फिल्म का फर्स्ट हाफ स्लो है, मगर सेकंड हाफ में कहानी दिलचस्प हो जाती है। फिल्म के ऐक्शन दृश्यों की तारीफ करनी होगी। ये आपका दिल धड़काने में सक्षम हैं। फिल्म में कमल हासन और वहीदा रहमान के बीच के जज्बाती सीन कहानी को नया रंग देते हैं, मगर फिल्म का नरेटिव आपको सुस्त कर देता है। स्क्रीनप्ले कमजोर है, मगर संवाद दमदार हैं। अभिनय के मामले में फिल्म खरी उतरती है। कमल कमाल के अभिनेता हैं और इसका परिचय यहां भी देखने को मिलता है। कमल एक्प्रेशन से खेलना खूब जानते हैं। नायिकाओं में पूजा कुमार और ऐंड्रिया जेरेमिया ने अच्छा काम किया है। दोनों के बीच की नोक-झोंक फिल्म को राहत देती है। खलनायक के रूप में राहुल बोस कमजोर साबित हुए हैं। उनके किरदार को विस्तार दिया जाना चाहिए था। लंबे अरसे बाद जाने-माने फिल्मकार शेखर कपूर को परदे पर देखना अच्छा लगता है, मगर उनकी भूमिका का समुचित विकास नहीं किया गया। जयदीप अहलावत जैसे सक्षम अभिनेता को जाया कर दिया गया है। संगीत के मामले में 'इश्क किया तो' गाना ध्यान आकर्षित करता है।क्यों देखें: हिंदी के अलावा तमिल-तेलुगू में रिलीज की जानेवाली इस फिल्म को कमल हासन के चाहने वाले देख सकते हैं।
__________________________
अविनाश (दलकीर), एक हैरान-परेशान इंसान है और उसके पिता से उसका अजीब सा रिश्ता है। वह अपने सपने पूरे न होने का जिम्मेदार उन्हीं को ठहराता है। फिर अचानक उसके पिता की मौत हो जाती है और इसके बाद सब बदल जाता है।करवां का रिव्यू: पिता के अचानक मरने की खबर से अविनाश और उसका दोस्त शौकत (इरफान) बेंगलुरु से कोच्चि आ जाते हैं और इस यात्रा के दौरान उन्हें अपनी जिंदगी के बारे में सोचने का टाइम मिलता है। खो जाना कभी-कभी अपने आप को पाने का सबसे अच्छा तरीका होता है। कारवां की यही कहानी है। हर सफर उस तरह खत्म नहीं होता जैसा आपने सोचा होता है। फिल्म भी काफी हद तक इसी तर्ज पर है। इसमें ट्रैजिडी के बीच भटकता हुआ अविनाश धीरे-धीरे खुद को पा लेता है। दक्षिण भारत की खूबसूरत जगहों पर शूट की गई फिल्म कारवां इसके तीनों किरदारों अविनाश, शौकत और तान्या (मिथिला) को उनकी जिंदगी दुविधाओं से रूबरू करवाती है। फिल्म कारवां को डार्क कॉमिडी दिखाने के लिए कुछ ज्यादा मेहनत कर दी गई है। ऐसा लगता है कि फिल्म पर अलग और फनी दिखने का बोझ है। हालांकि यह काफी हद तक सफल भी होती है लेकिन इसमें दिखाई गई परिस्थितियां थोड़ी अकल्पनीय लगती हैं। फिल्म कारवां में अगर कुछ जबरदस्त है तो वह है दलकीर और इरफान की बेहतरीन ऐक्टिंग। मलयालम फिल्मों के चहेते दलकीर का हिंदी डेब्यू काबिलेतारीफ है। वह स्क्रीन पर बेहद स्वाभिवक दिखते हैं इसके अलावा मलयाली होने के बाद भी उनकी हिंदी पर बढ़िया कमांड है। इरफान का किरदार भले ही अधपका हो लेकिन वह हिंदी सिनेमा के इतने बढ़िया ऐक्टर हैं कि फिल्म में जान डाल देते हैं। आधी फिल्म के बाद एक सीन है जिसमें वह अपने पिता के बारे में बात करते हैं, जिसे देखकर लगता है कि वह कितने कमाल के ऐक्टर हैं। फिल्म के कुछ सीन बेहद जबरदस्त हैं। मिथिला पालकर ठीक-ठाक हैं पर कोई छाप नहीं छोड़तीं। कृति खरबंदा का स्पेशल रोल अच्छा है। कारवां कोई वैसी उतार-चढ़ाव वाली कहानी नहीं है जैसी आप उम्मीद कर रहे हैं लेकिन आप दिल में अहसास लेकर निकलेंगे कि अंत भला सो भला। 
__________________________
यह कहानी है कैद में फंसे एक साहेब, राजनीति में ऊंचा कद रखती उसकी पत्नी और लंदन बेस्ड गैंगस्टर की जो रूसी तरीके के एक खतरनाक खेल के जरिए सबका कत्ल करता है। इस फिल्म के डायरेक्टर और को राइटर तिग्मांशू धूलिया ने इस ड्रामा फिल्म को दमदार तरीके से पेश किया है। फिल्म में दिखाया गया है कि कैसे सत्ता के भूखे मर्द और औरत बिना उस तक पहुंचे रुकने का नाम नहीं लेते हैं। इस बार कहानी की एक नई शुरुआत होती है, जो अनदेखे-अनजाने मोड़ से होते हुए जैसे-जैसे आगे बढ़ती है हर किरदार के कई नए चेहरों की पहचान कराती है। फिल्म की कहानी रानी माधवी देवी (माही गिल) के इर्द-गिर्द घूमती है। जिन्होंने अपने किरदार को इस बखूबी से निभाया है कि आप बार-बार उन्हें ही देखना चाहते हैं, जबकि स्क्रिप्ट में उनके किरदार को काफी लंबा लिखा भी गया है। इसके बाद आदित्य प्रताप सिंह (जिम्मी शेरगिल) आते हैं, जिन्होंने अपने राजसी रुतबे और खोए प्यार को पाने का बखूबी रोल निभाया है। इसके साथ ही कबीर के रोल में संजय दत्त ने एक गैंगस्टर से ज्यादा समझदार अपराधी का रोल निभाया है। जो अपने गुस्से और दिल के हाथों मजबूर होकर अक्सर मुश्किलों में पड़ जाता है। इस रोल को संजय ने बखूबी निभाया है, हालांकि कई जगह वह थोड़ा निराश भी करते नजर आए हैं। इसके साथ ही जहां ये तीनों अपने रोल के साथ न्याय करते नजर आए हैं, वहीं फिल्म की अन्य दो ऐक्ट्रेसेस के लिए ऐसा नहीं कहा जा सकता है। मोना के किरदार में चित्रागंदा सिंह बेशक बहुत ही खूबसूरत नजर आई हैं, लेकिन अपने इंट्रो सीने को छोड़कर वह फिल्म में अपनी कोई खास छाप नहीं छोड़ पाई हैं। दूसरी ओर सोहा अली खान के टैलंट को साहेब की दूसरी बीवी रंजना के रोल में एकदम बर्बाद किया गया है। इसके अलावा कबीर बेदी, नफीसा अली और दीपक तिजौरी बूंदीगढ़ के राजपरिवार के तौर पर सपोर्टिंग रोल में फिट नजर आए हैं।  हालांकि, एकसाथ इतने किरदारों को फिल्म में पेश करना थोड़ा मुश्किल भरा जरूर लगा, मगर तिग्मांशू धूलिया और संजय चौहान ने फिल्म की कहानी इस रोचक ढंग से लिखी है कि दर्शक आगे क्या होनेवाला है इसका अंदाजा नहीं लगा पाते हैं। ऐसे डायरेक्टर तिग्मांशू की इस फिल्म के आइटम नंबर और रोमांटिक गानों को छोड़ दें तो जबरदस्त तरीके से पंच के साथ लिखे गए डायलॉग्स दर्शकों को बांधे रखने में कामयाब रहे हैं। जिनका असर फिल्म खत्म होने के बाद भी दर्शकों पर कायम रहता है। बहरहाल, अगर कुछेक बातों को छोड़ दें तो रोमांचक पटकथा और दमदार ऐक्टिंग के दम पर यह फिल्म अपनी पिछली फिल्मों को मिली सफलता को आगे ले जाती हुई नजर आती है।  
__________________________
आखिरकार, इस शुक्रवार को श्रीदेवी की बेटी जान्‍हवी कपूर की पहली फिल्म धड़क रिलीज हुई। शाहिद कपूर के भाई ईशान खट्टर इससे पहले इंटरनैशनल फेम डायरेक्टर माजिद की फिल्म 'बियॉन्ड द क्लाउड' में अपनी प्रतिभा का लोहा दर्शकों और क्रिटिक्स से मनवा ही चुके हैं। यही वजह है कि रिलीज़ से पहले ही इस युवा जोड़ी की इस फिल्म का यंगस्टर्स में जबर्दस्त क्रेज रहा। वहीं, इस फिल्म के डायरेक्टर शशांक खेतान की पिछली दोनों फिल्में 'हम्पटी शर्मा की दुल्हनिया' और 'बद्रीनाथ की दुल्हनिया' बॉक्स आफिस पर हिट रही। यही वजह रही धड़क से दर्शकों और ट्रेड को कुछ ज्यादा ही उम्मीदें हैं। बता दें कि यह फिल्म बॉक्स ऑफिस पर रेकॉर्ड कलेक्शन करने वाली सुपरहिट मराठी फिल्म 'सैराट' का हिंदी रीमेक है। वैसे, इससे पहले सैराट तमिल और पंजाबी में बन चुकी है और इन दोनों फिल्मों को दर्शकों ने बेहद पसंद किया। आपको ताज्जुब होगा कि मराठी में बनी फिल्म का बजट कुल 04 करोड़ रहा तो फिल्म ने टिकट खिड़की पर 105 करोड़ के करीब कलेक्शन की। ऐसे में शंशाक ने भी अपनी इस फिल्म को भी लगभग वही लुक दिया है जो मराठी फिल्म में नजर आया। इतना ही नहीं 'धड़क' के म्यूजिक में मराठी टच साफ सुनाई देता है। देश-विदेश में रिलीज हुई इस फिल्म का ट्रेड में क्रेज इसी से लगाया जा सकता है कि मल्टिप्लेक्सों में इस फिल्म के औसतन दस से ज्यादा शोज रखे गए हैं तो अडवांस बुकिंग में भी फिल्म को अच्छा रिस्पॉन्स मिला। नई दिल्ली के डिलाइट सिनेप्लैक्स पर पहले तीन की 50 फीसदी से ज्यादा टिकटें अडवांस में ही बिक चुकी हैं।   स्टोरी प्लॉट: धड़क की कहानी राजस्‍थान के उदयपुर शहर से शुरू होती है। राज परिवार से जुड़ी पार्थवी (जाह्नवी कपूर) न तो अपने राजपरिवार के बंधनों और कायदों को दिल से स्वीकार करती है और न ही उसे अपनी आजादी में भाई चाचा या फिर अपने पिता तक का दखल देना पसंद है। दूसरी ओर पार्थवी के पिता ठाकुर रतन सिंह (आशुतोष राणा) को भी कतई बर्दाश्त नहीं कि कोई उसके किसी भी फैसले के खिलाफ जाए। पार्थवी के कॉलेज में पढ़ने वाले मधुकर (ईशान खट्टर) को पहली नजर में ही पार्थवी से प्यार हो जाता है, मधुकर के पिता को मंजूर नहीं कि उनका बेटा ऊंची जाति और राजघराने की पार्थवी से मिले, लेकिन मधुकर और पार्थवी इन सब की परवाह किए बिना एक-दूसरे से मिलते हैं। दूसरी ओर ठाकुर साहब चुनाव लड़ने की तैयारी में लगे हैं, ऐसे में उन्हें वोटर को रिझाना भी मजबूरी बनता जा रहा है। रतन सिंह को पार्थवी और मधुकर के प्यार के बारे में जब पता लगता है तो मधुकर और उसकी फैमिली पर उनका कहर टूट पड़ता है। ऐसे में दोनों उदयपुर से भाग जाते हैं, अब आगे क्या होगा यह जानने के लिए आपको थिअटर का रुख करना होगा। जानिए, जाह्नवी और ईशान की फिल्म 'धड़क' देख क्या बोले फिल्मी सितारेऐक्टिंग, डायरेक्शन, म्यूजिक: जाह्नवी ने अपनी पहली ही फिल्म में साबित किया कि कैमरा फेस करने से पहले उन्होंने लंबा होमवर्क किया तो ईशान खट्टर एक बार फिर अपने फैन्स की कसौटी पर खरे उतरे। इन दोनों की ऑन स्क्रीन केमिस्ट्री देखते ही बनती है। वहीं, जाह्नवी क्लोजअप सीन्स में ईशान से बड़ी नजर आईं। ठाकुर रतन सिंह के रोल में आशुतोष राणा का जवाब नहीं। मधुकर के दोस्त बने अंकित बिष्ठ और श्रीधरन अपने अपने रोल में फिट रहे। फिल्म के डायरेक्टर शशांक रायजादा ने इंटरवल से पहले की फिल्म को कुछ ज्यादा ही खींच दिया। खासकर पार्थवी और मधुकर की मुलाकातों के लंबे सीन पर आसानी से कैंची चलाई जा सकती थी। इस फिल्म का म्यूजिक रिलीज से पहले म्यूजिक लवर्स की जुबां पर है तो फिल्म के दो गाने 'धड़क है न' और 'पहली बार' का फिल्मांकन देखते ही बनता है। क्यों देखें : जाह्नवी और ईशान की बेहतरीन केमिस्ट्री, राजस्थान की पृष्ठभूमि में बनी इस फिल्म की कहानी में बेशक नया कुछ न हो लेकिन कहानी को ऐसे दिलचस्प ढंग से पेश किया गया है कि आप कहानी से बंधे रहते हैं। क्रिटिक्स की तरफ से इस फिल्म को मिले हैं साढ़े 3 स्टार।
__________________________
यह 'रेस' जिंदगी की रेस है, किसी की जान लेकर ही खत्म होगी। फिर चाहे वह दर्शकों की जान ही क्यों न हो! इतने सारे सितारों की फिल्म में आप कुछ मज़ेदार देखने की उम्मीद लगाते हैं, लेकिन अफसोस कि आपको निराशा ही हाथ लगती है। रेस फिल्म की पिछली दोनों हिट फ्रैंचाइजी के बाद इस बार रेस की स्टारकास्ट काफी बदल गई है। पिछली फिल्मों से सिर्फ अनिल कपूर ही ऐसे हैं, जो इस बार भी रेस में हैं, जबकि जैकलीन फर्नांडिस 'रेस 2' के बाद 'रेस 3' में भी हैं। वहीं डायरेक्टर अब्बास-मस्तान की बजाय 'रेस 3' को रेमो डिसूजा ने डायरेक्ट किया है। आपको बता दें कि इस 'रेस 3' का पिछली दोनों फिल्मों से कोई लेना-देना नहीं है।फिल्म की कहानी शमशेर सिंह (अनिल कपूर ) से शुरू होती है, जो करीब 25 साल पहले भारत से एक साजिश का शिकार होकर अल शिफा आइसलैंड आ जाता है। वह अवैध हथियारों का डीलर है। उसके बड़े भाई रणछोड़ सिंह का बेटा सिकंदर (सलमान खान) उसका दायां हाथ है। बड़े भाई की एक एक्सिडेंट में मौत के बाद शमशेर ने अपनी भाभी से शादी कर ली थी, जिससे उसके दो जुड़वा बच्चे सूरज (साकिब सलीम) और संजना (डेजी शाह) हैं। फिल्म का एक और किरदार यश (बॉबी देओल) सिकंदर का बॉडीगार्ड है। वहीं जेसिका (जैकलीन फर्नांडिस) पहले सिकंदर की गर्लफ्रेंड थी, लेकिन फिर वह यश के साथ आ जाती है। सिकंदर अपनी फैमिली के लिए जान देता है, लेकिन उसके सौतेले भाई-बहन उससे नफरत करते हैं। वे यश को भी भड़का कर अपनी ओर मिला लेते हैं। शमशेर वापस अपने वतन भारत जाना चाहता है और किस्मत से उसे एक मौका मिल जाता है। उसके इस मिशन को पूरा करने सिकंदर के साथ सूरज, संजना, यश और जेसिका कंबोडिया जाते हैं, जहां सूरज, संजना और यश मिलकर सिकंदर को फंसा देते हैं, लेकिन वह जेसिका की मदद से बच निकलता है। उसके बाद खुलते हैं कई ऐसे राज़ जिन्हें जानने के लिए आपको सिनेमा देखना होगा।सलमान खान ने फिल्म में सैफ अली खान की जगह ली है। बेशक, वह काफी स्मार्ट लग रहे हैं और उन्होंने कई अच्छे ऐक्शन सीन भी किए हैं, लेकिन सैफ के चाहने वाले रेस में उन्हें जरूर मिस करेंगे। ईद पर सलमान खान के फैन्स को भाई के जबर्दस्त ऐक्शन की डोज चाहिए होती है। उनके लिए शुरुआत और आखिर में कुछ सीन हैं, लेकिन कहानी के लेवल पर फिल्म एकदम बकवास है। फिल्म आगे बढ़ने के साथ आप उम्मीद करते हो कि अब कुछ होगा, अब कुछ होगा, लेकिन तब तक दो घंटे बीत चुके होते हैं। खासकर फिल्म का फर्स्ट हाफ देखकर आप खुद को लुटा-पिटा महसूस करते हो। सेकंड हाफ में जरूर कुछ ट्विस्ट हैं, लेकिन ऐसे नहीं कि आपको रोमांचित करे। समझ नहीं आता कि दो घंटे की फिल्मों के दौर में रेमो डिसूजा ने पौने तीन घंटे की फिल्म बनाने का रिस्क क्यों लिया।  बाकी कलाकारों की अगर बात करें, तो अनिल कपूर हमेशा की तरह लाजवाब हैं। वहीं जैकलीन और डेजी शाह ने ठीक-ठाक स्टंट सीन किए हैं। साकिब सलीम ने अपने रोल को निभा भर दिया है। लंबे समय बाद स्क्रीन पर वापसी करने वाले बॉबी देओल ने शर्ट उतार कर जरूर कुछ ऐक्शन सीन किए हैं, लेकिन उनका भाव हीन चेहरा ऐक्टिंग के मामले में उनका साथ नहीं देता। वहीं विलन का रोल करने वाले फ्रेडी दारूवाला ने पता नहीं यह फिल्म साइन ही क्यों की है। रेस फैमिली में खुद ही इतने विलन हैं कि उनके लिए कोई स्कोप ही नहीं है। वहीं फिल्म के कलाकारों को भोजपुरी में बात करते देख कर भी आपको हैरानी ही होगी। इलाहाबाद से आए शमशेर की तो फिर भी बात समझ में आती है, लेकिन पेईचिंग में पला-बढ़ा सिकंदर क्यों भोजपुरी में बात करता है, यह समझ नहीं आता।हालांकि फिल्म की सिनेमटॉग्रफी लाजवाब है। बैंकॉक और अबू धाबी की बेहतरीन लोकेशंस पर की गई फिल्म की शूटिंग बेशक आपको पसंद आएगी। वहीं 3डी में ऐक्शन और फाइट सीन भी अच्छे लगते हैं। लेकिन एक-दो को छोड़कर बाकी गाने फिल्म में जबरदस्ती ठूंसे हुए लगते हैं। खासकर सेल्फिश सॉन्ग तो समझ से परे है। हालांकि निर्माताओं ने आखिर में साफतौर पर सीक्वल की गुंजाइश छोड़ी है। ध्यान रहे कि यह फिल्म सिर्फ और सिर्फ सलमान के फैन्स के लिए है, जो दिल में आते हैं समझ में नहीं। बाकी दर्शक अपने रिस्क पर फिल्म देखने जाएं। 
__________________________
जुरासिक वर्ल्डः फॉलन किंगडम रिव्यू: साल 1993 में स्टीवन स्पीलबर्ग द्वारा निर्देशित फिल्म 'जुरासिक पार्क' के समय से विजुअल इफेक्ट्स क्षेत्र में काफी विकास हुआ है। उसके बाद आई इस सीरीज की फिल्में अब 'जुरासिक वर्ल्डः फॉलन किंगडम' तक का सफर तय कर चुकी हैं। यह साल 2015 में आई 'जुरासिक वर्ल्ड' का सीक्वल है। जिसमें नए टैलंट और नए तरीके के डायनासोर्स का रोमांचक मेल देखने के लिए मिलता है। इसके लिए 'फॉलन किंगडम' में कुछ बड़े बदलाव भी आपको देखने के लिए मिलते हैं। दरअसल फिल्म में दिखाया गया है कि इस्ला नुबलर आइलैंड पर एक ज्वालामुखी सक्रिय है, जिससे डायनासोर्स के पूरे विनाश का खतरा है। इस विनाशकारी प्राकृतिक आपदा से डायनासोर्स को बचाने के चलते एक बार फिर ओवेन और क्लेयर हाथ मिलाते हैं। इसके आगे ज्यादा कुछ न बताते हुए यही कहा जा सकता है कि ऐक्शन और रोमांच से भरपूर इस फिल्म को देखने पर आप निराश नहीं होते हैं। डायरेक्टर जे.ए. बायोना के नए प्रयोगों से इस बार फिल्म में डर का एक नया एहसास आपको होता है। हालांकि फिल्म में इमोशनल सीन्स की कमी खलती है। ऐसे क्रिस प्रैट और ब्राइस डलास हॉवर्ड ने बेमिसाल परफॉर्मेंस से अपनी खास छाप छोड़ी है, जो आपको फिल्म से बांधे रखती है। मगर एक समय के बाद फिल्म थोड़ी बोझिल होने लगती है, जिससे फिल्म की गति को नुकसान पहुंचा है। इसके साथ ही जैफ गोल्डबल्म जैसे सीरीज से जुड़े पुराने कलाकार की फिल्म में बतौर इयान मलकॉम वापसी भी कोई खास प्रभाव नहीं छोड़ती है। इसके साथ ही इस बार फिल्म में नजर आए नए ऐक्टर्स से भी कहानी को कोई फायदा होता नहीं दिख रहा है।  इसके अलावा फिल्म में जो एक मुद्दा आखिर से अंत तक छाया रहा है कि क्या वाकई लुप्त हो चुके डायनासोर को बचाना सही है? जो लगभग गए जमाने की बात हो चुके हैं। फिल्म के एक सीन में एक ऐसा मोड़ भी आता है जब विनाश होते डायनासोर के दर्द से आप खुद को जुड़ा हुआ महसूस करते हैं। हालांकि फिल्म देखते हुए आपको लगता है कि कहीं कुछ छूट रहा है, पर शायद ऐसा सीरीज की अगली फिल्म के लिए स्पेस रखने के लिए किया गया है। ऐसे फिल्म में ज्वालामुखी से होते सर्वनाश के दृश्य काफी बेजोड़ नजर आए हैं, जिसके बीच फिल्म 'जुरासिक वर्ल्डः फॉलन किंगडम' के असल हीरो सीजीआई डायनासोर्स की मौजूदगी वापस आपको उसी दौर में ले जाती हैं। हालांकि उनकी दहाड़ अपने पहले के साथी डायनासोर्स से इस बार कहीं ज्यादा तेज और डरावनी है। 
__________________________
फिल्म 'काला' में क्या है: तिरुनेलवेली का एक गैंगस्टर, जो कि बाद में धारावी का किंग बन जाता है और फिर वह ताकतवर नेताओं और भू माफिया से जमीन को सुरक्षित रखने की लड़ाई लड़ता है।काला रिव्यू: इस बार डायरेक्टर पा. रंजीत ने अपना मेसेज (भूमि आम आदमी का अधिकार है) दर्शकों तक पहुंचाने के लिए रजनीकांत के स्टारडम का इस्तेमाल किया है। कहानी सिंपल है, जिसमें तमिलनाडु से आया एक प्रवासी मुंबई की फेमस झुग्गी बस्ती धारावी में सेटल हो जाता है और फिर इसे बेहतर बनाने में लग जाता है, इसके साथ ही वह अब शहर को भी चलाने का काम कर रहा है। तभी एक दुष्ट नेता जो कि एक भू माफिया भी है, उसकी नज़र उसके जमीन पर पड़ जाती है, जिसके लिए उनके बीच जंग शुरू हो जाती है। क्या भू माफिया इसमें सफल हो जाता है? काला की कहानी शुरू होती एक एनिमेटेड स्टोरी कहने वाली डिवाइस से, ठीक वैसा ही जैसा 'बाहुबली' में नज़र आया था। यहां जमीन की अहमियत के साथ-साथ ताकत के भूखों द्वारा गरीबों का दमन दिखाया गया है। फिल्म की कहानी तेजी से मौजूदा समय में आ पहुंच आती है। दुष्ट औैर भ्रष्ट नेता व भू माफिया हैं, जो धारावी को तबाह कर उसे डिजिटल धारावी और मेन मुंबई के रूप में तब्दील करना चाहते हैं। सुपरस्टार रजनीकांत का 'काला' के नाम से एक कैजुअल सा लेकिन प्यारा सा इंट्रोडक्शन दिया गया है, जिसका पूरा नाम कारीकालन है। कहानी में रफ्तार तब पकड़ती है जब यह तय हो जाता है कि काला धारावी का किंग बन चुका है और कोई उससे टकराने का दम नहीं रखता। ज़रीना (हुमा कुरैशी) और काला के बीच लव ट्रैक ठीक उसी अंदाज़ में पेश किया जाता है जैसा कि कबाली-कुमुदावली में दिखाया गया था, लेकिन जल्द ही रजनीकांत को अपनी इस बेवकूफी का एहसास हो जाता है और फिर एक्स-लवर्स के साथ खूबसूरत डिनर सीन में नज़र आते हैं जहां काला अपनी प्राथमिकताओं के बारे में स्पष्टीकरण दे रहा होता है। यहां दोनों शानदार ऐक्टर का परफॉर्मेंस देखने लायक है। 'काला' रिलीज, फैन्स ने रजनीकांत के पोस्टर को दूध से नहलायाइंटरवल से पहले का हिस्सा टिपिकल मसाला स्टंट सीक्वेंस से भरा है, जिसमें कि मुंबई फ्लाईओवर (जहां कुछ वीएफएक्स तकनीक का इस्तेमाल किया गया है) के सीन हैं। यह सीन आपको पुराने रजनीकांत की याद दिला देगा, जो उनके फैन्स के लिए एक बड़े ट्रीट की तरह है। धमाल मचना तो तब शुरू होता है जब दुष्ट हरि दादा ( इस किरदार में खूब जमे हैं नाना पाटेकर यानी हरिनाथ देसाई) की सीन में एंट्री होती है। इंटरवल के बाद कहानी का बहुत कुछ अंदाज़ा आपको पहले ही लग जाता है, जिसमें हरी दादा बदला लेना चाहता है और वह काला से उसका प्यार छीन लेता है, लेकिन धीरे-धीरे रजनीकांत फिल्म में अपनी स्टाइल लेकर आते हैं। वह इस बारे में बात करते हैं कि जब तक विरोध न करें तो कैसे तब तक गरीबों को दबाया जाता है। वह अपने लोगों से अपने शरीर को एक हथियार की तरह इस्तेमाल करने की सलाह देता है। वह अपने लोगों से हड़ताल पर जाकर मुंबई को ठप्प करने का आदेश देता है, क्योंकि झुग्गियों में रहने वाले ज्यादातर लोग शहर चला रहे, जिनमें टैक्सी ड्राइवर्स, म्युनिसिपैलिटी स्टाफ, हॉस्पिटल स्टाफ जैसे लोग शामिल हैं। ...और फिर मुंबई की रफ्तार अचानक खामोश हो जाती है। हरि दादा बदला लेना चाहता है।फिल्म में नाना पाटेकर और रजनीकांत का मुकाबला देखने लायक है। दोनों के बीच के सीन बस पैसा वसूल लगेंगे, इतना ही समझिए। रजनी को हिन्दी और मराठी में सुनकर उनके फैन्स जरूर खुश होंगे।यहां जिक्र करना जरूरी है कि काला की पत्नी सेल्वी के रूप में ईश्वरी राव और काला के बेटे की गर्लफ्रेंड के रूप में पुयल यानी अंजली पाटील ने इतनी खूबसूरती से अपने किरदार को निभाया है कि उनसे आपको प्यार हो जाएगा। थीम सॉन्ग पहले से ही फेमस हो चुका है, जिसमें रजनीकांत ने बतौर राइटर डायरेक्टर शानदार परफॉर्म दिया है। रजनीकांत की फिल्मों की बात करें तो इस फिल्म का क्लाइमैक्स बेहतरीन है। रजनीकांत के टेक्निकल क्रू (सिनेमटॉग्रफर मुरली, म्यूज़िक डायरेक्टर संतोष नारायण, एडिटर श्रीकर प्रसाद और आर्ट डायरेक्टर रामालिंगम) ने बेहतरीन काम किया है।
__________________________
आम आदमी के हीरो पर फिल्में बनाने का ट्रेंड बॉलिवुड में पुराना है, लेकिन भावेश जोशी आम आदमी से सुपरहीरो बनने की कहानी है। यह कोई सुपर पावर वाला सुपर हीरो नहीं है, बल्कि आम आदमी का बिना सुपर पावर वाला सुपर हीरो है, जिसकी ताकत उसका जज़्बा है। फिल्म में भावेश जोशी (प्रियांशु पैन्यूली ) अपने दोस्तों सिकंदर उर्फ सिक्कू ( हर्षवर्धन कपूर) और आशीष वर्मा के साथ कॉलेज में पढ़ता है। फिल्म की शुरुआत अन्ना आंदोलन के बैकग्राउंड में होती है, जहां ये दोस्त भी देश भर के युवाओं की तरह भ्रष्टाचार के खिलाफ सड़क पर उतरते हैं और भावेश और सिक्कू मिलकर इंसाफ नाम का सोशल मीडिया प्लैटफॉर्म शुरू करते हैं, लेकिन आंदोलन फेल हो जाता है। जिंदगी अपनी रफ्तार से आगे बढ़ने लगती है और सिक्कू इंजिनियर बनकर नौकरी शुरू कर देता है। वहीं भावेश अब भी भ्रष्टाचार के खिलाफ जंग लड़ना चाहता है। सिक्कू को विदेश जाने का ऑफर मिलता है। पासपोर्ट बनवाने के लिए उसे न चाहते हुए भी रिश्वत देनी पड़ती है। वहीं भावेश को मुंबई के पानी माफिया के खिलाफ शिकायत मिलती है। जब भावेश को पता लगता है कि सिक्कू ने रिश्वत दी है, तो उनमें झगड़ा हो जाता है। सिक्कू भावेश का विडियो सोशल मीडिया पर अपलोड कर देता है, तो माफिया के आदमी उसकी पिटाई कर देते हैं। भावेश फिर भी नहीं मानता और पानी माफिया के खिलाफ जुटाने जाता है, तो उसकी हत्या हो जाती है। अपने दोस्त की मौत का बदला लेने के लिए सिक्कू दुनिया की नज़र में विदेश जाकर खुद भावेश जोशी सुपरहीरो का रूप धारण करता है, लेकिन वह विलन बने निशिकांत कामत से बदला ले पाता है या नहीं, यह देखने के लिए आपको सिनेमा घर जाना होगा।भावेश जोशी भ्रष्टाचार के खिलाफ युवा आक्रोश की कहानी कहती है। डायरेक्टर विक्रमादित्य मोटवाने ने लीक से हटकर फिल्म बनाई है। हालांकि ढाई घंटे से ज्यादा लंबी फिल्म थोड़ी ज्यादा लंबी हो गई है। एडिटिंग टेबल पर फिल्म को 20-25 मिनट काम किया जा सकता था। हर्षवर्धन कपूर इससे पहले राकेश ओमप्रकाश मेहरा की मिर्जिया में नजर आ चुके हैं, लेकिन फिल्म कुछ खास नहीं कर पाई थी। अबकी बार भी उन्होंने लीक से हटकर फिल्म चुनी है। करियर की शुरुआत में वह एक्सपेरिमेंट कर रहे हैं। फिल्म में हर्षवर्धन ने ठीकठाक ऐक्टिंग की है। वहीं प्रियांशु पैन्यूली ने भी अच्छा काम किया है। फिल्म की कहानी अनुराग कश्यप और खुद विक्रमादित्य मोटवाने ने लिखी है, जो कि अपनी लीक से हटकर कहानियों को कहने के लिए जाने जाते हैं। भावेश जोशी देखते वक़्त आपको अक्षय कुमार की गब्बर भी याद आती है। अगर आप लीक से हटकर फिल्में देखना पसंद करते हैं, तो इस फिल्म को देख सकते हैं।
__________________________
चार दोस्त अपनी-अपनी जिंदगी से जूझते हैं और उनके दिल टूटते हैं। बॉलिवुड के लिए यह कोई नया कॉन्सेप्ट नहीं है, लेकिन 'वीरे दी वेडिंग' अलग इसलिए है कि इस फिल्म में ये चार दोस्त लड़कियां हैं। ये चारों लड़कियां अपनी शर्तों पर जीती हैं और निडर और बेबाक होकर बात करती हैं। चारों आपस में सेक्स और ऑर्गज्म की भी बातें करती हैं। वे अपने हालातों पर हंसती हैं। इस तरह की फिल्म को देखना अच्छा लगता है जिसमें महिला किरदारों की प्रगतिशीलता और उनकी जिंदगी की कमियों और समस्याओं को दिखाया गया हो। इन किरदारों को गलतियां करने की छूट है और यही इस फिल्म की खूबसूरती है। फिल्म की कहानी इनकी जिंदगी की उलझनों से वाकिफ कराती है। कालिंदी (करीना कपूर) शादी के झंझटों में फंसी हुई है। शादी करना और रिश्तेदारों की उम्मीदों पर खरा उतरने की कोशिश करना उसे अखरता है। लेकिन वह वक्त के साथ बहती जाती है क्योंकि वह प्यार में है। अवनी (सोनम कपूर) को सोलमेट नहीं मिल रहा है। उसकी मां दिन-रात उसके लिए जीवनसाथी ढूंढने में लगी है। साक्षी (स्वरा भास्कर) रिलेशनशिप में बंधने के लिए बनी ही नहीं है और मीरा (शिखा तल्सानिया) एक विदेशी से शादी कर चुकी है। उसका एक बच्चा भी है लेकिन उसकी शादीशुदा जिंदगी में कोई खुशी नहीं है। इन चारों सहेलियों की केमिस्ट्री काफी तगड़ी है। कुछ बेहतरीन डायलॉग्स हैं जिन्हें इन ऐक्ट्रेसस ने शानदार तरीके से बोला है। फिल्म के कई सीन आपको खूब हंसाते भी हैं, लेकिन फिल्म का एक हिस्सा है जो बेहतर हो सकता था। फिल्म में किरदारों के जीवन को थोड़ा और विस्तार से दिखाना चाहिए था जिससे दर्शक उन्हें महसूस कर पाएं। दर्शक इन किरदारों की समस्याएं तो समझते हैं लेकिन उनसे खुद को जोड़ नहीं पाते हैं। स्क्रिप्ट पर थोड़ा सा और काम होता तो फिल्म जानदार बन सकती थी। लड़कियों के डायलॉग दिलचस्प जरूर हैं लेकिन कहीं-कहीं लड़कियों की गप्पेबाजी में काफी समय बर्बाद किया गया है और फिल्म रुकी हुई सी लगती है। हर फ्रेम में चारों लड़कियां बेहतरीन आउटफिट्स पहने हुए नजर आती हैं। चाहे वे पार्टी कर रही हों, सफाई कर रही हों, ख्यालों में खोई हों या फिर बस साथ बैठी हों। चारों ऐक्ट्रेसस ने अपने डायलॉग्स काफी आत्मविश्वास के साथ बोले हैं लेकिन बैकग्राउंड म्यूजिक कहीं-कहीं उनपर भारी पड़ता है। इसके अलावा 'तारीफां' और 'भांगड़ा ता सजदा' जैसे गाने आपको खूब एंटरटेन करेंगे। पर्दे पर महिलाओं के ऐसे किरदार कम ही देखने को मिलते हैं जो बेबाक होकर अपनी इच्छाओं और सेक्स के बारे में बात करें। 'वीरे दी वेडिंग' इस ओर एक अच्छा प्रयास है। खासकर, इसके डायलॉग्स और प्रॉब्लम्स से युवा खुद को जोड़ सकेंगे।  
__________________________
'हीरो वर्दी से नहीं इरादे से बनते हैं' निर्देशक अभिषेक शर्मा और जॉन अब्राहम की 'परमाणु : द स्टोरी ऑफ पोखरण' बिना वर्दी वाले उसी हीरो की दास्तान बयान करती है, जिसने अमेरिका की नाक के नीचे 1998 में पोखरण में न केवल 5 सफल परमाणु परीक्षण करवाए बल्कि देश को दुनिया भर में न्यूक्लियर एस्टेट का दर्जा देकर भारत को दुनिया के शक्तिशाली देशों में शामिल करवाया। कहानी की शुरुआत 1995 के दौर से होती है, जहां इरादों का पक्का और देशभक्त अश्वत रैना (जॉन अब्राहम) अनुसंधान और विश्लेषण विभाग का एक ईमानदार सिविल सेवक है। वह प्रधानमंत्री के कार्यालय में भारत को न्यूक्लियर पावर बनाने की पेशकश करता है। मीटिंग में पहले उसका मजाक उड़ाया जाता है फिर उसका आइडिया चुरा लिया जाता है। अश्वत की गैरजानकारी में किया गया वह परीक्षण नाकाम जो जाता है और भ्रष्ट व्यवस्था की बलि चढ़ाकर उसे नौकरी से बर्खास्त कर दिया है। हताश और निराश अश्वत अपने परिवार के साथ मसूरी चला जाता है, जहां उसके साथ उसकी पत्नी सुषमा(अनुजा साठे) और उसका बेटा भी है। 3 साल बाद, सत्ता में बदलाव के बाद अश्वत को नए प्रधान मंत्री के प्रधान सचिव हिमांशु शुक्ला (बमन ईरानी) द्वारा वापस बुलाकर एक सीक्रेट टीम गठित करने के लिए कहा जाता है, जिसके बलबूते पर वह दोबारा परमाणु परीक्षण कर सके। अश्वत खुद को कृष्णा नाम देकर पांडव नाम की एक गुप्त टीम बनाता है। उसकी इस टीम में कैप्टन अंबालिका उर्फ नकुल (डायना पेंटी) के अलावा विकास कुमार, योगेंद्र टिंकू, दर्शन पांडेय, अभीराय सिंह,अजय शंकर जैसे सदस्यों को छद्म नाम देकर परमाणु परीक्षण की अलग-अलग अहम जिम्मेदारी दी जाती है। काबिल वैज्ञानिकों और आर्मी जवानों की इस टीम के साथ अश्वत निकल पड़ता है भारत का गर्व बढ़ाने के लिए, लेकिन उसके रास्त में रोड़ा बनते हैं अमेरिकी सेटेलाइट्स, पाकिस्तानी और अमेरिकी जासूस और मौसम की मार। तमाम चुनौतियों का सामना करते हुए यह टीम परमाणु परीक्षण को कैसे गजब ढंग से अंजाम देती है, इसे देखने के लिए आपको सिनेमा हॉल जाना होगा।  फिल्म सत्य घटना पर आधारित है और अभिषेक शर्मा ने परमाणु परीक्षण जैसी गौरवशाली घटना को दर्शाते हुए निर्देशक के रूप में अपनी जिम्मेदारी का वहन किया है। जहां तक संभव हो सके उन्होंने किरदारों से लेकर लोकेशन तक हर चीज को रियल रखने की कोशिश की है। फिल्म का थ्रिल एलिमेंट आपको बांधे रखता है और उसी के साथ फिल्म के बीच-बीच में 90 के दशक की रियल फुटेज कहानी को और ज्यादा विश्वसनीय बनाते हैं। मध्यांतर तक फिल्म धीमी है, मगर सेकंड हाफ में यह गति पकड़ती है और क्लाइमैक्स में गर्व की अनुभूति करवाती है। बता दें कि 90 के दशक में जहां एक तरफ दुनिया के कई देश भारत के खिलाफ थे, वहीं परमाणु परीक्षण के बाद एक-एक करके भारत एक और शक्तिशाली देशों की संख्या में गिना जाने लगा। देशभक्ति से ओतप्रोत चुटीले संवादों के लिए लेखक सेवन क्वाद्रस, संयुक्ता चावला शेख और अभिषेक शर्मा को श्रेय दिया जाना चाहिए। परमाणु परीक्षण के दौरान सुरक्षा प्रक्रिया की बारीकियों को नजरअंदाज किया गया है। अभिनय के मामले में जॉन अब्राहम इस बार बाजी मार ले गए हैं। अश्वत के रोल में कहीं भी ऐक्शन हीरो और माचो मैन जॉन नजर नहीं आए। फिल्म में उन्होंने कदाचित पहली बार मार भी खाई है। डायना पेंटी अपनी भूमिका में दमदार लगी हैं। अनुजा साठे जॉन की पत्नी की भूमिका में खूब जमी हैं। विकास कुमार, योगेंद्र टिंकू, दर्शन पांडेय, अभीराय सिंह,अजय शंकर जैसे कलाकारों ने उम्दा अभिनय किया है। एक लंबे अरसे बाद हिमांशु शुक्ला की भूमिका में बोमन ईरानी अपने पुराने रंग में नजर आए हैं। फिल्म में उनकी मौजूदगी मजेदार साबित हुई है। सचिन-जिगर और जीत गांगुली जैसे संगीतकारों की अगुवाई में फिल्म का संगीत पक्ष और मजबूत हो सकता था।क्यों देखें: देश को गौरवान्वित करनेवाली इस सत्य घटनात्मक फिल्म को बिलकुल भी मिस न करें।
__________________________
चाहे कोई इंसान अपनी जिंदगी में कहीं भी पहुंच जाए, लेकिन उसके जेहन में बचपन की कुछ ऐसी यादें जरूर होती हैं, जो उसे हमेशा याद रहती हैं। कुछ बुरी यादें इंसान को हमेशा परेशान करती हैं, तो कुछ अच्छी यादें उसे हमेशा खुशनुमा एहसास कराती हैं। गुरुदेव रवीन्द्रनाथ टैगोर की विश्व प्रसिद्ध कहानी 'काबुलीवाला' पर बेस्ड 'बायोस्कोपवाला' इसका मॉडर्न अडॉप्टेशन है। फिल्म के डायरेक्टर देब मधेकर का कहना है कि उन्होंने आज के दौर का काबुलीवाला बनाने की कोशिश की है। फिल्म में फैशन स्टाइलिस्ट मिनी बासु (गीतांजलि थापा) अपने पापा रोबी बासु (आदिल हुसैन) के साथ कोलकाता में रहती है, जो कि जाने-माने फैशन फटॉग्रफर हैं। बाप-बेटी के बीच संबंध कोई बहुत अच्छे नहीं हैं। एक दिन रोबी की कोलकाता से काबुल जाने वाले एक हवाई जहाज की दुर्घटना में मौत हो जाती है। मिनी पिता की मृत्यु से संबंधित औपचारिकताएं पूरी कर ही रही थी कि घरेलू नौकर भोला (ब्रिजेंद्र काला) उसे घर आए नए मेहमान रहमत खान (डैनी डेन्जोंगपा) से मिलवाता है। मिनी को पता लगता है कि उसके स्वर्गीय पापा ने हत्या के मुकदमे में जेल में बंद रहमत को कोशिश करके जल्दी छुड़वाया है। शुरुआत में मिनी भोला को तुरंत घर से बाहर कर देने के लिए कहती है, लेकिन अपने पापा के रूम को खंगालते वक्त मिनी को पता लगता है कि यह रहमत और कोई नहीं, बल्कि वह उसके बचपन में उनके घर आने वाला बायोस्कोपवाला ही है, जिसकी सुनहरी यादें अभी भी उसके जेहन में ताजा हैं। और तो और एक बार तो रहमत ने अपनी जान पर खेलकर मिनी की जान भी बचाई थी। दरअसल, वह मिनी में अपनी पांच साल की बेटी की झलक देखता था, जिसे कि वह मुश्किल दिनों में अफगानिस्तान छोड़ आया था। रहमत के रूप में अचानक अपने बचपन की यादों का पिटारा खुल जाने से उत्साहित मिनी कोलकाता में तमाम लोगों से मिलकर उसके जेल जाने से की सच्चाई का पता लगाती है और उसके खोए परिवार को तलाशने अफगानिस्तान भी जाती है। आखिरकार क्या है रहमत की सच्चाई? क्या वह निर्दोष है? और क्या मिनी रहमत को उसके परिवार को मिलवा पाने में कामयाब हो पाती है? बहरहाल, इन सवालों का जवाब तो आपको थिएटर में जाकर ही मिल जाएगा। अर्से बाद बड़े पर्दे पर नजर आए डैनी डेन्जोंगपा ने बेहतरीन ऐक्टिंग से दिखा दिया है कि उनमें अभी काफी दम बाकी है। बड़े पर्दे पर डैनी का खूबसूरत अवतार देखकर एक बार को आपको रश्क हो सकता है कि बॉलिवुडवालों ने अभी तक डैनी को सिर्फ नेगेटिव रोल ही क्यों दिए। वहीं नैशनल अवॉर्ड विनर गीतांजलि थापा ने मिनी के रोल को खूबसूरती से जिया है। आदिल हुसैन हमेशा की तरह पर्दे पर लाजवाब लगे हैं। वहीं ब्रिजेंद्र काला ने भी बढ़िया ऐक्टिंग की है। विज्ञापन की दुनिया से फिल्मों की दुनिया में आए देब मधेकर की यह बतौर डायरेक्टर पहली फिल्म है। फिल्म की कहानी और स्क्रीनप्ले भी उन्होंने खुद लिखा है। वहीं फिल्म की सिनेमटॉग्रफी भी कमाल है। बड़े पर्दे पर बीते दौर का कोलकाता और अफगानिस्तान दोनों ही खूबसूरत लगते हैं। बढ़िया एडिटिंग के दम पर फिल्म महज डेढ़ घंटे में सिमट गई है। वहीं फिल्म का संगीत भी आपको लुभाता है। आजकल फिल्मों की भागदौड़ में राहत देने वाला लीक से हटकर सिनेमा देखना चाहते हैं, तो बायोस्कोपवाला आपके लिए ही है। 
__________________________
आज का युवा भले प्यार के लिए किसी भी हद तक चला जाए, मगर आम भारतीय मध्यमवर्गीय सोच यही कहती है कि प्यार-व्यार एक चोंचला है। असल प्यार वह होता है, जो शादी के बाद होता है। अब जरूरी नहीं कि शादी के बाद प्यार हो ही जाए। अगर ऐसा होता है, तो परिणाम यह होता कि कई विवाहित लोग बिना प्यार के शादी को जिम्मेदारी मानते हुए उसे निभा ले जाते। कई बार प्यार हो भी जाता है, मगर वे यह सोचकर व्यक्त नहीं करते कि यह भी कोई कहने की बात है? उसे तो पता होगा ही। वैसे प्यार का इजहार जरूरी होता है और क्यों जरूरी होता है, इसका खूबसूरत चित्रण हरीश व्यास की फिल्म अंग्रेजी में कहते हैं, में देखने को मिलता है। वाराणसी में रहने वाले यशवंत बत्रा (संजय मिश्रा) और किरण बत्रा (एकवली खन्ना) पिछले 25 साल से विवाहित हैं। उनकी जवान बेटी प्रीति (शिवानी रघुवंशी) पड़ोस के लड़के जुगनू (अंशुमान झा) से प्यार करती है। सरकारी नौकरी करने वाले यशवंत का मानना है कि मर्द का काम बाहर जाकर कमाना होता है और औरत का काम घर संभालना। वह अपनी बेटी प्रीति की शादी भी इसी सोच के तहत करना चाहता है। 25 सालों के लंबे वैवाहिक जीवन में उसने कभी अपनी पत्नी से प्यार के दो मीठे बोल नहीं बोले। प्रीति अपने पिता की परंपरावादी सोच के खिलाफ जुगनू से मंदिर में छुप कर शादी कर लेती है। इसी बीच यशवंत और किरण में दूरियां बढ़ती जाती है और एक दिन झगड़े में वह अपनी पत्नी से कह देता है कि जिस तरह प्रीति ने अपनी मनमर्जी की, किरण भी उसे छोड़कर जा सकती है। किरण पति के रूखे और उपेक्षित रवैये से दुखी होकर मायके चली जाती है। इसी बीच कहानी में दो नए किरदारों, फिरोज (पंकज त्रिपाठी) और सुमन (इप्शिता चक्रवर्ती ) की एंट्री होती है। दोनों ने धार्मिक बंधनों को तोड़कर शादी की, लेकिन अब सुमन जानलेवा बीमारी से जूझते हुए अस्पताल में भर्ती है। किरण के घर छोड़ जाने के बाद प्रीति और जुगनू यशवंत को अहसास दिलाते हैं कि ढाई दशकों में यशवंत ने किरण से कभी प्यार-मोहब्बत की बातें नहीं की। यशवंत को भी अपनी गलती का अहसास होता है। फिरोज और सुमन के निश्चल प्यार से भी वह सबक लेता है। अब वह खुद को बदलकर किरण से वापस बुलाना चाहता है। क्या उसने देर कर दी? किरण लौट कर आएगी? इन सवालों के जवाब जानने के लिए आपको फिल्म देखनी पड़ेगी। निर्देशक हरीश व्यास ने मध्यमवर्गीय परंपरा और मर्दवादी सोच को बहुत ही बारीकी से दर्शाया है, मगर मध्यांतर के बाद यशवंत के प्यार के इजहार की कोशिशों में कहानी फिल्मी हो जाती है। फिल्म में फिरोज और सुमन की प्रेम कहानी को और ज्यादा विस्तार दिया जाना चाहिए था। फिल्म बॉलिवुड की आम फिल्मों से भिन्न है, लेकिन कहानी फिर अपनी हद में बंधी हुई नजर आने लगती है और अपना आकर्षण खो देती है। संजय मिश्रा हमेशा की तरह अपने रोल के प्रति ईमानदार रहे हैं। उन्होंने यशवंत की भूमिका की हर परत को बखूबी जिया है। एकवली खन्ना अपनी भूमिका में गहराई तक उतरती हैं। पंकज त्रिपाठी की एंट्री फिल्म को राहत देती है। शिवानी रघुवंशी, अंशुमान झा, इप्शिता चक्रवर्ती और बृजेंद्र काला अपनी भूमिकाओं में फबे हैं। ओनीर-आदिल और रंजन शर्मा के संगीत में 'मेरी आंखें' और 'पिया मोसे रूठ गए' गाने मधुर और मखमली बन पड़े हैं। क्यों देखें- प्रेम कहानियों और अलग तरह के विषयों के शौकीन यह फिल्म देख सकते हैं।
__________________________
वेड विल्सन यानी कि डेडपूल (रेयान रेनॉल्डस) कई इंटरनैशनल गैंग्स का खात्मा कर देता है और उसके बाद अपनी गर्लफ्रेंड के साथ फैमिली शुरू करने की प्लानिंग करता है, लेकिन गुस्साए गुंडे उस पर हमला करते हैं, जिसमें उसकी गर्लफ्रेंड की मौत हो जाती है। जिंदगी से निराश डेडपूल उसके नए मायने तलाश रहा है। तभी उसकी जिंदगी में नए 14 साल के बच्चे की एंट्री होती है, जिस पर भविष्य से आए एक आदमी केबल (जोश ब्रोलिन) का अटैक होता है। डेडपूल अपनी गर्लफ्रेंड की प्रेरणा से उस बच्चे को बचाने और सही राह पर लाने के लिए एक्स फोर्स तैयार करता है। उसकी खातिर वह किसी भी खतरे का मुकाबला करने को तैयार है। हालांकि अपनी फोर्स के साथ डेडपूल अपने मकसद में कामयाब हो पाता है या नहीं यह देखने के लिए आपको सिनेमाघर जाना होगा। अभी तक हॉलिवुड फिल्मों को भारतीय दर्शक उनके बेहतरीन ऐक्शन की वजह से पसंद करते रहे हैं, लेकिन अब उनकी बॉलिवुड स्टार्स द्वारा मजाकिया अंदाज में की गई हिंदी डबिंग भी हिंदी फिल्मों के दर्शकों के लिए हॉलिवुड फिल्मों को देखने की एक वजह बन गई है। वहीं हॉलिवुड के निर्माता भी इंडियन मार्केट पर विशेष फोकस कर रहे हैं कि खासतौर पर हिंदी बॉलिवुड स्टार्स से डबिंग करा रहे हैं। 'डेडपूल 2' में डेडपूल के लिए हिंदी में डबिंग करने वाले रणवीर सिंह की मजेदार डबिंग आपको न सिर्फ पूरी फिल्म के दौरान हंसाती रहती है, बल्कि उसको पूरी तरह से भारतीय अंदाज में बदल देती है। फिल्म की डबिंग में आपको 'बाहुबली 2' से लेकर 'दंगल', 'सुल्तान' और 'गीता-बबीता' तक का जिक्र मिलेगा, तो उम्मीद है कि 'डेडपूल 2' आपको आपको अपनी फिल्म लगेगी। अगर आपने इंग्लिश में 'डेडपूल 2' देखी है और फिर उसको हिंदी में देख रहे हैं, तो यकीनन फिल्म आपको एकदम बदली हुई लगेगी। रणवीर सिंह ने अपने अंदाज के मुताबिक, मजेदार और कहीं-कहीं अश्लील अंदाज में डबिंग की है, जो दर्शकों को गुदगुदाती है, तो कहीं-कहीं वे झेंप भी जाते हैं। बहरहाल सुबह के शोज में मल्टीप्लेक्स से लेकर सिंगल स्क्रीन तक भारी मात्रा में पहुंचे दर्शक इस बात की गवाही दे रहे थे कि डेडपूल का भारतीय दर्शकों में खासा क्रेज है। फिल्म में उम्मीद के मुताबिक, जबर्दस्त ऐक्शन सीन हैं, जो आपको हिलाकर रख देंगे। अगर आप गर्मियों की छुट्टियों में कुछ मजेदार देखना चाहते हैं, तो यह फिल्म आपको निराश नहीं करेगी बशर्ते कि आप फिल्म के कुछ भद्दे और अश्लील डायलॉग को झेलने का दम रखते हों। साथ ही फिल्म देखने जाते वक्त अपने साथ बच्चों को भी सोच-समझकर ही लेकर जाएं।
__________________________
इस फिल्म के डायरेक्टर और लीड हीरो राजकुमार राव दोनों में एक समानता जरूर है कि दोनों ही करियर में चैलेंज लेना अच्छी तरह से जानते हैं। अगर हंसल की पिछली फिल्म की बात करें तो कंगना लीड जैसी टॉप ऐक्ट्रेस के साथ जब हंसल ने 'सिमरन' बनाई तो यहां भी उन्होंने बॉक्स ऑफिस की डिमांड को साइड करके सिर्फ स्क्रिप्ट और किरदारों पर ही फोकस किया, बेशक 'सिमरन' टिकट खिड़क पर कहीं टिकट नहीं पाई, लेकिन क्रिटिक्स और दर्शकों की एक अलग क्लास ने सिमरन के लिए कंगना की जी भरकर तारीफें कीं। वैसे इससे पहले हंसल 'शाहिद', 'अलीगढ़', 'सिटी लाइट्स' जैसी लीक से हटकर बनी फिल्मों से यह साबित कर चुके हैं कि उन्हें हर बार कुछ नया और अलग करना पंसद है।राजकुमार ऐसे कलाकार हैं जो 'ट्रैप्ड' जैसी डिफरेंट मूवी से लेकर 'न्यूटन' जैसी लीक से हटकर बनी ब्लैक शेड्स की फिल्में करने से पीछे नहीं हटते। एकबार फिर हंसल और राजकुमार जब एकसाथ हैं तो दर्शकों को इस फिल्म से कुछ ज्यादा ही उम्मीदें हैं। हंसल ने एकबार फिर रिस्क लेकर अपनी इस नई फिल्म में किसी देश भक्त की नहीं बल्कि एक आंतकी की कहानी को कुछ अलग ढंग से पेश करने की हिम्मत जुटाई। आपको बता दे इटैलियन शब्द ओमेर्ता ऐसे आतंकी के लिए यूज होता है जो पुलिस के बेइंतहां जुल्म के बाद भी टूटता नहीं है। स्टोरी प्लॉट : फिल्म की कहानी 2002 की है, लंदन में रह रहा अहमद ओमार सईद शेख (राजकुमार) पत्रकार डेनियल पर्ल ( टिमोथी रायन) की बेरहमी से की गई हत्या की कहानी को अपने अलफाज में पेश करता है। 1994 में दिल्ली में कुछ विदेशी टूरिस्टों के किडनैप करने की घटना में ओमार के शामिल होने से लेकर जेल में गुजारे वक्त और डेनियल की बेरहमी से की गई हत्या के आसपास घूमती यह कहानी इन्हीं किरदारों के साथ-साथ घूमती है।हंसल की इस फिल्म को हम एक खूंखार आतंकी को हीरो की तरह पेश करने वाली कहानी नहीं कह सकते, बल्कि हंसल ने पूरी ईमानदारी के साथ फिल्म में यह दिखाने की अच्छी कोशिश की है कि आज की युवा पीढ़ी आंतकवादी संगठनों की तरफ क्यों आकर्षित हो रही है। आखिर भटकी हुई युवा पीढ़ी को आईएसआई जैसे जिहादी संगठनों में ऐसा क्या नजर आता है कि वह सब कुछ छोड़कर सिर पर कफन बांधकर इसमें शामिल हो जाते हैं । करीब दो घंटे से भी कम की फिल्म में हंसल ने बात को अपनी फिल्म का अहम हिस्सा बनाया है। हंसल की कहानी की डिमांड के मुताबिक, फिल्म की करीब-करीब सारी शूटिंग आउटडोर लोकेशन पर की गई है। लंदन और भारत की लोकेशंस पर शूट की गई इस फिल्म में पाक दवारा चलाए जा रहे आतंकी कैंपेन को भी हंसल ने फिल्म में अच्छी तरह से पेश किया है। टिमोथी रायन, केवल अरोड़ा, राजेश तेलांग अपने-अपने किरदार में जमे हैं। अगर ऐक्टिंग की बात करें तो एक ऐसे आतंकी के किरदार को राजकुमार ने अपने लाजवाब अभिनय से जीवंत कर दिखाया है जो देखने में आपको बेहद शांत है, लेकिन अंदर से उतना ही जालिम है। ऐसा किरदार यकीनन राजकुमार ही कर सकते हैं, एकबार फिर खुद को बेहतरीन ऐक्टर साबित किया है उन्होंने। ईशान छाबड़ा का बैकग्राउंड स्कोर बस ठीकठाक है, हंसल की पिछली कुछ फिल्मों की तर्ज पर यह फिल्म भी बेहद लिमिटेड ऑडियंस के लिए ही बनाई फिल्म लगती है, लेकिन अगर आप इस मूवी को देखेंगे तो हॉल से बाहर आने के बाद महसूस करेंगे कि आपने एक बेहद खूंखार शांत आतंकवादी को कुछ नजदीक से समझा है। ऐसी फिल्में बनाना हर मेकर या ऐक्टर के बस की बात नहीं है। हंसल की दिल खोलकर तारीफ करेंगे कि उन्होंने ऐसे सब्जेक्ट पर फिल्म बनाने का साहस किया।
__________________________
इसमें कोई दो राय नहीं कि सिनेमा एक बेहतरीन दौर से गुजर रहा है। एक दशक पहले तक यह सोचा भी नहीं जा सकता था कि बिना किसी हिरोइन, नाच-गाने और फाइट सीक्वंस के 60 की उम्र पार कर चुके दो कलाकारों को केंद्र में रखकर फिल्म बनाई जा सकती है। पिछले 10 वर्षों में दर्शक बदला और यह बदलाव सिनेमा पर भी प्रतिबिंबित हुआ।हाल ही में रिलीज हुईं हिचकी, अक्टूबर, बियॉन्ड द क्लाउड्स जैसी कई फिल्में हैं जिन्होंने प्रचलित फॉर्म्‍युला फिल्मों के बने-बनाए खांचे को तोड़कर कॉन्टेंट प्रधान फिल्मों का जलवा दिखाया। निर्देशक उमेश शुक्ला की '102 नॉट आउट' उसी शृंखला की फिल्म है। सौम्य जोशी के लिखे गुजराती लोकप्रिय नाटक पर आधारित यह फिल्म बुजुर्गों के एकाकीपन की त्रासदी को दर्शाती है। 75 साल का बाबूलाल वखारिया (ऋषि कपूर) घड़ी की सुइयों के हिसाब से चलने वाला सनकी बूढ़ा है। उसकी नीरस जिंदगी में डॉक्टर से मिलने के अलावा अगर कोई खुशी और उत्तेजना का कारण है तो वह है उसका एनआरआई बेटा और उसका परिवार। हालांकि, अपने बेटे और उसके परिवार से वह पिछले 17 वर्षों से नहीं मिला है। बेटा हर साल मिलने का वादा करके ऐन वक्त में उसे गच्चा दे जाता है।  वहीं, दूसरी ओर बाबूलाल का 102 वर्षीय पिता दत्तात्रेय वखारिया (अमिताभ बच्चन) उसके विपरीत जिंदगी से भरपूर ऐसा वृद्ध है जिसे आप 102 साल का जवान भी कह सकते हैं। एक दिन अचानक दत्तात्रेय अपने झक्की बेटे बाबूलाल के सामने शर्तों का पिटारा रखते हुए कहता है कि अगर उसने ये शर्तें पूरी नहीं कीं तो वह उसे वृद्धाश्रम भेज देगा। असल में दत्तात्रेय, धमकी देकर और शर्तों को पूरा करवाकर बाबूलाल की जीवनशैली और सोच को बदलना चाहता है। अब 102 साल की उम्र में वह अपने 75 वर्षीय बेटे को क्यों बदलना चाहता है, इसके पीछे एक बहुत बड़ा राज है। इस राज का पता लगाने के लिए आपको फिल्म देखनी पड़ेगी। डायरेक्‍टर उमेश शुक्ला इससे पहले भी गुजराती नाटक पर आधारित 'ओह माय गॉड' बना चुके हैं। इस बार भी उन्होंने वही राह चुनी। फिल्म के जरिए उमेश ने विदेश में रहने वाले एनआरआई बच्चों के लिए तड़पते माता-पिता को बहुत ही स्ट्रॉन्ग मेसेज दिया है। हालांकि, फिल्म का फर्स्ट हाफ धीमा है और घटनाक्रम में पुनरावृत्ति का अहसास होता है। अन्य सहयोगी किरदारों की कमी खलती है लेकिन सेकंड हाफ में फिल्म गति पकड़ती है और क्लाइमेक्स आपको जज्बाती करने के साथ-साथ एक ऐसी जीत का अहसास करवाता है मानो उस भावनात्मक लड़ाई में अगर किरदार शिकार हो जाता तो आप बहुत कुछ हार जाते।अभिनय की बात करें तो एक बात साफ हो जाती है कि बिग बी को सदी का महानायक क्यों कहा जाता है। फिल्म में दत्तात्रेय की भूमिका में वह आपको लुभाते हैं, चौंकाते हैं, अचंभित करते हैं और आप उनकी भूमिका के प्रवाह में उनकी भावनात्मक अभिव्यक्ति के साथ डूबते-उतराते रहते हैं। उन्होंने किरदार की नब्ज को इस सही अंदाज में पकड़ा है कि आप उस किरदार को अपने साथ महसूस करने लगते हैं। वहीं, तकरीबन 27 साल बाद ऋषि कपूर भी बिग बी के साथ पर्दे पर नजर आए हैं और उनके 75 वर्षीय बेटे बाबूलाल को वह बेहद सहजता और संयम से जी गए। बाप-बेटे की यह जोड़ी आपको अपनी रिश्तेदारी या आस-पड़ोस के किसी दादा-चाचा से जोड़ देती है। दो बूढ़े पिता-पुत्र के बीच की चुटीली और मजेदार रस्साकशी आपको बांधे रखती है। अभिनय के मामले में तीसरे किरदार जिमित त्रिवेदी ने लाजवाब अभिनय किया है। उन्होंने कहीं भी यह महसूस नहीं होने दिया कि वह अमिताभ बच्चन और ऋषि कपूर जैसे दिग्गजों के साथ अभिनय कर रहे हैं। संगीतकार सलीम-सुलेमान संगीत पक्ष को सबल बना सकते थे। 'बच्चे की जान' और 'कुल्फी' अपना रंग नहीं जमा पाए। जॉर्ज जोसफ का बैकग्राउंड स्कोर ठीक-ठाक रहा। क्यों देखें: स्ट्रॉन्ग मेसेज वाली इस भावनात्मक फिल्म को पारिवारिक सिनेमा प्रेमी देख सकते हैं।
__________________________
कहानी: फिल्म में पूरा मार्वल सिनेमैटिक यूनिवर्स (एमसीयू) एक साथ ताकतवर थैनोस से मुकाबला करने उतरता है क्योंकि उसने पूरे यूनिवर्स को खत्म करने की धमकी दी है। वह एक-एक करके सभी ग्रहों पर कब्जा करने लगता है तब सारे 22 सुपरहीरो मिलकर उसे एक साथ रोकने का फैसला करते हैं। रिव्यू: सुपरहीरो फिल्म जॉनर में बिना संदेह कहा जा सकता है कि 'अवेंजर्स: इन्फिनिटी वॉर' एक बहुत महत्वाकांक्षी फिल्म है। यह भारत में हॉलिवुड की सबसे बड़ी रिलीज बनने जा रही है। फिल्म ने प्री-सेल के मामले में बॉलिवुड की सुपरहिट फिल्म 'बाहुबली' को भी पीछे छोड़ दिया है। दिल्ली-एनसीआर में इस फिल्म के 1500 शो एक साथ चलेंगे। मार्वल स्टूडियो अपने सभी फिक्शनल हीरोज को एक साथ पहली बार स्क्रीन पर लाने के लिए 10 साल से ज्यादा मेहनत की है। इस फिल्म के लिए मार्वल स्टूडियो ने काफी भारी-भरकम मार्केटिंग कैंपेन भी चलाया है। हालांकि बड़ा प्रश्न उठता है कि क्या यह फिल्म दर्शकों की उम्मीदों पर खरी उतरती है या नहीं। और जवाब है, हां। इस फिल्म में आपके सभी सुपरहीरो पूरी फॉर्म में दिखेंगे। कोई भी सुपरहीरो फिल्म में छोटा नहीं दिखाई देगा। फिल्म के स्क्रीनप्ले के लिए क्रिस्टोफर मार्कस और स्टीफेन मैकफीली की तारीफ की जानी चाहिए। फिल्म में काफी ऐक्शन के साथ-साथ आपको कुछ बेहतरीन परफॉर्मेंस देखने को भी मिलेंगी। फिल्म को पूरे बैलंस के साथ बनाया गया है कि पूरे ढाई घंटे तक दर्शकों की इसमें रुचि बनी रहती है। फिल्म में एक मात्र विलन थैनोस की भूमिका को काफी मजबूत बनाया गया है और किरदार के साथ पूरा न्याय किया गया है। फिल्म में उससे मुकाबला करते हुए कई बार सुपरहीरो भी ताज्जुब में पड़ जाते हैं। अगर आपने पिछली अवेंजर मूवीज देखी हैं तो जबर्दस्त ऐक्शन से भरपूर इस फिल्म को मिस न करें। 
__________________________
आपने हॉरर फिल्में भी देखी होंगी और कॉम‍िडी फिल्में भी लेकिन 'नानू की जानू' इन दोनों का ही मजेदार मिश्रण है। फ‍िल्‍म में आनंद उर्फ नानू (अभय देओल) एक दिल्ली बेस्ड गुंडा है जो लोगों को डरा-धमकाकर उनके मकान को कब्जा करता है। इस काम में डब्बू (मनु ऋषि) उसकी मदद करता है। एक दिन अचानक नानू के साथ अजीब-अजीब चीजें होने लगती हैं। वह डब्बू और पड़ोसियों की मदद मांगता है लेकिन परेशानी से निजात नहीं मिलती है। दरअसल, उसका पाला सिद्धि उर्फ जानू (पत्रलेखा) से पड़ जाता है जो कि भूतनी है और नानू को चाहती है। उसके बाद शुरू होता है मजेदार कॉमिडी का सिलसिला जो आपको पूरी फिल्म के दौरान गुदगुदाता रहता है। आखिरकार जानू अपने नानू को पाने में कामयाब होती है या नहीं, यह जानने के लिए आपको थिअटर जाना पड़ेगा। हालांकि, किसी भूतनी के इंसान को चाहने का प्रयोग हम इससे पहले अनुष्का शर्मा की फिल्म फिल्लौरी में भी देख चुके हैं लेकिन नानू की जानू उस लिहाज से अलग तरह की फिल्म है। यह 2014 में आई तमिल फिल्म 'पिसासु' का रीमेक है। इससे पहले इसका तेलुगू और कन्नड़ में भी रीमेक बन चुका है।यहां देखें ट्रेलर... सिल्वर स्क्रीन पर कम ही नजर आने वाले अभय देओल जब भी किसी फिल्म में द‍िखते हैं तो उनकी ऐक्टिंग को नजरअंदाज करना मुश्‍क‍िल हो जाता है। वह अपने लिए लीक से हटकर स्क्रिप्ट ही चुनते हैं। फिल्म में पत्रलेखा का रोल काफी छोटा है। वहीं, मनु ऋषि ने न सिर्फ दर्शकों को गुदगुदाने वाली ऐक्टिंग की है बल्कि हिंदी में फिल्म की स्क्रिप्ट भी लिखी है। उनकी मजेदार स्क्रिप्ट पर डायरेक्टर फराज हैदर ने दर्शकों को मनोरंजन करने वाली फिल्म बनाई है। इससे पहले फराज अभय की नैशनल अवॉर्ड विनर फिल्म 'ओए लक्की, लक्की ओए' के असिस्टेंट डायरेक्टर भी रह चुके हैं। इस बार इस जोड़ी ने फिर साथ में कमाल दिखाया है। बृजेंद्र काला ने भी कुमार के छोटे से रोल में हमेशा की तरह बढ़िया ऐक्टिंग की है। यूं तो इस हफ्ते करीब आधा दर्जन फिल्में रिलीज होने वाली थीं लेकिन इसे नानू की जानू की किस्मत ही कहिए कि ज्यादातर फिल्में पोस्टपोन हो गईं। आखिर में फिल्म जरूर थोड़ी बचकाना हो जाती है लेकिन साथ में रोड सेफ्टी का मेसेज भी देती है। अगर आप इस वीकेंड कुछ मजेदार देखना चाहते हैं तो इस फ‍िल्‍म को मिस मत कीजिए।
__________________________
ईरानी फिल्ममेकर माजिद मजीदी का नाम फिल्म प्रेमियों के लिए कोई नया नाम नहीं है। इस फिल्म को माजिद ने जब पिछले साल लंदन फिल्म फेस्टिवल में पहली बार इस फिल्म को पेश किया तो यहां मौजूद मेहमानों, क्रिटिक्स ने फिल्म की स्क्रीनिंग खत्म होने के बाद फिल्म की तारीफों के पुल बांध दिए। वैसे माजिद ने इस फिल्म को बनाने का प्लान उस वक्त किया जब वह मुंबई फिल्म फेस्टिवल में आए थे। तभी उन्होंने इस फिल्म को बनाने की प्लानिंग करने के बाद सबसे पहले एआर रहमान को अप्रोच किया। वैसे माजिद इससे पहले डॉक्युमेंट्री सहित करीब 20 से ज्यादा फिल्में बनाकर हमेशा मीडिया और क्रिटिक्स में चर्चा का केंद्र बने रहे। लंदन में 'बियॉन्ड द क्लाउड्स' की स्कीनिंग के बाद इंटरनैशनल मीडिया में फिल्म को मिले पॉजिटिव रिस्पॉन्स देख भारतीय फिल्म दर्शकों को भी इस फिल्म का बड़ी बेसब्री से इंतजार था। ताज्जुब होता है कि अब जब रिलीज हुई है तो फिल्म की डिस्ट्रिब्यूशन कंपनी को अपने पसंदीदा स्क्रीन्स हासिल करने के लिए लंबी भागदौड़ करने के बाद भी ज्यादा स्क्रीन नहीं मिल पाए तो दिल्ली के किसी एक भी सिंगल स्क्रीन सिनेमा ने इस फिल्म को अपने यहां एक शो में भी लगाने से परहेज किया। स्टोरी: फिल्म की कहानी आमिर (ईशान खट्टर) और उसकी बड़ी बहन तारा (मालविका मोहनन) के इर्द-गिर्द घूमती है। मां-बाप की मौत के बाद आमिर बहन के घर रहने लगा लेकिन तारा का शराबी पति हर रोज तारा के साथ-साथ अक्सर आमिर को भी पीटता। आखिरकार 13 साल की उम्र में आमिर अपनी बहन का घर छोड़कर भाग जाता है। लेकिन किस्मत को कुछ और मंजूर था, कई साल बाद एक दिन दोनों भाई-बहन एकबार फिर मिले लेकिन अब तक तारा और आमिर की जिंदगी कई ऐसे मुश्किल भरी राहों से गुजर चुकी थी जहां कुछ भी ठीक नहीं था। भाई अब गलत संगत में कुछ भी करके बस पैसा कमाना ही चाहता था, चाहे इसके लिए उसे कुछ भी करना पड़े। धोबी घाट पर 50 साल के करीब का अर्शी (गौतम घोष) हमेशा तारा पर बुरी नजर रखता था। एक दिन अर्शी जब तारा के साथ जबर्दस्ती करता है तो तारा बचाव में अर्शी को बड़े पत्थर से बुरी तरह से मारती है। अर्शी पर जानलेवा हमला करने के जुर्म में तारा को जेल भेज दिया जाता है। यहीं से कहानी में एक नया मोड़ आता है। ऐक्टिंग: अगर ऐक्टिंग की बात करें तो भाई के रोल में ईशान खट्टर के रूप में एक ऐसा उभरता यंग ऐक्टर नजर आता है जो किरदार में समा जाते हैं। शुरू से अंत तक ईशान की ऐक्टिंग का जवाब नहीं है। ईशान की बहन के रोल में साउथ फिल्मों की ऐक्ट्रेस मालविका मोहनन ने भी अपने किरदार को जीवंत कर दिखाया है। वैसे यह फिल्म दर्शकों को 90 के दशक में रिलीज हुई माजिद मजीदी फिल्म 'चिल्ड्रन ऑफ हेवन' से मिलती जुलती लग सकती है। फिल्म की शूटिंग मुंबई की कई स्लम कॉलोनियों में की गई है। ईशान ने पहली ही फिल्म से दिखा दिया है कि वह आने वाले कल के स्टार होंगे। मलयालम ऐक्ट्रेस मालविका मोहनन अपने किरदार में दमदार नजर आईं। फिल्म तनिष्ठा चटर्जी के लिए ज्यादा स्कोप नहीं था।यहां कैमरामैन अनिल मेहता की यहां खास तारीफ करनी होगी कि उन्होंने स्लम कॉलोनियों में भी फिल्म को ऐसे शानदार ढंग से शूट किया है कि आप देखते ही रह जाते हैं। एआर रहमान का संगीत उनकी इमेज के मुताबिक नहीं है। हमारी नजर में 'बियॉन्ड द क्लाउड्स' एक मस्ट वॉच फिल्म है। ऐसी फिल्म को देखने के लिए अगर आपको घर से कुछ दूर भी जाना पड़े तो जाएं लेकिन अगर आप ऐक्शन, कॉमिडी, रोमांस और हॉट सीन्स के शौकीन हैं तो यह फिल्म आपके लिए नहीं है।
__________________________
'सिर्फ अहसास है ये रूह से महसूस करो, प्यार को प्यार ही रहने दो कोई नाम न दो।' इस गाने को 1970 में जाने-माने गीतकार गुलजार ने भले वहीदा रहमान-राजेश खन्ना की फिल्म 'खामोशी' के लिए लिखा हो, मगर इस गीत के बोल शूजित सरकार की 'अक्टूबर' पर फिट बैठते हैं। वाकई प्यार कोई बोल नहीं, कोई आवाज नहीं, एक खामोशी है, सुनती है कहा करती है...शूजित की 'अक्टूबर' एक अनकहे प्यार की दास्तान को बयान करती है। फिल्म के शुरुआती दौर में इस प्यार को समझने में आपको वक्त लगता है, मगर जैसे-जैसे फिल्म आगे बढ़ती जाती है, आप इसकी गहराई में उतरते चले जाते हैं। क्लाइमेक्स जहां अनकंडीशनल लव की व्याख्या करता है, वहीं आपको बुरी तरह से उदास कर देता है और आप सोचने पर मजबूर हो जाते हैं कि ऐसी प्रेम कहानी में जीना कैसा होता होगा?होटल मैनेजमेंट की पढ़ाई करनेवाला डैन (वरुण धवन) एक फाइव स्टार होटल में इंटर्नशिप कर रहा है। वह अपनी जिंदगी में किसी भी काम को गंभीरता से नहीं लेता। हालांकि, उसका सपना एक रेस्तरां खोलने का है, मगर इंटर्नशिप के दौरान उसकी ऊल-जुलूल हरकतों और अनुशासनहीनता के कारण उसे बार-बार निकाल दिए जाने की वार्निंग दी जाती है। दूसरी ओर उसकी बैचमेट शिवली डैन के मिजाज के विपरीत बहुत ही मेहनती और अनुशासनप्रिय स्टूडेंट है। शिवली और डैन के बीच कहानी में कुछेक दृश्य ऐसे जरूर आते हैं, जहां उनके बीच एक अनकहा रिश्ता महसूस होता है, मगर लेखक-निर्देशक ने उसे कहीं भी अंडरलाइन नहीं किया। फिर एक दिन अचानक शिवली एक हादसे की शिकार होकर कोमा में चली जाती है। जिस वक्त उसके साथ यह हादसा होता है, डैन वहां मौजूद नहीं था, मगर हादसे का शिकार होने के ऐन पहले शिवली ने डैन के बारे में पूछा जरूर था। क्षत-विक्षत अवस्था में कोमा में जा चुकी शिवली की हालत का डैन पर गहरा असर पड़ता है। शिवली के अस्पताल के चक्कर काटते हुए वह एक ऐसे सफर पर निकल पड़ता है, जिसके बारे में उस जैसा 21 साल का लड़का कभी सोच ही नहीं सकता था।  'विकी डोनर', 'पीकू' और 'पिंक' जैसे अलहदा विषयों पर फिल्म बनाने वाले शूजित सरकार यहां प्यार को नया आयाम देते नजर आते हैं, जो हिंदी फिल्मों से बिलकुल भी मेल नहीं खाता। फिल्म के पहले 45 मिनट बहुत ही सुस्त रफ्तार से आगे बढ़ते हैं। इसे समझने के लिए आपको सब्र से काम लेना होगा, मगर जैसे-जैसे कहानी आगे बढ़ती जाती है, किरदारों की डिटेलिंग हमें उनकी जिंदगी में उतरने पर मजबूर कर देती है। आप निष्छल जज्बातों से जुड़ते चले जाते हैं। यहां लेखिका जूही चतुर्वेदी का जिक्र करना जरूरी हो जाता है, जिन्होंने अपने लेखन के जरिए शूजित की सहजता और संवेदनशीलता का साथ दिया है। अविक मुखोपाध्याय की सिनेमटोग्राफी कई दृश्यों में पेंटिंग की मानिंद लगती हैं।  'मैं तेरा हीरो', 'जुड़वा 2', 'हम्पटी की दुल्हनिया' जैसी तमाम फिल्मों में हिंदी सिनेमा के प्रचलित फिल्मी हीरो को साकार करने वाले वरुण धवन को देखकर आपको बिलकुल याद नहीं आता कि वे अपनी फिल्मों में नाच-गाना, रोमांस और फाइट के लिए जाने जाते हैं। यहां वे अपनी बॉडी लैंग्वेज, डायलॉग डिलीवरी और नम आंखों से डैन के किरदार को जिंदा कर देते हैं। शिवली की भूमिका को बनिता संधू ने अपनी आंखों के हाव-भावों से असरदार बना दिया है। शिवली की मां का रोल करने वाली गीतांजलि राव के रूप में हिंदी सिनेमा को एक सहज और सशक्त अभिनेत्री मिली है। सहयोगी कलाकार भी बनावट से परे रियल नजर आते हैं। शांतनु मोइत्रा का बैकग्राउंड स्कोर विषय की मासूमियत को बरकरार रखता है। क्यों देखें-प्रेम कहानियों पर यकीन करने वाले प्यार की नई परिभाषा को गढ़नेवाली इस फिल्म को जरूर देखें।
__________________________
आज से तकरीबन 31 साल पहले दक्षिण के निर्देशक संगीतम श्रीनिवास राव कमल हासन-अमला अभिनीत साइलेंट फिल्म 'पुष्पक' लाए थे, जो उस दौर में न केवल आलोचकों द्वारा सराही गई थी बल्कि बॉक्स ऑफिस पर भी अपना जलवा दिखाने में कामयाब रही थी। तकरीबन 3 दशक बाद दक्षिण के निर्देशक कार्तिक सुब्बाराज भी कोरियॉग्रफर-डांसर-ऐक्टर-डायरेक्टर प्रभुदेवा को लेकर 'मरक्यूरी' जैसी साइलेंट थ्रिलर ले आए, जिसमें न कोई संवाद है और न ही कोई नाच-गाना मगर यह फिल्म अपने कमजोर प्लॉट और असंगत क्लाइमेक्स की वजह से मार खा गई।कहानी: फिल्म की कहानी एक ऐसे इलाके की है, जहां के लोगों की मौत 'मरक्यूरी' के कारण हुई है। उसी इलाके में 5 गूंगे युवाओं की टोली (सनथ रेड्डी, दीपक परमेश, अनीश पद्मन, शशांक और इंदुजा) इंदुजा का जन्मदिन मनाने और नाइट आउट के इरादे से एक बंगले में आते है। मस्ती-मजाक और प्यार-मोहब्बत के माहौल में उस वक्त खलल पड़ जाता है, जब रात ड्राइव के दौरान उनका वास्ता प्रभुदेवा की लाश से पड़ता है। वह लाश उनकी गाड़ी से एक जंजीर के जरिए कुछ इस तरह से बंधी हुई मिलती है कि उनके लिए उस लाश को ठिकाने लगाने के अलावा और कोई चारा नहीं रह जाता। लाश को ठिकाने लगाने के बाद इन युवाओं को कई खौफनाक हादसों से गुजरना पड़ता है। अब वे खौफनाक हादसे क्या हैं, इसे अगर हमने बता दिया तो कहानी का मजा खतम हो जाएगा। बेहतर है, आप इसे फिल्म में देखें।रिव्यू: इसमें कोई दो राय नहीं कि 'पिज्जा' जैसी हॉरर-थ्रिलर फिल्म में लेखन की जिम्मेदारी निभाने वाले कार्तिक सुब्बाराज ने 'मरक्यूरी' जैसी साइलेंट फिल्म के जरिए लेखक-निर्देशक के रूप में सिनेमा में प्रयोगधर्मिता की पहल की है। फिल्म की शुरुआत थ्रिलर अंदाज में होती है। फिल्म का फर्स्ट हाफ कसा हुआ है, जहां हॉरर और थ्रिल बरकरार रहता है मगर सेकंड हाफ तक जाते-जाते कहानी का टायर पंचर होने लगता है और क्लाइमेक्स कन्फ्यूजन पैदा कर देता है। फिल्म के आखिर में निर्देशक ने कहानी को मरक्यूरी के विस्फोट से मरनेवालों के आंकड़ों से जोड़ने की कोशिश की है, जिसमें भोपाल गैस कांड को भी शामिल किया गया है। ये आंकड़े इस थ्रिलर-हॉरर कहानी में कहीं भी तर्कसंगत मालूम नहीं होते। हां, कार्तिक गूंगे और अंधे किरदारों के बीच होने वाले चूहे-बिल्ली के खेल के जरिए थ्रिल तो पैदा करते हैं, मगर प्रभुदेवा का भुतहा गेटअप और बॉडी लैंग्वेज से डराने में असफल रहते हैं। फिल्म का तकनीकी पक्ष मजबूत है। संतोष नारायण का संगीत बिना संवादों वाली इस फिल्म में अपने साउंड इफेक्ट से रोमांच पैदा करता है। कांच की किरचों की टूटने की आवाज हो या स्पीकर का शोर, तमाम साउंड इफेक्ट्स कमाल के हैं। उत्कृष्ट कैमरा वर्क के लिए एस तिर्रु तालियों के हकदार साबित हुए हैं। ऐक्टिंग: अभिनय पक्ष की बात करें, तो प्रभुदेवा ने अंधे और हॉरर किरदार के साथ न्याय किया है मगर जिस तरह फिल्म प्रमोशन में उन्हें खूंखार विलेन के रूप में प्रचारित किया गया था उस हिसाब से उनसे उम्मीदें ज्यादा थीं। अन्य किरदार साइन लैंग्वेज में बात करते नजर आते हैं और वे अपने चरित्रों को बखूबी निभा ले जाते हैं, मगर इन कलाकारों में सनथ रेड्डी और इंदुजा की परफॉर्मेंस याद रह जाती है। क्यों देखें: अगर आप एक्सपेरिमेंटल सिनेमा के शौकीन हैं तो यह फिल्म देख सकते हैं।
__________________________
आज से 19 साल पहले प्रदर्शित हुई सायकॉलजिकल थ्रिलर 'कौन' दर्शकों के रोंगटे खड़े कर देनेवाली फिल्म साबित हुई थी। राम गोपाल वर्मा की इस फिल्म में उर्मिला मातोंडकर के साथ मनोज बाजपेयी के अभिनय की शानदार बानगी देखने को मिली थी। मनोज बाजपेयी की हालिया रिलीज 'मिसिंग' भी उसी परंपरा का निर्वाह करती नजर आती है, मगर यह फिल्म 'कौन' की तुलना में कहीं से भी बीस साबित नहीं होती। कहानी: फिल्म बड़े दिलचस्प अंदाज से शुरू होती है, जहां सुशांत दुबे (मनोज बाजपेयी) अपनी पत्नी अपर्णा (तब्बू) और 3 साल की बीमार बच्ची तितली के साथ रात के एक बजे मॉरीशस के एक रिजॉर्ट में चेक इन करता है। सुबह जब पति-पत्नी की आंख खुलती है, तो पता चलता है कि रिजॉर्ट के उनके कमरे से तितली गायब है। काफी खोजबीन के बाद वहां के पुलिस अफसर (अन्नू कपूर) को बुलाया जाता है। पुलिस की पड़ताल में इस दंपति के बारे में अजीबो-गरीब बातें सामने आती हैं। सुशांत पुलिस को बताता है कि तितली का कोई अस्तित्व नहीं है और उसकी पत्नी अपर्णा मानसिक बीमारी की शिकार है। उसी मनोदशा के कारण उसने एक काल्पनिक तितली की कहानी गढ़ ली है। इतना ही नहीं जैसे-जैसे पुलिस की तफ्शीश आगे बढ़ती जाती है, कहानी उलझती जाती है और एक पॉइंट ऐसा आता है जब पुलिस को इस पति-पत्नी के आपसी संबंधों पर भी शक होने लगता है। क्या वाकई तितली नाम की कोई बच्ची है ही नहीं? अगर है, तो वह कहां गायब हो गई? इस दंपति के संबंधों और बातों में ऐसा क्या झमेला है, जो पुलिस इन्हें भी शक की निगाह से देखने लगती है? ये तमाम बातें देखने के लिए आपको फिल्म देखनी पड़ेगी। रिव्यू: टेलिविजन की दुनिया से ताल्लुक रखनेवाले निर्देशक मुकुल अभ्यंकर की फिल्म निर्देशक के रूप में पहली फिल्म है। थ्रिलर फिल्म के लिहाज से उन्होंने अच्छी कोशिश की है, मगर दिक्कत यह है कि फिल्म के शुरू होने के कुछ देर बाद ही दर्शक आगे होनेवाले घटनाक्रम के बारे में जान जाता है। प्रेडिक्टिबल होने के बावजूद निर्देशक ने इसे ग्रिपिंग बनाया है, मगर टुकड़ों में। ज्यादातर जगहों पर यह फिल्म अपनी पकड़ खो देती है। मुकुल के लेखन-निर्देशन में उथलापन है। सस्पेंस-थ्रिलर में कई जगहों पर हंसी आती है, जो फिल्म के हित में नहीं है। स्क्रीनप्ले बहुत कमजोर है। क्लाइमैक्स तक आते-आते आप फिल्म की परिणति जान जाते हैं और रोमांच खो देते हैं। फिल्म में सुदीप चटर्जी का कैमरावर्क कमाल का है। एडिटिंग और शार्प हो सकती थी। मनोज बाजपेयी ने एक औरतखोर किरदार के चालाकी, डरे, सहमे वाले तमाम भावों को बेहतरीन ढंग से पेश किया है। परिस्थितियों के बीच फंस जाने के बाद कई जगहों पर उनकी बेचारगी पर हंसी भी खूब आती है। खोई हुई बच्ची की मां की भूमिका को तब्बू ने दिल से निभाया है। पुलिस अफसर के रोल में अन्नू कपूर कुछ पल राहत के जरूर देते हैं। सहयोगी कास्ट ठीक-ठाक है। संगीतकार एम एम करीम का संगीत थ्रिलर फिल्म के अनुसार सामान्य ही है। 'लोरी' गीत जरूर प्रभावशाली लगा है। क्यों देखें: सस्पेंस-थ्रिलर फिल्मों के शौकीन और मनोज बाजपेयी-तब्बू के फैंस यह फिल्म देख सकते हैं।
__________________________
जब बात दिल और दिमाग के बीच फंसी हो, तो हमेशा दिल की सुनो। फिल्म 'बागी 2' का नायक कैप्टन रणवीर प्रताप सिंह उर्फ रॉनी (टाइगर श्रॉफ) भी कुछ ऐसा ही करता है। रॉनी और नेहा (दिशा पाटनी) कॉलेज में साथ पढ़ते हैं और एक-दूसरे को प्यार करते हैं, लेकिन नेहा के पिता रॉनी को पसंद नहीं करते। रॉनी और नेहा भाग कर शादी करने जाते हैं, लेकिन फिर कुछ ऐसा होता है कि नेहा और रॉनी अलग हो जाते हैं और नेहा की किसी और से शादी हो जाती है। वहीं रॉनी आर्मी में कमांडो बन जाता है। 4 साल बाद नेहा रॉनी से अपनी किडनैप हुई बेटी के बारे में मदद मांगती है। रॉनी को नेहा के देवर सनी (प्रतीक बब्बर) पर शक है, लेकिन नेहा का पति शेखर (दर्शन कुमार) रॉनी को बताता है कि उनकी कोई बेटी थी ही नहीं। इस तरह चीज़ें काफी उलझ जाती हैं। आखिर रॉनी इस मिस्ट्री को सुलझाने में कामयाब हो पाता है या नहीं? यह तो आपको सिनेमा जाकर ही पता लग पाएगा।  अपने फिल्मी करियर की दूसरी फिल्म 'बागी' से 100 करोड़ क्लब में एंट्री करके टाइगर श्रॉफ ने दिखा दिया था कि वह लंबी रेस के घोड़े हैं। फिल्म के निर्माताओं ने उसी वक्त 'बागी' का सीक्वल अनाउंस कर दिया था। वहीं अब 'बागी 2' की रिलीज़ से पहले 'बागी 3' अनाउंस हो गई है। 'बागी 2' तेलुगु फिल्म 'क्षणम' की रीमेक है। टाइगर श्रॉफ के ऐक्शन का दर्शकों में कितना क्रेज है, इसकी गवाही सुबह-सुबह का हाउसफुल शो दे रहा था। देशभर में 3.5 हजार स्क्रीन पर रिलीज हुई 'बागी 2' टाइगर श्रॉफ की सबसे बड़ी रिलीज़ है। रियल लाइफ कपल टाइगर और दिशा की जोड़ी ऑनस्क्रीन काफी जमी है। खासकर उनकी पर्सनल केमिस्ट्री बेहतर होने की वजह से स्क्रीन पर यह कपल खूब जमा है। हालांकि दिशा और बेहतर कर सकती थीं। वहीं खुद टाइगर ने अपने फैन्स को हैरान कर देने वाले ढेरों ऐक्शन सीन किए हैं, जो कि सिनेमाघरों में फैन्स को सीटियां बजाने के लिए मजबूर देंगे। वह वन मैन आर्मी के रोल के अंदाज़ में फबते हैं। अपने एक टॉर्चर सीन में टाइगर पूरी तरह बिना कपड़ों के नजर आए हैं। उन्होंने फिल्म के लिए खासतौर पर हॉन्गकॉन्ग में मार्शल आर्ट की ट्रेनिंग ली है। फिल्म का फर्स्ट हाफ आपको बांध कर रखता है, लेकिन सेकंड हाफ में डायरेक्टर अहमद खान फिल्म को संभाल नहीं पाए और आखिरी आधे घंटे में टाइगर के बेहतरीन ऐक्शन सीन्स के बावजूद कहानी के लेवल पर फिल्म पटरी से उतर जाती है।प्रतीक बब्बर ने विलन के रोल से बड़े पर्दे पर वापसी की है। यह बात और है कि इस कहानी का असली रावण कोई और निकलता है। डी आई जी के रोल में मनोज वाजपेयी हमेशा की तरह जमे हैं। वहीं एसीपी के रोल में रणदीप हुड्डा ने भी बढ़िया ऐक्टिंग की है। दीपक डोबरियाल ने भी अपने उस्मान लंगड़ा के रोल को बखूबी निभाया है। फिल्म की शूटिंग मनाली, थाईलैंड, गोवा और लद्दाख की खूबसूरत लोकेशन पर हुई है। फिल्म का संगीत ठीकठाक है, लेकिन जैकलिन फर्नांडिस पर फिल्माए गए माधुरी दीक्षित के गाने एक, दो, तीन...की पहले ही काफी फजीहत हो चुकी है। हालांकि, अगर आप हैरतअंगेज ऐक्शन सीन वाली फिल्मों के शौकीन हैं, तो टाइगर श्रॉफ आपको कतई निराश नहीं करेंगे। दर्शकों को कैसी लगी फिल्म:  
__________________________
आम टीचर पढ़ाता है, अच्छा टीचर समझाता है और बहुत अच्छा टीचर करके दिखाता है, लेकिन कोई खास टीचर आपकी प्रेरणा बन जाता है, जिसे आप पूरी जिंदगी नहीं भूल पाते। ऐसी ही प्रेरणा देने वाले अपने टीचर मिस्टर खान से प्रेरित फिल्म 'हिचकी' की नैना माथुर (रानी मुखर्जी) की जिंदगी की कहानी भी कुछ ऐसी ही है। नैना टॉरेट सिंड्रोम से पीड़ित है, जिस वजह से उसे बार-बार हिचकी आती है। इसी वजह से उसे बचपन में 12 स्कूल बदलने पड़े। पिछले 5 सालों में 18 स्कूलों से रिजेक्ट होने के बाद भी वह टीचिंग में करियर बनाना चाहती है। कई बार नकारे जाने के बाद आखिरकार नैना को अपने ही स्कूल में शिक्षा के अधिकार के तहत दाखिल हुए गरीब बच्चों को पढ़ाने का चैलेंज मिलता है। शुरुआत में नैना को उन बच्चों को पढ़ाने में तमाम दिक्कतें आती हैं। बच्चे भी नैना की जमकर हूटिंग करते हैं। नैना उन बच्चों को सुधारने में कामयाब होती है या नहीं, यह तो आपको सिनेमा जाकर ही पता लगेगा, लेकिन इतना तय है कि इस तरह की फिल्में समाज में टॉरेट सिंड्रोम जैसी बीमारियों को लेकर जागरूकता लाने का काम करती हैं, जिन्हें आमतौर पर हम हंसी में उड़ा देते हैं। इस फिल्म में रानी का किरदार अमेरिकन मोटिवेशनल स्पीकर और टीचर ब्रैड कोहेन से प्रेरित है, जो कि टॉरेट सिंड्रोम के चलते तमाम परेशानियां झेलकर भी कामयाब टीचर बने। उन्होंने अपनी लाइफ पर एक किताब लिखी, जिस पर 2008 में फ्रंट ऑफ द क्लास नाम से अमेरिकन फिल्म भी आई। 'हिचकी' इसी फिल्म पर आधारित है। रानी की पिछली फिल्म 'मर्दानी' आदित्य चोपड़ा से शादी के बाद 2014 में आई थी। इस फिल्म में भी रानी की ऐक्टिंग को काफी पसंद किया गया था। अपनी बेटी अदिरा के जन्म के चलते 4 साल के लंबे गैप के बाद रानी ने सिल्वर स्क्रीन पर वापसी के लिए एक मजबूत कहानी पर बनी 'हिचकी' जैसी फिल्म चुनी है।  रानी ने अपने किरदार के साथ पूरी तरह न्याय भी किया। उन्होंने टॉरेट सिंड्रोम से पीड़ित नैना माथुर के रोल को पूरी तरह जिया है। साथी कलाकारों के आवश्यक सहयोग के बावजूद फिल्म को रानी पूरी तरह अपने कंधों लेकर चलती हैं और यह पूरी तरह उनकी फिल्म है। ब्लैक जैसी दमदार फिल्म कर चुकी रानी ने दिखा दिया कि वह इमोशनल रोल को पूरे दमखम के साथ कर सकती हैं। वहीं फिल्म के डायरेक्टर सिद्धार्थ पी. मल्होत्रा ने इस इमोशनल स्टोरी को खूबसूरती से पर्दे पर उतारा है। खासकर वह आपको शुरुआत से लेकर आखिर तक बांधे रखते हैं। इसके अलावा फिल्म का क्लाइमैक्स भी दमदार है।फिल्म के गाने कहानी से मैच करते हैं। अगर आप रानी के फैन हैं और कुछ लीक से हटकर देखना चाहते हैं, तो इस वीकेंड आपको यह फिल्म मिस नहीं करनी चाहिए। ...और हां, जिंदगी के असली सबक सिखाने के लिए अपने बच्चों को जरूर अपने साथ सिनेमा ले जाएं।
__________________________
हीरो हमेशा यूनिफॉर्म में नहीं आते! जी हां, फिल्म 'रेड' की टैगलाइन यही है कि हीरो हमेशा यूनिफॉर्म में नहीं आते। बॉलिवुड फिल्मों में हम ज्यादातर ऐक्शन हीरोज को पुलिस या आर्मी की यूनिफॉर्म में दुश्मनों से भिड़ते देखते हैं। खुद अजय देवगन भी कई फिल्मों में पुलिस और आर्मी ऑफिसर के रोल में यह कमाल दिखा चुके हैं। इनमें उनकी 'सिंघम' और 'गंगाजल' से लेकर 'जमीन' तक कई फिल्में शामिल हैं। लेकिन इस फिल्म 'रेड' में अजय देवगन एक ऐसे हीरो के रोल में हैं, जो कि बिना वर्दी के ही अपना दम दिखाता है। इसे इनकम टैक्स रेड पर बनी दुनिया की पहली फिल्म भी बताया जा रहा है। जानकारों के मुताबिक फिल्म रेड 1981 में लखनऊ में पड़े एक हाई प्रोफाइल छापे की सच्ची घटना पर आधारित है, जिसमें एक निडर इंडियन रेवेन्यू सर्विस (आईआरएस) का ऑफिसर अमय पटनायक (अजय देवगन) सांसद रामेश्वर सिंह उर्फ राजाजी सिंह (सौरभ शुक्ला) के यहां अपनी पूरी टीम के साथ छापा मारता है। राजाजी बचने के लिए अपना पूरा जोर लगाता है, वहीं अमय भी पीछे नहीं हटता। हालांकि इस रस्साकशी में किसकी जीत होती है, यह तो आपको थिएटर जाकर ही पता लग पाएगा। इस पूरे घटनाक्रम में साहसी ऑफिसर अमय की पत्नी नीता पटनायक (इलियाना डीक्रूज) भी अपने पति को पूरा सपॉर्ट करती है।  अजय देवगन को अपने किरदारों को खास अंदाज में जीने के लिए जाना जाता है। इस फिल्म में उन्होंने दिखा दिया कि रोल चाहे वर्दी वाले हीरो का हो या बिना वर्दी वाले हीरो का, वह उसे उतनी ही शिद्दत से करते हैं। वहीं राजाजी के रोल के लिए तो जैसे सौरभ शुक्ला से बढ़िया कोई दूसरा कलाकार हो ही नहीं सकता था। इलियाना डीक्रूज ने भी अपने छोटे से रोल के मुताबिक ठीकठाक ऐक्टिंग की है। वहीं राजाजी की दादी भी कमाल लगी हैं। इससे पहले 'आमिर' और 'नो वन किल्ड जेसिका' जैसी धारदार फिल्में बना चुके 'रेड' फिल्म के डायरेक्टर राजकुमार गुप्ता ने काफी अरसे पहले पड़े इस हाईप्रोफाइल छापे के असल गुनहगार और अफसर के नाम भले ही बदल दिए हों, लेकिन उस समय के माहौल को क्रिएट करने में वह काफी हद तक सफल रहे हैं। वहीं राजकुमार गुप्ता के साथ मिलकर फिल्म की स्टोरी और डायलॉग लिखने वाले रितेश शाह ने अपना कमाल दिखाया है। फिल्म के संवाद दर्शकों को पसंद आएंगे। इससे पहले फिल्म 'पिंक' में अपने काम के लिए तारीफें बटोर चुके रितेश ने 'रेड' में भी स्टोरी, स्क्रीनप्ले और डायलॉग पर मेहनत की है। खासकर ऐसी फिल्म जो कि किसी सत्य घटना पर आधारित हो, वहां आपके पास बहुत कुछ ड्रामेटिक करने के लिए नहीं होता। इंटरवल से पहले फिल्म आपको मजेदार लगती है, तो सेकंड हाफ में यह काफी रोमांचक हो जाती है। सबसे अच्छी बात यह है कि राजकुमार गुप्ता ने एडिटिंग काफी कसी हुई की है, जिस वजह से यह फिल्म महज दो घंटे से कुछ ज्यादा टाइम में खत्म हो जाती है। इस वीकेंड अगर आप कुछ रोमांचक देखना चाहते हैं, तो यह फिल्म आपके लिए ही है। 
__________________________
कहानी बिल्कुल जिंदगी की तरह होती है। शुरुआत और अंत दोनों शुरुआत में ही तय होते हैं। 'हेट स्टोरी' की कहानी भी कुछ ऐसी ही है, जिसमें प्यार से ज्यादा नफरत है। यह फिल्म 'हेट स्टोरी' फ्रैंचाइजी की चौथी फिल्म है। पिछले दिनों 'गोलमाल' फ्रैंचाइजी की भी चौथी फिल्म 'गोलमाल 4' रिलीज हुई है। बेशक, इसे 'हेट स्टोरी' सीरीज का दर्शकों के बीच क्रेज ही कहा जाएगा कि अब इसकी चौथी फिल्म 'हेट स्टोरी 4' रिलीज हो रही है और अब इस सीरीज़ की पांचवी फिल्म को लेकर भी चर्चा है। फिल्म के क्रेज़ का अंदाज़ा इसी बात से लगाया जा सकता है कि सुबह के शो में दर्शकों की खासी तादाद मौजूद थी। फिल्म की कहानी ब्रिटेन में रहने वाले दो भइयों आर्यन खुराना (विवान भटेना) और राजवीर खुराना (करण वाही) की है। रिशमा (इहाना ढिल्लन) आर्यन की गर्लफेंड है। उन्हें अपने ब्रैंड के लिए फ्रेश फेस की तलाश है। राजवीर इसके लिए अपनी पुरानी गर्लफ्रेंड की जगह ताशा (उर्वशी रौतेला) को तलाशता है, लेकिन आर्यन भी उस पर लट्टू हो जाता है। राजवीर और आर्यन का बाप विक्रम खुराना (गुलशन ग्रोवर) बड़ा बिज़नसमैन है, जो कि मेयर का इलेक्शन लड़ रहा है। वह आर्यन को राजवीर और ताशा को दूर रखने की जिम्मेदारी देता है। राजवीर ताशा को चाहता और प्रपोज़ करता है, लेकिन आर्यन उसे बाहर भेजकर ताशा को अपना बना लेता है।  यही नहीं जब रिशमा उन दोनों को साथ देख लेती है, तो वह उसकी जान ले लेता है। इंटरवल के बाद कहानी में नया मोड़ आता है। तो आखिर में ताशा किसकी होती है? यह तो आपको सिनेमा देखकर ही पता लगेगा।फिल्म के डायरेक्टर विशाल पंड्या ने हर बार इस सीरीज़ की फिल्मों में नए कलाकार और नए एंगल डालने की कोशिश की है। इस बार भी उन्होंने नई कोशिश की है। हालांकि इस बार उनकी टीम में कोई भी नामी सितारा मौजूद नहीं है। बावजूद इसके वह नामी फ्रैंचाइजी सीरीज़ का फायदा उठाकर दर्शकों पर प्रभाव छोड़ने में सफल रहे हैं।देखिए, उर्वशी का जबरदस्त बोल्ड अवतारफिल्म का संगीत अच्छा है, तो 'हेट स्टोरी' सीरीज़ की पिछली फिल्मों की तरह हॉट सीन्स की भरमार है। डायरेक्टर ने फिल्म के लिए खूबसूरत लोकेशन तलाशी हैं। फिल्म के जबर्दस्त डायलॉग कई फिल्मों का डायरेक्शन कर चुके मिलाप मिलन झवेरी ने लिखे हैं, जो कि दर्शकों को पसंद आते हैं। अगर आप रोमांटिक थ्रिलर फिल्मों के शौकीन हैं, तो यह फिल्म आपको निराश नहीं करेगी।
__________________________
शादी के बाद अपनी पहली ही फिल्म में अनुष्का शर्मा सिल्वर स्क्रीन पर अपने फैन्स से एक ऐसे डरावने किरदार में नजर आएंगी जो उनके फैन्स को बस डराता रहेगा। ऐसा तो शायद अनुष्का के फैन्स ने सपने में भी नहीं सोचा होगा। पिछले साल बतौर प्रडयूसर अनुष्का ने इस फिल्म को बनाने का ऐलान किया तो फिल्म के टाइटल को देख उनके फैन्स ने यही सोचा होगा कि अपनी पिछली फिल्म 'फिल्लौरी' में एक खूबसूरत और नेक भूतनी बन चुकीं अनुष्का इस बार परियों वाली सफेद ड्रेस में नजर आएंगी, लेकिन इस फिल्म मे ऐसा कुछ भी नहीं है। अलबत्ता, सवा दो घंटे की इस पूरी फिल्म को देखने के बाद हमारा सुझाव है कि कमजोर दिल वाले इस परी से दूरियां ही बनाकर रखें तभी अच्छा है। बता दें, यह कोई परियों की कहानी नहीं है, अलबत्ता अंत तक यह फिल्म ऐसी हॉरर मूवी है जो दर्शकों की हर क्लास को डराने में काफी हद तक कामयाब है। बेशक, सेंसर बोर्ड की प्रिव्यू कमिटी ने फिल्म को ए सर्टिफिकेट के साथ पास किया है, लेकिन इसके बावजूद फिल्म में कई ऐसे खौफनाक सीन्स हैं जिन पर सेंसर को कैंची चलानी चाहिए थी। इस पूरी फिल्म में अनुष्का बेहद डरावने और ऐसे लुक में नजर आती है जो अपने फैन्स को डराती है, फिल्म के ज्यादातर सीन में चेहरे से लेकर हाथों और पांवों पर खून के निशान और खरोचों के साथ नजर आती अनुष्का फिल्म में जब भी नेल कटर से अपने हाथों और पांवों के नाखूनों से काटती हैं,उन सीन में ज्यादातर दर्शक समझ ही नहीं पाते कि आगे क्या होने वाला है। कोलकाता और बांग्ला देश के ढाका शहर के इर्दगिर्द घूमती फिल्म के ज्यादातर हिस्से को डायरेक्टर ने डॉर्क शेड में शूट किया है तो वहीं बॉलिवुड की भूतिया हॉरर फिल्मों से अपनी इस फिल्म को टोटली डिफरेंट बनाने की चाहत में डायरेक्टर प्रोसित रॉय ने कई सीन को अलग-अलग एंगल से शूट किया है। स्टोरी प्लॉट : अर्नब (परमब्रत चैटर्जी) और पियाली (रिताभरी चक्रवर्ती) की शादी फाइनल हो चुकी है, दोनों की फैमिली इस शादी के लिए रजामंद है। शादी से पहले दोनों एक-दूसरे से मिलते हैं, ताकि एक-दूसरे के बारे में कुछ जान पाए। कोलकाता के एक पार्क में इसी मुलाकात के साथ इस फिल्म की शुरुआत होती है। इस मुलाकात के बाद अर्नब अपनी फैमिली के साथ कार से घर लौट रहा है, इसी दौरान अर्नब की आंखों के सामने रोड पर एक अजीबोगरीब घटना होती है। इसी घटना के बाद अर्नब पहली बार जब रुखसाना खातून (अनुष्का शर्मा) से मिलता है तो उस वक्त उसकी हालत बेहद दयनीय होती है। रुखसाना के हाथों और पैरों पर चोट के निशान हैं, जरा सी लाइट और अगरबत्ती की खुशबू से भी बुरी तरह डरने वाली रुखसाना से अर्नब की हमदर्दी हो जाती है। अपनी मां की नाराजगी के बावजूद अब रुखसाना को अपनी कार से उसके घर छोड़ने जाता है, लेकिन रुखसाना एक घने जंगल में कार से उतरकर अपने घर जाना चाहती है। अर्नब उसे घर तक छोड़ने के लिए कहता है तो वह इनकार कर देती है। इतना ही नहीं उसे अर्नब जब कुछ पैसे रखने के लिए देता है तब भी रुखसाना इनकार कर देती है। घने जंगल के बीचोबीच एक टूटी-फूटी झोपड़ी में रुखसाना रहती है, लेकिन जब रुखसाना की तलाश में लगा प्रफेसर हासिम अली (रजत कपूर) अपने आदमियों के साथ वहां भी पहुंच जाता है तो रुखसाना वहां से भाग जाती है। अगले ही दिन बेहद डरी हुई हालत में गंदे कपड़े पहने रुखसाना अर्नब के घर पहुंच जाती है। अर्नब के घर रुखसाना खुद को सुरक्षित महसूस करती है तो अर्नब भी उसका पूरा ध्यान रखता है, लेकिन रुखसाना को जगह-जगह तलाश करता हासिम अली अपने आदमियों के साथ अर्नब के ऑफिस पहुंचकर उसे रुखसार के बारे में ऐसा कुछ बताता है कि अर्नब के पैरों तले जमीन खिसक जाती है। परी' के लुक के लिए इस तरह हुआ अनुष्का का मेकअपयंग डायरेक्टर प्रोसित रॉय की यह पहली फिल्म है। अंत तक प्रोसित की फिल्म और सभी किरदारों पर अच्छी पकड़ है। बेशक शुरुआती 20 मिनट की फिल्म की स्पीड बेहद स्लो है, लेकिन स्क्रीन पर अनुष्का की मौजूदगी और हर सीन में उनका बेहतरीन दिल को छू लेने वाला अभिनय इस खामी को छुपा लेता है। फिल्म का कैमरा वर्क गजब का है तो वहीं फिल्म का बैकग्राउंड संगीत आपको ही सीन में हिलाकर रखने का दम रखता है। बेहतरीन वीएफएक्स फिल्म की एक और यूएसपी है। अगर ऐक्टिंग की बात की जाए तो बेशक अनुष्का के अब तक के फिल्मी करियर की यह उनकी सर्वश्रेष्ठ फिल्म है। इस फिल्म में अनुष्का ने बेहद डरी सहमी सी गंदे कपड़ों में लिपटी लड़की रुखसाना के किरदार को अपने शानदार अभिनय से जीवंत कर दिखाया है। परमब्रत चैटर्जी ने किरदार के मुताबिक, ऐक्टिंग की है तो वहीं हासिम अली के किरदार में रजत कपूर की जितनी तारीफ की जाए कम रहेगी। वहीं, फिल्म के कई सीन बेहद डरावने हैं। ऐसे में हम अपने पाठकों को यह सलाह भी देंगे कि अगर इस फिल्म को देखने जा रहे हैं तो दिल को मजबूत करके जाएं, क्योंकि इंटरवल के बाद फिल्म में ऐसे कई सीन है जो कमजोर दिल वालों के लिए यकीनन नहीं है। अच्छा रहता सेंसर की प्रिव्यू कमिटी इन सीन की लंबाई को कम करती, लेकिन फिल्म की स्क्रिप्ट और कहानी की डिमांड के चलते ऐसा शायद नहीं किया गया। फिर भी, अगर आप हॉरर फिल्मों के दीवाने हैं तो बॉलिवुड हॉरर फिल्मों की पुरानी लीक से हटकर बनी यह फिल्म जरूर देखें। अनुष्का की दिल को छूती ऐक्टिंग उनके फैन्स को लंबे अर्से तक याद रहेगी, लेकिन देंखे अपने रिस्क पर ही।
__________________________
बॉलिवुड की इस कॉमिडी मूवी के साथ कुछ नया हुआ है। हमारे यहां ऐक्शन या हॉरर सब्जेक्ट पर ही बनने वाली फिल्मों को 3 डी तकनीक में बनाया जाता है, लेकिन इस बार प्रडयूसर वासु भगनानी और उनके साहबजादे जैकी भगनानी ने 3 डी का यह प्रयोग कॉमिडी में लगाया है। वैसे इससे पहले डांस पर बनी फिल्म भी 3 डी में बन चुकी है, लेकिन कॉमिडी में ऐसा प्रयोग करने से अक्सर हमारे मेकर बचते आए हैं। 3 डी में बनी इस फिल्म में पहली बार लीड किरदारों में पंजाब के सुपरस्टार और सिंगर दिलजीत दोसांझ के साथ सोनाक्षी सिन्हा है। इस फिल्म की कहानी भी बॉलिवुड से जुड़ी है। वैसे, इससे पहले 'ओम शांति ओम' सहित कई फिल्में बन चुकी हैं, लेकिन इस बार डायरेक्टर चाकरी ने इस फिल्म में कुछ नया करने की अच्छी कोशिश की है। ग्लैमर इंडस्ट्री वालों के आपसी रिश्तों से लेकर एक-दूसरे का पछाड़कर आगे निकलने और एक-दूसरे पर अजीबोगरीब कॉमेंट करने का ट्रेंड भी इस कहानी का हिस्सा है। अब यह बात अलग है कि बिहार बेस की सोनाक्षी इस फिल्म में एक गुजराती लड़की का किरदार निभाती नजर आएंगी। वैसे हम इस फिल्म के प्रडयूसर वासु की बात करें तो कभी उनका नाम बॉलिवुड में कामयाबी की गारंटी माना जाता था। डायरेक्टर डेविड धवन और हीरो गोविंदा के साथ वासु ने एक के बाद एक सुपरहिट फिल्में दीं, लेकिन इसके बाद अपने साहबजादे को हीरो बनाने के मोह में वासु कुछ ऐसे फंसे कि डेविड और उनके बीच दूरियां बढ़ गईं। वहीं वासु भी बॉक्स ऑफिस पर एक अदद हिट को तरस गए। इस बार वासु ने एक नए डायरेक्टर के साथ अपने पसंदीदा सब्जेक्ट कॉमिडी पर फिल्म बनाई। फिल्म में वासु ने बॉलिवुड के नंबर वन डायरेक्टर करण जौहर से लेकर साउथ के सुपरस्टार राणा दग्गुबाती के साथ सुशांत और आदित्य रॉय कपूर को पेश किया है, तो वहीं अपनी फिल्म 'बीवी नंबर वन' के हीरो सलमान खान को भी वासु ने इस फिल्म में पेश किया। फिल्म की कहानी में नयापन तो है लेकिन कहानी को पर्दे पर मजेदार ढंग से पेश करने में डायरेक्टर कामयाब नहीं हो पाए। ऐसे में यही लगता है कि वासु को अपनी पुरानी सुपरहिट फिल्मों के प्रडयूसर नंबर वन वाली इमेज को बनाने में अभी कुछ और इंतजार करना पड़ सकता है।स्टोरी प्लॉट: फिल्म की कहानी न्यू यॉर्क में आयोजित हो रहे आइफा फेस्टिवल से जुड़ी है। इस फेस्टिवल का आयोजन कराने वाली कंपनी के मालिक गैरी (बोमन ईरानी) अपनी सहायक सोफी (लारा दत्ता) के साथ इस फेस्टिवल की तैयारियों में लगे हैं। गैरी लंबे अर्से से अपनी असिस्टेंट सोफी को कम्पनी में पार्टनर बनाने का झांसा देते आ रहे हैं, लेकिन पार्टनर बना नहीं रहे हैं। लंबे अर्से से अपने बॉस की बातों का ऐतबार कर रही सोफी को लगने लगा है कि बॉस उसके साथ धोखा कर रहे हैं सो वह न्यू यॉर्क में होनेवाले अवॉर्ड फंक्शन को फ्लॉप और कंपनी के नाम को खराब करने की प्लानिंग करती है। अपनी इस प्लानिंग के मुताबिक, लारा फंक्शन में परफार्मेंस के लिए ऐसे टैलंट का सिलेक्शन करती है जो सबसे बुरे यानी फिसड्डी होते हैं। यानी इन्हें स्टेज पर परफॉर्मेंस करने की एबीसी तक नहीं आती। तेजी (दिलजीत दोसांझ) एक रिकवरी एजेंट है, वहीं जीनत पटेल यानी सोनाक्षी सिन्हा एक फैशन डिजाइनर। वैसे, जीनत का सपना बॉलिवुड में अपनी पहचान बनाने का है, लेकिन ऐक्टिंग में जीनत जीरो ही है। वहीं इस फंक्शन की एंकरिंग करने वाले करण जौहर को उनका कट्टर विरोधी अर्जुन (जुड़वां रोल में करण) किडनैप करने की प्लानिंग बनाए बैठा है। अब देखना यह है ऐसे हालात में यह फंक्शन कैसे हो पाता है।फिल्म में स्टार्स का मेला लगा हुआ है। दिलजीत ने अपने किरदार में अच्छी ऐक्टिंग की है। आम तौर पर खामोश नजर आनेवाले दिलजीत अपने किरदार में खूब जमे हैं। वहीं जीनत पटेल के रोल में सोनाक्षी सिन्हा बस ठीक-ठाक रहीं तो करण जौहर और रितेश देशमुख जब भी स्क्रीन पर नजर आए हॉल में हंसी के ठहाके गूंजे। यंग डायरेक्टर चाकरी तोलेटी ने कहानी को ट्रैक पर रखने की अच्छी कोशिश की है। फिल्म में ज्यादातर वही स्टार्स है जो कभी न कभी आइफा फंक्शन में परफॉर्म कर चुके हैं। क्यों देखें : अगर आप दिलजीत दोसांझ के फैन हैं तो अपने चहेते स्टार, सिंगर को अलग अंदाज में देखने के लिए यह फिल्म देखें। स्क्रीन पर बॉलिवुड के कई नामचीन स्टार्स को एकसाथ देखने का मौका भी आपको इस फिल्म में मिलेगा। फिल्म का जॉनर कॉमिडी है, लेकिन हंसने का मौका कम ही मिल पाता है। फिल्म के संगीत में इतना दमखम नहीं जो म्यूजिक लवर्स को अपनी धुनों पर थिरकाने का काम कर सके।
__________________________
दोस्ती और लड़की में हमेशा जीत लड़की की होती है, यह कहावत प्यार और दोस्ती के टकराव के लिए आम है और इसी पंचलाइन पर लेखक-निर्देशक लव रंजन ने अपनी नई फिल्म सोनू के टीटू की स्वीटी की कहानी बुनी है। प्यार का पंचनामा सीरीज के लिए मशहूर रहे लेखक-निर्देशक लव रंजन ने इस बार रोमांस और ब्रोमांस के बीच टक्कर को तरजीह दी है। टीटू (सनी सिंह) एक ऐसा लड़का है, जो बार-बार प्यार में पड़ता है, लेकिन हर बार गलत लड़की के चक्कर में पड़कर उसका दिल टूट जाता है। दिल टूटने पर उसका बचपन का भाई सरीखा दोस्त सोनू (कार्तिक आर्यन) न केवल उसे रोने के लिए कंधा देता है, बल्कि उसे गलत लड़की के चंगुल से बचाता भी है। 13 साल की उम्र में मां के गुजर जाने के बाद सोनू को टीटू के परिवार ने ही पाला है और वह उसी परिवार को अपना परिवार समझता है। इस परिवार में दादा घसीटे (आलोक नाथ), दादी, मम्मी, पापा और मामा ( वीरेंद्र सक्सेना) हैं।  ये सभी सदस्य सोनू को अपने बेटे और वारिस की तरह ही प्यार करते हैं। लव और ब्रेकअप की झंझट से तंग आकर आखिरकार टीटू शादी करने का फैसला करता है। अरेंज मैरिज के तहत उसे स्वीटी (नुसरत भरूचा) का रिश्ता आता है। टीटू और पूरे परिवार को स्वीटी शादी के लिए आदर्श और परफेक्ट लड़की लगती है, मगर बचपन से ही टीटू के संरक्षक का रोल निभानेवाले सोनू को लगता है कि कुछ तो गड़बड़ है। स्वीटी एक परफेक्ट लड़की है। वह एक अच्छी बहू है, अच्छी बेटी है और परफेक्ट गर्लफ्रेंड है। ट्रेलर देखें वह इतनी अच्छी और परफेक्ट कैसे हो सकती है? अब वह नहीं चाहता कि टीटू स्वीटी से शादी करे। वह स्वीटी को गलत और झूठी साबित करने की तमाम तिकड़में लड़ाता है। स्वीटी भी सोनू को ईंट का जवाब पत्थर से देती है, मगर क्या स्वीटी वाकई झूठी और बुरी लड़की है? क्या वाकई दोस्ती और लड़की में स्वीटी की जीत होगी? यह देखने के लिए आपको फिल्म देखनी पड़ेगी। अपनी पिछली फिल्मों की तरह लव रंजन ने यहां भी कॉमिडी के फ्लेवर को बनाए रखा है। उनके संवादों का चुलबुलापन कई दृश्यों में हंसाता है और वह मनोरंजक बन पड़े हैं। कहानी में जोड़े गए किरदार बड़े मजेदार हैं। वे दर्शकों को जोड़े रखते हैं। आम तौर पर उनकी फिल्में पुरुष के नजरिए से होती है। उनकी फिल्मों में नायक, नायिकाओं द्वारा सताए हुए होते हैं और नायक बेचारा होता है। इस बार भी लव रंजन ने उसी परंपरा का निर्वाह करते हुए हीरोइन को परंपरावादी नायिका से हटकर अपनी चिरपरिचित शैली में दर्शाया है, जहां वह एक से बढ़कर एक दांव आजमाती है, मगर उसके चरित्र चित्रण में उसका जस्टिफिकेशन नहीं मिलता कि वह वैसी क्यों है? और यह बात आपको सिनेमा हॉल से बाहर निकलने के बाद भी खटकती है, मगर निर्देशक ने इस बात की कत्तई परवाह नहीं की है।  सोनू के रूप में कार्तिक आर्यन और टीटू की भूमिका में सनी सिंह का ब्रोमांस और केमिस्ट्री फिल्म का मजबूत पहलू है। कार्तिक आर्यन ने अपने किरदार को हर तरह से दमदार बनाया है। नुसरत ने स्वीटी के रूप में कार्तिक को अच्छी टक्कर दी है। उन दोनों की टशनबाजी के दृश्य अच्छे बन पड़े हैं। नुसरत खूबसूरत लगने के साथ-साथ अभिनय के मामले में भी आगे रही हैं। भोले-भाले टीटू के रोल में सनी सिंह ने अपनी भूमिका सहजता से निभाई है। एक अरसे बाद दादा के रूप में आलोकनाथ अपने पुराने कॉमिक अंदाज में नजर आए हैं। वीरेंद्र सक्सेना, दीपिका अमीन और सोनू कौर जैसे कलाकरों को अच्छा-खासा स्क्रीन स्पेस मिला है, जिसका उन्होंने जमकर फायदा उठाया है। कई संगीतकारों की मौजूदगी में 'दिल चोरी', 'स्वीटी स्लोली', 'लक मेरा हिट', 'तेरा यार हूं मैं' जैसे गाने अच्छे बन पड़े हैं। उनकी कोरियॉग्रफी भी देखने लायक है। क्यों देखें-कॉमिडी के शौकीन यह फिल्म देख सकते हैं।
__________________________
अगर हम यंग डायरेक्टर नीरज पांडे की पिछली चंद फिल्मों की बात करते हैं तो उनकी लगभग सभी फिल्मों को दर्शकों ने सराहा तो क्रिटिक्स ने भी उनकी फिल्मों की वाहवाही की। नीरज के निर्देशन में कम बजट में बनी 'वेडनस डे' एक ऐसी फिल्म थी जिसमें न तो इंडस्ट्री का कोई नामचीन स्टार था और न ही फिल्म का बजट करोड़ों में था। अनुपम और नसीर के इर्द-गिर्द घूमती इस फिल्म ने टिकट खिड़की पर जबर्दस्त बिज़नस किया तो क्रिटक्स से भी फिल्म को कमाल का रिस्पॉन्स मिला। वहीं नीरज की अगली फिल्में 'बेबी', 'स्पेशल 26' के बाद आई मेगा बजट एम एस धोनी की बायॉपिक फिल्म, जो उनकी हिट मूवी लिस्ट में शामिल रही। अगर हम नीरज की फिल्मों के सब्जेक्ट की बात करें तो उनकी फिल्में अक्सर लीक से हटकर बनती हैं और इनमें हर बार कुछ नया सब्जेक्ट सामने आता है। नीरज के निर्देशन में बनी 'अय्यारी' भी मेगा बजट फिल्म है जिसका बजट प्रमोशन सहित 65 करोड़ के करीब आंका जा रहा है। नीरज ने इस फिल्म में पहली बार मनोज बाजपेयी और सिद्धार्थ मल्होत्रा को एकसाथ पेश किया। रिलीज से पहले फिल्म की रिलीज डेट टली तो बाद में सेंसर कमिटी ने फिल्म के संवेदनशील सब्जेक्ट को देखते हुए इसे डिफेंस मिनिस्ट्री की एक कमिटी के पास भी भेजा। आइए जानते है नीरज की इस फिल्म में क्या है खास स्टोरी प्लॉट: कर्नल अभय सिंह (मनोज बाजपेयी) और यंग मेजर जय बख्शी (सिद्धार्थ मल्होत्रा) दोनों आर्मी की एक स्पेशल यूनिट के लिए काम करते हैं। बेशक इन दोनों के बीच अच्छी और जबर्दस्त ट्यूनिंग है, लेकिन अक्सर किसी न किसी बात को लेकर इन दोनों के बीच अच्छी-खासी बहस होती रहती है। अब यह बात अलग है कि जय बख्शी शुरू से कर्नल अभय सिंह को अपना गुरू मानता है। अचानक कुछ ऐसी घटनाएं होने लगती है जिनके बाद जय बख्शी दिल्ली से कहीं दूर जाने की प्लानिंग में लग जाता है। जय की इन अजीबोगरीब घटनाओं और उसके व्यवहार को देखकर अभय खुद हैरान है कि जय क्या कर रहा है। इसी बीच एक दिन अचानक जय गायब हो जाता है और यहीं से कहानी डिफेंस डील से लेकर देश की सुरक्षा के मुद्दे और सेना के आला अफसरों और इंटेलिजेंस ब्यूरों के साथ राजनीति के गलियारों तक घूमती है। नीरज अक्सर अपनी फिल्म की कहानी में हिरोइन के लिए जगह निकाल ही लेते हैं। 'स्पेशल 26' में भी उन्होंने कहानी में हिरोइन का प्लॉट जैसे फिट किया कुछ ऐसा ही हाल इस फिल्म का भी है। डिफेंस की इस कहानी में सोनिया यानी रकुल प्रीत की प्रेम कहानी भी साथ-साथ चलती है। फिल्म का क्लाइमैक्स चौंका देने वाला है।   A post shared by Sidharth Malhotra (@s1dofficial) on Feb 12, 2018 at 5:50am PST  The critics can't stop raving about #Aiyaary. Book your tickets now. #AiyaaryOutNow Book tickets here:… https://t.co/EGdsQBbZon&mdash; Aiyaary (@aiyaary) 1518769492000 फिल्म की फटॉग्रफी का जवाब नहीं। दिल्ली से शुरू हुई 'अय्यारी' की कहानी कश्मीर की बेहद खूबसूरत घाटियों से गुजरती हुई लंदन की नयनाभिराम लोकेशन तक पहुंचती है। नीरज के निर्देशन में इस बार पिछली फिल्मों जैसी कसावट और कहानी में ऐसी रफ्तार नहीं जो अंत तक दर्शकों को बांध कर रख सके। हालांकि कैमरामैन ने पूरी फिल्म में ऐसी खूबसूरत फटॉग्रफी की है जो आपको नजरें स्क्रीन से लगाए रखने को विवश करती हैं। वहीं नीरज ने फिल्म के कुछ खास सीन को रियल लोकेशंस पर शूट किया, जो देखने लायक है। निर्देशक नीरज पांडे अपनी इस फिल्म को एक सच्ची घटना से जुड़ी फिल्म बताते हैं, लेकिन इस बारे में उन्होंने ज्यादा डीटेल कहीं नहीं दी। वहीं नीरज ने फिल्म के कई सीन को बेवजह इस कदर खींचा कि फिल्म की रफ्तार बेहद धीमी है और फिल्म के सब्जेक्ट के मुताबिक ठीक नहीं कहीं जा सकती। वहीं नीरज ने बेवजह फिल्म में गाने फिट किए जो दर्शकों को हॉल से बाहर जाने का मौका देते हैं। न जाने क्यों नीरज ने रकुल और सिद्धार्थ की लव स्टोरी को इस फिल्म का हिस्सा बनाया।  अगर ऐसा न होता तो नीरज आसानी से फिल्म को सव दो घंटे में पूरा कर पाते और यह फिल्म के बिज़नस के लिए भी अच्छा रहता। अगर हम ऐक्टिंग की बात करें तो बेशक मनोज बाजपेयी अंत तक पूरी फिल्म में दर्शकों को अपने किरदार से बांधे रखने में कामयाब रहे हैं। मनोज की ऐक्टिंग फिल्म का सबसे मेजर प्लस पॉइंट है तो वहीं सिद्धार्थ मल्होत्रा के लिए भी यह फिल्म खास है। जय बख्शी के किरदार को सिद्धार्थ ने अपनी दमदार ऐक्टिंग से जीवंत कर दिखाया है। रकुल प्रीत के लिए करने के लिए यूं भी कुछ खास नहीं था तो वहीं अनुपम और नसीर दोनों अपने रोल में परफेक्ट रहे।बॉक्स ऑफिस रिपोर्ट  Day 1 Rs 3.25 crore  Day 2 Rs 4.25 crore  Day 5 Rs 1.20 crore  Total Rs 14.45 crore approx 
__________________________
वह अपनी पत्नी की 'औरतों वाली बात' यानी मेंस्ट्रुअल हाइजीन के मुद्दे को लेकर इतना ज्यादा विचलित हो जाता है कि उस समस्या का निवारण करने के लिए खुद सैनिटरी पैड बनाने की ठान लेता है, मगर वह जिस दौर में यह निर्णय लेता है, वह है करीब 16 साल पहले यानी 2001 की बात, जब टीवी पर किसी सैनिटरी पैड के विज्ञापन के आने पर या तो चैनल बदल दिया जाता था या पूछे जाने पर उसे साबुन या किसी और ऐड का नाम दिया जाता था। ग्रामीण इलाकों में तो इसे गंदा और अपवित्र मानकर इसके बारे में बात करना भी पाप समझा जाता था। उस परिवेश की अरुणाचलम मुरुगनंथम की सच्ची कहानी पर आधारित फिल्म पैडमैन के जरिए निर्देशक आर. बाल्की और अक्षय कुमार ने मेंस्ट्रुअल हाइजीन के प्रति लोगों को जागरूक करने की दमदार पहल की है। कहानी: लक्ष्मीकांत चौहान (अक्षय कुमार) को गायत्री (राधिका आप्टे) से शादी करने के बाद पता चलता है कि माहवारी के दौरान उसकी पत्नी न केवल गंदे कपड़े का इस्तेमाल करती है बल्कि उसे अछूत कन्या की तरह 5 दिन घर से बाहर रहना पड़ता है। उसे जब डॉक्टर से पता चलता है कि उन दिनों में महिलाएं गंदे कपड़े, राख, छाल आदि का इस्तेमाल करके कई जानलेवा और खतरनाक रोगों को दावत देती हैं तो वह खुद सैनिटरी पैड बनाने की कवायद में जुट जाता है। जानिए, दर्शकों को कैसी लगी यह फिल्म इस सिलसिले में उसे पहले अपनी पत्नी, बहन, मां के तिरस्कार का सामना करना पड़ता है और फिर गांववाले और समाज उसे एक तरह से बहिष्कृत कर देते हैं, मगर जितना वह जलील होता जाता है उतनी ही उसकी सैनिटरी पैड बनाने की जिद पक्की होती जाती है। परिवार उसे छोड़ देता है, मगर वह अपनी धुन नहीं छोड़ता और आगे इस सफर में उसकी जिद को सच में बदलने के लिए दिल्ली की एमबीए स्टूडेंट परी (सोनम कपूर) उसका साथ देती है।  रिव्यू: 'चीनी कम', 'पा', 'शमिताभ' और 'की ऐंड का' जैसी लीक से हटकर फिल्में परोसनेवाले निर्देशक आर. बाल्की ने पूरी कोशिश की है कि वह मेंस्ट्रुअल हाइजीन के मुद्दे को हर तरह से भुना लें। इसमें कोई दो राय नहीं कि मासिक धर्म को लेकर समाज में जितने भी टैबू हैं उनसे पार पाने के लिए यह आज के दौर की सबसे जरूरी फिल्म है, मगर कई जगहों पर बाल्की भावनाओं में बहकर फिल्म को उपदेशात्मक बना बैठे हैं। सैनिटरी पैड को लेकर फैलाई जानेवाली जागरूकता की कहानी कई जगहों पर खिंची हुई लगती है। हालांकि बाल्की ने उसे चुटीले संवादों और लाइट कॉमिक दृश्यों के बलबूते पर संतुलित करने की कोशिश जरूर की है। फिल्म का दूसरा भाग पहले भाग की तुलना में ज्यादा मजबूत है। बाल्की ने दक्षिण के बजाय मध्यप्रदेश का बैकड्रॉप रखा जो कहानी को दिलचस्प बनाता है। अक्षय कुमार फिल्म का सबसे मजबूत पहलू हैं। उन्होंने पैडमैन के किरदार के हर रंग को दिल से जिया है। एक अदाकार के रूप में वह फिल्म में हर तरह से स्वछंद नजर आते हैं और अपने रोल में दर्शकों को निश्चिंत कर ले जाते हैं कि परिवार और समाज द्वारा हीनता का शिकार बनाए जाने के बावजूद वह सैनिटरी पैड क्यों बनाना चाहते हैं? राधिका आप्टे आज के दौर की नैचरल अभिनेत्रियों में से एक हैं और उन्होंने अपने रोल को सहजता से अंजाम दिया है। परी के रूप में सोनम कपूर कहानी ही नहीं बल्कि फिल्म में भी राहत का काम करती हैं। फिल्म की सपॉर्टिंग कास्ट भी मजबूत है। फिल्म में महानायक अमिताभ बच्चन की एंट्री प्रभाव छोड़ जाती है। अमित त्रिवेदी के संगीत में 'पैडमैन पैडमैन', 'हूबहू', 'आज से मेरा हो गया' जैसे गाने फिल्म की रिलीज से पहले ही हिट हो चुके हैं। क्यों देखें: अक्षय कुमार की ऐक्टिंग के लिए यह फिल्म देखी जा सकती है। इसके साथ ही अगर आप खास मुद्दों पर बनीं फिल्में देखना पसंद करते हैं तो 'पैडमैन' देखें।
__________________________
यंग डायरेक्टर-प्रड्यूसर रेमी कोहली ने जब इस प्रॉजेक्ट पर काम शुरू किया तो इस फिल्म को एक ऐसे डिफरेंट सब्जेक्ट पर बनाने का फैसला किया जिसमें एक दो नहीं कई ट्रैक एकसाथ चलते हो। बेशक रेमी फिल्म बनाने में तो कामयाब रहे लेकिन करीब दो घंटे की ऐसी फिल्म को एक ट्रैक पर नहीं रख पाए, बेरोजगारी, आरक्षण से होते हुए कहानी सिस्टम की खामियों में जाकर अटक जाती है। यहीं वजह है जमीनी हकीकत के साथ मेल खाती एक कहानी को रेमी ने ऐसी स्टार कॉस्ट के साथ पेश किया जो ऐक्टिंग की फील्ड में तो अपनी अलग पहचान बनाए हुए है, लेकिन कमजोर स्क्रिप्ट के साथ फिल्म की बेहद धीमी रफ्तार के साथ कहानी और किरदारों के साथ दर्शक वर्ग को जोड़ने में रेमी कामयाब नहीं हो पाए। कहानी के मुताबिक बेहतरीन परफेक्ट आउटडोर लोकेशंस, किरदारों के मुताबिक सही कलाकारों का सिलेक्शन जहां फिल्म का प्लस प्वाइंट है तो वहीं लचर और झोलझाल में फंसी कहानी में फिल्म के लीड किरदार के साथ भी डायरेक्टर का न्याय नहीं कर पाना फिल्म को कमजोर बनाता है। वहीं रेमी ने फिल्म के टाइटिल को कुछ ऐसा डिफरेंट कर दिया कि दर्शकों की बहुत बड़ी क्लास के पल्ले ही नहीं पड़ पाता। स्टोरी प्लॉट : गोलियों की आवाज से शुरू होती इस फिल्म की कहानी एक छोटे से गांवनुमा कस्बे भारतपुर में कुलदीप पटवाल (दीपक डोबरियाल) की है जो अपनी छोटी सी परचून की दुकान चलाता है। कुलदीप कभी रेहड़ी पर गली-गली जाकर सब्जी वगैरह बेचने का काम करता था। वैसे कुलदीप ने भी पढ़ाई करने के बाद नौकरी के लिए बहुत धक्के खाए लेकिन हर बार उसे नाकामी मिली। बेशक इसकी वजह कभी आरक्षण होता तो कभी कुछ और, लेकिन कुलदीप की जब नौकरी पाने की सारी उम्मीदें जवाब दे गईं तब उसने अपनी शॉप पर ही बैठना ठीक समझा। कुलदीप के पिता बेटे पर डिपेंड न होकर ऑटो चलाकर अच्छी खासी आमदनी कर लेते है। ऐसे में इन सभी का गुजारा आराम से चल जाता । कुलदीप की लाइफ में टर्निंग प्वाइंट उस वक्त आता है जब स्टेट के सीएम वरूण चड्डा (परवीन डबास) की एक रैली में गोली लगने के बाद मौत हो जाती है। कुलदीप भी इस रैली में मौजूद था, ऐसे में सीएम के हत्यारों की खोज में लगी पुलिस के शक के घेरे में कुलदीप भी आ जाता है, कुलदीप को इस मुश्किल से निकालने के लिए अडवोकेट प्रदुमन शाहपुरी (गुलशन देवैया) सामने आते हैं तो दूसरी और सीएम की वाइफ सिमरत चड्डा (रायमा सेन) अपने हज्बंड का केस खुद लड़ती है, अगर आप आगे क्या होता है यह भी जानना चाहते हैं तो आपको फिल्म देखनी होगी। अगर फिल्म के सब्जेक्ट की बात करते हैं तो यकीनन रेमी ने फिल्म के लिए एक अच्छा सब्जेक्ट तो चुना लेकिन स्क्रीनप्ले पर भी अगर थोड़ा फोकस करते तो फिल्म शुरू होने के चंद मिनटों बाद ही अपने ट्रैक से यूं ही ना भटक जाती। यहां यह भी अजीब सा है कि फिल्म का टाइटल कुलदीप पटवाल है लेकिन डायरेक्टर ने इस किरदार को पॉवरफुल बनाने पर कतई ध्यान नहीं दिया। वैसे भी अगर दीपक डोबरियाल जैसा उम्दा लाजवाब कलाकार इस किरदार में हो तो किरदार पर ज्यादा वर्क करना बनता है। वहीं कहानी में बार-बार फ्लैश बैक का आना खटकता है तो फिल्म का क्लाइमेक्स भी दर्शकों की कसौटी पर खरा उतरने का दम नहीं रखता। अगर हम ऐक्टिंग की बात करें तो दीपक इस बार फिर बाजी मार गए, कुलदीप के कमजोर किरदार में दीपक ने अपने शानदार अभिनय के दम पर जान डालने की कोशिश की है तो वहीं गुलशन देवैया जब भी स्क्रीन पर नजर आते है वहीं फिल्म दर्शकों को अपनी और खींचती है। पंजाबी में जब गुलशन बात करते हैं तो बस मजा आ जाता है। रायमा सेन अपने किरदार में बस ठीकठाक रहीं तो जमील खान अपने रोल में परफेक्ट रहे। यह अच्छा ही है कि डायरेक्टर रेमी ने फिल्म में कोई गाना नहीं रखा है वर्ना पहले से स्लो स्पीड से आगे खिसकती यह फिल्म दर्शकों के सब्र का इम्तिहान लेती नजर आती। कुलदीप पटवाल यकीनन ऐसे सब्जेक्ट पर बनी फिल्म है जिससे नामी मेकर भागते है, बतौर डायरेक्टर रेमी कुछ हद तक जरूर कामयाब रहे हैं। सीमित बजट में बनी इस फिल्म को पहले से थिएटरों में जमी पद्मावत के चलते बेहद कम मिले हैं, ऐसे में मल्टिप्लेक्स थिएटरों में इक्का-दुक्का शोज में चल रही यह फिल्म अगर अपनी प्रॉडक्शन कॉस्ट वसूल करने में कामयाब रहती है तो यह रेमी की उपलिब्ध होगी ।
__________________________
सारा मसला ख्वाहिशों का है... फिल्म की शुरुआत में खिलजी का यह डायलॉग पूरी फिल्म का सार है। दुनिया की हर नायाब चीज पर अपना कब्जा करने की चाहत रखने वाला अलाउद्दीन खिलजी रानी पद्मावती की एक झलक देखने की ख्वाहिश कर तड़प कर रह जाता है। पूरी फिल्म खिलजी की सनक, उसके झक्कीपन, उसकी इच्छाओं, उसकी मर्जी, उसकी सेक्शुएलिटी, उसके जुनून को लेकर है। चित्तौड़ के राजपूत राजा उसे घुटने टेकने पर मजबूर कर देते हैं और खिलजी धोखे से राज्य हड़पने में कामयाब तो हो जाता है, लेकिन अपनी सूझबूझ, कूटनीति और प्रेजेंस ऑफ माइंड के जरिए किस तरह रानी पद्मावती सनकी खिलजी की उस एक ख्वाहिश को अधूरा रख छोड़ती हैं, यही संजय लीला भंसाली ने अपनी फिल्म 'पद्मावत' में बड़े शानदार ढंग से दिखाया है। आंखों को चकाचौंध कर देने वाली भंसाली की इस पीरियड फिल्म में एक से एक शानदार परफॉर्मेंसेज हैं। सिनेमा हॉल से बाहर आकर दो चीजें आपके दिमाग पर दस्तक देंगी, एक तो खिलजी के रूप में रणवीर सिंह का दमदार अंदाज अौर दूसरा यह कि आखिर इस फिल्म पर इतना विवाद हो क्यों रहा है, जबकि फिल्म में तो वैसा कुछ भी नहीं है। फिल्म की कहानी मलिक मोहम्मद जायसी की 1540 में लिखी पद्मावत पर आधारित है, जो राजपूत महारानी रानी पद्मावती के शौर्य और वीरता की गाथा कहती है। पद्मावती मेवाड़ के राजा रावल रतन सिंह की पत्नी हैं और बेहद खूबसूरत होने के अलावा बुद्धिमान, साहसी और बहुत अच्छी धनुर्धर भी हैं। 1303 में अलाउद्दीन खिलजी पद्मावती की इन्हीं खूबियों के चलते उनसे इस कदर प्रभावित होता है कि चित्तौड़ के किले पर हमला बोल देता है। फिल्म के अंत में महाराज रावल रतन सिंह और अलाउद्दीन खिलजी के बीच तलवारबाजी के सीन में रतन सिंह अपने उसूलों, आदर्शों और युद्ध के नियमों का पालन करते हुए खिलजी को निहत्था कर देते हैं, लेकिन पद्मावती को पाने की चाहत में खिलजी धोखे से रतन सिंह को यह कहकर मार डालता है कि जंग का एक ही उसूल होता है, जीत। अपनी आन-बान-शान की खातिर इसके बाद पद्मावती किस तरह जौहर के लिए निकलती हुए खिलजी की ख्वाहिशों को ध्वस्त कर देती हैं यही फिल्म की कहानी है। चित्तौड़ के मशहूर सूरमा गोरा और बादल की शहादत को भी फिल्म में पूरे सम्मान के साथ दर्शाया गया है।करीब 200 करोड़ की लागत से बनी 'पद्मावत' अब तक की सबसे महंगी फिल्म बताई जाती है। फिल्म के हर सीन में सिर से पांव तक ढकीं दीपिका पादुकोण ने अपने चेहरे के हाव भाव और खासतौर से आंखों के जरिए जो दमदार अभिनय किया है, वह सराहनीय है। चाहे प्यार हो या गुस्सा, हर तरह का इमोशन तुरंत दीपिका की बड़ी-बड़ी आंखों से साफ महसूस किया जा सकता है। 30-30 किलों के खूबसूरत लहंगों, भारी गहनों और खासतौर पर नाक की नथ में दीपिका खूब जमी हैं। सजी-धजी दीपिका की मौजूदगी को पूरे स्क्रीन पर इस कदर दिखाया गया है कि आसपास सब कुछ बौना नजर आता है। शाहिद कपूर ने महाराजा रावल रतन सिंह के किरदार के साथ न्याय किया है। वह शुरू से अंत तक शालीन नजर आए लेकिन एक किरदार जो पूरी फिल्म को अपने कब्जे में करता है वह हैं अलाउद्दीन खिलजी यानी रणवीर सिंह। रणवीर असल जिंदगी में भी जिस कदर एनर्जी से भरपूर हैं। शुरू से अंत तक एक सनकी, विलासी, व्यभिचारी और कुंठित मानसिकता जैसे लक्षणों को जीवंत करने में रणवीर ने जान लड़ा दी है। खली वली गाने में उनका हैपी डांस, उनकी एनर्जी को समेटने में कामयाब हुआ है। उनके कई डायलॉग्स आपको सिनेमा हॉल से बाहर निकलते हुए याद रह जाएंगे। मसलन खिलजी की क्रूरता दिखाता एक डायलॉग- सीन में उनकी पत्नी उनसे कहती हैं कुछ तो खौफ खाइए। इस पर वह पलटकर पूछते हैं आज खाने में क्या-क्या है? जब उन्हें बताया जाता है कि खाने में ढेर सारे पकवान हैं तो खिलजी का जवाब होता है, जब खाने में इतना कुछ है तो खौफ क्यों खाऊं? साथ ही फिल्म में उनके अंदर छिपे एक नाकाम प्रेमी की बेबसी को दर्शाता एक डायलॉग- वह अपने गुलाम मलिक काफूर से लगभग रोते हुए पूछते हैं, काफूर बता मेरे हाथ में कोई प्यार की लकीर है, नहीं है तो क्या तू ऐसी लकीर बना सकता है? काफूर अपने मालिक की ऐसी हालत देख रोता है।  गुलाम मलिक काफूर के रोल में जिम सरभ के रूप में एक सरप्राइज दिया है भंसाली ने इंडस्ट्री को। अपने शानदार हावभाव के जरिए ही काफूर यह साबित करने में कामयाब होते हैं कि वह मन ही मन खिलजी से प्यार करते थे। जलालुद्दीन खिलजी के रोल में रजा मुराद ने बेहद दमदार रोल किया है तो अदिति राव हैदरी भी खिलजी की बीवी के रोल में बेहद सशक्त लगी हैं। भंसाली के कैमरे ने उनकी खूबसूरती को भी बेहद उम्दा ढंग से उभारा है। घूमर गाना तो पहले ही काफी हिट हो चुका है, इसके अलावा भी तुर्क-अफगानी संगीत का अच्छा संगम इस फिल्म में है। फिल्म की एडिटिंग इतनी उम्दा है, स्क्रिप्ट इतनी टाइट है कि दो घंटे 44 मिनट यूं निकल जाते हैं। 3डी फिल्म के पैमाने पर पद्मावत एकदम खरी उतरती है। शुरुआत में फैंटसी, रोमांस और राजस्थानी पारंपरिक लोक-संगीत से सराबोर कहानी कब अचानक आपको अपने ड्रामे में बांध लेती है आपको पता ही नहीं चलता। कुल मिलाकर फिल्म बहुत खूबसूरत लगेगी, आपकी आंखों को, आपके जेहन को और आपके दिल को। मुमकिन है कि इसे देखने के बाद इसका विरोध करने वाले लोग अपनी विचारधारा बदलकर इस फिल्म पर गर्व का अहसास करने लगें। 
__________________________
पुलिसवालों पर एक से एक मुश्किल केस सुलझाने की जिम्मेदारी होती है लेकिन कई बार केस इतने मुश्किल होते हैं कि वे खुद भी उनमें उलझ जाते हैं। फिल्म 'वोदका डायरीज' भी एक ऐसे ही पुलिस वाले की कहानी है जो एक केस को सुलझाते-सुलझाते खुद उसमें बुरी तरह उलझ जाता है।मनाली के वोदका डायरीज क्लब में एक ही रात में एक के बाद एक कई खून होते हैं, जिन्हें सुलझाने की जिम्मेदारी एसीपी अश्विनी दीक्षित (के.के. मेनन) पर आती है। अभी छुट्टी से लौटा अश्विनी इस केस तब और बुरी तरह उलझ जाता है जब इस केस की वजह से उसकी पत्नी शिखा (मंदिरा बेदी) भी गायब हो जाती हैं। अश्विनी की पत्नी कविता लिखती हैं। कई बार अश्विनी को अपनी पत्नी पर हमला होने के भी सपने आते थे लेकिन उसके गायब होने से वह काफी परेशान हो जाते हैं। इसी बीच अश्विनी एक रहस्यमय लड़की रोशनी बनर्जी (राइमा सेन) से मिलते हैं जिस पर उसे शक होता है लेकिन इसी बीच चीजें और भी ज्यादा उलझ जाती हैं और अश्विनी एक ऐसे जाल में फंस जाते हैं जिससे निकलना आसान नहीं है। उनके सब अपने पराये हो जाते हैं। बेशक, फिल्म एक ऐसे मोड़ पर खत्म होती है, जिसकी कल्पना भी नहीं की जा सकती। के.के. मेनन हमेशा की तरह की शानदार लगे हैं। उन्होंने बेहतरीन काम किया है। खासकर एसीपी के रोल में वह जंचे हैं। हालांकि मंदिरा बेदी जरूर कई सीन्स में ओवर ऐक्टिंग करती नजर आती हैं। वहीं राइमा सेन ने जरूर रोल की डिमांड के मुताबिक ऐक्टिंग की है। फिल्म की कहानी आपको शुरू से आखिर तक बांधे रखती है। इंटरवल से पहले तक कहानी दिलचस्प है और उसके बाद आपकी जिज्ञासा और बढ़ जाती है। ऐड फिल्म मेकिंग से फिल्म निर्देशन में आए इस फिल्म के निर्देशक कुशल श्रीवास्तव ने अच्छी कोशिश की है। अगर आपको थ्रिलर फिल्में पसंद हैं, तो आप निराश नहीं होंगे। साथ ही मनाली की खूबसूरत लोकेशन आपको पसंद आएंगी।
__________________________
कहानी: कालाकांडी में 3 कहानियां एक साथ चलती हैं। एक व्यक्ति जिसे पता चलता है कि वह बीमार है तो वह अपने सारे नियम-कायदे तोड़कर थोड़ा सा जीने का प्रयास करता है, एक महिला जो एक हिट-ऐंड-रन मामले में दोषी है और इससे बचना चाहती है और 2 गुंडे जिन्हें यह निर्णय लेना है कि वे एक-दूसरे पर विश्चवास करें या नहीं। रिव्यू: 'डेल्ही बेली' जैसी अलग तरह की कॉमिडी फिल्म लिखने के बाद अक्षत वर्मा ने कालाकांडी की कहानी को मुंबई पर केंद्रित किया है जो दर्शकों को काफी आकर्षित करती है। यह उन लोगों के चारों ओर घूमती है जिन्हें हमेशा हर अच्छा-बुरा काम करना चाहिए जिसमें वे शायद ही कुछ ठीक करते हैं। अगर आप कोएन ब्रदर्स के फैन हैं और उनके डार्क ह्यूमर को पसंद करते हैं तो यह नई बात है कि इस जॉनर का प्रयोग अब भारतीय फिल्ममेकर्स भी कर रहे हैं। फिल्म कालाकांडी में बेतुके से मनोरंजन में सैफ अली खान एक सफलता के तौर पर देखे जा सकते हैं। जब एक अच्छे खासे नौजवान (सैफ) को पता चलता है कि उन्हें कैंसर है तो उन्हें बड़ा अफसोस होता है कि उन्होंने इतने सीधे तरीके से अपनी जिंदगी क्यों बिताई। वह बची जिंदगी में सारे काम करना चाहते हैं जिसमें कई अजीब बातें शामिल हैं। केवल सैफ अली खान ही ऐसी द्विअर्थी लाइन ही मार सकते हैं कि 'हमको आपके सामान के बारे में क्युरिऑसिटी है' जो बुरा तो लगता ही नहीं है बल्कि मजाकिया लगता है। एक टूटे हुए आदमी के किरदार में सैफ का किरदार अच्छा लगा है जो हर बंधन से मुक्ति पा लेना चाहता है। आप फिल्म में इस किरदार के दर्द और काफी कुछ खो देने की बेबसी को समझ सकते हैं। फिल्म में सैफ और नैरी सिंह के बीच एक गर्मजोशी भरा बॉन्ड दिखता है जो भारतीय सिनेमा में समलैंगिग संबंधों को ऐतिहासिक कहा जा सकता है। यह दोनों किरदार फिल्म में गर्मजोशी से भरे और छिपे हुए नजर आते हैं जिससे पता चलता है कि हमारे यहां सैक्शुऐलिटी को इतना ओवर-रेटेड क्यों है और दिखता है कि मानव समाज में कितनी असमानता और यह सामाजिक नियमों का अतिक्रमण करता है। सैफ के कजिन के तौर पर अक्षय ओबेरॉय का किरदार खासा महत्वपूर्ण है। विजय राज ने अपनी भूमिका बेहतरी से निभाई है हालांकि ऐसे बोल्ड किरदार के चुनाव के लिए सैफ अली खान की तारीफ की जानी चाहिए लेकिन कालाकांडी दर्शकों को निराश करती है। शुरुआत में फिल्म काफी थ्रिलर लगती है लेकिन जल्द ही यह अपनी गति खो देती है। सैफ के अलावा जो दो कहानियां हैं वे पटरी से उतर जाती हैं जिसके कारण फिल्म में जो मनोरंजन, मजा और इमोशंस हो सकते थे, वे गायब हैं। लेकिन अगर आप बिना किसी सोच-समझ के धैर्य के साथ फिल्म देखना जारी रखते हैं तो यह फिल्म आपको ठीक लग सकती है।
__________________________
यकीनन जब बॉक्स ऑफिस पर टाइगर की जोरदार दहाड़ जारी हो और उसकी इसी दहाड़ के खौफ में कोई बॉलिवुड मूवी रिलीज़ तक नहीं हुई हो, ऐसे में बॉक्स आफिस पर हॉलिवुड से 'जुमानजी' का दस्तक देना ही बड़ी बात है। ऐसा भी नहीं 'जुमानजी' के फैन्स में फिल्म का क्रेज न हो। रिलीज़ से पहले फिल्म की अडवांस बुकिंग पर अच्छा-खासा रिस्पॉन्स मिला तो दर्शकों में फिल्म के क्रेज का अंदाज लगाकर मल्टिप्लेक्स संचालकों ने इस मूवी को औसतन चार से सात शोज में अपने यहां प्रदर्शित किया। वैसे अगर हम 'जुमानजी' की बात करें तो फैन्स को इसके लिए बेहद लंबा इंतजार करना पड़ा, करीब 22 साल पहले 'जुमानजी' रिलीज़ हुई तो फिल्म ने दुनिया भर में अच्छा बिज़नस किया। दरअसल, 'जुमानजी' दो बच्चों की कहानी है जो बोर्ड गेम खेलते वक्त एक ऐसा गेम शुरू कर बैठते हैं जिसका अंत उनकी समझ से परे है। 'जुमानजी' के इस अद्भुत गेम की सबसे बड़ी खासियत यही है कि यह गेम हर अगली चाल के साथ और ज्यादा खतरे और नए-नए चैलेंज लेकर आता है। अगर हम 22 साल पहले रिलीज़ हुई फिल्म की बात करें तो उस फिल्म में रॉबिन विलियम्स ने लीड किरदार निभाया था। अब जब बरसों बाद 'जुमानजी' की जोरदार वापसी यानी फिल्म का सिक्वल रिलीज हुआ है तो इस बार सब कुछ बदला बदला सा है। इस बार जुमानजी का यह अनोखा गेम बोर्ड पर नहीं खेला जा रहा, बल्कि अब यह ऐसे खतरनाक विडियो गेम में तब्दील हो चुका है जो खेलने वाले को अंदर की ओर खींच लेता है, यानी इस नई गेम को खेलने वाले खुद जंगल पहुंच जाएंगे और वहीं पर यह खेल खेलेंगे। यह फिल्म पिछली फिल्म से अलग एक ऐसी फिल्म है जो दर्शकों की हर क्लास को अंत तक अपने साथ बांधने का दम रखती है।  स्टोरी प्लॉट : एक हाईस्कूल में स्टडी कर रहे चार स्टूडेंट्स को अपने स्कूल के स्टोररूम को पूरी तरह से साफ करने की सजा दी जाती है। स्टोर की सफाई कर रहे इन चारों स्टूडेंटस को यहीं एक कोने में पड़ा बोर्ड गेम जुमानजी मिलता है, इसी गेम में करीब बाइस साल पहले रॉबिन लापता हुए थे, इन चारों को बोर्ड गेम खेलने में खास दिलचस्पी नहीं है, ऐसे हालात में जुमानजी भी विडियो गेम में तब्दील हो जाता है। विडियो गेम खेलते हुए यह चारों स्टूडेंट पूरी तरह से इस विडियो गेम में समा जाते हैं। स्टोरी में टिवस्ट उस वक्त आता है जब इन चारों का माइंड किसी दूसरे में प्रवेश कर जाता है। अब इन सभी के लिए सबसे बडा चैलेंज खुद को जिंदा रखने के साथ-साथ इस विडियो गेम से खुद को बाहर निकालना भी है। इस जर्नी को डायरेक्टर ने बेहद दमदार ढंग से पर्दे पर पेश किया है। जंगल से बाहर आने की लगातार कोशिश में ये चारों क्या-क्या करते हैं, यह देखना बेहद दिलचस्प है।थ्री डी तकनीक में बनी इस फिल्म की फटॉग्रफी गजब की है, जंगली जानवरों के सीन को बेहद दमदार ढंग से कुछ ऐसे अंदाज में फिल्माया गया है कि कुछ सीन में आपको लगेगा कि आप हॉल में नहीं बैठे बल्कि किसी घने जंगल के बीच खूंखार जानवरों के बीच हैं। डायरेक्टर जेक कासडन ने इस बरसों पुरानी कहानी को इस बार नए स्टाइल में पेश किया है तभी तो इस बार गेम कार्ड बोर्ड से तब्दील होकर विडियो गेम में बदल चुकी है। फिल्म की रफ्तार आपको कहानी और किरदारों के साथ बांधकर रखने में कामयाब है, इस वीकेंड में आप फैमिली के साथ जंगल की अडवेंचर जर्नी करने के मूड में हैं तो 'जुमानजी' आपको पसंद आ सकती है। क्यों देखें : शानदार फटॉग्रफी, अरसदार चौंका देने वाले थ्री डी इफेक्ट्स वाले सीन इस फिल्म की खासियत हैं। ऐसे में फिल्म को थ्री डी थिअटर में देखना ठीक रहेगा।
__________________________
अब जब लंबे अर्से बाद टाइगर की एक बार फिर वापसी हुई है तो सलमान के फैन्स भी अपने चेहते टाइगर का वेलकम करने को बेताब है। रिलीज़ से पहले फिल्म के ट्रेलर ने यूट्यूब पर नया रेकॉर्ड कायम किया तो अब फिल्म ने रिलीज़ से पहले सिनेमाघरों में 30 करोड़ से ज्यादा की अडवांस बुकिंग का रेकॉर्ड भी अपने नाम किया। इस फ़िल्म के डायरेक्टर बेशक बदल गए हों लेकिन कहानी और किरदारों को पेश करने का अंदाज पिछली फिल्म से काफी हद तक मिलता है। पिछली फिल्म की कहानी अपने वतन से शुरू हुई तो इस बार आंतकवाद की आग मे बरसों से झुलसते सीरिया की जमीं से शुरू होती है। सलमान की यह फ़िल्म देखकर ताज्जुब होता है कि पाकिस्तान मे फिल्म को क्यों रोका गया, जबकि फिल्म मे ऐसा कुछ भी नहीं जो पाकिस्तान के जरा भी विरुद्ध हो। अलबत्ता पहली बार सिल्वर स्क्रीन पर पाक खुफिया एजेंसी आईएसआई और रॉ का एक एक साथ एक मिशन पर निकलना और कामयाब होना सिनेमा के पर्दे पर देखना अच्छा लगता है। हॉलिवुड फिल्मों को टक्कर देते बेहतरीन ऐक्शन सीन ऑस्ट्रिया और मोरक्को की गजब की खूबसूरत लोकेशन के साथ और 'धूम' के बाद कटरीना के जबरदस्त स्टंट और ऐक्शन सीन फिल्म का प्लस पॉइंट हैं तो वही इंटरवल के बाद फिल्म को बेवजह खींचा जाना चन्द मिनट बाद पर्दे पर बंदूक से लगातार निकलती गोलियों की आवाज आपको कई बार टेंशन का आभास करा सकती है, लेकिन सलमान का स्टाइल और उनका नया कुछ बदला हुआ अंदाज आपको पसंद आ सकता है।स्टोरी प्लॉट: अविनाश सिंह राठौर (सलमान खान) अब करीब आठ साल के एक सुंदर से बेटे जूनियर टाइगर का पापा बन चुका है। अपनी खूबसूरत वाइफ जोया (कटरीना कैफ) और बेटे के साथ टाइगर ऑस्ट्रिया की बर्फीली पहाड़ियों के बीच शांति से अपनी लाइफ गुजार रहा है, लेकिन एक पल भी टाइगर न तो अपने वतन और न ही रॉ को भूल पाया है।यही वजह है कि टाइगर अपनी मौजूदगी का संकेत नई दिल्ली मै बैठे अपने बॉस शिवाय सर (गिरीश कर्नाड) को भेजता रहता है। इसी बीच सीरिया के कई कट्टरपंथी इस्लामिक संगठन आईएस का मुखिया उस्मान (साजिद) एक के बाद एक कई शहरों पर अपना कब्जा करने और इन्हें बर्बाद करने में लगा है, जो अमेरिका को सबक सिखाने के लिए और यहां दहशत फैलाने व बेगुनाह नागरिकों की हत्याएं करने में लगा है। अमेरिकी जर्नलिस्ट को मौत के घाट उतारने के बाद भी उस्मान की कैद में कई अमेरिकी हैं। ऐसे में अमेरिका उस्मान के बेस कैम्प को तबाह करने और उस्मान सहित दूसरे आंतकियों को मारने के लिए सात दिन बाद अटैक करने का प्लान बनाता है। उस्मान के इसी अड्डे में भारत और पाकिस्तान की करीब 40 से ज्यादा नर्स भी हैं जो उस्मान और उसके साथी बगदादी के कब्जे में हैं। अब इन भारतीय नर्सों को भारत वापस लाने का मिशन रॉ प्रमुख शिनॉय टाइगर को सौंपते हैं। टाइगर अपनी टीम में अपने विश्वासपात्र साथियों के साथ जाता है तो वही कभी पाक खुफिया एजेंसी की खास एजेंट रही जोया खान भी आईएस और उस्मान की गिरफ्त से पाकिस्तानी नर्सों को बचाने के मिशन पर सीरिया पहुंचती है। टाइगर के साथ रॉ की टीम और जोया के साथ आईएसआई के दो लोग भी यहां इन सबकी मदद करने में लगा है । करीब 25 सालों से ऑयल रिफाइनरी के लिए मजदूरों का लाने का काम करता है, लेकिन असल मे वह भी रॉ का एजेंट है। जोया और टाइगर के इस मिशन का अंजाम क्या होता है यह देखने के लिए आपको टाइगर से मिलना होगा।पूरी फिल्म सलमान के कंधों पर टिकी है। लंबे अरसे बाद सलमान को इस फिल्म में जबर्दस्त ऐक्शन करते देख उनके फैंस जरूर खुश हो सकते हैं। फिल्म के क्लाइमैक्स में सलमान का शर्ट उतारकर हॉलिवुड फिल्मों के ऐक्शन स्टार की तरह भारी भरकम बंदूक और स्टेनगन को चलाना सिंगलस्क्रीन्स पर जादू चला सकता है। जोया के रोल में कटरीना का जवाब नहीं है। उनपर फिल्माए कुछ ऐक्शन सीन्स काफी अच्छे हैं। यकीनन, ऐसे खतरनाक स्टंट सीन के लिए कटरीना ने काफी होमवर्क किया होगा। अन्य कलाकारों में राकेश के रोल में कुमुद मिश्रा और आतंकी सरगना उस्मान के रोल में साजिद ने बेहतरीन परफॉर्मेंस दी है। रॉ चीफ के रोल में गिरीश कर्नाड काफी जमे हैं। डायरेक्टर अली अब्बास जफर की स्क्रिप्ट पर अच्छी पकड़ है। फिल्म की गति जोरदार है जो आपको एक पल भी स्क्रीन से नजर हटाने का मौका नहीं देती है। इंटरवल के बाद न जाने क्यों फिल्म के क्लाइमैक्स को खींचा गया है। करीब पौने तीन घंटे की फिल्म में एेक्शन की भरमार फैमिली क्लास को शायद न जमे। फिल्म का म्यूजिक रिलीज से पहले हिट हो चुका है। 'स्वैग से करेंगे सबका स्वागत' का फिल्मांकन गजब का है। क्यों देखें: सलमान और कटरीना की दमदार केमिस्ट्री और हैरतअंगेज स्टंट ऐक्शन सीन के साथ फिल्म में एक अच्छा मेसेज भी है। अगर आप सलमान के फैन हैं तो 100 फीसदी यह फिल्म आपको निराश नहीं करेगी। वहीं, अगर आप पहली फिल्म से इसकी तुलना करेंगे या कुछ नया सोचकर इसे देखेंगे तो शायद अपसेट हो सकते हैं। हां, फिल्म का क्लाइमैक्स ऐसा है कि टाइगर के एक बार फिर वापस आने की उम्मीद है।इसे गुजराती में पढ़ें...
__________________________
कहानी: मुंबई सबअर्बन एरिया में रहने वाली खुशमिजाज हाउस वाइफ सुलोचना जिसे सुलु नाम से भी बुलाया जाता है, को रेडियो पर नाइट आरजे का काम दिया जाता है। इस काम के चलते उसकी लाइफ में बड़ा चेंज आता है। रिव्यू: हाल में बॉलिवुड में ऐसी फिल्मों की बाढ़ आ गई है जिनमें भारतीय मध्यवर्ग की महिलाओं को ग्लैमरस तरीके से दिखाया जाता है। विज्ञापनों के डायरेक्टर से फिल्म डायरेक्टर बने सुरेश त्रिवेणी ने सुलोचना उर्फ 'सुलु' के रूप में विद्या बालन को ध्यान में रखते हुए ऐसी ही मध्यवर्ग की एक सामान्य महिला की कहानी लिखी है। सुलु ने अभी तक कुछ बड़ा तो नहीं किया है लेकिन वह सपने बहुत देखती है। जब उसे एक खास मौका मिलता है तो उसकी पर्सनल और फैमिली लाइफ पर काफी असर पड़ता है। सुलु सफलता से रेडियो जॉकी के तौर पर कॉर्पोरेट मीडिया में अपना जीवन जीने लगती है। जल्द ही सुलु रातोंरात मशहूर हो जाती है साथ ही वह अपने घर को भी सफलता से संभालती है। सुलु के रूप में विद्या बालन ने बिना किसी आक्रामता के इस किरदार को सहजता से जिया है। उन्होंने सुलु के किरदार में एक औरत की जिंदगी के विभिन्न पहलुओं को रखते हुए दिखाया है कि कैसे एक घरेलू महिला अपने परिवार की जरूरतों के लिए अपनी निजी महत्वाकांक्षाओं को छोड़ देती है। सुलु के पति अशोक के रूप में मानव कौल का चयन फिल्म के लिए एकदम पर्फेक्ट है। अशोक अपनी पत्नी सुलु को खुश रखने का हर संभव प्रयास करता है लेकिन इसके साथ-साथ वह अपने काम के प्रेशर को भी झेल रहा है जो कभी-कभी झुंझला जाता है। रेडियो जॉकी के तौर पर सुलु की नाइट लाइफ फिल्म को काफी मजेदार बना देती है। हल्की-फुल्की फिल्म से फिल्म एकदम से सीरियस ड्रामा बनते समय थोड़ी लड़खड़ा जाती है। उससे पहले फिल्म आपको गुदगुदाती है। फिल्म पूरी कहानी को सुलु की नजरों से दिखाती है जिसमें आपको काफी मजा आएगा। विद्या ने सुलु के किरदार के उस पक्ष को खूबसूरती से निभाया है जब उसकी आवाज को दुनिया सुनती है और वह रातोंरात मशहूर हो जाती है। जिस तरह से सुलु और उसका परिवार परेशानियों से जूझता है उस तरह से इस फिल्म से शहरी जनता अपने आपको रीलेट कर पाएगी क्योंकि शहरी जनता भी अपनी जिंदगी में परेशानियों से जूझते हुए बेहतर जिंदगी के लिए अपने सपने नहीं छोड़ती। फिल्म की स्टोरी में सुलु का किरदार दमदार है, वह इतनी मजबूत है कि हर मुश्किल में 'मैं कर सकती है' वाला ऐटिट्यूड रखती है।क्यों देखें: 'तुम्हारी सुलु' एक ऐसी फिल्म है जिसका आप पूरे परिवार के साथ आनंद ले सकते हैं। अगर विद्या के फैन हैं और उनकी दमदार ऐक्टिंग देखना चाहते हैं तो फिल्म को जरूर देखें।
__________________________
तनुजा चंद्रा ग्लैमर इंडस्ट्री की चंद उन चर्चित नामी डायरेक्टर्स की लिस्ट में शामिल होती है, जो बॉक्स आफिस की परवाह किए बिना ऐसी फिल्में बनाते आए है जो टिकट खिडकी पर बेशक खास कामयाब ना रही हो लेकिन इन्होंने अपनी फिल्मों के लिए एक खास क्लास जरूर तैयार की है। कभी भट्ट कैंप के लिए तमन्ना, संघर्ष, दुश्मन जैसी बेहतरीन फिल्में बना चुकी तनुजा ने इस बार लंबे गैप के बाद जब इस फिल्म के निर्देशन की कमान संभाली तो तभी यह साफ हो गया है कि यह फिल्म भी तनुजा की पिछली फिल्मों की तरह बॉलीवुड मसाला फिल्मों की भीड़ से दूर हटकर होगी। अब जब यह फिल्म दर्शकों के सामने है तो इसे देखकर सत्तर के दशक में कमल हासन, रति अग्निहोत्री की 'एक दूजे के लिए', साथ ही अर्जुन कपूर, आलिया भट्ट की फिल्म '2 स्टेटस' की याद जरूर आती है। दरअसल, तनुजा की इस फिल्म में भी एक नॉर्थ इंडियन और साउथ इंडियन की प्रेम कहानी है। अब यह बात अलग है कि तनुजा ने इस कहानी को बिल्कुल अलग अंदाज में पिछली दोनों फिल्मों से हटकर पेश किया है। कहानी की डिमांड पर तनुजा ने फिल्म की दिल्ली, अलवर, ऋषिकेश और गगंटोक तक की लोकेशन पर शूट किया, और तनूजा का अपनी इस सिपंल लव और अलग टाइप की कहानी को इन लोकेशन तक मेन किरदारों की जर्नी को पहुंचाना ही इस फिल्म की सबसे बड़ी यूएसपी बन गई है।कहानी: जया (पार्वती) दक्षिण भारतीय है और उसकी उम्र अब करीब पैंतीस साल की है। कुछ साल पहले उसके पति की मृत्यु हो चुकी है। सिंगल जया अब कई साल के बाद अपनी जिदंगी को नए सिरे से शुरू करने के लिए लाइफ पार्टनर की तलाश में है। जया की पसंद दूसरों जैसी नहीं है, उसे अपने व्यवहार को समझने वाला ऐसा लाइफ पार्टनर चाहिए जो कुछ-कुछ उसके जैसा हो। जया ने अपना प्रोफाइल एक साइट पर डाली हुई है लेकिन उसे अपनी साइट से अक्सर कुछ ऐसे घटिया रिस्पॉन्स मिलते रहते है लेकिन जया को इनकी परवाह नहीं। इसी बीच जया को अपनी प्रोफाइल पर योगी (इरफान खान) का प्रोफाइल भी मिलती है। योगी की उम्र भी जया के आसपास है। योगी मनमौजी और अपनी बसाई दुनिया में फुल मस्ती के साथ जीने वाला इंसान है। योगी एक कवि है लेकिन उसकी पहचान नहीं बन पाई है। योगी की प्रोफाइल देखने के बाद जया उससे मिलने का फैसला करती है। योगी अतरंग और बहुमुखी है, अपने अंदर कुछ भी रखना उसे गवारा नहीं सो वह अपने दिल की हर बात जया को बेहिचक कह देता है। जया उस वक्त हैरान होती है जब योगी उसे अपनी पिछली प्रेमिकाओं के बारे में पूरी ईमानदार के साथ बताते हुए जया को उनसे अपने साथ मिलने जाने का न्यौता भी देता है। योगी के स्टाइल और उसकी सोच को देखकर जया हैरान है। योगी उसे जब अपनी प्रेमिकाओं से मिलने के लिए अपने साथ ऋषिकेश, अलवर और गंगटोक साथ चलकर मिलने और उनसे अपने खुद के बारे में जानने के लिए साथ चलने के लिए बार-बार कहता है तो जया भी उसके साथ इस खास टूर में साथ चलती है। योगी उस वक्त हैरान रह जाता है जब ऋषिकेश में उसकी पहली प्रेमिका का पति उसे अपना साला और उसके बच्चे उसे मामा जी कहकर बुलाते है। यहां से फ्लाइट, ट्रेन और टैक्सी से योगी और जया की इस जर्नी के आसपास पूरी फिल्म घूमती है।रिव्यू: इरफान और पार्वती दोनों ही अपने अपने किरदारों में 100 फीसदी फिट रहे हैं। पार्वती साउथ की जानी मानी ऐक्ट्रेस हैं, उन्होंने अपने किरदार के साथ न्याय किया है। इरफान जब भी स्क्रीन पर आते है तो हॉल में बैठे दर्शकों को कुछ पल हंसने का मौका मिलता है। नेहा धूपिया, ईशा श्रवणी, नवनीत निशान और कैमियो रोल में ब्रिजेंद्र काला ने अपनी छाप छोड़ी है। तारीफ करनी होगी तनुजा की जिन्होंने फिल्म में गानों का कहानी का हिस्सा बनाकर पेश किया है। 'जाने दो' और 'खत्म कहानी' गानों का फिल्मांकन शानदार है तो फिल्म की लोकेशन की जितनी भी तारीफ की जाए कम है। टैक्सी से लेकर हवाई जहाज और ट्रेन की लग्जरी क्लास से लेकर स्लीपर क्लास के सीन्स जानदार बन पड़े हैं तो ऋषिकेश की लोकेशन के बाद गगंटोक की लोकेशन दर्शकों को मंत्रमुग्ध करने का काम करती है। क्यों देखें: इस फिल्म को देखने की दो वजह हैं। लंबे अर्से बाद तनुजा चंद्रा के स्टाइल की बनी फिल्म देखना। अब यह बात अलग है कि इस बार तनुजा पिछली फिल्मों जैसा जादू नहीं चला पाईं। साउथ की ऐक्ट्रेस पार्वती के साथ इरफान खान की गजब केमेस्ट्री भी देखने लायक है। हालांकि कहानी का बेहद धीमी रफ्तार से आगे खिसकना और लंबे सीन्स फिल्म की सबसे बड़ी कमजोरी हैं। इसके अलावा दर्शकों को पहले से क्लाइमैक्स का आभास हो जाना भी निर्देशन की खामी ही कहा जाएगा। 
__________________________
अगर हम साठ के दौर के आखिर में बनी बी आर चोपड़ा प्रॉडक्शन की फिल्म इत्तेफाक का जिक्र करें तो उस फिल्म में पहली बार डायरेक्टर ने एक-साथ कई ऐसे प्रयोग किए थे जो उस वक्त बॉक्स आफिस के लिए घातक माने जाते थे। बेशक, उसी दौर में टिकट खिड़की पर कानून जैसी ऑफ बीट फिल्में कामयाब रहीं थीं लेकिन साठ-सत्तर के दौर के सुपरस्टार राजेश खन्ना को लेकर बिना गाने सिर्फ डेढ़ घंटे की फिल्म बनाना रिस्की थी। उस दौर में जब तीन घंटे की फिल्में चला करती थी इस फिल्म को कुल 90 मिनट की अवधि का बनाया गया। बॉक्स आफिस पर फिल्म हिट कराने के लिए ऐक्शन, कॉमिडी और म्यूजिक का तड़का लगाना जरूरी माना जाता था लेकिन चोपड़ा बैनर की उस फिल्म में ऐसा कुछ भी नहीं था लेकिन इसके बाद बावजूद फिल्म टिकट खिड़की पर कामयाब रही। वैसे, चोपडा के बैनर तले बनी यह फिल्म भी अमेरिकन मूवी 'साइनपोस्ट: टू मर्डर' की रीमेक थी तो इस शुक्रवार को आई इत्तेफाक राजेश खन्ना की फिल्म का रीमेक है, प्रॉडक्शन कंपनी ने रिलीज से पहले इस फिल्म के सस्पेंस को पूरी तरह से छिपाने के लिए क्या कुछ नहीं किया, मुंबई सहित कहीं भी इस फिल्म की प्रिव्यू स्क्रीनिंग नहीं रखी गई तो फिल्म की स्टारकॉस्ट और क्रू मेम्बर्स को सख्त हिदायत दी थी कि क्लाइमेक्स का कहीं जिक्र ना करें। हद तो उस वक्त हो गई जब प्रॉडक्शन कंपनी ने फिल्म को बिना प्रमोशन ही रिलीज करने का फैसला लिया। स्टोरी प्लॉट: विक्रम सेठी (सिद्धार्थ मल्होत्रा) एक नामी राइटर हैं। अचानक एक हादसे में विक्रम की वाइफ कैथरीन सेठी की मौत हो जाती है, दूसरी ओर इसी दिन माया (सोनाक्षी सिन्हा) के हज्बंड एडवोकेट शेखर सिन्हा की भी हत्या हो जाती है। पुलिस की जांच के दौरान कैथरीन की मौत शक की दायरे में नजर आती है, हालात ऐसे बनते हैं, इन दोनों मर्डर केस की जांच कर रहे इंस्पेक्टर देव (अक्षय खन्ना) को लगता है कि इन हत्याओं के पीछे कैथरीन के हज्बंड विक्रम सेठी का हाथ है सो मर्डर का चार्ज विक्रम पर लगता है।दरअसल, विक्रम रात को हुए ऐक्सिडेंट के बाद माया के घर मदद मांगने गया था। एडवोकेट शेखर सिन्हा के मर्डर केस में देव का शक शेखर की वाइफ माया सिन्हा पर भी है। इंस्पेक्टर देव इन मर्डर की गुत्थी को अपने ढंग से सुलझाने में लगा हुआ है इसलिए वह विक्रम और माया को अपनी-अपनी बात कहने का मौका देता है। बेशक देव के शक के घेरे में पहला नाम विक्रम ही है लेकिन माया भी शक की सुइयां रुकती हैं, ऐसे में देव के जेहन में एक ही सवाल है कि कातिल का मकसद क्या है और कातिल कौन है ? रिव्यू में अगर हम इस बारे में कुछ भी बताते है तो आपका फिल्म देखने का मजा किरकिरा हो जाएगा।यंग डायरेक्टर अभय चोपड़ा ने इस डार्क शेड मर्डर मिस्ट्री को कुछ ऐसे असरदार ढंग से पेश किया है कि आप एंड तक जान नहीं पाते कि हत्यारा कौन है, यही वजह है करीब पौने दो घंटे की फिल्म आपको सीट से बांधे रखती है। अभय ने कहानी को कुछ इस एंगल से पर्दे पर उतारा है कि फिल्म में हुए दो मर्डर होते हैं और दर्शक एंड तक अपनी अपनी सोच से हत्यारे का अंदाजा लगाते रहते है। जॉन अब्राहम स्टारर 'ढिशूम' के बाद से अक्षय खन्ना ने अपना स्टाइल बदला है, इस फिल्म में अक्षय ने गजब की ऐक्टिंग की है, इंस्पेक्टर देव के रोल में अक्षय खूब जमे है तो वहीं सिदार्थ मल्होत्रा ने अपने रोल को कुछ अलग ढंग से पेश करने की अच्छी कोशिश की है। वहीं माया के रोल में सोनाक्षी सिन्हा ने अपने किरदार को बस निभा भर दिया है, अगर सोनाक्षी सिन्हा और सिदार्थ के किरदारों पर और ज्यादा काम किया जाता तो यह दोनों किरदार फिल्म को और ज्यादा पावरफुल बना सकते थे।क्यों देखें: अक्षय खन्ना की शानदार ऐक्टिंग और यंग डायरेक्टर अभय की कहानी पर पकड़ फिल्म की यूएसपी है। अगर आपको सस्पेंस थ्रिलर फिल्में पंसद है तो इत्तेफाक आपको अपसेट नहीं करेगी।
__________________________
बॉक्स आफिस पर बेशक मनीष मुंदरा की फिल्मों को अच्छा रिस्पॉन्स न मिला हो, लेकिन उनकी फिल्मों को हर बार दर्शकों की एक खास क्लास के साथ क्रिटिक्स की जरूर जमकर वाहवाही मिली है। अगर मनीष की पिछली राजकुमार रॉव स्टारर फिल्म 'न्यूटन' की बात करें तो इस फिल्म ने बॉक्स ऑफिस पर न सिर्फ अपनी लागत ही वसूली बल्कि फिल्म ने अच्छी-खासी कमाई भी की। वहीं मनीष के बैनर तले बनी 'आंखिन देखी' और 'मसान' ने भी दर्शकों की एक खास क्लास में अपनी पहचान जरूर छोड़ी। इस बार मनीष ने अपनी इस फिल्म में एक मर्डर मिस्ट्री को टोटली डिफरेंट ऐंगल से पेश किया है। एक ऐक्सिडेंट में अपने पिता को खो चुके एक बेटे को पुलिस की जांच पर भरोसा नहीं, उसे हर बार यही लगता है कि उसके पिता की मौत एक रोड ऐक्सिडेंट में नहीं हुई बल्कि उन्हें पूरी प्लानिंग के साथ मरवाया गया है। इसी प्लॉट पर घूमती करीब पौने दो घंटे की यह फिल्म दर्शकों की उसी क्लास की कसौटी पर ही खरा उतरने का दम रखती है जो सिनेमाहॉल में मुबइया मसाला, ऐक्शन और सिर्फ टाइमपास के मकसद से नहीं आते बल्कि ऐसी फिल्म की तलाश में थिअटर का रुख करते हैं जो अलग हो। फिल्म की स्पीड अंत तक इस कदर धीमी है कि कई बार हॉल में बैठे दर्शकों का सब्र लेने लगती है। वैसे निर्देशक अतानु का दावा है कि उनकी यह फिल्म एक सच्ची घटना पर बेस्ड है, लेकिन इस घटना के बारे में उन्होंने ज्यादा कुछ नहीं बताया।स्टोरी प्लॉट : दिवाकर माथुर (मनोज वाजपेयी) का लेदर का कारोबार है, उसकी अपनी फैक्ट्री है, लेकिन जबर्दस्त आर्थिक तंगी के चलते वह इसे ठीक ढंग से चला नहीं पा रहा है। दिवाकर की पत्नी नंदिनी माथुर (स्मिता तांबे) को अपने हज्बंड से शिकायत है कि वह अपनी फैक्ट्री में कुछ इस कदर उलझे रहते हैं कि न तो अपने इकलौते बेटे ध्रुव माथुर (आदर्श गौरव) और न ही अपनी फैमिली के लिए वक्त निकाल पा रहे हैं। इसी बीच दिवाकर का दोस्त रॉबिन (कुमुद मिश्र) उसकी मदद करता है और फैक्ट्री को चलाने के लिए मोटी रकम देकर दिवाकर के साथ फैक्ट्री में पार्टनर बन जाता है। वहीं स्कूल में पढ़ रहे ध्रुव को अक्सर यही महसूस होता है कि पापा दिवाकर के पास उसके लिए वक्त नहीं है। ऐसे में ध्रुव कुछ ज्यादा ही गुस्सैल बन जाता है, स्कूल में एक स्टूडेंट के साथ मारपीट के बाद उसे जब सीनियर सेकंडरी स्कूल से निकाल दिया जाता है तो दिवाकर उसे एक बोर्डिंग स्कूल में भेज देता है। तभी एक दिन ध्रुव को खबर मिलती है कि दिवाकर की एक रोड ऐक्सिडेंट में मौत हो गई है। ध्रुव बोर्डिंग छोड़ अपने घर लौट आता है, लेकिन ध्रुव को हर बार यही लग रहा है कि उसके पिता की मौत एक ऐक्सिडेंट में नहीं हुई बल्कि उनका एक सोची समझी प्लानिंग के साथ मर्डर किया गया है।बेशक फिल्म एक मर्डर मिस्ट्री है लेकिन डायरेक्टर ने फिल्म को स्क्रिप्ट की डिमांड पर एक ही सिंगल ट्रैक पर पेश किया है। अतानु की कहानी और किरदारों पर तो अच्छी पकड़ है, लेकिन स्क्रिप्ट पर उन्होंने ज्यादा काम नहीं किया। यही वजह है कि फिल्म की गति बेहद धीमी है। अगर पौने दो घंटे की फिल्म में भी दर्शक कहानी और किरदारों के साथ बंध नहीं पाए तो यह कहीं न कहीं डायरेक्शन की खामी ही कहा जाएगा। अलीगढ़ जैसी कई फिल्मों में अपनी ऐक्टिंग का लोहा मनवा चुके मनोज बाजपेयी पूरी फिल्म में अपने किरदार में जीते नज़र आ रहे तो वहीं स्मिता तांबे की खामोशी के बीच उनका फेस एक्सप्रेशन जबर्दस्त है। ध्रुव के किरदार में आदर्श गौरव डायरेक्टर की राइट चॉइस रही तो कुमुद मिश्रा ने रॉबिन के किरदार को दमदार ढंग से निभाया है। फिल्म में बैकग्राउंड में गाने हैं, लेकिन यह गाने फिल्म की पहले से स्लो स्पीड को और स्लो ही करते हैं।क्यों देखें : अगर आपको लीक से हटकर बनी फिल्में पसंद हैं तो इसे एकबार देखा जा सकता है। एंटरटेनमेंट, ऐक्शन और कॉमिडी के शौकीनों के लिए इस फिल्म को देखने की कोई वजह नहीं है। 
__________________________
'गोलमाल अगेन' की स्टोरी: पांच लड़कों का ग्रुप- गोपाल (अजय देवगन), माधव (अरशद वारसी), लकी (तुषार कपूर), लक्ष्मण (श्रेयष) और लक्ष्मण (कुणाल) अनाथ हैं, जो ऊटी के सेठ जमनादास अनाथालय से पले-बढ़े होते हैं। अनाथालय के गुरु की मौत के बाद वे सब वापस इस अनाथालय में पहुंचते हैं और वहां उन्हें पता चलता है कि वासु रेड्डी नाम का कोई बिल्डर (प्रकाश राज) और उसके साथी निखिल (नील) उस आश्रम और उसके साथ लगे कर्नल चौहान (सचिन केलकर) के प्लॉट को हथियाना चाहते हैं। हालांकि, उन्हें एहसास होता है कि उनकी गैर-मौजूदगी में कुछ फ्रेंडली भूत वहां रहने लगे हैं और अन्ना मैथ्यू (तब्बू), जो कि आत्माओं से बात कर सकती हैं, वह उन लड़कों को गाइड करने का काम करती हैं।'गोलमाल' एक ऐसी सनकी हुई कॉमिडी की फ्रैंचाइजी है जिसे पिछले 11 सालों से जिंदा रखा गया है। टीवी चैनल पर जब भी 'गोलमाल' सीरीज की फिल्मों का प्रसारण होता है तो लोग अपनी हंसी रोक नहीं पाते। इस बात से कोई फर्क नहीं पड़ता कि आप फिल्म शुरुआत से देखते हैं या बीच से। अपनी पिछली फिल्मों की ही तरह 'गोलमाल अगेन' में भी आपको विशुद्ध कॉमिडी और मस्ती देखने को मिलेगी। फिल्म की हास्यकथा कई जगहों पर सचमुच आपको हंसाती है तो कई जगहों पर औसत है, लेकिन पूरी फिल्म के दौरान आप पेट पकड़कर हंसते रहेंगे क्योंकि फिल्म के हर अभिनेता को देखना अपने आपमें मजेदार अनुभव है। बात चाहे तुतलाने वाले लक्षमण (श्रेयस) की हो या फिर दबंग गोपाल की जो भूतों से हद से ज्यादा डरता है, फिल्म का हर किरदार इतना अनुभवी और दक्ष है कि आप उनकी हरकतों को देखकर अपनी हंसी रोक ही नहीं पाएंगे। वैसे तो फिल्म के डायलॉग बेहद मामूली और नीरस हैं लेकिन हास्य से भरपूर हैं।फिल्म में हॉरर के ऐंगल को भी जोड़ा गया है। साउथ की फिल्म कंचन से प्रेरणा लेते हुए इस फिल्म में भी एक ऐसे भूत को दिखाया गया है जो बदला लेना चाहता है। हालांकि इन डरावने पलों को भी बेहद हल्के-फुल्के अंदाज में फिल्माया गया है। फिल्म में कई सीन ऐसे हैं जिन्हें आपने पहले कई बार देखा होगा बावजूद इसके आप उन सीन को देखकर ठहाका लगाए बिना रह नहीं पाएंगे। हालांकि फिल्म के दूसरे भाग में जब वास्तविक कहानी का खुलासा होता है तो तब फिल्म थोड़ी उबाऊ और नीरस हो जाती है।यहां कहना पड़ेगा कि रोहित शेट्टी आपको कभी बहुत बेचैन नहीं होने देते। यहां मस्ती-मजाक, लड़ाइयां, गाने, ठहाके, भूत सब का एक बफे है जिससे आपको ओवरडोज भी हो सकता है। कई बार, आप इन बेवकूफियों पर हंसने के अलावा और कुछ नहीं कर पाएंगे। परफॉर्मेंस की बात करें तो तांत्रिक के किरदार में तबू ने जान डाल दी है, कोई और करता तो यह किरदार बहुत फूहड़ भी हो सकता था। बाकी एक्स्ट्रा रोल जैसे वसूली भाई (मुकेश) और पप्पी (जॉनी लीवर) को भी अच्छा फुटेज मिला है। लेकिन श्रेयस तलपड़े ने कमाल कर दिया है। परिणीति (खुशी/दामिनी) का इस्तेमाल सिर्फ ध्यान भटकाने के लिए किया गया है, जो वह करती हैं। अजय, अरशद, तुषार और कुणाल ने भी अपना काम बखूबी किया है।अगर आप इसमें कुछ ठोस ढूंढ रहे हैं, तो यहां कोई लॉजिक नहीं मिलेगा बस मैजिक मिलेगा। लेकिन, अगर आप सिर्फ हंसना चाहते हैं, तो गोलमाल अगेन देखने जा सकते हैं।इसे गुजराती में पढ़ें...
__________________________
अपने बाद के सालों में इंग्लैंड की रानी और भारत की महारानी विक्टोरिया (जूडी डेंच) को एक भारतीय मुंशी अब्दुल करीम (अली फजल) की सोहबत में आराम और खुशी मिलने लगती है। आगे चलकर वही क्लर्क महारानी का उर्दू टीचर, धार्मिक सलाहकार और सबसे नजदीकी हमराज और विश्वासपात्र मित्र बन जाता है। श्राबनी बासु की किताब की अद्भुत लेकिन सच्ची कहानी पर आधारित यह फिल्म ढेर सारे भावों को लिए हुए है जो इस दोस्ती के बारे में बताती है जिसके बारे में बहुत कम लोगों को पता है। साथ ही इस दोस्ती की वजह से राजघराने में जो गुस्सा और सनक पैदा होती है उसे भी फिल्म में दिखाया गया है।रिव्यू: स्टीफन फ्रीअर्स अपनी इस फिल्म की शुरुआत में दर्शकों को रानी विक्टोरिया के उस नीरस रूटीन से अवगत कराते हैं जिसमें रानी अपनी स्वर्ण जयंती वर्ष (1887) के दौरान सामाजिक बाध्यता की वजह से लोगों से मिलती-जुलती हैं। इसी तरह के एक राजशाही जलसे के दौरान रानी की नजर अब्दुल पर पड़ती है। बड़ी-बड़ी आंखों वाला भारतीय लड़का जो रानी को तोहफे के रूप में औपचारिक सिक्का यानी मोहर प्रदान करता है। अब्दुल को पहले ही इस बात की चेतावनी दी गई थी कि उसे रानी विक्टोरिया की तरफ बिल्कुल नहीं देखना है। बावजूद इसके अब्दुल ने अपने अंदर मौजूद बचकानी हरकतों के हाथों मजबूर होकर रानी की तरफ देखने लगा और वहां मौजूद विशेषाधिकार प्राप्त गौरवान्वित लोगों की मौजूदगी के बीच जब रानी से उसकी नजरें मिलीं तो उसने एक हल्की सी मुस्कान दे दी। प्रोटोकॉल की परवाह न करते हुए भी अब्दुल ने जो हल्की सी छेड़छाड़ करने की कोशिश की थी उससे रानी इमोशनल हो गईं। बेशक एक हिंदू अटेंडेंट के रानी पर बढ़ते प्रभाव से राजघराने के परिवार के सदस्य और नौकर परेशान होने लगते हैं लेकिन बाद में पता चलता है कि वह हिंदू नहीं बल्कि मुस्लिम है। 82 साल की उम्र में जूडी डेंच दर्शकों का ध्यान आकर्षित कर पाने में पूरी सफल नज़र आ रहीं। स्क्रीन पर केवल उनकी मौजूदगी ही आपका ध्यान नहीं खींचेगी बल्कि उनकी निगाहों से शरारत, उदासी, अकेलापन, तड़प जैसे कई भाव आपको स्पष्ट नज़र आएंगे। उन्होंने बड़ी सहजता से अपने इस किरदार में जान डाल दी है। आपका दिल इस उम्रदराज ऐक्ट्रेस के लिए तब पसीज जाएगा जब वह खुद को लेकर खयालों में खो जाती हैं, तेज हवाएं चल रही और अब्दुल से कहती हैं, 'जिसे भी मैंने प्यार किया वह नहीं रहा, लेकिन मैं आगे बढ़ती रही।' डेंच ही वह वजह हैं जो इस दिलचस्प कहानी को एक 'स्कैंडल' में तब्दील होने से रोकती हैं।इन अविश्वसनीय मौकों का फायदा उठाते हुए अली फज़ल खुद को लेजंड (डेंच) के सामने खड़ा कर पाने में सफल दिख रहे। स्टीफन फ्रीअर्स ने अली की ऐक्टिंग, नर्वस एनर्जी और जोश को अब्दुल के किरदार में बखूबी पिरोया है। हालांकि, उनका मुंशी वाला किरदार आपको काफी कुछ सोचने पर मजबूर कर देगा, जिसे लेकर एक रहस्य अंत तक बरकरार रह जाएगा। एक इंडियन इंग्लैंड की महारानी के लिए इतना समर्पित क्यों, जिसने उसके देश पर राज किया है? यहां तक कि वह खुशी-खुशी उनके पैर पर किस करता है। क्या वह वाकई भोला-भाला है या फिर मौकापरस्त? एक व्यक्ति के रूप में वह क्या चाहता था?फिल्म की कहानी अब्दुल को सिर्फ एक तमाशबीन बना देती है और यही इस फिल्म की सबसे बड़ी कमी है। फिल्म वहां पर डगमगाती दिखती है, जब वह अचानक अपना गियर चेंज करती है यानी जब फिल्म अचानक एक थकाऊ ट्रैजिडी से क्रॉस कल्चर कॉमिडी की तरफ मोड़ ले लेती है।अनियमित कहानी और इतिहास से जुड़ी गलतियों के बावजूद विक्टोरिया और अब्दुल एक दिलचस्प फिल्म है और इसे देखने के लिए जूडी डेंच एक बहुत बड़ी वजह हैं।
__________________________
शेफ की कहानी: रोशन कालरा (सैफ) एक थ्री-स्टार मिशलिन शेफ हैं, जिसे न्यू यॉर्क के एक रेस्ट्रॉन्ट से इसलिए बाहर निकाल दिया गया था क्योंकि उन्होंने एक कस्टमर को पंच मारा था। उन्हें जबरन ब्रेक लेने को कहा जाता है और वह अपने बेटे अरमान (स्वर) और अलग हो चुकी पत्नी राधा मेनन (पद्म प्रिया) के साथ वक्त बिताने के लिए कोच्चि आ जाते हैं। यह ट्रिप उनके लिए काफी फायदेमंद साबित होता है, क्योंकि इस दौरान वह अपनी बिखरी हुई फैमिली को समेट पाने को एक अच्छी कोशिश करते हैं। उसे उसकी अपनी खूबियों और ताकत का एहसास दिलाने के मकसद से उसकी पत्नी उसे सलाह देती है कि उसे एक नई शुरूआत करनी चाहिए और इसी क्रम में अपना एक फूड ट्रक शुरू करना चाहिए।शेफ रिव्यू: साल 2014 में हॉलिवुड निर्देशक जॉन फैवरो ने शेफ से नाम से जो फिल्म बनाई थी और उसी फिल्म से प्रेरणा लेते हुए बॉलिवुड निर्देशक राजा कृष्णा मेनन ने सैफ अली खान के साथ बनायी है फिल्म 'शेफ' जो दर्शकों को जिंदगी की हकीकत से रूबरू कराने के साथ ही उनके दिल को छू लेती है। शेफ दो स्तर पर काम करती है। पहले स्तर पर फिल्म आपको पाक कला और खाने से जुड़े एक ऐसे सफर पर ले जाती है जहां फिल्म के नायक की खाने बनाने की कला देखकर आपका भी मन करेगा अपना ऐप्रन, चाकू और दूसरी चीजें लेकर सीधे किचन में जाने का और स्क्रीन पर दिखाए गए एक से एक मजेदार खाने को बनाने का जिसे देखते ही लोग ऊंगलियां चाटते रह जाएं। दूसरी और सबसे जरूरी कि यह फिल्म आपको एक बेहतरीन इमोशनल जर्नी पर ले जाएगी, जो बाप-बेटे के बीच कमजोर पड़ रहे रिश्ते को मजबूत करती दिख रही, जिनकी विचारधारा भले अलग है लेकिन उनके बीच की बॉन्डिंग इतनी मजबूत है और कि उसे तोड़ा नहीं जा सकता। रिश्ते की बनावट को इतनी बखूबी यहां हैंडल किया गया है कि कई बार आपकी आंखें नम हो जाएंगी।फिल्म 'शेफ' को-पैरेंटिंग यानी बच्चे के पालन-पोषण में मां-बाप दोनों का सहयोग जरूरी है, इस गुण की ओर भी ध्यान दिलाती है जो आज के शहरी समाज की एक अहम जरूरत बन गई है। फिल्म की कहानी सैफ अली खान के कंधों पर टिकी है। इस बार सैफ अपने शानदार अंदाज़ में पर्दे पर दिख रहे हैं, चाहे वह एक केयरिंग पिता के रोल में हों या फिर हज्बंड के रोल में जो रिश्तों की बेहतरी की कोशिश करते हुए आपको खूब जंचेंगे। पद्मप्रिया काफी आकर्षक दिख रही हैं। इतनी कम उम्र में स्वर अपनी पहचान बनाने में कामयाब नज़र आ रहे। शोभिता धुलिपाला (विनी) ने भी शानदार काम किया है जो कि रोशन की को-वर्कर और फ्रेंड हैं।यह फिल्म आपको फ़न से भरे एक ऐसे रोड ट्रिप पर ले जाएगी, जहां खाने और फैमिली पर खास फोकस है। यहां कुछ मजेदार मुकाबला भी दिखेंगे, लेकिन रितेश शाह के डायलॉग्ज़ स्मार्ट और हाजिर जवाब हैं। हालांकि, फिल्म थोड़ी धीमी नज़र आ रही और यह आपको ठीक वैसा ही लगेगा जैसे आप भूखे पेट लंच टेबल पर बैठे हों और भूख खत्म होने के बाद आपका ऑर्डर आपके सामने आया हो।तो कैसी है शेफ? भले शेफ की कहानी कई जगह आपको जानी-पहचानी सी लगे, लेकिन इस जर्नी को आप इंजॉय करेंगे। अब आप तय करें कि आप इस फिल्म को देखते हुए क्या खाना पसंद करेंगे। पॉपकॉर्न या फिर टेस्टी पास्ता, जिसे रोशन पल में बना लेते हैं।
__________________________
यकीनन यह साल ऐक्टर राजकुमार राव के लिए बेहद खास है। फिल्म इंडस्ट्री में आने के बाद पहली बार इस साल राज कुमार की सबसे ज्यादा फिल्में रिलीज़ हो रही हैं। हाल ही में रिलीज़ हुई राजकुमार राव की 'बरेली की बर्फी' लोगों को खूब पसंद आई। कुछ समय पहले रिलीज़ हुई राजकुमार की फिल्म 'बहन होगी तेरी' बेशक बॉक्स ऑफिस पर कुछ खास नहीं कर पाई, लेकिन दर्शकों की एक क्लास ने इस फिल्म को सराहा और कम बजट में बनी उनकी यह फिल्म बॉक्स ऑफिस पर अपनी लागत बटोरने में भी कामयाब रही। राजकुमार के बारे में माना जाता है कि वह बॉलिवुड मसाला ऐक्शन फिल्मों के स्टार नहीं हैं और अगर ऐसा होता तो राज कभी 'ट्रैप्ड' जैसी फिल्मनहीं करते। इस फिल्म में राजकुमार की ऐक्टिंग की हर किसी ने जमकर तारीफ की। अब अगर उनकी इस नई फिल्म की बात करें तो एकबार फिर राजकुमार ने इस फिल्म में अपनी लाजवाब ऐक्टिंग और किरदार को अपने अंदाज में कुछ ऐसा जीवंत बना दिया है कि एकबार फिर राव इस फिल्म में अपनी बेहतरीन ऐक्टिंग के चलते इस अवॉर्ड के दावेदारों की लिस्ट में जरूर शामिल हो गए है। इस फिल्म को रिलीज़ से पहले जिस तरह क्रिटिक्स और दर्शकों की एक क्लास की जमकर तारीफें मिल रही हैं उसे देखकर लगता है कि फिल्म देश-विदेश के कई प्रतिष्ठित फेस्टिवल में अपने नाम कई अवॉर्ड करने वाली है। स्टोरी प्लॉट : न्यूटन कुमार (राजकुमार राव) की अपनी बसाई अलग ही दुनिया है और वह अपनी इसी दुनिया में ही रहना चाहता है। मिडल क्लास फैमिली का न्यूटन कुमार उर्फ नूतन कुमार सरकारी नौकरी में है, लेकिन रिश्वत से कोसों दूर है। टाइम का इतना पक्का है कि डयूटी से पहले आना और काम पूरा करके जाना उसका नियम है। ऐसे में आदर्शवादी न्यूटन को भी लगता है कि वह अपनी कुछ खासियतों के चलते दूसरों से टोटली अलग है। घर वाले उसकी शादी करना चाहते हैं, लेकिन न्यूटन को जब पता चलता है कि लड़की की उम्र अभी 18 साल से कम है तो वह शादी करने से साफ इन्कार कर देता है। दरअसल, स्कूल कॉलेज की दुनिया से निकलने के बाद भी न्यूटन आज भी किताबों में लिखी बातों पर पर चलना पसंद करता है। राज्य में चुनावी प्रक्रिया शुरू हो चुकी है सो न्यूटन को भी उसकी मर्जी से छत्तीसगढ़ के नक्सली हिंसा से बुरी तरह प्रभावित एरिया में पीठासीन अधिकारी बनाकर भेजा जाता है। दरअसल, छत्तीसगढ़ के इस बेहद पिछड़े इलाके में आज भी माओवादियों का चारों ओर खौफ है और माओवदियों ने इस बार यहां चुनाव का पूरी तरह से बॉयकाट किया हुआ है। वह नहीं चाहते कि यहां किसी भी सूरत में वोटिंग हो। न्यूटन यहां के एक छोटे से गांव के कुल 76 वोटरों से वोटिंग कराने के लिए अपनी टीम के हेलिकॉप्टर से साथ यहां आता है। यहां आने के बाद न्यूटन की टीम में यहीं से थोड़ी दूर एक स्कूल की टीचर माल्को (अंजली पाटिल) भी शामिल है। यहां आने के बाद इनकी टीम की सुरक्षा और वोटिंग कराने की जिम्मेदारी जिस सैनिक बटैलियन की लगती है उसका हेड आत्मा सिंह (पंकज त्रिपाठी) पर है, जिसका मानना है कि यहां वोटिंग कराने से कुछ होने वाला नहीं, सो न्यूटन के साथ बहस होती रहती है। न्यूटन के जोर देने पर आत्मा सिंह अपनी बटैलियन के साथ कैम्प से करीब आठ किमी दूर घने जंगल में एक वीरान पड़े सरकारी स्कूल के एक कमरे में मतदान केंद्र बनाता है और फिर शुरू होता है वोटरों के आने का इंतजार । फिल्म की कहानी शुरू से अंत तक आपको बांधने का दम रखती है। करीब पौने दो घंटे की फिल्म कई बार आपको देश की चुनाव प्रणाली, सरकारी अफसरों की सोच और सिक्यॉरिटी फोर्स के नजरिये के बारे में सोचने पर बाध्य करेगी। न्यूटन एक ऐसी फिल्म है जो दर्शकों की एक खास क्लास के लिए है, जिन्हें रिऐलिटी को स्क्रीन पर देखना पंसद है। वहीं तारीफ करनी होगी यंग डायरेक्टर अमित मसुरकर की जिन्होंने एक कड़वी सच्चाई को बॉलिवुड मसालों से दूर हटकर पेश किया है। यही वजह है कि फिल्म के कई सीन आपको सोचने पर मजबूर करेंगे। ऐसा भी नहीं कि फिल्म बेहद गंभीर सब्जेक्ट पर बनी है और इसमें आपको गुदगुदाने के लिए कुछ नहीं है। पकंज त्रिपाठी और राजकुमार राव के संवादों को सुनकर आप कई बार हंसेंगे। ऐक्टिंग: राजकुमार राव ने न्यूटन के किरदार को बखूबी निभाया है। सच कहा जाए तो राव ने न्यूटन के किरदार में अपनी मासूमियत और फेस एक्स्प्रेशन से जान डाल दी है। आत्मा सिंह के रोल में पकंज त्रिपाठी खूब जमे हैं। वहीं रघुवीर यादव भी अपने रोल में सौ फीसदी परफेक्ट हैं तो अंजली पाटिल ने अपने किरदार की डिमांड के मुताबिक किरदार को निभाया है। फिल्म का रियल लोकेशन पर शूट किया गया है सो लोकेशन का जवाब नहीं। 'चल तू अपना काम कर ले' गाना फिल्म के माहौल और स्ब्जेक्ट पर फिट है। 
__________________________
सिमरन की कहानी: प्रफुल पटेल (कंगना) एक 30 साल की तलाकशुदा महिला है और जॉर्जा में अपनी मिडिल क्‍लास फैमिली के साथ रहती है। पेशे से हाउसकीपर प्रफुल क्राइम की दुनिया के लिए उस वक्‍त तैयार हो जाती है जब उसका वास्‍ता लॉस वेगस स्‍थ‍ित एक कसीनो में गैम्‍बल‍िंग से पड़ता है। सिर्फ एक गलत कदम से आगे कई चीजें गलत हो जाती हैं और जब तक आप इस बारे में जानते हैं, प्रफुल एक बड़ी गड़बड़ में फंस चुकी होती है। रिव्‍यू: सिमरन की खास और अच्‍छी बात यह है कि फ‍िल्‍म उस पार्ट से कनेक्‍ट करती है जहां बॉलिवुड हिरोइन बदमाश होने के लिए अपना कोई बचाव नहीं करती है। निडर होकर वह अपनी शर्तों पर जीती है और उसी से प्‍यार करती है। वह ब‍िना प्रोटेक्‍शन के सेक्‍स से इनकार कर देती है और लगातार नए-नए अडवेंचर करती है। वह क्राइम की दुनिया में जा रही है, इस पर वह दो बार सोचती तक नहीं। जैसा है, सही है। उफ्फ! 'सिमरन' में कंगना के कितने सारे अवतार लोकेशन के अलावा फिल्म में सब बिखरा-बिखरा सा है। कहानी कई जगह टूटती सी लगती है। जिस तरह प्रफुल बैंक लूटती है और छूट जाती है वह भी हर जगह अपने फिंगर प्रिंट और लिप्स्टिक से लिखे नोट छोड़ने के बाद, उसपर विश्वास करना नामुमकिन है। मीडिया उसे 'लिपस्टिक लूटेरा' नाम देती है और अटलांटा की पुलिस बैंक के पीड़ित कर्मचारी जैसे पूरी फिल्म में जोकर की तरह नज़र आते हैं, जो चुपचाप उन्हें देखते रहते हैं और वह करीब आधे दर्जन लूट को अंजाम दे देती है। ऐसा लग रहा है जैसे हंसल मेहता ने फालतू कॉमिडी फिल्म बनाई है। इसमें बुरा तो कुछ भी नहीं लेकिन लेकिन अगर सब्जेक्ट जो कि असली कहानी है, इसे लाइटली ट्रीट किया भी गया है तो ऑडियंस को और हंसाने की कोशिश करनी चाहिए थी। फ‍िल्‍म का सबसे अच्‍छा पार्ट कंगना ही हैं। भले वह व‍िनम्र या साहसी हों, पर्दे पर उनका महत्‍व द‍िखता है। हालांक‍ि, कई मौकों पर कंगना का फोकस फ‍िसलता द‍िखता है, लेक‍िन क्‍या इसके ल‍िए उन्‍हें ज‍िम्‍मेदार मानना चाह‍िए? शायद फ‍िल्‍ममेकर के पास कोई दूसरा ऐसा स्‍टार भी नहीं है। फिल्म में स‍िमरन के पैरंट्स, उसके मंगेतर समीर (सोहम) और बाकी देसी-व‍िदेशी कलाकारों ने बहुत ज्‍यादा कमाल नहीं क‍िया है। सच कहें, तो आप 'सिमरन' को लेकर भावुक नहीं हो पाएंगे चाहे जितनी कोशिश कर लें। लेकिन जब आप फिल्म देखेंगे तो कहीं-कहीं उसकी फीलिंग्स को महसूस ज़रूर करेंगे और वह भी कंगना की अदाकारी की वजह से। उनकी तारीफ़ तो बनती है। 
__________________________
किशन गिरहोत्रा (फरहान) के सिंगर बनने के सपने तब एकाएक बिखर जाते हैं जब वह मुरादाबाद के आईएएस ऑफिसर के मर्डर के झूठे केस में फंस जाता है। इसके बाद वह उस अपराध के लिए जेल चला जाता है जो उसने कभी किया ही नहीं था। किशन एनजीओ वर्कर (डायना पेंटी) और जेल के कुछ साथियों की मदद से एक बैंड बनाने का निर्णय लेता है। क्या वह जेल के अंदर अपना बैंड बनाने का सपना पूरा कर पाता है या वह जेल से भागने में सफल हो पाता है? मूवी रिव्यू: सच्ची घटनाओं पर आधारित लखनऊ सेंट्रल एक फील-गुड, ह्यूमन, जेल तोड़कर भागने की इच्छा वाले ड्रामा वाली फिल्म है। यह फिल्म आपको इमोशनली जोड़ती है। हर मुश्किल से जीतने की थीम इस फिल्म को लोगों से कनेक्ट करती है। अपने घर से बाहर लखनऊ सेंट्रल की चारदीवारी के अंदर जीने की एक वजह तलाशते कैदी दर्शकों के दिल के तार को छेड़ देते हैं। अपने परिवार और समाज से ठुकरा दिए जाने के बाद कैदी एक-दूसरे के साथ में सुकून महसूस करते हैं। रंजीत तिवारी ने कैदियों के बीच इस दोस्ती और अनोखे रिश्ते को बहुत खूबसूरती के साथ हैंडल किया है। इस मुद्दे पर उनकी भावुकता को उनके स्टारकास्ट ने कॉम्प्लिमेंट किया है। रॉनित रॉय अपने किरदार पर बहुत सटीक दिखते हैं। वह फिल्म में एक धूर्त और चालाक जेलर की भूमिका निभा रहे हैं। फरहान ने पूरी क्षमता के साथ लखनऊ सेंट्रल को अपने कंधों पर उठाया है लेकिन देसी कैरक्टर को निभाने के लिए किए उनके एफर्ट्स विजिबल हो जाते हैं। उनकी अशुद्ध अंग्रेजी में बात करना आर्टिफिशल लगता है लेकिन उनका किरदार आपको कहानी से कनेक्ट कर देता है। उनका किरदार आपको उनकी बदकिस्मती पर रुला देता है। दीपक डोबरियाल, रवि किसन, राजेश शर्मा, इनाम-उल-हक और गिप्पी ग्रेवाल मुख्य भूमिकाओं में नजर आएंगे। फिल्म के गानों की बात करें तो रंगदारी एक खूबसूरत कंपोजिशन है। डायना पेंटी ने भी फिल्म में अच्छा काम किया है। 
__________________________
 इस फिल्म का टाइटल देखकर आप इस फिल्म को एक फैमिली एंटरटेनर मूवी समझ रहे हैं तो आप सौ फीसदी गलत हैं। पूरी फिल्म देखने के बाद मैं खुद हैरान हूं कि डायरेक्टर या प्रड्यूसर ने अपनी इस फिल्म का टाइटल सब्जेक्ट के मिजाज के मुताबिक गैंगस्टर या डॉन टाइप क्यों नहीं रखा। हां, टाइटल को अपनी ओर से सही ठहराने के लिए फिल्म में इतना जरूर दिखाया गया है कि गवली को लोग डैडी कहते हैं। वैसे, अंत तक फिल्म में जहां आपको हॉट सेक्सी सीन की भरमार देखने को मिलेगी वहीं अगर फिल्म की मार्केटिग टीम फिल्म को प्रमोट करने के लिए कुछ ऐसा कॉन्टेस्ट रखती है कि बताएं फिल्म में कुल कितनी गोलियां चलीं तो शायद इस सवाल का सही जवाब जानने और कॉन्टेस्ट जीतने के लिए दर्शक इस फिल्म को शायद कई बार देखने थिअटर का रुख करते। वैसे, यह फिल्म मुंबई में 70-80 के दौर में अंडरवर्ल्ड और बाद में पॉलिटिक्स में भी अपनी कुछ अलग पहचान बनाने वाले अरुण गवली की ज़िंदगी पर बनी है। यकीनन, फिल्म में गवली की लाइफ के कुछ ऐसे अनछुए पहलुओं को भी डायरेक्टर ने अच्छे ढंग से दिखाया है तो वहीं फिल्म में गवली का लीड किरदार निभा रहे ऐक्टर अर्जुन रामपाल भी अपने किरदार को जीवंत बनाने के मकसद से फिल्म की शूटिंग शुरू होने से पहले और शूटिंग के दौरान कई बार गवली से मिलकर भी आए। शायद यही वजह है कि लंबे अर्से बाद स्क्रीन पर नजर आए अर्जुन अपने किरदार में फिट नजर आते हैं। इतना ही नहीं फिल्म में गैंगस्टर अरुण गवली और अंडरवर्ल्ड डॉन डी कंपनी के हेड दाउद इब्राहिम के साथ के रिश्तों की परत तक भी जाती है। अंत तक यह फिल्म एक ऐक्शन पैक्ड गैंगस्टर फिल्म है जिसमें गवली की 1976 से 2012 तक की जर्नी को डायरेक्टर ने अपने ढंग से दिखाने की कोशिश तो जरूर की, लेकिन बॉक्स आफिस मसालों और टिकट खिड़की पर बिकाऊ मसालों को कुछ ज्यादा ही परोसने के फेर में ऐसे फंस कर रह गए कि फिल्म एक एवरेज फिल्म से ज्यादा ही बन पाई। स्टोरी प्लॉट : इस फिल्म की शुरुआत 1976 के दौर में शुरू होती है। अरुण एक गरीब मिल मज़दूर का बेटा है जो अपनी दोस्त मंडली के साथ मिलकर सड़कछाप दादागीरी करता है। कुछ अर्से बाद गवली और उसकी टीम की यही दादागीरी गुंडागर्दी में बदल जाती है। अब गवली और उसके दोस्तों ने अपना गैंग बना लिया है। अंडरवर्ल्ड डॉन भाई तक जब गवली ऐंड कंपनी के ऐसे कारनामों की खबर पहुंचती है तो वह अपने आदमी भेजकर गवली और उसके दोस्तों के साथ मीटिंग करता है। इसके बाद गवली और उसके दोस्त भाई के इशारों पर सुपारी किलर का काम शुरू करने लगते हैं। गवली के पीछे पुलिस ऑफिसर विजयकर नितिन (निशिकांत कामत ) लगा हुआ है जो किसी भी कीमत पर गवली को अपनी गिरफ्त में लेना चाहता है। बेशक, इस फिल्म में डायरेक्टर ने न जाने किसी वजह से भाई का कहीं नाम तो नहीं लिया, लेकिन आंखों में रंगीन चश्मा पहले स्क्रीन पर टीवी के सामने बैठकर क्रिकेट के मैच देख रहे शख्स को देखकर साफ हो जाता है कि यह डी कंपनी का हेड ही है। डी कंपनी के लिए काम कर रहा अरुण गवली अब अपने इन्हीं दोस्तों के साथ अलग से काम करना चाहता है यानी अपना गैंग बनाना चाहता है। गवली की शादी एक मुस्लिम लड़की जुबैदा (ऐश्वर्या राजेश) से हो जाती है। अब गवली ऐंड टीम खुद के लिए काम करना शुरू करती है तो इनकी भाई से दुश्मनी हो जाती है। इसी के साथ साथ फिल्म में गवली की पर्सनल लाइफ और अंडरवर्ल्ड से पॉलिटिक्स तक के सफर को पेश किया गया है। अगर फिल्म में ऐक्टिंग की बात की जाए तो अर्जुन रामपाल ने अरुण गवली के रोल में अच्छी मेहनत की है, लेकिन ऐसा भी नहीं कि अर्जुन ने अपनी ऐक्टिंग के दम पर अपने किरदार को यादगार बना दिया हो। अगर दो शब्दों में कहा जाए तो पूरी फिल्म में ही उनका फेस एक्सप्रेशन जैसा नजर आता है। डायरेक्टर से ऐक्टर बने निशिकांत कामत ने पुलिस ऑफिसर के किरदार में अच्छी मेहनत की है। अपनी ऐक्टिंग के दम पर कामत ने इस किरदार को जानदार बना दिया है। समझ में नहीं आता कि फरहान जैसे मंझे हुए ऐक्टर ने भाई का ऐसा किरदार फिल्म में क्यों निभाया जिसमें करने के लिए कुछ खास था हीं नहीं। यह समझ से परे है कि हमारे बॉलिवुड मेकर हर फिल्म में चाहे कहानी या माहौल की डिमांड हो या न हो फिल्म में दो तीन गाने क्यों ठूंस देते हैं। कुछ यही हाल 'डैडी' का भी है, गाने इस फिल्म को और स्लो और दर्शकों को हॉल से बाहर भेजने का काम करते हैं। वहीं डायरेक्टर आशीम आहलूवालिया पूरी फिल्म में गवली के किरदार और मारामारी को लेकर कुछ ऐसे उलझे कि फिल्म एक बी सी क्लास रूटीन गैंगस्टर फिल्म बनकर रह गई। अगर आप गैंगस्टर मूवीज़ के पक्के शौकीन हैं और कभी अंडरवर्ल्ड की दुनिया में अपनी अलग पहचान बना चुके डॉन गवली के बारे में कुछ ज्यादा ही जानना चाहते हैं और अर्जुन के पक्के फैन हैं तो इस फिल्म को देखने जा सकते हैं। 
__________________________
पिछले साल करोड़ों के बजट में बनी अजय देवगन स्टारर &lsquo;शिवाय&rsquo; बॉक्स ऑफिस पर कुछ खास नहीं कर पाई थी और अजय के फैन्स अपने चहेते स्टार की अगली फिल्म का बड़ी बेसब्री से इंतजार कर रहे थे। ऐसा लगता है अजय भी अब शायद यह अच्छी तरह से जान गए हैं कि उनके फैन्स उन्हें मसाला ऐक्शन फिल्म में देखना चाहते हैं। यही वजह रही अजय ने &lsquo;शिवाय&rsquo; के बाद डायरेक्टर मिलन लूथरिया की इस फिल्म के लिए सबसे पहले डेट्स दी और फिल्म को कंप्लीट किया। रिलीज से पहले अजय की यह फिल्म उस वक्त मीडिया की सुर्खियों में आई जब जब इस फिल्म को देश में लगी इमर्जेंसी के साथ जोड़कर प्रचारित किया गया। हालांकि, पिछले महीने जब मधुर भंडारकर की इमर्जेंसी पर आधारित फिल्म &lsquo;इंदु सरकार&rsquo; टिकट खिड़की पर टिक नहीं पाई तो फिल्म की प्रमोशन से इमर्जेंसी शब्द को निकाल ही दिया गया। वैसे, इस फिल्म का इमर्जेंसी से कुछ खास सारोकार नहीं है, बस कहानी की पृष्ठभूमि जरूर 1975 के आसपास की है, जब देश में लगी इमर्जेंसी के दौरान राजस्थान के कुछ राजघराने अपनी करोड़ों-अरबों की सम्पति को सरकारी नजरों से बचाकर किसी सुरक्षित में रखने में लगे हुए थे। इसे ऐक्शन थ्रिलर को राइटर रजत अरोड़ा ने लिखा है जो बॉक्स आफिस पर बिकाउ मसालों को अपनी कहानी में समेटने में परफेक्ट माने जाते हैं। मिलन के साथ अजय की पिछली फिल्म &lsquo;वन्स अपॉन अ टाइम इन मुंबई&rsquo; बॉक्स ऑफिस पर सुपरहिट रही थी। ऐसे में ट्रेड पंडितों को इस फिल्म से भी बहुत उम्मीदें हैं, लेकिन अब जब मल्टिप्लेक्स कल्चर ने देश के मेजर सेंटरों से लेकर छोटे शहरों में अपनी जगह बना ली है और मल्टिप्लेक्सों पर कम बजट में बनीं लिपस्टिक अंडर बुर्का, टॉयलेट एक प्रेम कथा, बरेली की बर्फी ना सिर्फ दर्शकों द्वारा सराही जा रही है बल्कि बॉक्स ऑफिस पर धमाल मचा रही है, ऐसे में बॉलीवुड में अस्सी के दौर में दिखाई देने वाले चालू मसालों और ऐक्शन से भरी इस मेगा बजट फिल्म का मल्टिप्लेक्सों में अच्छा बिजनस नहीं होता तो फिल्म अपनी लागत भी शायद ही वसूल कर पाए।  ​ स्टोरी प्लॉट : फिल्म की कहानी महारानी गीतांजलि (इलियाना डिक्रूज) के इर्दगिर्द घूमती है। देश में इमर्जेंसी लग चुकी है और इसी दौरान महारानी के आलीशान महल पर छापा पड़ता है। इस छापे में महारानी के अथाह खजाने जिसमें डायमंड, सोना, चांदी भी शामिल हैं को सरकारी अधिकारी सीज कर देते हैं। दरअसल, महारानी ने राजमहल से बरामद इस अथाह दौलत का सरकार को कोई ब्योरा नहीं दिया हुआ था। महारानी की इस अथाह दौलत को सरकारी अधिकारी दिल्ली भेजने का फैसला करते हैं और इसकी जिम्मेदारी जांबाज मेजर सहर (विद्युत जाम्मवाल) को सौंपी जाती है। इस ऑपरेशन की पूरी कमान मेजर सहर के हाथों में है। जयपुर से दिल्ली तक पहुंचाएं जा रहे इसी खजाने को रास्ते में ही लूटकर वापस रानी गीताजंलि तक पहुंचाने के मकसद से एक टीम बनती है, जिसकी कमान महारानी के प्रति वफादार भवानी सिंह (अजय देवगन) के पास है। ट्रक में रखी विशाल तिजोरी से खजाना लूटकर महारानी तक सुरक्षित पहुंचाने की टीम में महरानी की बेहद खास संजना (ईशा गुप्ता) सड़कछाप गुंडा और लड़कियों को देखते ही उन पर मर मिटने वाले दलिया (इमरान हाशमी) को भी भवानी इस टीम में शामिल करता है क्योंकि दलिया कुछ भी हो लेकिन भवानी के प्रति बेहद वफादार रहता है। इसी टीम में तिजोरियों का ताला खोलने में एक्सपर्ट शराबी तिकला (संजय मिश्रा) भी शामिल है। अब अगर आप यह जानना चाहते है कि क्या जांबाज ऑफिसर सहर इस खजाने से भरे ट्रक को दिल्ली तक पहुंचाने में कामयाब हो पाएगा, तो इसे जानने के लिए आपको थिएटर जाना होगा। पहली बार सिल्वर स्क्रीन पर नजर आई इलियाना और अजय की जोड़ी खूब जमी है। अजय ने अपने किरदार को अच्छे ढंग से निभाया है तो इलियाना की ब्यूटी को कैमरामैन ने बड़ी खूबसूरती से कैमरे में कैद किया है। इमरान हाशमी अपनी सीरियल किसर की इमेज में बेशक नजर आए हो लेकिन इस बार उन्होंने अपने किरदार को बेहद अच्छे ढंग से निभाया है। कुछ सीन्स में इमरान अजय पर भारी पड़ते नजर आए हैं। विद्युत जामवाल हैरतअंगेज ऐक्शन सीन्स के लिए जाने जाते है और यहां भी उन्होंने यही कुछ किया है। ईशा गुप्ता और इमरान की जोड़ी बस ठीकठाक है, लेकिन अगर ऐक्टिंग की बात करें तो ईशा ने इलियाना को बहुत पीछे छोड़ दिया है। संजय मिश्रा अपने रोल में सौ फीसदी परफेक्ट रहे। ऐसा लगता है डायरेक्टर मिलन ने गीतांजलि का किरदार जयपुर की महारानी गायत्री देवी से प्रेरित होकर तैयार किया और पूरी फिल्म इसी के आसपास टिकी रही। मिलन ने फिल्म के लगभग सभी किरदारों को इस बार कुछ बदले और अलग अंदाज में पेश किया है। हालांति, स्क्रिप्ट के साथ मिलन पूरी तरह से न्याय नहीं कर पाए। ऐसा लगता है मिलन ने जैसे पहले ही इस कहानी को सिंगल स्क्रीन्स क्लास के दर्शकों की पसंद को ध्यान में रखकर बनाने का मन बना लिया था। फिल्म के ऐक्शन सीक्वेंस तो कमाल के हैं लेकिन सवा दो घंटे की इस फिल्म में कहानी बार-बार ट्रैक से उतरती नजर आती है। खुले चौड़े रोड पर चेज करती हुईं धूल उड़ातीं गाड़ियों के सीन्स अस्सी के दशक में बनने वाली फिल्मों के ऐक्शन सीन्स की याद दिलाते हैं। और हां, राजस्थान की खूबसूरत आउटडोर लोकंशन फिल्म का एक प्लस पॉइंट है। चूंकि इस फिल्म को एक म्यूजिक कंपनी ने बनाया है सो फिल्म का म्यूजिक रिलीज से पहले ही हिट है।फिल्म का एक गाना रश्के कमर पहले से म्यूजिक लवर्स की जुबां पर है। क्यों देखें: अगर आप अजय और इमरान के पक्के फैन हैं और ऐक्शन मसाला फिल्में पसंद करते है तो फिल्म आपको निराश नहीं करेगी। लेकिन फिल्म में कुछ नयापन तलाश करने की कोशिश ना करे क्योंकि फिल्म टोटली चालू मसाला फिल्म से ज्यादा कुछ नहीं है। 
__________________________
मर्द को कभी दर्द नहीं होता, यह कहावत तो आपने सुनी होगी। लेकिन मर्द की मर्दानगी से जुड़े सवालों को हल्के-फुल्के अंदाज में छूती इस फिल्म में लीड कैरेक्टर आयुष्मान मर्द की नई परिभाषा बताती है कि मर्द वह होता है, जो ना दर्द देता है और ना किसी को देने देता है। फिल्म शुभ मंगल सावधान दिल्ली बेस्ड मुदित शर्मा (आयुष्मान खुराना) की कहानी है, जिसकी सगाई दिल्ली की ही सुगंधा (भूमि पेडनेकर) से हो जाती है। सगाई से शादी के बीच के दिनों में मुदित और सुगंधा एक-दूसरे के करीब आते हैं, तो उन्हें पता लगता है कि मुदित को सेक्सुअल प्रॉब्लम है। यह पता लगते ही सुगंधा के पैरंट्स शादी के खिलाफ हो जाते हैं। लेकिन मुदित किसी भी हालत में सुगंधा से शादी करना चाहता है और इसके लिए हर मुमकिन कोशिश करता है। इसमें सुगंधा भी उसका पूरा साथ देती है। मजेदार घटनाक्रम और तमाम नोक-झोंक के बीच आखिरकार मुदित और सुगंधा की शादी हो पाती है या नहीं यह आपको थिअटर में जाने पर ही पता लगेगा। शुभ मंगल सावधान 2013 में आई तमिल फिल्म कल्याण समायल साधम् की हिंदी रीमेक है। इसके तमिल वर्जन के डायरेक्टर आर. एस. प्रसन्ना ही थे। इसलिए शुभ मंगल सावधान के निर्माता और अपनी तनु वेड्स मनु और रांझणा जैसी देसी अंदाज वाली फिल्मों के लिए मशहूर आनंद एल राय ने इसके डायरेक्शन की कमान प्रसन्ना को सौंपी। प्रसन्ना ने भी आनंद को निराश नहीं किया और हिंदी के दर्शकों के लिहाज से मजेदार कॉमिडी पेश की है। खास बात यह है कि उन्होंने मौजूदा समाज में स्ट्रेस के चलते लड़कों के बीच सेक्सुअल प्रॉब्लम और शादी के बाद इसे झेलने वाली वाली तमाम लड़कियों की परेशानी को बेहद खूबसूरती से मजेदार अंदाज में पर्दे पर उतारा है। बेशक, सिनेमा समाज का दर्पण होता है और सिनेमा का असर समाज पर काफी हद तक पड़ता है। ऐसे में, इस फिल्म को देखने वाले युवा लड़के-लड़कियों में निश्चित तौर पर एक ऐसे विषय को लेकर जागरूकता बढ़ेगी, जिसके बारे में हमारे समाज में बात करने से अमूमन बचा जाता है। खासकर प्रसन्ना ने कुछ सीरियस चीजों को महज सीन या डायलॉग से बेहद खूबसूरत अंदाज में पर्दे पर दिखाया है। हालांकि कहीं-कहीं डबल मीनिंग डायलॉग कुछ ज्यादा ही हो जाते हैं। लीक से हटकर सब्जेक्ट के चलते यंगस्टर्स के बीच चर्चित शुभ मंगल सावधान के क्रेज का अंदाजा इसी बात से लगाया जा सकता है कि इस फिल्म के ट्रेलर को एक करोड़ से ज्यादा लोग देख चुके हैं। विकी डोनर, दम लगा के हईशा और बरेली की बर्फी में मजेदार रोल के बाद शुभ मंगल सावधान में भी बेहतरीन ऐक्टिंग करके आयुष्मान खुराना ने दिखा दिया है कि वह देसी जोनर की फिल्मों के एक्सपर्ट बन चुके हैं। वहीं दम लगा के हईशा और टॉयलेट एक प्रेमकथा जैसी देसी फिल्मों में अपनी ऐक्टिंग का लोहा मनवाने वाली भूमि पेडनेकर ने भी दिखा दिया कि वह बॉलिवुड में लंबी पारी खेलने के लिए आई हैं। आने वाले दिनों में देसी जोनर की फिल्मों के कई रोल भूमि को ऑफर हो सकते हैं। दम लगा के हईशा के बाद आयुष्मान और भूमि की जोड़ी फिर से खूब जमी है। सुगंधा के ताऊ जी के रोल में ब्रिजेंद्र काला हमेशा की तरह लाजवाब हैं। वहीं सुगंधा की ममी के रोल में सीमा पाहवा ने बरेली की बर्फी के बाद एक बार फिर बेहतरीन ऐक्टिंग की है। फिल्म के राइटर हितेश केवलय ने ऐसे मनोरंजक डायलॉग लिखे हैं, जो थिअटर में दर्शकों को पेट पकड़कर हंसने पर मजबूर देते हैं। फिल्म का फर्स्ट हाफ आपको खूब गुदगुदाता है। हालांकि इंटरवल के बाद से फिल्म जरूर थोड़ी सीरियस हो जाती है। फिल्म के गाने अच्छे लगते हैं और कहानी का हिस्सा ही लगते हैं। वहीं अनुज राकेश धवन की सिनेमटाग्रफी भी अच्छी है। खासकर गानों का फिल्मांकन भी खूबसूरती से किया गया है। इस वीकेंड आप इस फिल्म को देखने जायेंगे, तो यह आपको निराश नहीं करेगी। ​ मूवी रिव्यू को गुजराती में पढ़ें 
__________________________
कहानी: जब-जब जिसके लगने हैं, तब-तब उसके लगते हैं। फिल्म 'अ जेंटलमैन' में गौरव (सिद्धार्थ मल्होत्रा) के साथ भी कुछ ऐसा ही होता है। गौरव एक सुंदर और सुशील लड़का है, जो मियामी में एक कॉर्पोरेट कंपनी में जॉब करता है। उसके दोस्तों के मुताबिक उसकी लाइफ रिवर्स चल रही है। उसने अपना घर खरीद लिया है और बच्चों के लिहाज से बड़ी गाड़ी भी लेकिन उसकी लाइफ में अभी एक गर्लफ्रेंड की कमी है, जिसके लिए वह अपनी ऑफिस कलीग काव्या (जैकलीन फर्नांडिस) को पटाने की कोशिश करता है लेकिन जैकलीन चाहती है कि उसका लाइफ पार्टनर सुंदर और सुशील होने के साथ थोड़ा रिस्की भी हो। मसलन जब काव्या की फ्रेंड उससे पूछती है कि आखिर गौरव में क्या कमी है? तो वह कहती है कि कोई कमी नहीं है, यही उसकी कमी है। वह कुछ ज्यादा ही सेफ है। हालांकि काव्या के पैरंट्स को जरूर सर्वगुण संपन्न गौरव बेहद पसंद आ जाता है। उधर मुंबई में कर्नल (सुनील शेट्टी) की यूनिट एक्स में काम करने वाला ऋषि (सिद्धार्थ मल्होत्रा) बेहद खतरनाक फाइटर है। कर्नल की खातिर वह अपनी टीम के साथी याकूब (दर्शन कुमार) के साथ खतरनाक मिशनों को अंजाम देता है। बचपन से यही काम कर रहा ऋषि एक दिन इस निर्दोष लोगों की जान लेने वाली मारकाट भरी लाइफ से बोर हो जाता है और सेटल होने की खातिर कर्नल से अलग होने की इजाजत मांगता है। इसकी एवज में कर्नल ऋषि को एक लास्ट टास्क देता है, जिसमें उसे एक एजेंट से खुफिया जानकारी वाली ड्राइव हासिल करनी है। हालांकि मिशन पूरा होने के बाद कर्नल के आदेश के मुताबिक ऋषि के साथी उसे मारने की कोशिश करते हैं लेकिन वह खुफिया ड्राइव लेकर निकल जाता है। वहीं, मियामी में एक दिन अचानक काव्या यह देखकर हैरान रह जाती है कि उसके सीधे-साधे बॉयफ्रेंड गौरव का मुकाबला गुंडों से होता है, तो वह न सिर्फ उनकी जबर्दस्त पिटाई करता है बल्कि गन से जमकर फायर भी करता है। आखिर गौरव और ऋषि का आपसी रिलेशन क्या है? यह जानने के लिए आपको थिअटर जाना होगा। रिव्यू: फिल्म के डायरेक्टर राज ऐंड डीके अपनी थोड़ा हटकर फिल्मों के लिए जाने जाते हैं लेकिन इस बार वे कहानी के साथ पूरा न्याय नहीं कर पाए। खासकर फिल्म का स्क्रीनप्ले और प्लॉट कमजोर है। फर्स्ट हाफ में फिल्म की स्पीड ठीकठाक है लेकिन सेकंड हाफ में यह भटक जाती है। फिल्म देखते वक्त कई बार दर्शक कुछ चीजों को लेकर कंन्फ्यूज नजर आते हैं। फिल्म में ऐक्शन के अलावा गोलीबारी के सीन्स की भरमार है। सिद्धार्थ मल्होत्रा ने सीधे-सादे गौरव के रोल को बखूबी निभाया है लेकिन रिस्की ऋषि के रोल में वह उतना नहीं जमे हैं। फिल्म में दो अलग-अलग लोगों का किरदार प्ले करने की वजह से वह करीब-करीब हर शॉट में पर्दे पर नजर आते हैं। फिल्म में जैकलीन के पास करने के लिए बहुत कुछ नहीं था लेकिन फिर भी फिल्म के कुछ गानों में वह जमी हैं, तो ऐक्शन सीन में भी उन्होंने बेहतर करने की कोशिश की है। दर्शन कुमार ने जरूर फिल्म में अपना दम दिखाया है। कई सीन में वह सिद्धार्थ को पूरी टक्कर देते हैं। वहीं सिद्धार्थ के फ्रेंड के रोल में हुसैन दलाल दर्शकों के चेहरे पर हंसी लाने में कामयाब रहे। सुनील शेट्टी ने गेस्ट रोल में अपना किरदार बखूबी निभाया है। डायरेक्टर राज ऐंड डीके ने भारतीय दर्शकों के लिए मियामी की खूबसूरत लोकेशंस को जरूर बड़े पर्दे पर बेहतरीन अंदाज में दिखाया है हालांकि फिल्म के गाने उतने दमदार नहीं हैं और बस रस्म अदायगी करते हैं। । 
__________________________
फिल्म के शुरुआती सीन में सनी (खुशमीत गिल) की दादी (सुरेखा सीकरी) उसके पापा (मनमीत सिंह) से कहती है कि हमारे परिवार ने जो कुछ भी हासिल किया है, वह नाक के दम पर ही है। हमारे यहां सूंघ नहीं पाना देख नहीं पाने के बराबर है। दरअसल, सनी की फैमिली में पीढ़ियों से अचार बनाने का काम होता है। फिलहाल उसके पापा अचार की फैक्ट्री चलाते हैं। ऐसे में, सनी जो कि अपनी नाक में ब्लॉक की वजह से सूंघ नहीं सकता, वह पूरी फैमिली की परेशानी का सबब है। अब आप समझ गए होंगे कि डायरेक्टर अमोल गुप्ते ने इस फिल्म का नाम स्निफ यानी कि गंध क्यों रखा। सूंघ नहीं पाने की वजह से सनी को अपनी रोजाना लाइफ से लेकर स्कूल तक में तमाम परेशानियां झेलनी पड़ती हैं। घरवाले उसे स्पेशलिस्ट को दिखाते हैं, तो वह भी उसकी नाक में ब्लॉक बताकर हाथ खड़े कर लेता है। एक दिन अखबार में मुंबई में बढ़ती कार चोरियों की खबर पढ़कर जासूसी दिमाग के सनी का ध्यान इस ओर जाता है और वह कुछ करने की सोचता है। इसी बीच एक दिन स्कूल की लैब में कुछ ऐसा केमिकल लोचा होता है कि न सिर्फ सनी की नाक का ब्लॉक हट जाता है, बल्कि उसकी सूंघने की क्षमता भी काफी बढ़ जाती है। अब वह दो-दो किलोमीटर दूर तक सूंघ लेता है और किसी का मुंह सूंघ कर यह भी बता देता कि उसने कल क्या खाया था। अपनी सूंघने की क्षमता के दम पर स्कूल में अपनी टीचर के पैसे चोरी होने का मामला सुलझाकर वह हीरो बन जाता है। एक दिन जब सनी की कॉलोनी से ही एक गाड़ी चोरी हो जाती है, तो वह अपनी दूर-दूर तक सूंघने की क्षमता के सहारे चोर तक पहुंचने की सोचता है। वह अपने दोस्तों के साथ मिलकर पुराने मोबाइल फोन और इलेक्ट्रिक डिवाइस से कॉलोनी में एक सीसीटीवी नेटवर्क भी तैयार करता है। कॉलोनी के एक अंकल के कहने पर सनी चोरों का सुराग तलाशने चोर बाजार पहुंचता है। वहां वह कार चोरों के चंगुल में फंस जाता है, लेकिन अपनी बहादुरी से उन्हें पकड़वा देता है। बावजूद इसके उसकी कॉलोनी में चोरी करने वाले चोर का अभी भी पता नहीं लगता। तो क्या सनी असली चोर को तलाश पाता है? इसका पता आप फिल्म देखकर ही लगा पाएंगे। यूं तो भारत में बच्चों के लिए फिल्में कम ही बनती हैं, लेकिन 'तारे जमीन पर' और 'स्टेनली का डिब्बा' जैसी बच्चों की कहानियों पर बेस्ड फिल्में बनाने वाले अमोल गुप्ते लगातार ऐसी फिल्में बना रहे हैं। चिल्ड्रन फिल्म सोसायटी ऑफ इंडिया के चेयरपर्सन रह चुके अमोल का बच्चों की फिल्मों से काफी जुड़ाव है, लेकिन इस बार बतौर डायरेक्टर स्निफ में वह अपनी पिछली फिल्मों जैसा दम नहीं दिखा पाए। हालांकि अपने ऐक्टिंग के शौक के चलते अमोल ने खुद जरूर पर्दे पर अपनी झलक दिखाई है। अमोल की पिछली फिल्में बच्चों के साथ-साथ पैरंट्स को भी अपील करती थीं, लेकिन इस बार स्निफ में वह बात नजर नहीं आती। बावजूद इसके अगर आप अपने स्कूल में पढ़ने वाले बच्चों को यह फिल्म दिखाने ले जाएंगे, तो यह उन्हें निराश नहीं करेगी। 
__________________________
अगर हम साउथ में बनी फिल्मों की तुलना बॉलिवुड फिल्मों के साथ करें तो पाएंगे कि साउथ में बनी फिल्मों में बॉक्स ऑफिस पर बिकने वाले सभी चालू मसालों को कुछ ज्यादा ही परोसा जाता है। साउथ के एवरग्रीन सुपर स्टार रजनीकांत की बेटी सौंदर्या रजनीकांत के निर्देशन में बनी 'वीआईपी 2: ललकार' भी इसी कैटिगरी की फिल्म है। अफसोस बस इतना है कि न जानें क्यों अंत तक सौंदर्या ने इस फिल्म को फ्रंट लाइनर दर्शकों की पसंद को जेहन में रखकर बनाया और अपने इसी मकसद में कुछ हद तक कामयाब भी रहीं, लेकिन यही इस फिल्म का सबसे बड़ा माइनस पॉइंट है जो मसाला मूवीज के शौकीनों को भी फिल्म की कहानी और किरदारों के साथ कतई नहीं बांध पाता है। स्टोरी प्लॉट : वसुंधरा (काजोल) शहर की सबसे बड़ी आर्टिटेक्ट कंपनी की बेहद गुस्सैल और खुद की बनी दुनिया में रहने वाली मालकिन है। वसुंधरा अपने फैसले और अपनी पसंद को हमेशा सौ फीसदी मानती है और उसे न सुनना बिल्कुल भी पसंद नहीं। वहीं, शहर की एक दूसरी आर्टिटेक्ट कंपनी में इंजिनियर रघुवरन (धनुष) को अपनी फील्ड में महारत हासिल है। एक अवॉर्ड फंक्शन में जहां सबसे ज्यादा अवॉर्ड वसुंधरा की कंपनी को मिलते हैं, वहीं बेस्ट इंजिनियर ऑफ द इयर का अवॉर्ड रघुवरन को मिलता है। इस फंक्शन के बाद वसुंधरा किसी भी कीमत पर रघुवरन को अपनी कंपनी जॉइन करने की ऑफर देती है, लेकिन रघुवरन के अपने उसूल हैं और वह अपनी कंपनी और मालिक को छोड़ना नहीं चाहता और इसकी एक वजह यह है कि मालिक के रघुवरन पर बहुत अहसान हैं। अब जब रघुवरन किसी भी कीमत पर वसुंधरा की कंपनी जॉइन करने को राजी नहीं तो वसुंधरा इसे अपनी पर्सनली हार मानकर रघुवरन को अब हर हाल में नीचा दिखाने पर आमादा है। वसुंधरा इसके बाद ऐसे हालात बना देती है जिसके चलते रघुवरन को कंपनी से इस्तीफा देकर अपने कुछ इंजिनियर दोस्तों के साथ मिलकर 'वीआईपी कंस्ट्रक्शन्स' कंपनी शुरू करता है, लेकिन वसुंधरा अब भी हार मानने को तैयार नहीं है। ऐक्टिंग और डायरेक्शन : अगर ऐक्टिंग की बात की जाए वसुंधरा के किरदार में काजोल के फेस पर आपको अंत तक एक जैसा ही एक्सप्रेशन नजर आता है, इसकी वजह तो डायरेक्टर ही बता सकती हैं। धनुष ने अपनी किरदार को बस ठीकठाक ढंग से निभाया तो फिल्म में धनुष की झगड़ालू वाइफ के रोल में साउथ की नामी ऐक्ट्रेस अमृता पॉल अपने रोल में कुछ खास नहीं कर पाईं। मजे की बात यह है कि धनुष ने ही इस फिल्म की कहानी को लिखा है, लेकिन कहानी में कुछ भी नया नहीं है। साउथ की इस डब फिल्म में गाने ठूंसे हुए लगते हैं। अगर आप सिर्फ चालू मसाला और बेसिर-पैर की कहानी वाली फिल्में भी देखने के शौकीन हैं तो इस फिल्म को एकबार देख सकते हैं। 
__________________________
इस फिल्म की रिलीज से बहुत पहले ही फिल्म का ट्रेलर उस वक्त सोशल मीडिया में वायरल हो गया, जब फिल्म में लेडी मांउटबेटन और देश के पहले पीएम जवाहर लाल नेहरू के बीच संबंधों को लेकर अटकलों का बाजार गरम हो गया। शायद यही वजह रही कि भारत में इस फिल्म को रिलीज करने से पहले फिल्म की डायरेक्टर गुरिंदर चड्ढा कई मेजर सेंटरों पर मीडिया से रूबरू हुईं और उन्होंने इन अटकलों को पूरी तरह से खारिज कर दिया। एक सवाल के जवाब में गुरिंदर ने कहा, 'मेरी फिल्म भारत के पहले प्रधानमंत्री जवाहरलाल नेहरू और लेडी माउंटबेटन के संबंधों पर आधारित नहीं है।' दरअसल, इस फिल्म की कहानी ब्रिटेन से भारत आए आखिरी वायसराय लॉर्ड माउंटबेटन के दौर को दर्शाती है। इस फिल्म को बनाने के लिए गुरिंदर को काफी वक्त लगा। उन्होंने फिल्म के एक-एक सीन पर पूरा होमवर्क करने के बाद भारत आकर कई इतिहासविदों के साथ लंबी बातचीत करने के बाद ही इस प्रॉजेक्ट पर काम शुरू किया। जब आप करीब दो घंटे की इस फिल्म को देखने के लिए बैठते हैं तो फिल्म के आखिरी सीन तक कहानी और किरदारों के साथ बंधकर रह जाते हैं। यहां खास तौर से चड्डा ने माउंटबेटन के किरदार को सशक्त बनाने के लिए काफी मेहनत की है। दरअसल आज की युवा पीढ़ी लॉर्ड मांउटबेटन के बारे में बहुत कम जानती है। इसके अलावा देश किन हालातों में आजाद हुआ, इस बारे में भी युवा पीढ़ी को ज्यादा जानकारी नहीं है। ऐसे में चड्ढा ने अपनी इस फिल्म की कहानी को हल्के अंदाज में बयां करने और दर्शकों की हर क्लास को किरदारों के साथ बांधने के लिए लव स्टोरी को भी फिल्म का हिस्सा बनाया है। स्टोरी प्लॉट: फिल्म की शुरुआत अंग्रेजी शासन के आखिरी कुछ दिनों से होती है, जब ब्रिटिश सरकार लॉर्ड माउंटबेटन को भारत भेजती है। दरअसल, यह सरकार चाहती थी कि भारत को दो हिस्सों में बांटने के बाद ही आजाद किया जाए। जहां माउंटबेटन को बंटवारे से पहले हिंदुओं और मुस्लिमों के बीच टकराव रोकने का था, वहीं उन्हें उस वक्त मुस्लिम लीग नेता के जिन्ना और कांग्रेस के नेता जवाहर लाल नेहरू के बीच की अनबन सामना भी करना था। आखिरी वायसराय व्यक्तिगत तौर पर नहीं चाहते थे कि भारत को दो भागों में बांटा जाए। इसके साथ ही फिल्म में आलिया (हुमा कुरैशी) और जीत (मनीष दयाल) की प्रेम कहानी भी चलती है। ये दोनों अलग-अलग धर्म से हैं और एक दूसरे को काफी प्यार करते हैं, दोनों ही वायसराय के ऑफिस में काम करते हैं। हालात ऐसे बनते हैं कि दोनों को देश के विभाजन के बाद अलग होना पड़ता है। फिल्म में विभाजन से पहले के दिनों में वायरराय हाउस में होने वाली गतिविधियों और वहां के हालात को डायरेक्टर ने दमदार तरीके से पेश किया है। गुरिंदर चड्ढा की तारीफ करनी होगी कि उन्होंने फिल्म में गानों को भी ऐसे ढंग से फिट किया है कि वो कहानी का अहम हिस्सा बन गए हैं। फिल्म में ओम पुरी ने भी एक अहम किरदार निभाया है। हुमा कुरैशी की यह पहली अंतरराष्ट्रीय फिल्म है। आलिया के किरदार में हुमा ने शानदार ऐक्टिंग की है। भारत में रिलीज होने से पहले यह फिल्म 67वें बर्लिन अंतरराष्ट्रीय फिल्म फेस्टिवल में 'वायसराय हाउस' टाइटल से पेश की गई। फिल्म का संगीत ए.आर. रहमान ने दिया है, फिल्म के माहौल पर रहमान का संगीत पूरी तरह से फिट है। अगर आप भारत-पाकिस्तान विभाजन के पीछे के हालातों के साथ-साथ माउंटबेटन के बारे में अच्छे से जानना चाहते हैं तो इस फिल्म को एक बार जरूर देखें। 
__________________________
अगर हम डायरेक्टर अनीस बज़्मी की बात करें तो इंडस्ट्री और दर्शकों में उनकी इमेज बॉक्स ऑफिस पर लाइट कॉमिडी और मसाला फिल्में बनाने वाले मेकर की बनी हुई है। अनीस के नाम 'नो एंट्री', 'वेलकम', 'थैंक यू' और 'वेलकम बैक' जैसी कई फिल्में हैं, जो बॉक्सआफिस पर हिट रहीं। अब करीब दो साल के इंतजार के बाद अनीस की नई फिल्म रिलीज़ हुई है तो यकीनन उनके फैन्स और ट्रेड में भी अच्छा-खासा क्रेज होगा। वैसे, अनीस इस फिल्म में अर्जुन कपूर के ऑपोज़िट सोनाक्षी सिन्हा को लेना चाहते थे, लेकिन विदेश में शूटिंग के लंबे शेडयूल और एक-दूसरी फिल्म की शूटिंग में बिजी होने की वजह से सोनाक्षी इस फिल्म को नहीं कर पाई तो उन्होंने सुनील शेट्टी की बेटी अथिया शेट्टी को साइन किया। अनीस की इस फिल्म का माइनस या प्लस पॉइंट फिल्म के अहम किरदारों अनिल कपूर, अर्जुन कपूर, पवन मल्होत्रा, रत्ना पाठक की बीच की कॉमिडी है, लेकिन तीन सिख परिवारों के इर्द-गिर्द घूमती इस कहानी में पंजाबी भाषा का बोलबाला है। यही वजह है कि अगर आप पंजाबी की एबीसी भी नहीं जानते तो फिल्म को पूरा इंजॉय नहीं कर पाएंगे। अनीस ने अपनी पिछली फिल्मों की तर्ज पर इस फिल्म में भी एकबार फिर उन्हीं पुरानी मसालों को आजमाया जो 80-90 के दशक से बॉक्स आफिस पर हॉट रहे हैं, लेकिन मल्टिप्लेक्स कल्चर और लीक से हटकर बनी फिल्मों को चाहने वाली दर्शकों की क्लास के लिए इस फिल्म में ऐसा कुछ नया नहीं है जो उनकी कसौटी पर सही उतर सके। वहीं लंदन और चंडीगढ़ बेस्ड चार पंजाबी फैमिली के इर्दगिर्द घूमती यह फिल्म इंटरवल से पहले और क्लाइमैक्स में आपके सब्र का इम्तिहान लेती है। खासकर फिल्म के क्लाइमैक्स को बेवजह कुछ ज्यादा ही लंबा खींचा गया लगता है। न जाने क्यूं हमारे फिल्म मेकर्स को पंजाबी फैमिली के बारे में बस यही लगता है कि यह लोग आपस में बात करते हुए भी जरूरत से ज्यादा लाउड रहते हैं, शायद यही वजह है कि अनीस की इस फिल्म के चार अहम किरदार अनिल कपूर, अर्जुन कपूर, पवन मल्होत्रा, रत्ना पाठक स्क्रीन पर ज्यादा वक्त चीखते-चिल्लाते नज़र आते हैं। स्टोरी प्लॉट : करण (अर्जुन कपूर), चरण (अर्जुन कपूर) की शादी के लिए इन दोनों की फैमिली वालों को खूबसूरत और पंजाबी लड़कियों की तलाश है। करण की मां (रत्ना पाठक) को मालूम नहीं उनका मॉर्डन बेटा करण पहले से ही स्वीटी (इलियाना) को अपना दिल दे चुका है। वहीं चंडीगढ़ में अपने पापा (पवन मल्होत्रा) और ममी के साथ रह रहे चरण (अर्जुन) का दिल उस वक्त बिंकल (अथिया शेट्टी) पर आ जाता है जब वह लंदन में अपने पापा और चाचा करतार सिंह बाजवा (अनिल कपूर) के साथ बिंकल को देखने उनके घर जाता है, लेकिन यहां हालात कुछ बिगड़ते हैं कि बिंकल और चरण की शादी की बात बनते-बनते ऐसी बिगड़ती है कि चरण के पिता एक महीने में अपने बेटे की शादी कराने का अल्टिमेटम देकर लंदन से चंडीगढ़ लौट आते हैं। अब खुद को हर मामले में जीनियस और हर मुश्किल को हल करने का आइडिया तलाशने में और खुद को परफेक्ट मानने वाला करतार सिंह इस मामले को सुलझाने के चक्कर में और ज्यादा उलझा देता है। अनीस बज़्मी ने एकबार फिर इस फिल्म का निर्देशन भी अपनी पिछली फिल्मों के स्टाइल में ही किया है। इंटरवल के बाद कहानी को बेवजह खींचा गया है, अनीस अगर बीस मिनट की फिल्म पर कैंची चलाते तो फिल्म की रफ्तार कहीं सुस्त नहीं होती, पूरी फिल्म कुछ पंजाबी परिवारों के आस-पास घूमती है, कई कॉमिडी पंच जानदार हैं, अनिल कपूर और अर्जुन कपूर के बीच की केमिस्ट्री अच्छी बन पड़ी है, लेकिन अनिल और अर्जुन के कंधों पर टिकी इस फिल्म की सबसे बड़ी खामी भी कई सीन में इन दोनों की ओवर ऐक्टिंग है। अथिया शेट्टी और इलियाना को कुछ खास करने का मौका नहीं मिला, हां चरण के पापा के रोल में पवन मल्होत्रा की ऐक्टिंग का जवाब नहीं। फिल्म का संगीत रिलीज़ से पहले ही कई म्यूजिक चार्ट में टॉप फाइव में शामिल हो चुका है, टाइटल सॉन्ग मुबारकां, एक शरारती, और हसन जहांगीर के गाए गाने हवा हवा का फिल्मांकन गजब का है। अगर आप टाइम पास बॉलिवुड मसाला टाइप कॉमिडी फिल्में पंसद करते हैं तो मुबारंका आपको अपसेट नहीं करेगी। इस रिव्यू को गुजराती में पढ़ें 
__________________________
मुन्ना माइकल की कहानी: यह कहानी है मुन्ना (टाइगर) की जो अनाथ है। एक उम्रदराज कोरस डांसर माइकल ( रॉनित) मुन्ना को मुंबई के चॉल में लेकर आता है। मुन्ना माइकल जैक्सन का बड़ा फैन है और उन्हीं के सपने को देखते बड़ा होता है। किंग ऑफ पॉप बनने के सपने को पूरा करने के लिए वह एक गुंडे महिन्दर फौजी (नवाजुद्दीन) तक को डांस सिखाने के लिए तैयार हो जाता है। जल्द ही दोनों की दोस्ती दुश्मनी में बदलने लगती है, जब दोनों को एक ही लड़की दीपिका उर्फ डॉली (निधि) से प्यार हो जाता है। रिव्यू: टाइगर के इर्द-गिर्द इस फिल्म की स्क्रिप्ट को समझने में परेशानी नहीं होती है। एक रूटीन स्टोरी के तरह आपको समय-समय पर कोरियॉग्राफ गाने और फाइटिंग सीन देखने को मिलेंगे। यहां तक की आप स्टॉपवॉच से स्क्रीन की रिकॉर्डिंग भी कर सकते हैं क्योंकि हर 15 मिनट पर इसमें एक गाना, लड़ाई और कई चीजें देखने को मिलेंगी। विडियो: सुनिए, नवाजुद्दीन सिद्दीकी से हुई मजेदार बातचीत इससे पहले टाइगर की 'हीरोपंती' और 'बागी' जैसे फिल्में बॉक्स ऑफिस पर आ चुकी हैं, जिसमें केवल उनकी चुस्ती-फुर्ती और काम को लेकर ईमानदारी दिखी। कह सकते हैं कि निर्देशक शब्बीर खान के साथ टाइगर की इस फिल्म को देखने के लिए आपको बहुत ज्यादा सोचने-समझने की जरूरत नहीं। पिछली फिल्मों की ही तरह इस फिल्म में भी टाइगर पर डांस को लेकर वही पागलपन नज़र आ रहा। इसे आप उनकी पिछली फिल्मों से अलग सिर्फ इसी आधार पर कह सकते हैं कि उन्होंने इसमें अलग डायलॉग बोले हैं। जैसे कि, 'मुन्ना झगड़ा नहीं करता, मुन्ना सिर्फ पीटता है।'रिव्यू को गुजराती में पढ़ने के लिए यहां क्लिक करें इस फिल्म में भी वह अपने हथियार निकालकर हवा में झूलते, पलटते हुए किक मारते नज़र आ रहे हैं। इन सबके अलावा दर्शक उनके शर्टलेस अवतार को देखने के लिए भी मजबूर हैं। ये सब देखते हुए जिस जगह आप बेचैनी महसूस करने लगेंगे, ठीक उसी समय एक गुंडे, महिन्दर से आपका परियच कराया जाएगा जो टाइगर को सिर्फ इसलिए हायर करता है कि वह उससे कुछ डांस मूव्स सीख सके। राजस्थानी भाषा में बातचीत करने वाला यह डॉन बताता है कि यह सब वह सिर्फ इसलिए कर रहा क्योंकि वह डॉली के प्यार में पागल है, जो कि मेरठ की ड्रीम डांसर है। इस फिल्म से डेब्यू करने वालीं निधि ने अच्छी कोशिश की है और ओवर कॉन्फिडेंट भी नज़र आईं, लेकिन इसके बावजूद टाइगर ही दर्शकों का ध्यान खींचने में सबसे अधिक सफल रहे। नवाज हर फिल्म में कुछ न कुछ नया लेकर आते हैं और इस बार भी उन्होंने कुछ ऐसा ही किया है। यहां वह अपने मज़ाक उड़ाने वाले लहज़े को एक नया आयाम देते हैं जिसे देख आप हंसे बिना नहीं रह पाएंगे। यदि आप डांस मूव्स के शौकीन हैं तो 'मुन्ना माइकल' देखने जाएं, हालांकि इस फिल्म में वह कुछ नया दिखाने नहीं जा रहे लेकिन उनके नए मूव्स के इन्फेक्शन से बचना आसान भी नहीं।
__________________________
अगर आप इस फिल्म को देखने जा रहे हैं तो सबसे पहले तो आप यह जान लीजिए कि बेशक इस फिल्म के साथ प्रडूयसर कुमार मंगत, डायरेक्टर अश्विनी धीर के नाम के साथ परेश रावल का नाम भी जुड़ा हो लेकिन कुछ साल पहले आई फिल्म 'अतिथि तुम कब जाओगे' से इस फिल्म का कुछ लेना-देना नहीं है। यूं तो इस फिल्म के क्लाइमैक्स में आपको पिछली फिल्म के हीरो अजय देवगन भी नजर आएंगे लेकिन इन दोनों फिल्मों में सबसे बड़ा फर्क यह है कि इस बार चाचा जी मुंबई की किसी सोसाइटी की बजाय अपने एक अनजान रिश्तेदार के यहां लंदन जा पहुचे हैं और इस बार चाचा जी के साथ चाची जी भी हैं। दूसरी ओर, 'गेस्ट इन लंदन' पिछली फिल्म से टोटली अलग है। इंटरवल से पहले डायरेक्टर ने अपनी ओर से आपको हंसाने की हर मुमकिन कोशिश की है लेकिन इसमें ज्यादा कामयाब नहीं हो पाए तो इंटरवल के बाद क्लाइमैक्स में फिल्म की कहानी में कुछ ऐसा टर्न आता है कि आपकी आखें नम जाती हैं। वैसे, कुमार मंगत अपनी इस फिल्म को भी पिछली फिल्म के सीक्वल के नाम से ही बनाना चाहते थे लेकिन पिछली फिल्म की प्रॉडक्शन कंपनी से कुछ विवाद के चलते बात नहीं बन पाई तो मंगत अपने अतिथि को गेस्ट का नाम दिया तो मुंबई की बजाय गेस्ट के साथ लंदन पहुंच गए। कहानी: लंदन में रहने वाले आर्यन ग्रोवर (कार्तिक आर्यन) का वर्क वीज़ा खत्म होने वाला है और उसे न चाहते हुए भी वर्क वीज़ा खत्म होने के बाद भारत जाना ही होगा। ऐसे में उसके ऑफिस के कुछ साथी सलाह देते हैं कि अगर वह किसी ब्रिटिश मूल की लड़की के साथ डील करके मैरिज कर ले तो उसे लंदन रहने की स्थाई वीजा आसानी से मिल सकता है। आर्यन को यह आइडिया पसंद आता है और वह लंदन में अपनी फ्रेंड्स के साथ रह रहीं ब्रिटिश मूल की अनाया पटेल ( कृति खरबंदा) के साथ मिलकर नकली शादी करने का प्लान बनाता है। दोनों के बीच एक सीक्रेट डील होती है जिसके मुताबिक नकली शादी होने तक अनाया उसी के साथ रहेगी बस इसके अलावा इनके बीच और कोई रिश्ता नहीं होगा। इसी बीच आर्यन को खबर मिलती है कि इंडिया से उसके चाचा (परेश रावल) और चाची (तनवी आजमी) कुछ दिन उनके साथ रहने के लिए आ रहे हैं। वैसे, आर्यन ने चाचा जी को देखा तक नहीं है बस उसके पास अपने किसी रिश्तेदार का फोन आता है कि उसके पड़ोसी लंदन आ रहे हैं, कुछ दिन उसके घर मेहमान बनकर रहेंगे। अनाया से शादी की डील के होने के बाद अनाया भी कार्तिक के घर में ही रहती है। ऐसे में अचानक इसी घर में चाचा और चाची जी की एंट्री के बाद क्या कोहराम मचता है, यह मजेदार है। फिल्म में परेश रावल और तनवी आजमी दोनों की ऐक्टिंग का जवाब नहीं है। इन दोनों के बीच गजब की ऑनस्क्रीन केमिस्ट्री का इस फिल्म की सबसे बड़ी यूएसपी है। वहीं चाचा जी एकबार फिर पिछली फिल्म के चाचा जी की याद दिलाते हैं। कार्तिक आर्यन और कीर्ति खरबंदा की जोड़ी क्यूट और फ्रेश लगी तो दोनों अपने-अपने किरदार में फिट भी नजर आए। डायरेक्टर अश्विनी धीर की इंटरवल से पहले फिल्म पर कहीं पकड़ नजर नहीं आती, ऐसा लगता है इंटरवल तक उनके पास कहने के लिए कुछ था ही नहीं, लेकिन आखिरी बीस मिनट में धीर फिल्म को ट्रैक पर लाने में कामयाब रहे। राघव सच्चर और अमित मिश्रा का संगीत कहानी और माहौल के मुताबिक है, खासकर फिल्म के दो गाने 'दारू विच प्यार' और 'फ्रेंकी तू सोणा नच दी' का फिल्मांकन अच्छा बन पड़ा है और जेनएक्स की कसौटी पर यह गाने फिट बैठ सकते हैं। अगर आप परेश रावल के पक्के फैन हैं तो गेस्ट से मिलने जाएं लेकिन इस बार अतिथि वाली बात नजर नहीं आएगी। 
__________________________
 दुनिया काफी बदल चुकी है और दुनिया के साथ-साथ आपका चहेता स्पाइडरमैन भी बदल चुका है। इस फिल्म स्पाइडरमैन होमकमिंग में वह अकेला नहीं है, बल्कि अब दुनिया की भलाई के लिए वह एवेंजर्स के साथ मिलकर काम करता है। फिल्म की कहानी की शुरुआत आज से कुछ साल पहले से होती है, जब टोनी स्टार्क (रॉबर्ट डॉनी जूनियर) यूएस डैमेज कंट्रोल डिपार्टमेंट के साथ मिलकर एलियंस के मलबे की साफ-सफाई का ठेका ले लेता है। वह एड्रियन टूमस (माइकल कीटन) को इस डील से बाहर कर देता है, जो कि पहले यह काम कर रहा था। इससे निराश न होकर टूमस कई साल की मेहनत के बाद अपने साथियों के साथ मिलकर एलियंस के मलबे से हासिल की गई बेशकीमती धातुओं से खतरनाक हथियार बनाने लगता है। साथ ही, वह अपने लिए एक खतरनाक वल्चर सूट तैयार करता है, जिसकी मदद से वह आसमान में उड़कर बड़े क्राइम को अंजाम देता है। वहीं दूसरी ओर स्पाइडरमैन की नई सीरीज़ का हीरो पीटर पार्कर (टॉम हॉलैंड) यानी कि स्पाइडरमैन एक 15 साल का बच्चा है, जो अभी हाईस्कूल में पढ़ता है। टोनी ने उसको बताया है कि अभी वह एवेंजर्स की टीम में शामिल होने के लिए रेडी नहीं है, इसलिए उसे अपनी पढ़ाई के साथ ट्रेनिंग पर ध्यान देना चाहिए। अपनी आंटी के साथ रहने वाला पीटर स्टार्क इंडस्ट्रीज की इंटर्नशिप के बहाने बतौर स्पाइडरमैन अपनी ट्रेनिंग पर ध्यान देता है। एक दिन बतौर स्पाइडरमैन पीटर की मुठभेड़ एटीएम लूटने की कोशिश कर रहे कुछ ऐसे लुटेरों से होती है, जो कि टूमस द्वारा सप्लाई किए गए खतरनाक हथियारों से लैस थे। इस रिव्यू को गुजराती में पढ़ें तब से पीटर इन हथियारों को बनाने वालों की तलाश में लग जाता है। इस दौरान वह कईं बार मुश्किल हालात में फंस जाता है, जहां टोनी स्टार्क यानी कि आयरनमैन खुद आकर उसे बचाता है। पीटर से हुई एक ऐसी ही गड़बड़ के बाद टोनी उससे उसका स्पाइडरमैन वाला अडवांस सूट वापस ले लेता है, जो कि एवेंजर्स की ओर से उसे दिया गया था। पीटर उससे विनती करता है कि इस सूट के बिना वह कुछ नहीं है, तो टोनी उसे जवाब देता है कि अगर वह इसके बिना कुछ नहीं है, तो वह इसके लायक भी नहीं है। उसके बाद एक दिन पीटर को पता लगता है कि टूमस एवेंजर्स के नई बिल्डिंग में शिफ्ट किए जा रहे हथियारों को चुराने की प्लानिंग कर रहा है। अब पीटर के सामने बड़ी चुनौती यह है कि उसे बिना एवेंजर्स की मदद के खतरनाक हथियारों से लैस टूमस से निपटना है। बतौर स्पाइडरमैन टॉम हॉलैंड ने बढ़िया रोल किया है। वहीं हिंदी में स्पाइडरमैन के लिए डबिंग करने वाले टाइगर श्रॉफ की आवाज आपको अपनी सी लगती है। हिंदी में डबिंग मजेदार है और साथ ही इसमें इंडियन ऑडियंस को ध्यान में रखते हुए कुछ मजेदार टि्वस्ट भी डाले गए हैं। पीटर पार्कर के रोल में टॉम की नौसिखिया हरकतों के बावजूद उनका भोलापन आपको आकर्षित करता है। खासकर बच्चों को इस बार स्पाइडरमैन और ज्यादा प्यारा लगेगा, क्योंकि वह उनका हमउम्र जो हो गया है। वहीं बच्चों के लिए डबल बोनांजा यह है कि फिल्म में स्पाइडरमैन के साथ उन्हें एवेंजर्स यानी कि आयरनमैन का ऐक्शन और अमेरिका मैन की झलक मिलती है, जिससे उनके चेहरे खिल उठते हैं। यह बात और है कि बाद में ऑफर मिलने पर भी स्पाइडरमैन एवेंजर्स की टीम में शामिल होने से इनकार कर देता है। फिल्म के मेन विलेन के रोल में माइकल किटोन खतरनाक लगते हैं। स्पाइडरमैन और वल्चर के बीच आसमान में लड़ाई के सीन बेहद रोमांचक हैं, जो कि आपको हिलाकर रख देते हैं। वहीं वॉशिंगटन डीसी में स्पाइडरमैन के अपने स्कूल फ्रेंड्स को बचाने के सीन भी जबर्दस्त हैं। फिल्म में टेक्नॉलजी का भी जबर्दस्त इस्तेमाल किया गया है, जो कि थ्री डी पर्दे पर दिलचस्प लगता है। सुपरहिट स्पाइडरमैन फिल्म फ्रेंचाइजी की 16वीं फिल्म स्पाइडर मैन: होमकमिंग को लेकर रिलीज़ से पहले दर्शकों में जबर्दस्त क्रेज था, जिसके चलते गुरुवार रात को हुए स्पेशल प्रिव्यू भी हाउसफुल रहे। बॉलिवुड में थ्री डी फिल्मों के अकाल के बीच भारतीय दर्शकों को थ्री डी के नाम पर सिर्फ हॉलिवुड फिल्मों का ही सहारा रह गया है। ऐसे में, बेहद खूबसूरत अंदाज में शूट की गई फिल्म स्पाइडरमैन को थ्री डी या आईमैक्स में देखना वाकई दिलचस्प एक्सपीरियंस होगा। इस फिल्म का सीक्वल पहले ही 2019 के लिए अनाउंस कर दिया गया है। हालांकि, इससे पहले स्पाइडरमैन आपको एवेंजर्स सीरीज़ की अगले साल आने वाली फिल्म में जरूर अपनी झलक दिखा सकता है। 
__________________________
कहानी: सुपरहिट फिल्म सीरीज ट्रांसफॉर्मर्स की पांचवी फिल्म ट्रांसफॉर्मर्स : द लास्ट नाइट पहले से ही दर्शकों के बीच काफी पॉप्युलर है। ट्रांसफॉर्मर्स : द लास्ट नाइट फिल्म आज की दुनिया में ट्रांसफॉर्मर्स के बीच खतरनाक जंग की कहानी है। लेकिन फिल्म की शुरुआत अब से 1600 साल पहले की दुनिया में होती है, जब दुनिया के पहले ट्रांसफॉर्मर ने एक जादूगर को बुराई पर काबू पाने के लिए एक छड़ी दी थी। उस जादूगर के मरने पर वह छड़ी उसके साथ ही दफना दी गई थी। खास बात यह है कि उस छड़ी को उस जादूगर का कोई फैमिली मेंबर ही इस्तेमाल कर सकता है। बुरी शक्तियां उस छड़ी को हासिल करने के लिए अक्सर पृथ्वी पर हमला करती रहती हैं। अबकी बार बुरी ताकतों ने पूरी ताकत से उस छड़ी को हासिल करने के लिए हमला बोल दिया है। वहीं पृथ्वी पर मौजूद ट्रांसफॉर्मर्स के छिपे हुए रहस्यों की जानकारी रखने वाले सर एडमंड बर्टन (एंथनी होपकिंस) ट्रांसफॉर्मर्स के रक्षक केड येगर (मार्क वॉलबर्ग) और जादूगर मर्लिन की वंशज प्रोफेसर विवियन वेंबले (लौरा हेडेक) के साथ मिलकर उनका मुकाबला करने की पूरी कोशिश करते हैं। एक तरफ बुरी शक्तियां और दूसरी तरफ अच्छाई रक्षक अपनी-अपनी ट्रांसफॉर्मर्स की फौज के साथ उस छड़ी पाने की कोशिश में एक-दूसरे से भिड़ जाते हैं। क्या पृथ्वी के ये रक्षक शूरवीर अपनी कोशिशों में कामयाब हो पाएंगे? यह जानने के लिए आपको थिएटर में फिल्म देखनी होगी। ऐक्टिंग: मार्क वॉलबर्ग ने शूरवीर रक्षक के रोल में बढ़िया एक्टिंग की है। उनके ऐक्शन सीन्स जबर्दस्त बन पड़े हैं, तो उन्होंने एक सिंगल फादर के रोल को भी पूरी तरह जिया है। वहीं लौरा हेडेक ने जादूगर की वंशज प्रोफेसर के रोल में बढ़िया काम किया है। जिंदगी में पहली बार ट्रांसफॉर्मर्स की दुनिया में एंट्री करने के बाद उन्होंने अपना दम दिखाने में कोई कसर नहीं छोड़ी। वहीं ट्रांसफॉर्मर्स की जानकारी रखने वाले एंथनी होपकिंस ने बेहतरीन रोल किया है। वह बाकी कलाकारों के मुकाबले छोटे रोल में भी प्रभाव छोड़ते हैं। फिल्म के फर्स्ट हाफ में आपको ट्रांसफॉर्मर्स के बीच छोटी-मोटी मुठभेड़ों का मजा मिलता है, तो सेकंड हाफ में खतरनाक जंग के सीन आपको हिलाकर रख देंगे। ट्रांसफॉर्मर्स के बीच जंग के खतरनाक सीन आपको सीट से चिपककर और नजरें स्क्रीन पर टिकाए रखने के लिए मजबूर कर देंगे, वरना आप कुछ मिस कर देंगे। हिंदी में डब वर्जन में हिंदी के दर्शकों के लिए चुटीले संवाद भी डाले गए हैं। हालांकि अगर आपको बहुत ज्यादा मारधाड़ और ऐक्शन पसंद नहीं है, तो यह फिल्म आपके लिए नहीं है। अभी तक ट्रांसफॉर्मर्स फिल्म सीरीज की अगली फिल्मों के लिए आपको तीन साल का लंबा इंतजार करना पड़ा था, लेकिन अबकी बार निर्माताओं ने जून 2018 और जून 2019 के लिए पहले से ही दो सीक्वल प्लान कर रखे हैं। इसलिए फिल्म में आखिर में सीक्वल की साफतौर पर गुंजाइश छोड़ी गई है। बच्चों में इस फिल्म का जबर्दस्त क्रेज है, लेकिन जबर्दस्त मारधाड़ वाले सींस की वजह से फिल्म को सेंसर बोर्ड से ए सर्टिफिकेट मिला है। फिल्म का असली मजा लेना है, तो इसे 3डी या आईमैक्स में ही देखें। कार, ट्रक या हवाईजहाज से खतरनाक ट्रांसफॉर्मर्स में बदलने वाली मशीनें आपको रोमांचित कर देंगी और करीब ढाई घंटे के लिए अपनी दुनिया में पहुंचा देंगी। 
__________________________
कहानी: फिल्म की कहानी 1962 के भारत- चीन युद्ध के बैकड्रॉप में कुमायूं के एक कस्बे जगतपुर में रहने वाले बच्चे लक्ष्मण सिंह बिष्ट (सलमान खान) की है, जिसे उसके साथी उसकी बेवकूफाना हरकतों के चलते ट्यूबलाइट कहकर पुकारते हैं। रिव्यू: ट्यूबलाइट फिल्म के शुरुआती सीन में गांधी जी लोगों को को उपदेश देते नजर आते हैं, 'अगर मुझे यकीन है, तो मैं वह काम भी कर सकता हूं, जो करने की ताकत मुझमें नहीं है।' शायद इसी यकीन की बदौलत डायरेक्टर कबीर खान ने भी अमेरिकी फिल्म लिटिल बॉय की हिंदी अडप्टेशन में सलमान खान को साइन कर लिया, लेकिन वह भूल गए कि जिस चीज पर उन्हें यकीन है, जरूरी नहीं कि उस पर दर्शकों को भी यकीन होगा। जहां असल फिल्म लिटिल बॉय में एक बच्चा युद्ध में गए अपने पिता को वापस लाने की कोशिश करता है वहीं यहां सलमान खान युद्ध में गए अपने छोटे भाई सोहेल खान को वापस लाने की कोशिशें करते नजर आते हैं। पहले एक भोंदू बच्चे और फिर एक भोंदू आदमी के रोल में सलमान के फैंस उन्हें हजम नहीं कर पाते। फिल्म की कहानी 1962 के भारत- चीन युद्ध के बैकड्रॉप में कुमायूं के एक कस्बे जगतपुर में रहने वाले बच्चे लक्ष्मण सिंह बिष्ट (सलमान खान) की है, जिसे उसके साथी उसकी बेवकूफाना हरकतों के चलते ट्यूबलाइट कहकर पुकारते हैं। हालांकि उसका छोटा भाई भरत सिंह बिष्ट (सोहेल खान) अपने भाई को पूरा सपॉर्ट करता है। अपने मां-बाप के मर जाने के बाद लक्ष्मण और भरत जगतपुर में बन्ने चाचा (ओम पुरी) की सरपरस्ती में रह रहे हैं। इसी बीच भारत-चीन में युद्ध छिड़ जाता है और भरत मोर्चे पर चला जाता है। अपने भाई के बिना साइकल की चेन तक भी नहीं चढ़ा पाने वाला लक्ष्मण उसे बेहद मिस करता है और उसे वापस लाने की कोशिशों में जुट जाता है। इसके लिए लक्ष्मण बन्ने चाचा से गांधी जी की शिक्षाएं सीखता है। इसी बीच उनके कस्बे में चीनी महिला ली लिन (जू जू)और उसका बेटा गूवो (मातिन रे तांगुं) आ जाते हैं। चीन से लड़ाई की वजह से नाराज कस्बे वाले खासकर नारायण तिवारी (मोहम्मद जीशान अय्यूब) उन पर हमला करते हैं, लेकिन लक्ष्मण उनकी मदद करता है। कस्बे में एक जादूगर गोगो पाशा (शाहरुख खान) आता है, जो कि लक्ष्मण को यकीन जगा देता है कि वह चाहे तो कुछ भी कर सकता है। उधर लक्ष्मण को खबर मिलती है कि उसका भाई भरत चीनी फौज की कैद में है। तो क्या लक्ष्मण अपने भाई को वापस लाने में कामयाब हो पाता है? बात अगर डायरेक्शन की करें, तो कबीर खान की फिल्म पर कतई पकड़ नजर नहीं आती। एक अच्छी कहानी पर बनी फिल्म प्लॉट की गड़बड़ी के चलते दर्शकों को निराश करती है। खुद पर यकीन करने के फंडे के चलते कबीर ने फिल्म में सलमान से तमाम अटपटी चीजें कराई हैं। फिल्म का फर्स्ट हाफ कमजोर है, तो सेकंड हाफ में चीजें और भी खराब हो जाती हैं। कईं सीन तो बेहट अटपटे हैं। मसलन एक सीन में सलमान शर्ट-पैंट-स्वेटर और जूते पहनकर नदी में छलांग लगाते नजर आते हैं वहीं एक दूसरे सीन में सोहेल खान को गोली लग जाती है, तो वह अपने साथी को उसके फटे हुए जूतों की बजाय अपने जूते पहनने को कहता है। उसका साथी सोहेल के जूते पहनता है, इतने में उसे भी गोली लग जाती है, लेकिन जब भारतीय सेना के सिपाही उनके पास पहुंचते हैं, तो वहां उन्हें दोनों के पैरों में जूते नजर आते हैं। सलमान खान के फैंस उन्हें दबंग अंदाज वाले रोल्स में देखना पसंद करते हैं, लेकिन इस फिल्म में वह एक निरीह आदमी के रोल में नजर आते हैं, जो कि पूरी फिल्म में दूसरों के सामने रोता-गिड़गिड़ाता ही रहता है। सलमान जितनी बार इमोशनल सीन करते हैं, उतनी बार फैंस हंसते नजर आते हैं। खासकर सेना की भर्ती वाले सीन में और पूरी फिल्म के दौरान अपनी जिप बंद करने के दौरान सलमान फैंस का खूब मनोरंजन करते हैं वहीं रोने के सींस में कई बार सलमान ओवर ऐक्टिंग करते नजर आते हैं। सोहेल खान के पास फिल्म में ज्यादा सीन नहीं हैं, लेकिन कास्टिंग के लिहाज से देखें, तो वह सलमान के छोटे कम और बड़े भाई ज्यादा नजर आते हैं। बन्ने चाचा के रोल में ओम पुरी जमे हैं, तो मोहम्मद जीशान ने भी अच्छा रोल किया है वहीं जू जू और मातिन रे तांगुं फिल्म का सरप्राइज पैकेज हैं। हालांकि शाहरुख खान ने इस फिल्म में बेहद छोटा जादूगर का रोल क्यों साइन किया? इसका जवाब वह खुद ही दे सकते हैं। फिल्म में लद्दाख की वादियां खूबसूरत लगती हैं इंडो-चाइना वॉर को भी दर्शाने की बेहतर कोशिश की गई है। फिल्म का बैकग्राउंड स्कोर भी दर्शकों को बांधने वाला है। बात अगर म्यूजिक की करें, तो रेडियो सॉन्ग पहले से ही फैंस के बीच पॉप्युलर हो चुका है, जिसका पिक्चराइजेशन खूबसूरत तरीके से किया गया है। फिल्म के बाकी गाने भी दर्शकों को बांधते हैं। पहले यह फिल्म 2 घंटे 35 मिनट की शूट हुई थी, लेकिन फिर इसे एडिट करते 2 घंटे 16 मिनट कर दिया गया। अगर कबीर चाहते, तो फिल्म पर 15 मिनट की और कैंची चलाकर इसे और टाइट बना सकते थे। बावजूद इसके अगर आप सलमान के जबर्दस्त फैन हैं, तो ईद पर उनसे मिलने सिनेमाघर जा सकते हैं। रिव्यू गुजराती में पढ़ें 
__________________________
यश राज बैनर का नाम ऐसा है जो दर्शकों में अपनी कुछ अलग पहचान बना चुका है। अब दर्शक भी इस बैनर से ऐसी फिल्में चाहते हैं, जो उनकी कसौटी पर सौ फीसदी ना सहीं कुछ तो खरी उतरने का दम रखती हो। अब अगर आप इस कसौटी पर बैनर की इस फिल्म को रखे तो यकीनन फिल्म आपको अपसेट करने का पूरा दम रखती है। बेशक इस फिल्म का प्रॉडक्शन कंपनी ने बहुत ज्यादा प्रमोशन नहीं किया, लेकिन फिल्म को दर्शकों और ट्रेड में हॉट बनाने के मकसद से फिल्म की रिलीज डेट से पहले चोरी के इंटरव्यू, चोरी का ट्रेलर, औैर चोरी के पोस्टर सहित कई प्रमोशनल कैंम्पेन जरूर चलाए। लेकिन आज जब फिल्म ने सिल्वर स्क्रीन पर दस्तक दी तो बॉक्स आफिस पर छाई वीरानी और हॉल में औसतन 20% की ओपनिंग को देखने के बाद तो यहीं लगता है कि दर्शकों पर मेकर कंपनी के इस प्रमोशन कैम्पेन का खास असर नहीं पड़ा। इस फिल्म के साथ एक और खास बात जुड़ी है फिल्म शुरू करने से पहले प्रॉडक्शन कंपनी ने एक अहम किरदार के लिए कपिल शर्मा को अप्रोच किया था लेकिन ऐन वक्त पर बात बन नहीं पाई। इस फिल्म से यंग डायरेक्टर बम्पी ने बॉलिवुड में डेब्यू किया है। कहानी मुंबई का रहने वाला चंपक (रितेश देशमुख) एक बैंक को लूटने की प्लैनिंग करता है। दरअसल, चंपक को अपने बीमार पापा का इलाज कराने के लिए मोटी रकम चाहिए। बैंक चोरी की अपनी इस प्लैनिंग को अंजाम देने के लिए चंपक अपने दो दोस्तों को दिल्ली से बुलाता है। चंपक की इस चोरी की प्लैनिंग में उसके साथ गेंदा (विक्रम थापा) और गुलाब (भुवन अरोरा) भी शामिल हो जाते हैं। दरअसल, गुलाब और गेंदा बहुत बड़े बेवकूफ हैं, लेकिन खुद को अक्लमंद समझते हैं, फुल प्लैनिंग के बाद तीनों बैंक ऑफ इंडियंस लूटने के लिए निकलते हैं। हालात कुछ ऐसे बनते हैं कि इस बैंक डकैती की मीडिया को पहले से खबर मिल जाती है और बैंक के बाहर पहले से जमावड़ा सा लग जाता है। बेहद कड़क पुलिस इंस्पेक्टर अमजद खान (विवेक ओबेरॉय) भी यहां आ पहुंचता है। इसके बाद मीडिया, राजनीति के साथ पुलिस और चोर का खेल शुरू होता है। ऐक्टिंग अगर ऐक्टिंग की बात करें तो रितेश अब कॉमिडी की फिल्म में मास्टर हो चुके हैं। वहीं फिल्म में उनके साथी चोर बने विक्रम थापा और भुवन अरोड़ा ने अपने किरदारों को बेहतरीन ढंग से निभाया। फिल्म में इन तीनों की केमिस्ट्री गजब की बन पड़ी है। इन तीन अहम किरदारों के बीच जर्नलिस्ट के किरदार में रिया चक्रवर्ती अपनी पहचान छोड़ने में कामयाब रहीं। विवेक ओबेरॉय अपने किरदार में 100% फिट नजर आए। निर्देशन फिल्म की कहानी में बेशक नयापन ना हो, लेकिन डायरेक्टर बम्पी ने फिल्म को कहीं ट्रैक से उतरने नहीं दिया। उनके डायरेक्शन की सबसे बड़ी खूबी यही है कि बेजान कहानी के बावजूद पर फिल्म पर उनकी पकड़ बरकरार है। स्क्रीनप्ले पर बम्पी ने अच्छी-खासी मेहनत की है, तो फिल्म की फोटोग्रााफी बेहतरीन है, कैमरामैन ने कई सीन्स को अलग-अलग एंगलों से बेहद शानदार ढंग से शूट किया है। संगीत ऐसी कहानी में गीत-संगीत की गुंजाइश नहीं बचती। फिर भी बैंक चोर का फिल्मांकन अच्छा बन पड़ा है। क्यों देखें अगर आप मांइड को रेस्ट देकर सिर्फ एंटरटेनमेंट के मकसद से थिअटर जा रहे है तो बैंक चोर आपको अपसेट नहीं कर करेगी।
__________________________
इस साल की दूसरी छमाही में आने वाली अक्षय कुमार की फिल्म 'पैडमैन' उसी वक्त चर्चा में आ गई जब अक्षय ने पहली बार इसके सब्जेक्ट के बारे में बताया। उस वक्त लगा कि ऐसे सब्जेक्ट पर फिल्म बनाना हर किसी के बूते की बात नहीं। ठीक कुछ वैसे ही जैसे कुछ साल पहले आयुष्मान खुराना स्टारर 'विकी डोनर' के सब्जेक्ट को लेकर था। फिलहाल, अक्षय की फिल्म को रिलीज होने में वक्त लगेगा लेकिन इसी बीच यंग डायरेक्टर अभिषेक सक्सेना ने लगभग उसी सब्जेक्ट पर 'फुल्लू' बनाकर रिलीज भी कर डाली। वैसे, अक्षय की फिल्म को इस फिल्म के पहले रिलीज होने से फर्क नहीं पड़ेगा क्योंकि अक्षय की फिल्म में नामी स्टार्स के साथ-साथ बॉक्स आफिस पर बिकाऊ मसाला भी भरपूर होगा। बॉलिवुड में कुछ अर्से से लीक से हटकर या कुछ अलग फिल्में बन रही हैं। अब जब इन फिल्मों को मेजर सेंटरों पर दर्शकों की एक खास क्लास मिलने लगी है और बॉक्स आफिस कलेक्शन भी बढ़ने लगा है, तो मेकर 'फुल्लू' जैसी फिल्म बनाने से परहेज नहीं करते। फिल्म के डायरेक्टर अगर चाहते तो अपनी कहानी को किसी बड़े शहर पर फोकस करके भी फिल्म बना सकते थे, लेकिन यहां अभिषेक की तारीफ करनी होगी कि उन्होंने कहानी के साथ पूरी ईमानदारी बरतते हुए शहर से दूर एक छोटे से गांव की महिलाओं पर फोकस करके यह फिल्म बनाई। आज भी हमारे शहरों से कहीं ज्यादा आबादी इन्हीं गांवों में रहती है। अब गांव के किसान भी अपनी खेती छोड़कर दूर-दराज के गांव जाकर काम करना ज्यादा पसंद करते हैं। ऐसे में गांवों में रहने वाली महिलाओं की समस्याओं और उनकी निजी जिंदगी से इन मर्दों को कोई लेना-देना नहीं होता। इस फिल्म के लीड हीरो शारिब अली हाशमी ने कुछ साल पहले रिलीज हुई फिल्म 'फिल्मिस्तान' में लीड किरदार निभाकर क्रिटिक्स और दर्शकों की जमकर वहवाही बटोरी, अब लंबे अर्से बाद शारिब जब इस फिल्म में लीड किरदार में नजर आए तो उन्होंने जता दिया कि वह कोई भी किरदार खूबसूरती से निभाने में सक्षम हैं। कहानी: फुल्लू (शारिब अली हाशमी) एक छोटे से गांव में अपनी मां और बहन के साथ रहता है। फुल्लू कोई कामकाज नहीं करता। लेकिन जब कभी गांव से दूर शहर जाता है, तो गांव में रहने वाली महिलाएं उससे अपनी जरूरत का सामान मंगवाती हैं। वह कभी किसी को ना नहीं कहता। फुल्लू की मां उसकी शादी बिगनी (ज्योति सेठी) के साथ कर देती है। एक दिन फुल्लू जब शहर सामान लेने आता है तो उसे पहली बार माहवारी के दौरान उपयोग में आने वाले सेफ्टी पैड के बारे में पता चलता है। एक मेडिकल हाउस में वह लेडी डॉक्टर को महिलाओं को इसके बारे में बताते हुए सुनता है। फुल्लू को लगता है गांव में रहने वाली सभी महिलाओं को इस पैड के बारे में जागरूक करना चाहिए और उन्हें बहुत कम कीमत पर पैड उपलब्ध भी कराए जाने चाहिएं। फुल्लू शहर में आकर पैड बनाना सीखता है। जब वह सीखकर गांव लौटता है, तो उसकी मां और बहन ही उसके इस काम से खुश नहीं होते। लेकिन बिगनी को भरोसा है एक दिन उसका पति अपने इस नेक मकसद में कामयाब ज़रूर होगा। ऐक्टिंग: फुल्लू के किरदार में शारिब हाशमी छा गए। इमानुल हक कम फुटेज होने के बावजूद अपनी पहचान छोड़ने में कामयाब रहे। ज्योति सेठ और नूतन सूर्या ने अपने किरदारों को पूरी ईमानदारी के साथ निभाया। निर्देशन: कई बॉलीवुड फिल्मों के सीन्स में महिलाओं की माहवारी का ज़िक्र हुआ है लेकिन इस सब्जेक्ट पर किसी ने फिल्म नहीं बनाई। तारीफ करनी होगी इस फिल्म के निर्माताओं की, जिन्होंने ऐसे अहम सब्जेक्ट पर पूरी ईमानदारी के साथ फिल्म बनाई। यह फिल्म महिलाओं को फोकस करके बनाई गई है, लेकिन ऐसा भी नहीं कि जेंट्स फिल्म के साथ कनेक्ट नहीं कर पाएंगे। इस फिल्म का लीड किरदार फुल्लू ऐसा है जो हर किसी की कसौटी पर खरा उतरने का दम रखता है। यंग डायरेक्टर अभिषेक सक्सेना ने फिल्म को सच के और नजदीक रखने के लिए फिल्म की शूटिंग किसी स्टूडियो में ना करके गांव में जाकर की जो फिल्म को और भी खूबसूरत बनाता है। फिल्म में मैसेज देने की चाहत में स्क्रीनप्ले पर ज्यादा ध्यान नहीं दिया गया। एडिटिंग काफी सुस्त है जिससे दो घंटे से भी कम अवधि की फिल्म भी दर्शकों को अंत तक बांधकर नहीं रख पाती संगीत: फिल्म का संगीत कहानी का अहम हिस्सा लगता है। बैकग्राउंड में चल रहा गाना 'भुल्लर भुल्लर' अच्छा बन पड़ा है। क्यों देखें: अगर आप अच्छी और ज़मीनी हकीकत से जुड़ी फिल्मों के शौकीन हैं तो फुल्लू आपको पसंद आएगी। और हां, यह समझ से परे है कि सेंसर ने ऐसी फिल्म, जो समाज को एक मैसेज दे रही है, को अडल्ट सर्टिफिकेट किस आधार पर दिया ।
__________________________
अतीत हमेशा दफन नहीं रहता और यह पहला मौका मिलते ही आपके सामने आ खड़ा होता है। टॉम क्रूज, रसेल क्रो, सोफिया बुटेला और अनाबेल वेलिस जैसे नामी हॉलिवुड सितारों सजी फिल्म द ममी आपको कुछ यही सबक देती है। सबसे पहले आपको बता दें कि इस फिल्म द ममी का इससे पहले आईं ममी फ्रैंचाइजी की तीनों फिल्मों से कोई लेना-देना नहीं है। इस फिल्म से द ममी फ्रेंचाइजी को एक नई कहानी के साथ फिर से शुरू किया गया है। कहानी: फिल्म की शुरुआत में लंदन में मेट्रो की खुदाई के दौरान एक मकबरा मिलता है। उसमें निकली ममी देखकर वहां के लोग हैरान रह जाते हैं कि आखिर मिस्र की विरासत यहां कैसे आ पहुंची? दूसरी ओर इराक में अमेरिकी सेना के लिए काम कर रहे निक मॉर्टन (टॉम क्रूज) और पुरानी चीजों पर रिसर्च करने वाली जेनी (अनाबेल वेलिस) को प्राचीन मिस्र की राजकुमारी आहमानेट (सोफिया बुटेला) का मकबरा मिलता है। करीब पांच हजार साल पहले जन्मी आहमानेट मिस्र के राजा फैरो की बेटी थी, जिसे उसके पिता के बाद वहां की रानी बनना था। लेकिन अपने पिता के बेटा यानी उसके भाई का जन्म होने के बाद उसकी रानी बनने की सारी उम्मीदें टूट गईं। अपनी महत्वाकांक्षा को पूरा करने के लिए उसने अपने मां-बाप और भाई को मार दिया और बुराई के देवता सेट से समझौता कर लिया। लेकिन उसकी इच्छा पूरी होने से पहले ही वहां के लोगों ने उसे जिंदा ही इस मकबरे में कैद कर दिया था। निक अनजाने में उसे आजाद कर देता है। उसके बाद शैतान रानी जिंदा हो जाती है और अपनी बुरी ताकतों के साथ एक बार फिर अपने बुराई के मिशन को पूरा करने में जुट जाती है। आहमानेट को मकबरे से आजाद करने की वजह से निक भी उसके मिशन को पूरा करने के लिए शापित हो जाता है। हालांकि मिस्र की शैतान रानी अपने मिशन में कामयाब हो पाती है या नहीं यह जानने के लिए आपको फिल्म देखनी होगी। मौजूदा द ममी में भी पुरानी ममी फ्रैंचाइजी की फिल्मों की तरह कीड़ों, मकड़ियों और चूहों की फौज के फिल्म के किरदारों पर हमला बोलते हुए दिलचस्प सीन दिखाए गए हैं, लेकिन फिर भी ये पहली फिल्मों जैसा डर पैदा नहीं कर पाते। फिल्म की कहानी भी दर्शकों में वह रोमांच नहीं पैदा कर पाती है। आहमानेट फिल्म में कभी बेहद शक्तिशाली नजर आती है, तो कभी निरीह कैदी की तरह जंजीरों में जकड़ी हुई, जोकि आसानी से हजम नहीं होता। उसकी सेना में शामिल ममी भी उतना इफेक्ट नहीं छोड़ पातीं और कमजोर नजर आती हैं। हालांकि उसकी कौवों की सेना के हमला वाला सीन जरूर जोरदार नजर आता है। क्लाइमैक्स में भी आहमानेट फुल फॉर्म में नजर आई हैं। खासकर बीते जमाने के मिस्र और रेगिस्तान के सीन भी रोमांचक बन पड़े हैं। इंटरवल से पहले फिल्म आपको कहानी से रूबरू कराती है, तो सेकंड हाफ में चीजें तेजी से घटती हैं। ऐक्टिंग: फिल्म में टॉम क्रूज औसत ऐक्टिंग करते नजर आए हैं। अगर आप टॉम क्रूज के फैन के तौर पर फिल्म देखने जा रहे हैं, तो वह एक शैतान राजकुमारी से बचते इंसान के रोल में उतने दमदार नहीं लगते, जिसके लिए उन्हें जाना जाता है। जेनी के रोल में अनाबेल वेलिस के पास ज्यादा कुछ करने को नहीं था। हालांकि रानी आहमानेट के रोल में सोफिया बुटेला जरूर दिलचस्प लगी हैं। खासकर उनकी आंखें दर्शकों पर डरावना प्रभाव छोड़ती हैं। वहीं डॉक्टर हेनरी का रोल कर रहे रसेल क्रो को फिल्म का सरप्राइज कहा जा सकता है, जो कि आपको हैरान करते हैं। फिल्म का असली मजा लेना है, तो इसे थ्रीडी में देखें। ज्यादातर हॉलिवुड फिल्मों की तरह डायरेक्टर ने क्लाईमैक्स में फिल्म के सीक्वल की गुंजाइश छोड़ दी है। 
__________________________
नितिन भावेबेशक बॉलिवुड में अब लीक से हटकर कम बजट की बेहतरीन फिल्में बनने लगी हैं और ऐसी फिल्मों को अब दर्शक हाथोंहाथ ले भी रहे हैं। 'राब्ता' से निर्देशन की फील्ड में एंट्री कर रहे दिनेश विजान की बतौर प्रड्यूसर उनकी पिछली फिल्म 'हिंदी मीडियम' भी कुछ इसी स्टाइल की फिल्म थी। लेकिन, अब जब दिनेश ने बतौर डायरेक्टर 'राब्ता' बनाई तो इसको देखने के बाद हॉल में बैठे दर्शक भी हैरान रह जाते हैं कि वह इस फिल्म में क्या कहना चाहते हैं। वैसे, बॉलिवुड में बरसों से पुर्नजन्म का फॉर्म्युला बॉक्स आफिस पर हमेशा हिट रहा है। बात अगर सत्तर के दशक की करें तो सुनील दत्त, नूतन स्टारर ‘मिलन' ने उस दौर में टिकट खिड़की पर कामयाबी और कमाई का इतिहास रचा तो इस दौर में किंग खान ने 'ओम शांति ओम' बनाई और यह फिल्म भी टिकट खिड़की पर रेकॉर्ड कामयाबी हासिल करने में सफल रही। लगता है यही वजह रही होगी कि दिनेश ने भी जब डायरेक्टर बनने का फैसला किया तो पुर्नजन्म के सब्जेक्ट पर फिल्म बनाने का फैसला किया। हालांकि, जब मल्टिप्लेक्स कल्चर पूरे देश में अपनी जड़ें जमा चुका है और बॉक्स ऑफिस पर जेन एक्स छा रहा है ऐसे दौर में अब पुनर्जन्म की कहानी दर्शकों की इस क्लास को अपनी और खींच पाएगी ऐसा आसान नहीं लगता। शायद खुद दिनेश भी इस सच को जानते थे तभी तो उन्होंने इस फिल्म के हीरो सुशांत सिंह राजपूत और कृति सेनन की बेहतरीन केमिस्ट्री के साथ विजुअल इफेक्टस पर ज्यादा ध्यान दिया है। अगर हम पुनर्जन्म पर बनीं चंद सुपरहिट फिल्मों की बात करें तो इनकी सबसे बड़ी यूएसपी हॉल में बैठे दर्शकों की आंखों को नम करने के फॉर्म्युला फिट करना रहा करता था। लेकिन, इस फिल्म की सबसे बड़ी खामी यही है ढाई घंटे से ज्यादा देर की इस फिल्म में एक भी ऐसा सीन नहीं है, जो हॉल में बैठे दर्शकों की आंखें नम करने का दम रखता हो। कहानी: राब्ता की कहानी है दो ऐसे प्रेमियों- शिव और सायरा की जो पिछले जन्म में भी प्रेमी थे, लेकिन हालात दोनों को एक-दूसरे से अलग कर देते हैं। इस जन्म में भी दोनों एक-दूसरे से मिलते हैं, प्यार करते हैं लेकिन फिर वही हालात बनते हैं कि दोनों बिछड़ जाते हैं। पिछले जन्म की अधूरी प्रेम कहानी नए जन्म में पूरी होती है या नहीं, यही है फिल्म राब्ता।शिव कक्कड़ (सुशांत सिंह राजपूत) बूडापेस्ट में बैंकर है। शिव कुछ ज्यादा ही बतियाने वाला रोमांटिक मिजाज का है। यहीं पर एक दिन उसकी मुलाकात चॉकलेट स्टोर चलाने वाली सायरा (कृति सेनन) से होती है। जैसा कि बॉलिवुड फिल्मों में होता है पहले नोकझोंक और फिर चंद मुलाकातों के बाद शिव और सायरा एक-दूसरे से प्यार करने लगते है। इंटरवल से ठीक पहले इस सिंपल कहानी में एक बिजनेस टायकून जाकिर मर्चेंट (जिम सरभ) की बड़े शानदार स्टाइल से एंट्री होती है।अचानक शिव को कुछ दिनों के लिए वियना में बैंकर्स की कॉन्फ्रेंस में हिस्सा लेने के लिए जाना पड़ता है। इसी बीच सायरा की जिंदगी में बदलाव शुरू होने लगता है और कुछ पुरानी यादें उसका पीछा छोड़ने का नाम नहीं ले रही हैं। वह धीरे-धीरे जाकिर की ओर आकर्षित होने लगती है। कहानी में नया टर्न आता है सायरा, शिव को छोड़कर चली जाती है। पुनर्जन्म के प्यार की इस कहानी में हालात इस बार भी वही बनते हैं, जिनके चलते पिछले जन्म में दोनों बिछड़ जाते हैं। ऐक्टिंग: इस फिल्म की सबसे बड़ी यूएसपी सुशांत और कृति की बेहतरीन केमिस्ट्री है। इन दोनों ने अपने किरदार को ऐसे जोशीले और अलग अंदाज के साथ निभाया है कि जिस-जिस सीन में भी यह जोड़ी दिखाई देती है दर्शक वहीं फुल एन्जॉय करते हैं। बेशक, सुशांत के अपोजिट कृति कुछ सीन्स में उनसे कमजोर नजर आईं, लेकिन ऐसा भी नहीं कि कृति ने कहीं दर्शकों को निराश किया हो। इंटरवल से चंद मिनट पहले कहानी में जिम सरभ की एंट्री जबर्दस्त और शानदार ढंग से होती है, लेकिन कुछ देर बाद लगने लगता है जिम कुछ नया नहीं कर रहे हैं। फिल्म में राजकुमार राव का किरदार कुछ ऐसा है कि आप उन्हें जबर्दस्त मेकअप के चलते शायद पहचान भी ना पाएं। हालांकि, उन्हें कुछ अलग करने का मौका भी नहीं मिल पाया। निर्देशन: दिनेश ने पुर्नजन्म कहानी पेश की, लेकिन यह भावनात्मक तौर पर कमजोर है। यही इस फिल्म की सबसे बड़ी कमजोरी है। पूरी फिल्म में दमदार विजुअल्स, शानदार लोकेशन्स और बेहतरीन कॉस्टयूम जरूर देखने को मिलते है। दिनेश ने सुशांत और कृति के किरदारों को बेहतरीन बनाने के लिए अच्छी मेहनत की है, वहीं जहां इंटरवल से पहले तक की फिल्म जेन एक्स का एंटरटेनमेंट करती है तो इंटरवल के बाद जब पुर्नजन्म की कहानी शुरू होती है तो दर्शकों की यही क्लास खुद को असहाय महसूस करती है। फिल्म में ना जाने कौन सा युग दिखाया है जहां कबीलों में रहने वालों की ड्रेसिंग समझ से परे है। ऐसा लगता है दिनेश ने इस और ध्यान नहीं दिया। संगीत: फिल्म में कई गाने है और हर गाने को बेहतरीन लोकेशन पर शूट किया गया है। रिलीज से पहले ही फिल्म के दो गाने- इक वारी आ, मैं तेरा बॉयफ्रेंड कई म्यूजिक चार्ट्स में शामिल हो चुके है। बरसों पुराने गाने इक लड़की भोली-भाली-सी का फिल्मांकन गजब का बन पड़ा है। क्यों देखें: बुडापेस्ट की शानदार लोकेशन्स और सुशांत सिंह राजपूत और कृति की एनर्जीटिक बेहतरीन केमिस्ट्री, इस फिल्म को देखने की यही दो वजहें हो सकती हैं। 
__________________________
मोहल्ले की हर लड़की बहन ही क्यों होनी चाहिए? राजकुमार राव और श्रुति हसन अभिनीत 'बहन होगी तेरी' में इसी सवाल, उलझन और मुसीबत को कॉमिक अंदाज में दर्शाया गया है। फिल्म के निर्देशक अजय पन्नालाल ने इस फिल्म से अपने निर्देशन का आगाज किया है। पिछले कुछ अरसे से बॉलिवुड उत्तर प्रदेश पर कुछ ज्यादा ही मेहरबान है। इस फिल्म का बैकड्रॉप भी लखनऊ है। फिल्म का मूल आइडिया बहुत ही रोचक है। निर्देशक अजय पन्नालाल अगर इस आइडिया को उसी दिलचस्प तरीके से फिल्मा पाते तो यकीनन यह एक टोटल धमाल फिल्म हो सकती थी। कहानी लखनऊ के दो परिवारों की है, जहां पर फिल्म के मुख्य किरदार गट्टू (राजकुमार राव) और श्रुति हसन (बिन्नी) पड़ोसी हैं। गट्टू बिन्नी को बचपन से प्यार करता है, मगर पड़ोसी परिवारों के बच्चों के बीच प्यार पनपने पर एक तरह की अनकही पाबंदी है और इन्हीं वजहों से उस मोहल्ले के लड़के रक्षाबंधन के दिन अपने घरों से कोसों दूर जाकर छुप कर अपना दिन बिताते हैं। जो भी अपने प्रेम का इजहार मोहल्ले की लड़कियों से करने की कोशिश करता है उसकी कलाई पर राखी बांध दी जाती है। गट्टू पर भी यही सामाजिक प्रेशर है और इसी वजह से वह दुनिया के सामने अपने प्यार का इजहार नहीं कर पाता। हालांकि बिन्नी को वह अपने दिल की बात बता चुका है। लिहाजा दोनों परिवार और समाज उसे बिन्नी का भाई मानने लगती है। हद तो तब होती है, जब गट्टू के माता और पिता (दर्शन जरीवाला) बिन्नी को दूधवाले भूरा (हेरी टैंगरी) के साथ स्कूटर पर साथ देखकर उनके अफेयर की अफवाह फैला देते हैं और बिन्नी का भाई जयदेव (निनाद कामत) बिन्नी की शादी राहुल (गौतम गुलाटी) के साथ तय कर देता है। और तो और बिन्नी पर नजर रखने के लिए गट्टू को ही नियुक्त किया जाता है। कन्फ्यूजन तब बढ़ता है, जब भूरा का अपराधी और खूनी पिता (गुलशन ग्रोवर) और ताऊ (रंजीत ) को बहू के रूप में बिन्नी भा जाती है और वे उसे अगवा करने की धमकी दे डालते हैं। अब बिन्नी से शादी करने की होड़ में दो-दो परिवार लगे हैं, मगर बिन्नी का सच्चा आशिक उसका भाई बनकर उसकी रखवाली करता फिर रहा है। क्या गट्टू हिम्मत करके समाज और घरवालों के सामने बिन्नी के प्रति अपने प्यार की स्वीकारोक्ति कर पाता है या फिर बिन्नी उसकी बहन बनकर ही रह जाती है, इसका फैसला तो अंत में हो पाता है। तस्वीरें: बुजुर्ग महिला के साथ इस सीन के लिए राजकुमार राव ने किए 18 रीटेक कहानी का आइडिया फ्रेश है, मगर कहानी बहुत ही सपाट है। हां, कई सीक्वेंसेज बहुत ही बढ़िया बन पड़े हैं, जो हंसाने में कामयाब रहते हैं। क्रिकेट मैच, नाटक में शिवजी की एंट्री, वन लाइनर्स, जैसे कई पल याद रह जाते हैं। फिल्म का फर्स्ट हाफ कहीं-कहीं बोर करता है। मध्यांतर के बाद कहानी गति पकड़ती है, मगर क्लाइमैक्स फिर कमजोर पड़ जाता है। कहानी के कुछ पंच बचकाने लगते हैं, किंतु उन्हें छोटे शहर के परिवेश का दर्शाकर खपा दिया गया है। अभिनय के मामले में राजकुमार राव बाजी मार ले जाते हैं। किरदार की बारीकियों को वे बखूबी पकड़ लेते हैं और फिर अपने अभिनय में पिरोकर गटटू की बहन कहने की बेबसी, उससे निकलने की चालाकी और शराब पीकर ऊधम मचाने के तमाम एक्सप्रेशन को वे पूरी सहजता से निभा ले जाते हैं। श्रुति हसन खूबसूरत लगी हैं। बिन्नी के रूप में उन्हें अपने अभिनय का जलवा दिखाने का पूरा मौका था, मगर वे संवाद अदायगी में मार खा गईं। पिता के रूप में दर्शन जरीवाला हंसाते हैं। क्रिमिनल पिता और ताऊ के रूप में गुलशन ग्रोवर और रंजीत को पर्दे पर देखना रोचक लगता है। भूरा के रूप में हैरी टैंगरी ठीक-ठाक लगे हैं। जयदेव के रूप में निनाद कामत ने अपने किरदार को सलीके से निभाया है। संगीत: फिल्म में कई संगीतकारों का जमावड़ा है, इसके बावजूद 'जय माता दी', 'जानू मेरी जान' गाने के अलावा और कोई गाने यादगार नहीं बन पड़े हैं। क्यों देखें : फ्रेश आइडिया के शौकीन और राजकुमार राव के फैन्स यह फिल्म देख सकते हैं।इस रिव्यू को गुजराती में पढ़ें: મૂવી રિવ્યુઃ બહેન હોગી તેરી 
__________________________
बॉलिवुड की हॉरर फिल्मों में अक्सर हीरो अपनी हीरोइन को भूत के चंगुल से बाहर निकालने में मदद करता है। इनके अलावा फिल्म में कोई तांत्रिक या पादरी या मौलवी भी होते हैं जो भूत पर काबू पाने में हीरो की मदद करते हैं। राज और 1920 सीरीज की भूतिया फिल्में देखने के बाद अगर आप किसी टिपिकल भूत की तलाश में दोबारा जैसी फिल्म देखने जाएंगे तो आपको निराशा ही हाथ लगेगी। यहां आपको डराने वाला कोई टिपिकल भूत नहीं है बल्कि जैसा कि फिल्म के नाम से ही साफ हो रहा है कि इसमें आपके भीतर के पापी की बात की गई है। दरअसल यह बॉलिवुड टाइप की हॉरर फिल्म नहीं बल्कि 2013 में आई एक अमेरिकन हॉरर फिल्म की ऑफिशल रीमेक है। इसे हॉरर के बजाय आप एक साइकॉलजिकल थ्रिलर भी कह सकते हैं, जहां फिल्म के करैक्टर खुद की अनजानी यादों से जूझते नजर आते हैं। कहानी: फिल्म की कहानी लंदन में रहने वाले एलेक्स मर्चेंट (आदिल हुसैन), उसकी वाइफ लीजा मर्चेंट (लीजा रे) और उनके दोनों बच्चों नताशा मर्चेंट (हुमा कुरैशी) और कबीर मर्चेंट (साकिब सलीम) की है। जब कबीर 11 साल का था तो घर पर हुए एक हादसे में उसके माता-पिता की मौत हो गई थी। उसके बाद कबीर को सुधारगृह में भेज दिया गया था जबकि नताशा ने बाहर रहकर उस सारे वाकये पर रिसर्च की। नताशा का मानना है कि उनके घर में मौजूद एक एंटीक आईना इस सारे फसाद की जड़ है जिसने उसके पापा के हाथों उसकी मां का कत्ल करा दिया जबकि सुधारगृह में रहकर लौटे उसके भाई कबीर का मानना है कि उसके पिता ने मां को गोली मारी और उसके बाद उसने अपने पिता को गोली मार दी। इस उलझन से पार पाने के लिए नताशा कबीर को एक बार फिर उस आईने के साथ अपने पुराने घर में लेकर आती है जहां उसने बाकायदा कैमरा रिकॉर्डिंग का इंतजाम किया हुआ है। इसके बाद दोनों अपने बचपन की यादों को याद करते हैं और अपनी-अपनी यादों के सहारे खुद को सही ठहराने कोशिश करते हैं। इस बीच उनके साथ कुछ अजीब घटनाएं होती हैं। हालांकि उस आइने के रहस्य को जानने के लिए आपको पूरी फिल्म देखनी होगी। रिव्यू: असल जिंदगी में भाई-बहन हुमा और साकिब ने फिल्म में भाई-बहन के किरदार को संजीदगी से निभाया है और अपने लिए एक नए जॉनर की तलाश भी की है। वहीं, उनके पिता का रोल करने वाले आदिल हुसैन हमेशा की तरह ऐक्टिंग के मामले में लाजवाब रहे हैं जबकि लीजा रे ने भी अपने किरदार को बखूबी निभाया है। इनके अलावा, नताशा और कबीर के बचपन का रोल करने वाले बाल कलाकारों ने भी अच्छी ऐक्टिंग की है। फिल्म का फर्स्ट हाफ थोड़ा बोझिल है तो सेकंड हाफ में फिर भी कहानी की परतें खुलती हैं। हालांकि कहानी इतनी बार मौजूदा दौर से फ्लैश बैक में जाती है कि कई बार आप उससे रिलेट भी नहीं कर पाते। अगर आप स्क्रीन से नजरें हटाएंगे तो हो सकता है कि आप कुछ मिस भी कर दें। वहीं लंदन बेस्ड कहानी होने के चलते फिल्म में इंग्लिश के डायलॉग भी काफी हैं। बावजूद इसके कहा जा सकता है कि डायरेक्टर प्रवाल रमन ने नया एक्सपेरिमेंट किया है और बॉलिवुड में हॉरर फिल्मों के नाम पर महज भूत-प्रेत से कुछ हटकर दिखाने की कोशिश की है। 
__________________________
अगर इस फिल्म के डायरेक्टर साकेत चौधरी की बात करें तो उनके नाम शाहरुख खान की फिल्म 'फिर भी दिल है हिदुस्तानी' भी दर्ज है। अब यह बात अलग है कि साकेत उस वक्त इस फिल्म के डायरेक्टर के सहायक हुआ करते थे। बतौर डायरेक्टर उनके नाम लीक से हटकर बनी फिल्में 'प्यार के साइड इफेक्ट्स' और बाद में इसी फिल्म का सीक्वल 'शादी के साइड इफेक्ट्स' भी दर्ज है। अब अगर उनकी इस नई फिल्म की बात करें तो यकीनन यह फिल्म साकेत की अब तक की पिछली फिल्मों के मुकाबले कहीं दर्जे बेहतर है। उन्होंने इस बार यह भी साबित करने की कोशिश की है कि अगर उनके पास दमदार और अच्छी स्क्रिप्ट हो तो वह एक ऐसी फिल्म बनाने का दम भी रखते हैं जो दर्शकों की हर क्लास की कसौटी पर खरा उतरने का दम रखती हो।कहानी- फिल्म की कहानी चांदनी चौक की मेन बाजार में रेडीमेड गार्मेंट्स का शोरूम चलाने वाले पुरानी दिल्ली की तंग गलियों में रहने वाले राज बत्रा (इरफान खान) की है। राज सरकारी स्कूल में हिंदी मीडियम से पढ़ा हुआ है और उसे टूटी-फूटी अंग्रेजी बोलनी भी आती है। वहीं, अगर उसकी खूबसूरत वाइफ मीता उर्फ मीठू (सबा कमर) की बात करें तो उसे जमकर अंग्रेजी बोलनी आती है। मीता का बस एक ही सपना है कि उसकी इकलौती बेटी पिया बत्रा शहर के टॉप अंग्रेजी मीडियम में स्टडी करे। राज अपनी वाइफ को बहुत चाहता है और अपनी वाइफ के इस सपने को पूरा करने की कोशिश में लग जाता है। राज और मीता अपनी ओर से बहुत कोशिश करते हैं कि उनकी बेटी का ऐडमिशन अंग्रेजी मीडियम स्कूल में हो जाए। अपने इस सपने को पूरा करने के लिए दोनों चांदनी चौक से दूर वसंत विहार रहने के लिए जाते है और कई स्कूलों में पूरी तैयारी के साथ इंटरव्यू देने जाते है। लेकिन उनकी सभी कोशिशें नाकाम हो जाती हैं और तब उन्हें पता चलता है इन टॉप स्कूलों में गरीब कोटे में उनकी बेटी का ऐडमिशन हो सकता है। बस फिर क्या दोनों बेटी को साथ लेकर एक स्लम बस्ती में रहने भी आ जाते हैं। ऐक्टिंग- तारीफ करनी होगी इरफान खान की जिन्होंने चांदनी चौक के एक ऐसे बिजनसमैन के रोल को पर्दे पर जीवंत कर दिखाया है जो सरकारी स्कूल से पढ़ा हुआ है। यकीनन इस किरदार में इरफान ने बेहतरीन ऐक्टिंग की है और इरफान की वाइफ के रोल में सबा कमर का परफॉरमेंस भी तारीफ के काबिल है। इन दो कलाकारों के बीच दीपक डोबरियाल ने अपनी बेहतरीन ऐक्टिंग के दम पर कम फुटेज मिलने के बावजूद कमाल का अभिनय किया है। स्कूल को अपने कायदे-कानूनों पर चलाने वाली प्रिसिंपल के रोल में अमृता सिंह अपने किरदार में जमीं हैं। निर्देशन- साकेत चौधरी ने एक कसी हुई दमदार स्क्रिप्ट पर पूरी ईमानदारी के साथ काम किया है। वहीं, साकेत ने ऐसे टॉपिक पर बनी फिल्म में कई ऐसे लाइट सीन भी रखे जो दर्शकों को गुदगुदाने का काम करते हैं। दिल्ली की लोकेशन को साकेत ने अच्छे ढंग से पेश किया है। फिल्म में कई बेहतरीन वन लाइनर भी हैं। बेशक इंटरवल के बाद फिल्म की रफ्तार कम हो जाती है लेकिन यह साकेत के दमदार निर्देशन का ही कमाल है कि उन्होंने फिल्म को कहीं भी डॉक्युमेंट्री नहीं बनने दिया। संगीत- इस फिल्म की रिलीज से कई हफ्ते पहले ही फिल्म के दो गाने 'सूट-सूट जिंदड़ी' और 'इश्क तेरा तड़पावे' म्यूजिक लवर्स की जुबान पर हैं। वहीं, डायरेक्टर साकेत की तारीफ करनी होगी कि उन्होंने इन गानों को ऐसी सिचुएशन पर फिट किया है जहां यह कहानी में रुकावट नहीं बनते।इस फिल्म का रिव्यू गुजराती में पढ़ने के लिए क्लिक करें 
__________________________
कहानी- रोमांटिक कॉमिडी 'मेरी प्यारी बिंदु' हॉरर नॉवेल लिखने वाले राइटर अभिमन्यु रॉय (आयुष्मान खुराना) और बचपन से सिंगर बनने की चाहत रखने वाली बिंदु शंकरनारायणन (परिणीति चोपड़ा) की प्रेम कहानी है, जो कि अस्सी के दशक में शुरू होकर तमाम खट्टे-मीठे मोड़ लेती हुई मौजूदा दौर तक जारी रहती है। सीधे-सादे अभिमन्यु और अपनी धुन में मस्त रहने वाली चुलबुली बिंदु की प्रेम कहानी पर सवार होकर फिल्म की कहानी कोलकाता से शुरू होकर ऑस्ट्रेलिया, मुंबई, पेरिस और बेंगलुरु जाती है और आखिरकार कोलकाता लौट आती है। जहां फिल्म के दौरान बार-बार मिलते-बिछड़ते प्रेमियों का आखिरकार जुदा अंदाज में मिलन होता है। रिव्यू- अस्सी के दशक में दो छोटे बच्चों के बीच शुरू हुई यह खूबसूरत प्रेम कहानी नाइनटीज में उनके बीच प्यार, फिर इनकार और फिर इकरार के साथ धीरे-धीरे आगे बढ़ती रहती है। असल जिंदगी में भी बिंदास नजर आने वाली परिणीति चोपड़ा ने फिल्म में अपने अंदाज के मुताबिक चुलबुली और मस्त लड़की के किरदार को शिद्दत से निभाया है, जो कि यंग जेनरेशन की तमाम लड़कियों की तरह अपनी लाइफ के टारगेट को लेकर कंफ्यूज नजर आती है। खुद को प्रपोज करने वाले लड़के के साथ शादी बनाकर उसके बच्चे पालना उसे समझ नहीं आता, क्योंकि वह बचपन से सिंगर बनना चाहती है। एक ऐक्सिडेंट में अपनी मां की मौत का सदमा नहीं भुला पा रही बिंदु अपने सिंगिंग एलबम के फ्लॉप हो जाने का झटका सह नहीं पाती और अपने प्रेमी और उसकी फैमिली का प्यार भरा शादी का प्रपोजल भी ठुकरा देती है। फिल्म में टोमेटो कैचप के साथ ब्रेड खाते हुए लैपटॉप के जमाने में टाइप राइटर पर तीन सालों से अपना लवस्टोरी नॉवेल लिखने के लिए जूझ रहे राइटर के रोल में आयुष्मान ने अच्छा काम किया है। खुद आयुष्मान इस रोल को अपने रीयल बचपन से रिलेट करते हैं। एक ऐसा आशिक जो बचपन से लेकर जवानी तक अपनी प्रेमिका की एक हां की खातिर पेड़ पर चढ़कर उसकी छत पर पहुंचने से गुरेज नहीं करता। बेशक आज के दौर में अभिमन्यु रॉय जैसे आशिक कम ही होते हैं, जो अपने पहले प्यार को भुला नहीं पाते। जैसा कि वह कहता भी है कि प्यार करना सब सिखाते हैं, लेकिन भूलना कोई नहीं। फिल्म के क्लाईमैक्स के दौरान अभिमन्यु बिंदु को अपनी लवस्टोरी नॉवेल की स्क्रिप्ट दिखाते हुए कहता है कि यह मेरा वर्जन है। हैपी एंडिंग वाली स्क्रिप्ट ज्यादा बिकती हैं। लेकिन फिल्म के स्क्रिप्ट राइटर का वर्जन शायद बिंदु वाला था। फर्स्ट टाइम डायरेक्टर आकाश रॉय ने सुप्रतिम सेनगुप्ता की स्क्रिप्ट पर बीते साल कोलकाता में मेरी प्यारी बिंदु की शूटिंग शुरू की, तो लगा था कि फिल्म में कोलकाता भी महत्वपूर्ण किरदार होगा, लेकिन फिल्म देखने के बाद ऐसा कुछ खास नजर नहीं आया। फिल्म के फर्स्ट हाफ में अभि और बिंदु की लवस्टोरी दर्शकों को ज्यादा रोमांचित नहीं करती। खासकर इंटरवल से पहले अभिमन्यु और बिंदु का साल दर साल का चिट्ठा बोझिल लगता है। सेकंड हाफ में जरूर कहानी थोड़ा ट्रैक पर आती है। फिल्म का संगीत सचिन-जिगर ने दिया है। फिल्म में एक गाना माना कि हम यार नहीं खुद परिणीति चोपड़ा ने भी गाया है। थिएटर से बाहर आने के बाद आपको इस गाने के अलावा शायद ही कोई और गाना याद रहेगा। 
__________________________
बॉलिवुड में नारी प्रधान फिल्मों के बनने का ट्रेंड नया नहीं है, साठ के दशक से लेकर आज के दौर तक हमेशा नायिका प्रधान फिल्में बनती रही है। आज की नंबर वन टॉप ऐक्ट्रेस भी हमेशा अपनी अलग पहचान बनाने और बॉक्स ऑफिस पर अपने दम पर हिट करने की चाह में अपनी प्राइस से कम प्राइस लेकर नायिका प्रधान फिल्में करती रहती हैं। करीना कपूर ने 'चमेली' जैसी कम बजट फिल्म की तो कंगना ने 'क्वीन' सहित कुछ और ऐसी ही फिल्में की। अकीरा में भी सोनाक्षी लीड किरदार में नजर आईं, अब नूर भी सोनाक्षी के इर्दगिर्द घूमती कहानी पर बनी फिल्म है। पाकिस्तानी राइटर सबा इम्तियाज़ के बेस्ट सेलर नॉवल 'कराची यू आर किलिंग मी' से प्रेरित नूर की कहानी एक ऐसी महिला जर्नलिस्ट की है जो पत्रकारिता की दुनिया में अपने दम पर कुछ हटकर और डिफरेंट करना चाहती है, लेकिन ऐसा हो नहीं पाता, कुछ अलग करने की चाह में नूर और उसके पापा की जान जरूर ख़तरे में पड़ जाती है। कहानी: नूर (सोनाक्षी सिन्हा) एक टीवी चैनल की रिर्पोटर हैं, नूर अपने बॉस शेखर दास (मनीष चौधरी) से हमेशा अपसेट रहती हैं दरअसल, नूर का बॉस उसे कुछ नया या हटकर करने की बजाए वहीं पुरानी रूटीन टाइप की रिर्पोटिंग करवा रहा है। जहां नूर चैनल के लिए रिसर्च बेस्ड स्टोरी करना चाहती है, तो शेखर उसे फिल्म सिटी में जाकर सनी लियोनी का इंटरव्यू करने जैसे नॉन सीरियस काम पर लगा रहा है। इसी बीच नूर के हाथ एक ऐसी सनसनीखेज स्टोरी आती है जो समाज की कई नामचीन हस्तियों के चेहरे से ईमानदारी और समाजसेवा का नकाब हटा सकती है, नूर के घर की नौकरानी मालती का भाई वासु एक ऐसे किडनी ट्रांसप्लांट गिरोह के चगुल में फंसकर अपनी एक किडनी गंवा बैठा, जिसमें शहर के कई रसूखदार लोग और नामी डॉक्टर शामिल हैं। नूर इस स्टोरी को कवर तो करती है, लेकिन शेखर इस स्टोरी पर एक दो दिन बाद डिस्कस करने की बात कहकर स्टोरी रोक देता है। इसी बीच नूर की यह स्टोरी चोरी हो जाती है, एक दूसरे टीवी चैनल पर स्टोरी चलने के बाद मालती और उसका भाई गायब हो जाते हैं। ऐक्टिंग: स्टार्ट टू लॉस्ट पूरी फिल्म नूर के आसपास ही घूमती है, अकीरा में ऐक्शन स्टंट करने के बाद सोनाक्षी ने नूर के किरदार को बेहतरीन ढंग से निभाया है। बेशक, नूर का किरदार कुछ कन्फ्यूज सा है जो प्यार और करियर के चक्रव्यूह में फंसा सा है, ऐसे किरदार को असरदार ढंग से निभाने के लिए सोनाक्षी ने अच्छी मेहनत की, सोनाक्षी के किरदार को हम बरसों पहले आई मधुर की फिल्म पेज 3 की महिला जर्नलिस्ट कोंकणा सेन शर्मा के किरदार का एक्सटेंशन भी कह सकते हैं, वहीं कनन गिल, पूरब कोहली, शिबानी, एम के रैना ने अपने अपने किरदार को पूरी ईमानदारी के साथ निभाया है। डायरेक्शन: ऐसा लगता है डायरेक्टर सुन्हील सिप्पी को काफ़ी बिखरा हुई स्क्रिप्ट मिली, समझ नहीं आता सुन्हील ने अपनी कहानी की शुरुआत का बडा पार्ट मोनोलॉग के ज़रिए क्यों पेश किया। अगर दो घंटे की फिल्म में करीब दस _ पंद्रह मिनट तक फिल्म की लीड किरदार नूर ही अपने बारे में बताती रहे तो यकीनन दर्शकों को यह उबाऊ और बोर लगेगा। फिल्म की शुरूआत धीमी है और इंटरवल से ठीक पहले कहानी अपने ट्रैक पर आती है, तब तक काफी देर हो चुकी होती है। सुन्हील की तारीफ करनी होगी कि उन्होंने मीडिया में एंट्री कर रही वाले युवा पीढी को ब्रेकिंग न्यूज और अपने नाम चमकाने की चाह में किसी की जान से कभी ना खेलने का मेसेज भी दिया है। संगीत: फिल्म का एक गाना गुलाबी आंखें जो तेरी देखी पहले से कई म्यूजिक चार्ट में टॉप फाइव में शामिल है। क्यों देखें: एक बेहतरीन नॉवल पर बनी ऐसी फिल्म जिसमें मीडिया का एक अलग चेहरा पूरी ईमानदारी के साथ पेश किया गया, सोनाक्षी की बेहतरीन ऐक्टिंग इस फिल्म को देखने की एक वजह हो सकती है। 
__________________________
इस सीरीज की यह पहली ऐसी फिल्म है जिसमें पॉल वॉकर न तो नजर आए और न ही पूरी फिल्म में उनकी मौत का कहीं जिक्र किया गया। 'फास्ट ऐंड फ्यूरियस' सीरीज की इस 8वीं फिल्म के शुरू होने से पहले ही यह तय हो गया था कि पॉल वॉकर के भाई को फिल्म में कास्ट नहीं किया जाएगा। इस सीरीज की पिछली लगभग सभी फिल्मों ने दुनिया भर में कामयाबी के साथ कलेक्शन का भी बेहतरीन रेकॉर्ड बनाया। लेकिन 'फास्ट ऐंड फ्यूरियस 7', दुनिया की पहली ऐसी फिल्म थी जिसने सबसे कम वक्त में 100 करोड़ डॉलर कमाने का नाम अपने काम किया था। कहानी: डॉम (विन डीजल) और लेटी (मिशेल रोडरिग्रेज) के साथ हवाना में हनीमून पर हैं। यहीं पर डॉम की मुलाकात एक बेहद खूबसूरत लड़की साइफर (शार्लीज थेरन) से होती है। डॉम, साइफर की खूबसूरती पर फिदा होकर लेटी और अपने परिवार से अलग हो जाता है। दरअसल, साइफर एक बेहद चालाक साइबर टेररिस्ट है जो एक प्लानिंग के तहत डॉम को अपनी खूबसूरती के जाल में फंसाती है। डॉम उसके जाल में कुछ ऐसा फंसता है कि उसकी खातिर अपनी टीम के साथियों से भी न सिर्फ अलग हो जाता है बल्कि टीम को धोखा देने लगता है। दूसरी ओर साइफर की प्लानिंग बेहद खतरनाक है। साइफर कुछ वक्त बाद अपनी पहचान बदलती रहती है। ऐक्टिंग: पिछली फिल्में जहां पॉल के आसपास घूमती रहीं, वहीं यह फिल्म शुरुआत से अंत तक विन डीजल के किरदार पर टिकी रही। विन, फिल्म में एक सुपरहीरो के तौर पर नजर आते हैं। इस फिल्म में उन्होंने अपनी दमदार एंट्री दर्ज कराई है। ऐक्शन सीन्स और कारों की रेस के सीन्स इस फिल्म की सबसे बड़ी यूएसपी है। फास्ट ऐंड फ्यूरियस की पहली महिला विलन के तौर पर शार्लीज थेरन की परफॉर्मेंस क्लासी है। अन्य कलाकारों में ड्वेन जॉनसन, टाइरिस गिब्सन, नैथली इमैनुअल और मिशेल रोडरिग्रेज सभी ने अपने किरदार में जान डाली है। क्यों देखें: आखिर के करीब 50 मिनट की फिल्म बेहद रोमांचक है। फिल्म में शहर की हजारों कारों को हैक करने वाले सीन के अलावा क्यूबा की अलग-अलग खूबसूरत लोकेशन से लेकर न्यू यॉर्क और आर्कटिक ओशन के बर्फ से ढके मैदानों में फिल्म का क्लाइमैक्स फिल्माया गया है जो हॉल में बैठे दर्शकों के दिल की धड़कने बढ़ाने का काम करता है।
__________________________
करीब दो साल पहले डायरेक्टर श्रीजीत मुखर्जी के निर्देशन में बनी बांग्ला फिल्म राजकहिनी बॉक्स ऑफिस पर सुपरहिट साबित रही। मीडिया में इस फिल्म को जबर्दस्त तारीफें मिली, वहीं फिल्म ने धमाकेदार बिज़नस भी किया। बांग्ला की यह फिल्म 70 के दशक में रिलीज़ हुई श्याम बेनेगल की फिल्म मंडी की याद दिलाती थी। उस वक्त श्रीजीत ने अपनी इस फिल्म में लीड किरदार के लिए विद्या बालन को अप्रोच किया, लेकिन बिजी शेडयूल के चलते विद्या चाहते हुए भी इस फिल्म को नहीं कर पाई। पिछले साल महेश भट्ट ने बांग्ला की इस सुपरहिट फिल्म को हिंदी में बनाने के प्रॉजेक्ट की कमान श्रीजीत मुखर्जी को सौंपी। श्रीजीत की इस फिल्म की एक खासयित यह भी है कि फिल्म में एक दो नहीं, बल्कि दस फीमेल आर्टिस्ट हैं। यह फिल्म भारत-पाक विभाजन के उस पहलू को टच करती है जो बॉलिवुड फिल्मकारों से अछूता रहा है। भारत-पाक विभाजन के सब्जेक्ट पर मारकाट के बीच कई प्रेम कहानियां पर फिल्में बनी, लेकिन श्रीजीत की इस फिल्म का ताना-बाना बंगाल के विभाजन के इर्द-गिर्द बुना गया है। फिल्म की लीड किरदार बेगम जान एक ऐसे कोठे की मालकिन हैं जो अंग्रेजों दवारा दोनों देशों के बीच बनाई गई बंटवारे की लाइन के बीचोंबीच आ रहा है। दोनों देशों के बंटवारे के काम का निपटारा करने के लिए बेगम जान के इस कोठे को तोड़ना बेहद जरूरी है। फिल्म में एक से एक मंझे हुए कलाकारों की पूरी फौज है तो भट्ट कैंप ने इस फिल्म में भी बॉक्स ऑफिस पर बिकाऊ मसालों को फिट करने में कोई कसर बाकी नहीं रखी। अब यह बात अलग है कि सेंसर की प्रिव्यू कमिटी ने फिल्म के कई डबल मीनिंग संवादों और कई लंबे लव मेकिंग सीन पर कैंची चला दी, वहीं सब्जेक्ट की डिमांड के चलते सेंसर ने कई बेहद हॉट सीन और हॉट संवादों को फिल्म से अलग नहीं किया। यह फिल्म उस वक्त एकबार फिर सुर्खियों में आई जब पाकिस्तानी सेंसर बोर्ड ने भारत-पाक विभाजन के बैकग्राउंड पर बनी इस फिल्म को पाकिस्तान में बैन करने का फैसला किया। कहानी : बेगम जान (विद्या बालन) एक ऐसे कोठे की मालकिन हैं, जो ऐसी जगह पर बना हुआ है जिसे बंटवारे के बाद भारत-पाक के बीच बंटवारे की लाइन खींचने और इस बॉर्डर पर सीमा चौंकी बनाने के लिए प्रशासन को अपने कब्जे में लेना बेहद जरूरी है। बेगम जान की इस कोठे में एक अधेड़ उम्र की महिला (ईला अरुण) भी रहती है, जिसे इस कोठे पर धंधा करने वाली सभी लड़कियां दादी मां कहती हैं। करीब दस से ज्यादा लड़कियों के इस कोठे की मालकिन बेगम जान पर यहां के राजा जी (नसीरुद्दीन शाह) पूरी तरह से मेहरबान हैं। सो किसी में हिम्मत नहीं जो बेगम जान के इस कोठे की ओर बुरी नजर डाल सके। यहां का कोतवाल (राजेश शर्मा) और इलाके का मुखिया भी अक्सर देर रात को मस्ती के लिए इसी कोठे पर आते हैं। बेगम को किसी की जरा भी परवाह नहीं, कोठे पर रहने वालीं लड़कियों की दुनिया इस कोठे तक ही सीमित है। इस कोठे के सभी कायदे-कानून खुद बेगम जान ही बनाती है और इन कायदे-कानूनों पर कोठे को चलाती भी है। बेगम का एक चेहरा बेशक जालिम है जो यहां रहने वाली लड़कियों से मारपीट करके धंधा कराती है तो वहीं दूसरा चेहरा ऐसा भी है जो इन लड़कियों के दुख के वक्त में हमेशा उनके साथ है। इस कोठे की दुनिया उस वक्त बदलती है जब भारत-पाक को विभाजित करने के लिए सरकारी अफसर दोनों देशों के बीच बंटवारे की लाइन खींचने का काम शुरू करते हैं। बेगम को इस बंटवारे या देश को मिल रही आजादी से कुछ लेना-देना नहीं, उसे तो बस अपने धंधे को और ज्यादा चमकाने और अपने इस कोठे को बचाने के अलावा और कुछ दिखाई नहीं देता। बेगम और यहां रहने वाली सभी लड़कियां किसी भी हालात में अपनी इस कोठी (जिसे हर कोई कोठा कहता है) खाली करने को राजी नहीं, बेगम की आाखिरी उम्मीदें राजाजी पर टिकी हैं जिन्होंने उससे दिल्ली जाकर उसके इस कोठे को बचाने का वादा किया है। दूसरी ओर, इस कोठे के आस-पास बंटवारे की कांटेदार लगने का काम शुरू हो चुका है। दो सरकारी ऑफिसर इलियास (रजत कपूर), श्रीवास्तव जी (आशीष विद्यार्थी) यहां के पुलिस कोतवाल और सिपाहियों की टुकड़ी के साथ यह काम कर रहे हैं, लेकिन बेगम जान के कोठे को तोड़कर यहां तार लगाने काम शुरू नहीं हो पा रहा है। बेगम जान की मुश्किलें उस वक्त बढ़ जाती है जब दिल्ली से लौटकर राजाजी उसे कोठा खाली करने की सलाह देते हैं, लेकिन बेगम और यहां रहने वाली लड़कियां इस कोठे को खाली करने के लिए तैयार नहीं। सो दोनों सरकारी ऑफिसर कोठा खाली कराने की डील इलाके के एक शातिर बदमाश कबीर (चंकी पांडे) को सौंपते है, जिसे अब किसी भी कीमत पर बेगम जान के कोठे को खाली कराना है। ऐक्टिंग : फिल्म में मंझे हुए कलाकारों की पूरी फौज है। इन सबके बावजूद फिल्म के लीड बेगम जान के किरदार में विद्या बालन का जवाब नहीं। 'द डर्टी पिक्चर', 'कहानी' जैसी कई हिट फिल्में करने के बाद विद्या ने इस किरदार को जिस बेबाकी और बिंदास अंदाज के साथ कैमरे के सामने जीवंत कर दिखाया है उसका जवाब नहीं। विद्या बालन की इस जानदार परफॉर्मेंस को देखने के बाद उन आलोचकों को भी जवाब मिलेगा जो विद्या की पिछली दो-तीन फिल्मों को मिली नाकामयाबी के बाद विद्या के करियर पर सवाल उठा रहे थे। विद्या के अलावा फिल्म के लगभग सभी कलाकारों ने पूरी ईमानदारी के साथ अपने किरदार को निभाया है। राजाजी के छोटे से किरदार में नसीरुद्दीन शाह अपनी पहचान छोड़ जाते हैं तो लंबे अर्से बाद स्क्रीन पर नजर आए विवेक मुशरान एक अलग लुक में नजर आए। गौहर खान, पल्लवी शारदा, ईला अरुण, रविजा चौहान, मिष्ठी सहित फिल्म के हर आर्टिस्ट ने अपने किरदार को पूरी मेहनत के साथ निभाया। डायरेक्शन : श्रीजीत ने पूरी ईमानदारी के साथ सब्जेक्ट पर काम किया, उनकी तारीफ करनी होगी कि 'बेगम जान' के इर्द-गिर्द घूमती इस कहानी में उन्होंने कहानी के हर किरदार को अपनी पहचान बनाने के लिए दमदार प्लैटफॉर्म दिया। फिल्म का संवाद जानदार है, फिल्म का हर संवाद दिल को छू जाता है, तवायफ के लिए क्या आजादी, लाइट बंद होने के बाद सब एक बराबर। ऐसे कई संवाद हैं जो हॉल में बैठे दर्शकों को कुछ सोचने के लिए मजबूर करते हैं, वहीं फिल्म की कहानी में कई झोलझाल भी हैं, इंटरवल से पहले की फिल्म की रफ्तार कुछ सुस्त है, फिल्मकार अगर चाहते तो फिल्म के कई बेहद बोल्ड सीन से बचा जा सकता था। संगीत : फिल्म का संगीत कहानी और माहौल के मुताबिक है, जो बेशक म्यूजिक लवर्स और जेन एक्स की कसौटी पर खरा न उतर पाए, लेकिन क्लासिकल म्यूजिक के शौकीनों की कसौटी पर जरूर खरा उतर सकता है। क्यों देखें : अगर आप विद्या के फैन हैं तो इस फिल्म को बिल्कुल मिस न करें। आजादी के जश्न में विभाजन का दर्द और बंटवारे के बैकग्राउंड पर बनी 'बेगम जान' लीक से हटकर बनी फिल्मों के शौकीनों के लिए है। वहीं टोटली एंटरटेनमेंट और वीकेंड पर फैमिली के साथ मौज-मस्ती करने की चाह में थिअटर जा रहे हैं तो अपसेट हो सकते हैं। फिल्म को मिले 'ए' सर्टिफिकेट को देख आप समझ सकते हैं कि 'बेगम जान' फैमिली क्लास के लिए नहीं। 
__________________________
बॉक्स ऑफिस के पैमाने पर हर साल अगर हम लीक से हटकर बन रही सीमित बजट में नई स्टार कॉस्ट या टिकट खिड़की पर भीड़ बटोरने की गांरटी ना समझे जाने वाले स्टार्स के साथ बनी फिल्मों की बात करें तो ताज्जुब होता है ऐसी ज्यादातर फिल्में बॉक्स ऑफिस पर मुनाफा कमाना तो दूर रहा, अक्सर अपनी प्रॉडक्शन कॉस्ट तक भी नहीं निकाल पाती। हां, इन फिल्मों को देश-विदेश में होने वाले फिल्म फेस्टिवल्स और मीडिया में जमकर तारीफें मिलती हैं एक खास क्लास के दर्शक इन फिल्मों की तारीफें करने में अपनी ओर से कोई कसर बाकी नहीं छोडते, सोशल साइट्स पर ऐसी फिल्मों पर जमकर लिखा जाता है, काश, इन फिल्मों पर कॉमेंट करने वाली क्लास लीक से हटकर बनी इन फिल्मों को देखने अगर थिएटर तक जाए तो यकीनन ऐसी फिल्में बनाने वाले मेकर्स की भी कुछ कमाई हो। इस हफ्ते रिलीज हुई यह फिल्म भी एक ऐसी ही फिल्म है जिसे शायद चंद फिल्म क्रिटिक्स की और से फुल बट्टा फुल रेटिंग भी मिल जाए लेकिन इन टॉप रेटिंग के बावजूद क्या यह फिल्म बॉक्स ऑफिस पर फिल्म दर्शकों की भीड़ बटोर पाएगी। बॉलिवुड मेकर्स के लिए बनारस, काशी की पृष्ठभूमि हमेशा से उनका चहेता सब्जेक्ट रहा है, बरसों पहले काशी के पंडितों को लेकर दिलीप कुमार स्टारर संघर्ष बनी तो अब बॉलिवुड की फिल्मों में कहीं ना कहीं आपको बनारस की लोकेशन नजर आ जाएगी। यह फिल्म एक ऐसी सच्चाई पर पूरी ईमानदारी के साथ बनाई ऐसी फिल्म है जो आज की भागदौड़ भरी जिंदगी के बीच जब हर कोई सिर्फ अपने सपनों को साकार करने की दौड़ में लगा हुआ है, एक हमारी यंग जेनरेशन को एक बेहतरीन मेसेज देने की अच्छी पहल कही जा सकती है। कहानी: फिल्म एक मीडिल क्लास फैमिली के इर्दगिर्द घूमती है। राजीव (आदिल हुसैन) के पिता दया (ललित बहल) को अब लगने लगा है कि उनका अंत समय अब नजदीक आ रहा है, दूसरी ओर अब राजीव जहां अपनी बिजी लाइफ के चलते चाहकर भी पिता को ज्यादा वक्त नहीं दे पाता तो वहीं दया को लगने लगा है राजीव की वाइफ यानी उनकी बहू लता (गीतांजलि कुलकर्णी) का रवैया भी उनके प्रति पहले जैसा नहीं रहा, दया की उम्र अब ज्यादा हो चुकी है, बढ़ती उम्र के चलते अब वह अक्सर बीमार रहने लगे हैं। वहीं अब बेटे राजीव की फैमिली के बीच दया खुद को बहुत अकेला महसूस करने लगे हैं। ऐसी भी नहीं कि राजीव की पूरी फैमिली में दया साहब को कोई अपना नहीं लगता, राजीव की बेटी और अपनी पोती सुनीता (पालोमी घोष) को दया अपने नजदीक महसूस करते हैं। कुछ वक्त बाद दया को लगने लगता है कि अब उनके दिन करीब आ गये हैं। बेटे राजीव की फैमिली में खुद को अकेला महसूस कर रहे दया एक दिन अपने बेटे से कहते हैं उनकी आखिरी ख्वाहिश यही है कि अपनी आखिरी बची सांसे वह काशी के मुक्ति भवन में जाकर लें, अपने ऑफिस वर्क और डेली रूटीन में बेहद बिजी राजीव ना चाहते हुए भी अपने बूढे़ बीमार पिता की यह आखिरी इच्छा पूरी करने का फैसला करता है, बेशक उसके इस फैसले में उसकी वाइफ लता भी शामिल नहीं है। राजीव किसी तरह अपने ऑफिस से छुट्टी लेकर अपने पिता के साथ काशी पहुंचता है, यहां के एक मुक्ति भवन में उसे पंद्रह दिनों के लिए अपने पिता के साथ रहने की अनुमति मिलती है। यहां अपने पिता की सेवा में राजीव खुद को तैयार कर रहा है, दूसरी ओर, उसे मन ही मन काशी से वापस लौटने का इंतजार है। ऐक्टिंग: राजीव के रोल में आदिल हुसैन पूरी तरह से फिट है, राजीव के अंदर की टेंशन अपने बेहद बिजी रूटीन और ऑफिस की टेंशन के बीच अपने सामाजिक दायित्वों का निर्वाह करने वाले एक पुत्र के किरदार को आदिल ने कैमरे के सामने जीवंत कर दिखाया है। राजीव के पिता दया के किरदार में ललित बहल ने बेहतरीन ऐक्टिंग की है तो वहीं दया की पोती के किरदार में पालोमी घोष अपने सिमटें किरदार के बावजूद अपनी पहचान छोडने में कामयाब रही है। डायरेक्शन: तारीफ करनी होगी डायरेक्टर शुभाशीष भूटियानी की जिन्होंने ऐसे सब्जेक्ट पर एक साफ सुथरी और बॉक्स् ऑफिस से समझौता किए बिना एक दमदार फिल्म बनाई जो दर्शकों को एक मेसेज तो देती ही है साथ ही उन्हें कहीं ना कहीं बुर्जुगों के प्रति अपने जिम्मेदारी का एहसास भी कराने का दम रखती है। वहीं भूटियानी ने पूरी फिल्म को कहानी और स्क्रिप्ट की डिमांड के मुताबिक काशी की लोकेशन पर फिल्माया, फिल्मांकन गजब का है, फिल्म के कई सीन्स आपकी आंखें नम करते है तो वहीं फिल्म के सभी किरदारों का जीवंत अभिनया इस फिल्म की सबसे बडी यूसपी है, बेशक फिल्म की गति सुस्त है, सौ मिनट की फिल्म में भी अगर हॉल में बैठा दर्शक खुद को कहानी और किरदारों के साथ ना बांध पाए तो यकीनन इसकी जिम्मेदारी भी डायरेक्टर पर ही जाती है। क्यों देखें: अगर जिदंगी के सच को नजदीक से देखने का जुनून है तो फिल्म आपके लिए है। आदिल हुसैन की बेहतरीन ऐक्टिंग, काशी की लोकेशन के साथ फिल्म में जेन एक्स् के लिए एक सार्थक संदेश भी है। मुंबइंया मसालों और मौज मस्ती के लिए टाइम पास करने के लिए थिएटर जाने वालों के लिए इस मुक्ति भवन में कुछ खास नहीं। 
__________________________
विश्व हिंदू परिषद के विरोधों के बीच थिअटर तक पहुंची फिल्म 'लाली की शादी में लड्डू दीवाना' एक पढ़ी-लिखी, आत्मनिर्भर, खूबसूरत लड़की 'लाली' (अक्षरा हसन) और झूठे, मतलबी, लूज़र 'लड्डू' (विवान शाह) की लव स्टोरी है, जिसमें एक नेक-जहीन, अमीर शहजादे 'कबीर' (गुरमीत चौधरी) का तीसरा एंगल भी है। फिल्म की कहानी में झोल की भरमार है। मसलन, साइकल की दुकान के मालिक का बेटा यानी अपना हीरो लड्डू टाटा, बिड़ला, अंबानी बनने का सपना देखता है, पर उसे पूरा करने के लिए ललितपुर से बड़ोदरा जाकर कैफे में वेटर बन जाता है। शायद ही किसी ने टाटा, बिड़ला बनने के लिए यह रास्ता पहले कभी सोचा होगा। यही नहीं, कैफे में बैठे-बैठे अपने लैपटॉप पर करोड़ों की डील करने वाली लाली नौकरी छोड़ते ही सड़क पर आ जाती है, क्योंकि उसका घर, गाड़ी, मोबाइल सब कंपनी का है। मोबाइल का बिल भी कंपनी भरती है। यह कैसी नौकरी थी भई, फिल्म के राइटर साहब शायद भूल गए कि नौकरी करने पर कुछ सैलरी-वैलरी भी मिलती है। फ्लैशबैक और प्रजेंट में झूलती फिल्म कश्मीर की खूबसूरत वादियों, सरसों के खेत जैसे कुछ खूबसूरत सीन के बावजूद इस कदर बोर करती है कि दिल करता है कि काश इसकी समीक्षा न करनी होती तो एक नींद ही मार ली जाती।  खैर, फिल्म की शुरुआत होती है लाली की शादी से, जो नौ महीने की प्रेग्नेंट है और वीर से शादी के बंधन में बंधने वाली है। उसी मंडप में लड्डू भी दूल्हा बना बैठा है। तभी लड्डू होने वाली दुल्हन लेक्चर देकर लोगों को पकाना शुरू करती है, लेकिन लड्डू उससे प्रेरित होकर वीर के पास यह खुलासा करने पहुंच जाता है कि लाली के होने वाले बच्चे का बाप वही है। फिर शुरू होता है फ्लैशबैक यानी लाली और लड्डू की अमर प्रेम कहानी, जिसे देखकर लोग फिल्म देखने के अपने फैसले को कोसने पर मजबूर हो जाएंगे। अमीर बनने का सपना देखने वाला लड्डू लाली को अमीरजादी समझकर कॉफी के साथ गुलाब का फूल देकर पटा लेता है। लाली को पाकर उसके मन में लड्डू फूटने शुरू ही होते हैं कि पता चलता है कि लाली ने नौकरी छोड़ दी है और उसकी तरह ठन ठन गोपाल हो चुकी है। लाली को भी लड्डू के झूठ पता चल जाता है। फिर भी वह लड्डू के साथ कश्मीर में प्यार भरे गाने के लिए तैयार हो जाती है। हद तो तब होती है जब लड्डू अपनी गर्लफ्रेंड लाली से बॉस की गलत हरकतों को छोटे लेवल का कॉम्प्रोमाइज बताकर सहने की सलाह देता है। बॉयफ्रेंड की ऐसी नसीहत पर कोई भी लड़की जोर का थप्पड़ लगाएगी, लेकिन लाली चुप रहती है। वह लड्डू पर हाथ तब उठाती है जब वह उसे शादी से पहले प्रेग्नेंट हो जाने पर अबॉर्शन करने को कहता है। इस पर लड्डू के मां-बाप उसे बेदखल कर लाली को अपनी बेटी बना लेते हैं और अमीरजादे वीर से उसकी शादी तय कर देते हैं। अब लाली की शादी वीर से होगी या लड्डू से, ये जानने के लिए आपको फिल्म देखने की नहीं, बस थोड़ा सा दिमाग लगाने की जरूरत है। हां, वीएचपी वाले ये फिल्म जरूर देख सकते हैं, क्योंकि फिल्म देखने के बाद उन्हें ये तसल्ली हो जाएगी कि उनकी हिंदू संस्कृति सही सलामत है, क्योंकि फिल्म में प्रेग्नेंट महिला की शादी और फेरों का ऐसा कोई सीन नहीं है, जिसे लेकर वे बवाल कर रहे थे। फिल्म के डायरेक्टर मनीष हरिशंकर ने अपने तय कॉमिडी ऑफ एरर क्रिएट करने की कोशिश की है, लेकिन पूरी तरह नाकामयाब हुए हैं। फ्लैशबैक और प्रजेंट में झूलती फिल्म कश्मीर की खूबसूरत वादियों, सरसों के खेत जैसे कुछ खूबसूरत सींस के बावजूद दर्शकों को बोर ही करती है। विवान और अक्षरा की ऐक्टिंग बेहद निराशाजनक है। विवान ओवर ड्रमैटिक हैं तो अक्षरा के चेहरे पर इमोशन ही नहीं आते। संजय मिश्रा, दर्शन जरीवाला, सौरभ शुक्ला जैसे सपोर्टिंग कलाकार फिल्म को कुछ गति देने की कोशिश करते हैं, लेकिन बहुत भला नहीं कर पाते। फिल्म का म्यूजिक भी प्रभावी नहीं है। कहीं भी कभी भी आ जाने वाले गाने फिल्म को और बोझिल ही बनाते हैं। 
__________________________
 ग्लैमर इंडस्ट्री में यकीनन बायॉपिक फिल्मों का ट्रेंड नया नहीं है। बरसों से बायॉपिक फिल्में बन रही हैं और ऐसा नहीं कि बॉक्स ऑफिस पर हर बायॉपिक फिल्म ने अच्छा बिज़नस किया हो। अगर हम क्रिकेटर पर बनी दो लेटेस्ट फिल्मों की बात करें तो अजहरुद्दीन पर फिल्म 'अजहर' जहां बॉक्स ऑफिस पर सुपर फ्लॉप रही, वहीं कैप्टन कूल धोनी पर बनी फिल्म जबर्दस्त हिट रही। दरअसल, ग्लैमर नगरी में नामी हस्तियों या ऐसे चंद चेहरों को लेकर बायॉपिक फिल्म बनाने का ट्रेंड है, जिनकी अपनी अलग पहचान हो। यही वजह है कि बॉलिवुड में बनी ज्यादातर बायॉपिक फिल्में क्रिकेटर, स्टार या राइटर पर बनी है। वहीं अगर हम 'पूर्णा' की बात करें तो इसके लिए हमें राहुल बोस की तारीफ करनी होगी जिन्होंने बतौर प्रडयूसर, डायरेक्टर और ऐक्टर एक ऐसी शख्सियत पर फिल्म बनाई जिसकी अचीवमेंट किसी से कम नहीं, लेकिन इनकी पहचान नहीं बन पाई। वहीं, दिल्ली बेस्ड फिल्म के युवा कास्टिंग डायरेक्टर मयंक दीक्षित ने दिल्ली से हैदराबाद तक कई शहरों में अपनी इस फिल्म की पूर्णा की तलाश की और करीब पांच सौ लड़कियों में से पूर्णा को चुना और उन्हें करीब दो महीने की खास ट्रेनिंग दी। बतौर प्रडयूसर राहुल बोस ने करीब तीन साल पहले 25 मई 2014 को दुनिया की सबसे ऊंची चोटी माउंट एवरेस्ट पर चढ़ाई करने वाली सबसे कम आयु की लड़की पूर्णा मालावत की महान उपलब्धि पर अपने दमखम पर यह फिल्म बनाई, जिसे शायद ही ग्लैमर इंडस्ट्री का कोई जाना-पहचाना बैनर कभी नहीं उठाता। कहानी : करीब तेरह साल की पूर्णा मालावत (अदिति इनामदार) हैदराबाद (अब तेलंगाना) के एक दूर-दराज बेहद पिछड़े हुए छोटे से गांव की लड़की है। बेहद पिछड़् हुए इस गांव में रहने वालीं पूर्णा और उसकी चचेरी बहन प्रिया के घर की माली हालत बेहद खराब है। हालात ऐसे हैं कि दोनों को स्कूल की फीस न देने की वजह से स्कूल की क्लास में नहीं बैठने दिया जाता और दोनों को स्कूल की सफाई करनी पड़ती है। एक दिन प्रिया पूर्णा के साथ घर से भागने का प्लान बनाती है। प्रिया और पूर्णा घर से भागने की वजह गांव से थोड़ी दूर बने सरकारी स्कूल में पढ़ाई के साथ-साथ खाना-पीना भी फ्री मिलता है, लेकिन दोनों घर से भागने में कामयाब नहीं हो पाती हैं और एक दिन प्रिया की शादी कर दी जाती है। प्रिया की शादी के बाद पूर्णा के पिता बेटी की जिद के चलते उसे सरकारी स्कूल में दाखिल कराते हैं जहां उसे पढ़ने के साथ वहीं रहना भी है। आईपीएस ऑफिसर प्रवीण कुमार (राहुल बोस) पुलिस की ड्यूटी लेने की बजाए एजुकेशन फील्ड में जाना पसंद करता है। एक दिन प्रवीण को पता चलता है कि सरकारी स्कूलों में ठीक खाना नहीं मिलता और एक सरकारी स्कूल की पूर्णा इसी वजह से स्कूल छोड़कर भाग गई है। प्रवीण किसी तरह पूर्णा को समझाकर वापस स्कूल लाते हैं। पूर्णा स्कूल के बच्चों के साथ पहाड़ चढ़ने के एक स्पेशल टूर पर जाती है तो कोच को लगता है कि पूर्णा एक दिन बेहतरीन पर्वतारोही बन सकती है। अब पूर्णा पर्वतारोहण की ट्रेनिंग शुरू करती है। ऐक्टिंग : छोटी लड़की पूर्णा के रोल में अदिति इनामदार ने अपनी बेहतरीन परफॉर्मेंस दी है। अदिति ने इस किरदार को निभाने के लिए न सिर्फ लंबी ट्रेनिंग ही ली, बल्कि टीम के साथ कई दिन की वर्कशॉप भी की। अगर दो शब्दों में कहा जाए तो पूर्णा यकीनन अदिति के नन्हें कंधों पर टिकी एक अच्छी फिल्म है। राहुल बोस ने अपने किरदार को पूरी ईमानदारी के साथ निभाया है। निर्देशन : तारीफ करनी होगी राहुल बोस की जिन्होंने सीमित बजट और सीमित साधनों के साथ एक ऐसी मेसेज देने वाली बेहतरीन फिल्म बनाई है जिसे ग्लैमर इंडस्ट्री के नंबर वन मेकर भी बनाने की हिम्मत नहीं जुटा पाएं। इंटरवल के बाद की फिल्म दर्शकों को सीटों से बांधने में कामयाब है तो राहुल ने फिल्म की लोकेशन ऐसी चुनी है जहां ग्लैमर नगरी के नंबर वन मेकर भी जाने से इसलिए कतराएंगे कि वहां शून्य से कम तापमान के बीच शूटिंग करना आसान नहीं होता। स्क्रीनप्ले दमदार है और सिनेमटॉग्रफी का जवाब नहीं है। फिल्म का क्लाइमैक्स लाजवाब है जो आपकी आंखों को नम करने का दम रखता है। पिछले दिनों जब राष्ट्रपति भवन में इस फिल्म की स्पेशल स्क्रीनिंग की गई तो फिल्म देखकर महामहिम की आंखें भी नम हो गईं। संगीत : फिल्म के गाने कहानी का हिस्सा हैं। बैकग्राउंड स्कोर बेहतरीन है। क्यों देखें : एक बेहतरीन फिल्म है, एक अच्छे मेसेज, गजब की फटॉग्रफी के साथ एक ऐसी फिल्म जिसे आप अपनी फैमिली के साथ देख सकते हैं, लेकिन अगर टाइम पास करने या फिर सिर्फ एंटरटेनमेंट ही पंसद करते हैं तो 'पूर्णा' आपके लिए शायद नहीं है। 
__________________________
बॉलिवुड में बरसों से सीक्वल बनाने का ट्रेंड चल रहा है। वहीं अगर अक्षय कुमार के बैनर तले बनी फिल्म 'नाम शबाना' की बात करें तो यह फिल्म उनकी बॉक्स ऑफिस पर हिट रही फिल्म 'बेबी' का प्रीक्वल है, यानी इस फिल्म की कहानी 'बेबी' से आगे की नहीं बल्कि 'बेबी' से पहले की है। खबर है प्रॉडक्शन कंपनी इस फिल्म को पहले 'बेबी 2' टाइटल के साथ बनाना चाहती थी, लेकिन अक्षय इस फिल्म के साथ 'बेबी' शब्द नहीं जोड़ना चाहते थे, इसलिए फिल्म का टाइटल 'नाम शबाना' रखा गया। वैसे, फिल्म की प्रॉडक्शन कंपनी का दावा है कि फिल्म एक सत्य घटना पर आधारित है, जिसे कुछ सिनेमाई लिबर्टी लेकर बनाया गया। संयोग है कि अक्षय स्टारर 'बेबी' के क्लाइमैक्स में नजर आईं तापसी का किरदार करीब 20 मिनट का था तो अब इस फिल्म में अक्षय कुमार का किरदार करीब 20 मिनट में सिमट कर रह गया। बेशक फिल्म का टाइटल 'बेबी' न हो, लेकिन फिल्म में अनुपम खेर, डैनी और मुरली शर्मा का किरदार 'बेबी' से कतई अलग नहीं है। हां, यह बात अलग है कि मुरली शर्मा का किरदार बेशक पिछली फिल्म से अलग नहीं है, लेकिन उनका मिनिस्टर के पीए वाला किरदार इस फिल्म के साथ कहीं कनेक्ट नहीं कर पाता। जहां पिछली फिल्म की यूएसपी पिछली फिल्म की स्पीड, दमदार स्क्रिप्ट और अक्षय कुमार की बेहतरीन ऐक्टिंग थी तो वहीं इस फिल्म की इकलौती यूएसपी तापसी पन्नू ही हैं। वैसे इस फिल्म के डायरेक्टर शिवम नायर की कुछ पिछली फिल्मों पर नजर डाली जाए तो उनकी पिछली फिल्में बॉक्स ऑफिस पर कुछ खास नहीं कर पाईं। ऐसे में नामी स्टार के साथ अच्छे बैनर की 'नाम शबाना' का बॉक्स ऑफिस पर हिट होना अहम है। कहानी : शबाना खान (तापसी पन्नू) का बचपन अपने घर में घरेलू कलह को देखते हुए बीत रहा है। शबाना की मां ने बेशक लव मैरिज की, लेकिन शादी के बाद हालात कुछ ऐसे बदले कि उसकी शादीशुदा जिंदगी तबाह होकर रह गई। शबाना का पिता अक्सर घर में शबाना की मौजूदगी में ही उसकी मां को जमकर पीटता और उसकी मां हमेशा मदद के लिए शबाना को बुलाया करती थी। आखिर, एक दिन शबाना के सब्र का पैमाना टूटा और उसने अपने पिता के सिर पर ऐसा जमकर वार किया कि उसके पिता ने वहीं दम तोड़ दिया। शबाना को जूवेनाइल कोर्ट ने दो साल की सजा दी। स्पेशल टाक्स फोर्स के चीफ रणवीर सिंह (मनोज बाजपेयी) की नजरें उसी वक्त से शबाना पर टिकी हुई थीं जब उसने अपने पिता को मारा था। कॉलेज स्टडी के दौरान शबाना ने जूडो सीखा और कई जूडो कॉम्पिटिशन में हिस्सा लिया। एक दिन शबाना की आंखों के सामने उसके प्रेमी जय की हत्या कर दी जाती है, लेकिन पुलिस सबूत न होने की बात कहकर कुछ नहीं कर रही। ऐसे हालात में, टास्क फोर्स चीफ रणबीर शबाना की मदद करता है। रणबीर की मदद से शबाना जय के कातिल को उसके अंजाम तक पहुंचाती है। अब शबाना टास्क फोर्स का हिस्सा बन चुकी है, शबाना को एक खास मिशन के लिए ट्रेंड करने के बाद मलेशिया भेजा जाता है, जहां उसका सामना दुनिया के कई आतंकी संगठनों को खतरनाक हथियारों की सप्लाई करने वाले टोनी उर्फ मिखाइल ( पृथ्वीराज सुकुमारन) से है। यहां शबाना की मदद के लिए टास्क फोर्स का जांबाज ऑफिसर अजय (अक्षय कुमार) और शुक्ला जी (अनुपम खेर) भी हैं। ऐक्टिंग : अंत तक फिल्म तापसी पन्नू के कंधों पर टिकी है। 'पिंक' के बाद एकबार फिर तापसी ने खुद को इंडस्ट्री की ऐसी बेहतरीन ऐक्ट्रेस साबित किया जो अपने दम पर भी फिल्म हिट कराने का दम रखती है। तापसी पर फिल्माए ऐक्शन, स्टंट सीन इस फिल्म की सबसे बडी यूएसपी है। टास्क फोर्स के चीफ के किरदार में मनोज बाजपेयी खूब जमे हैं। साउथ के नामी ऐक्टर पृथ्वीराज सुकुमारन अपने किरदार में सौ फीसदी फिट रहे हैं, वहीं अक्षय कुमार ने अपने किरदार को ठीकठाक निभाया तो अनुपम खेर, डैनी और मुरली शर्मा ने वही किया जो पिछली फिल्म में किया। डायरेक्शन : शिवम नायर ने फिल्म के फाइट सीन और तापसी के किरदार पर सबसे ज्यादा मेहनत की है। वहीं स्क्रिप्ट पर ज्यादा ध्यान नहीं दिया और यही वजह है कि इंटरवल से पहले की फिल्म शबाना की पहचान कराने में बीत जाती है तो इंटरवल के बाद कहानी में एक के बाद एक कई टर्न हैं, जो दर्शकों को कहानी से बांधने में कामयाब रहे। नायर ने फिल्म में गाने भी रखे जो फिल्म की स्पीड कमजोर करते हैं और फिल्म की अवधि बेवजह बढ़ाते हैं। संगीत : फिल्म के साथ टी सीरीज का नाम जुड़ा है, सो कहानी में बेवजह दो-तीन गानें फिट किए, लेकिन यही गाने फिल्म का माइनस पॉइंट बनकर रह गए। क्यों देखें : अगर आपने 'बेबी' देखी है तो इस फिल्म को देखिए। इस बार फिल्म देखने की वजह अक्षय नहीं, बल्कि तापसी पन्नू की बेहतरीन ऐक्टिंग के साथ-साथ बिना किसी बॉडी डबल की मदद के उनके खतरनाक ऐक्शन सीन हैं। 
__________________________
पिछले कुछ अर्से से इंडियन मार्केट में हॉलिवुड स्टूडियो की मेगा बजट मल्टिस्टारर फिल्मों का बिज़नस लगातार बढ़ रहा है। शायद यही वजह है कि कुछ साल पहले तक यूरोप सहित दूसरे देशों में रिलीज होने के बाद ही हॉलिवुड के नंबर वन स्टूडियो की फिल्में यहां आती थीं, लेकिन अब यह नजारा पूरी तरह बदल चुका है। अक्सर अब हॉलिवुड स्टूडियो की चर्चित फिल्में यूएसए में रिलीज़ होने से पहले भारत में रिलीज होने लगी हैं। वार्नर ब्रदर्स ने अपनी इस फिल्म को देश-विदेश में एकसाथ रिलीज किया है। अगर इंडियन बॉक्स ऑफिस की बात करें तो यहां बरसों से डरावने भयावह राक्षसों और धरती पर कभी दिखाई न देने वाले अकल्पनीय जीवों के ऐक्शन सीन वाली फिल्में सिंगल स्क्रीन्स के साथ-साथ मल्टिप्लेक्सों में भी अच्छा बिज़नस करती हैं। इस फिल्म के क्रेज का अंदाज आप इसी से लगा सकते हैं कि फिल्म का ट्रेलर जब यूट्यूब पर आया तो पहले ही दिन करीब 19 लाख लोगों ने इसे देखा। करीब 17 हजार लोगों ने इसे लाइक भी किया।  कहानी : इस फिल्म की कहानी का प्लॉट 70 के दशक का है। टॉम हिडलस्टन एक ऐसे टापू का सौदा करते हैं, जिसके बारे में उसे ज्यादा कुछ मालूम नहीं है। टॉम के द्वारा किए गए इस सौदे में इस बात का कहीं जिक्र तक नहीं है कि एक भयावह राक्षस बरसों से इस टापू पर राज कर रहा है। यहीं से शुरू होता है एक ऐसी जांबाज टीम का ऐक्शन, जिसमें सैनिक हैं, साइंटिस्ट हैं। वे इस बेहद खतरनाक टापू पर जाते हैं, जहां इन सभी का सामना ऐसे दैत्यकारी, खूंखार जीवों के साथ होता है, जिसकी उन्होंने कल्पना तक नहीं की थी। दिल्ली-एनसीआर में यह फिल्म हिंदी आइमैक्स तकनीक के अलावा 3-D और 2-D तकनीक में भी रिलीज हुई है। सुनसान वीरान टापू पर इस टीम की दैत्यकारी जीव के साथ भिड़ंत के सीन इस फिल्म की सबसे बड़ी यूएसपी है। डायरेक्टर ने करीब 1.27 अरब के मोटे बजट में फिल्म के आइमैक्स और 3-D सीन को बेहतरीन बनाने पर बजट का करीब 70 फीसदी हिस्सा खर्च किया है। क्यों देखें : अगर आपको गॉडजिला और किंग कॉन्ग जैसी ऐक्शन थ्रिलर फिल्में पसंद हैं, तो कॉन्ग आपको यकीनन पसंद आएगी। फिल्म को इंजॉय करना चाहते हैं, तो इसे आइमैक्स या 3-D तकनीक में ही देखें। 
__________________________
कहानी: बद्रीनाथ को अपने लिए एक टिपिकल दुल्हन की तलाश है, वैदेही को इंडिपेंडेंट लाइफ पसंद है। उन्हें मिलकर परम्परा को तोड़ना है और अपने किरदार को दोबारा परिभाषित करना है। रिव्यू: 'बद्रीनाथ की दुल्हनियां' एक ऐसी फिल्म है, जिसमें सामाजिक मुद्दों की भरमार है और जिसे धर्मा प्रॉडक्शन ने पूरी सावधानी के साथ हैंडल किया है। लेकिन यहां हैंडल यानी संभालने का काम काफी चालाकी से किया गया है।  झांसी और कोटा जैसे छोटे से शहर की पृष्ठभूमि पर है इस फिल्म की कहानी, जहां पितृसत्तात्मक समाज का ही बोलबाला है। यह फिल्म बद्रीनाथ (वरुण धवन) नामक एक एक लड़के की कहानी है, जो किसी साहूकार का बेटा और अपने लिए दुल्हन की तलाश में लगा हुआ है। उसकी मुलाकात किसी शादी में वैदेही नाम की एक लड़की से होती है और फिर बद्री शादी के लिए उसके पीछे ही पड़ जाता है। लेकिन, वैदेही शादी को लेकर समाज के प्रेशर के आगे झुकने से इनकार कर देती है। वह छोटे शहर की लड़की जरूर है, लेकिन उसके अपने विचार हैं, महत्वकांक्षाएं हैं और सबसे अहम किसी मुद्दे पर स्टैंड लेने की उसमें एक अलग हिम्मत है। वैदेही का किरदार कहानी का मुख्य आधार है। वह बेहद गुस्से वाली लेकिन सच्ची लड़की है। उसे पीछे धकेल दिया जाता है, लेकिन वह फिर उठकर आगे आ जाती है। वह अपने सपनों को सुरक्षित रखती है और कोई उसे बेवकूफ नहीं बना सकता। उसके पिता को दिल की बीमारी भी है। वैदेही के जरिए, फिल्म ने कई अहम मुद्दों को उठाया है, जिसमें लिंगभेद से जुड़े मुद्दे, महिलावाद, सहमति जैसे मुद्दे शामिल हैं। लेकिन कहानी को जिस तरह से दिखाया गया है (विस्तार से भरे सॉन्ग सीक्वंस, फ्लैशबैक और सिनेमैटिक मोमेंट्स), ये फिल्म की रफ्तार को कम करते हैं। एक वक्त तो ऐसा लगता है कि सभी किरदार पब्लिक सर्विस अनाउंसमेंट कर रहे हों, जो कि काफी काल्पनिक सा लगता है। यह एक ऐसी कहानी है, जिसके क्लाइमैक्स का अंदाज़ा आप बड़ी आसानी से लगा लेते हैं। तो लगभद दो घंटे सीट पर बैठकर उस चीज का इंतज़ार करना, जिसके बारे में आपको पहले से ही पता हो यह काफी असहज करता है। लेकिन, फिल्म की चकाचौंध और इसके मजेदार व फनी डायलॉग आपको बांधे रखते हैं। वरुण और आलिया स्क्रीन पर दमदार लगे हैं। इनकी खूबसूरत जोड़ी आपके चेहरे पर मुस्कान बिखेर देती है। बद्री के रूप में धवन काफी प्यारे लगे हैं। उन्होंने कुछ हाई ड्रामा सीन को भी काफी प्रभावशाली तरीके से निभाया है। आलिया ने भी बेहतरीन प्रदर्शन किया है, लेकिन कभी-कभी ऐसा लगता है कि फिल्म में उनकी बोली और भाषा जुहू और झांसी के बीच फंस कर रह गई हो। 
__________________________
अपनी पिछली फिल्म 'कमांडो' में साउथ फिल्मों में पहले से अपनी खास पहचान बना चुके ऐक्टर विद्युत जामवाल ने इतना तो साबित कर दिखाया कि ऐक्शन के मामले में वह बॉलिवुड के दूसरे ऐक्शन हीरो के मुकाबले कहीं ज्यादा दमदार साबित हो सकते हैं। करीब तीन साल पहले प्रडयूसर विपुल शाह ने 'कमांडो' की रिलीज़ एकाएक कर दी। 'कमांडो' को रिलीज के पहले दिन पहले शो में औसतन दस से पंद्रह फीसदी की ओपनिंग मिली तो दूसरे दिन की कलेक्शन चालीस से पचास फीसदी तक रही। पिछली 'कमांडो' में विद्युत पर फिल्माए हैरतअंगेज ऐक्शन सीन उस फिल्म की यूएसपी रहे तो अबकी बार भी अगर यह फिल्म बॉक्स ऑफिस पर कुछ कर दिखाती है तो इस बार भी इसका क्रेडिट न तो कहानी, न ही स्क्रिप्ट को दिया जाएगा, इसका टोटली क्रेडिट विद्युत जामवाल पर फिल्माए इन हैरतअंगेज ऐक्शन, स्टंट सीन को ही देना होगा। इस बार भी फिल्म से कहानी तो लगभग नदारद है, लेकिन ऐेसे ऐक्शन सीन की भरमार है जो ऐक्शन के शौकीनों की कसौटी पर खरा उतरने का दम रखते हैं। देखने है तो फिल्म एक बार जरूर देख सकते हैं। यकीनन यह फिल्म उन लोगों को पसंद आएगी जो दमदार ऐक्शन देखने की चाह में कहानी पर ज्यादा गौर नहीं करते। कहानी : कैप्टन करणवीर सिंह (विद्युत जामवाल) का सेकंड मिशन विदेश से ब्लैकमनी को देश में वापसी लाना है। मलेशिया में मनी लॉन्डिरिंग का नंबर वन सरगना विक्की चड्डा (वंश भारद्वाज) अपनी खूबसूरत वाइफ मारिया (ऐषा गुप्ता) के साथ अब पुलिस की गिरफ्त में आ चुका है। विक्की को विदेश से भारत लाने की जिम्मेदारी कैप्टन करणवीर सिंह और उनकी टीम को सौंपी जाती है। कैप्टन करणवीर पर्सनली तौर पर भी इंटरनैशनल मनी लॉन्ड्रिंग को जड़ से खत्म करना चाहते हैं। करणवीर की इस टीम में उनके साथ एनकाउंटर स्पेशलिस्ट भावना (अदा शर्मा) भी है, जिसके पास एनकाउंटर करने की वजह न हो तो वह अपने पर्सनल फायदे के लिए एनकाउंटर कर सकती है। कैप्टन और उनकी टीम के सदस्यों का यह मिशन आसान नहीं है। देश में ऐसे बहुत से प्रभावशाली लोग हैं जो नहीं चाहते कि विक्की चड्डा और उसकी वाइफ को भारत वापस लाया जाए क्योंकि ऐसा होने से वह बेनकाब हो सकते हैं। इन मुश्किल हालात में जहां कैप्टन और उनकी टीम को इन दुश्मनों के साथ साथ अंदर छुपे ऐसे गद्दारों को भी राह से हटाना है, जिनके बारे में कोई कुछ नहीं जानता। ऐक्टिंग : अंत तक पूरी फिल्म विद्युत के ऐक्शन और उनके आसपास ही फोकस करती है। विद्युत ने एकबार फिर खुद को ऐसा बेहतरीन ऐक्शन स्टार साबित किया जिसकी डिक्शनरी में नामुमकिन शब्द नहीं है। अदा शर्मा ने भी कुछ अच्छे ऐक्शन सीन किए है, ऐेषा गुप्ता अपने किरदार में फिट रही तो विक्की के किरदार में वंश भारदवाज असरदार रहे।  निर्देशन : स्मॉल स्क्रीन पर कॉमिडी में अपनी पहचान बना चुके देवेन भोजवानी के पास इस प्रॉजेक्ट के लिए अच्छी दमदार स्क्रिप्ट नहीं थी। देवेन के पास सिर्फ विद्युत थे तो उन्होंने सिर्फ उन्हीं के दम पर पूरी फिल्म को खींचा। बतौर निर्देशक देवेन कुछ नया या अलग नहीं कर पाए। देवेन इस फील्ड में आने से पहले कुछ होमवर्क करते तो अच्छा रहता। संगीत : फिल्म का संगीत माहौल के मुताबिक है। फिल्म का एक गाना हरे रामा म्यूजिक चार्ट में टॉप फाइव में शामिल हो चुका है। ऐसा कोई गाना नहीं जो म्यूजिक लवर्स की कसौटी पर खरा उतर सके। क्यों देखें : अगर ऐक्शन के शौकीन हैं तो विद्युत के बिना किसी ड्यूप्लीकेट या बॉडी डबल का सहारा लिए बिना विद्युत पर फिल्माए हैरतअंगेज ऐक्शन सीन फिल्म देखने की सबसे बड़ी वजह है। 
__________________________
यह कहानी भारत में आजादी से पहले की है, जिसमें युद्ध के साथ-साथ आपको रोमांस भी देखने को मिलेगा। जैसा कि आपको पता ही है, इस आजादी की लड़ाई में देश के अलग-अलग सपूतों का अपना-अपना अलग तरीका था। महात्मा गांधी ने आजादी के लिए अहिंसा को अपनाया, सुभाष चंद्र बोस ने अंग्रेजों को देश से बाहर करने के लिए आजाद हिंद फौज का गठन किया। ...और ऐसे ही संघर्ष के बीच दिलेर जूलिया (कंगना) 40 के दशक में कई दिलों पर राज कर रही होती हैं। जहां एक तरफ उनका शादीशुदा प्रड्यूसर रूसी बिलमोरिया (सैफ) उनपर फिदा रहता है, वहीं बॉर्डर पर तैनात जमादार नवाब मलिक (शाहिद) भी उससे बेइंतहां प्यार करता है। रंगून रिव्यू: 'रंगून' एक महत्वकांक्षी कोशिश है, एक ऐसी फिल्म बनाने की जो प्रेम त्रिकोण पर बेस्ड है लेकिन युद्ध की पृष्ठभूमि पर आधारित है। 1942 में आई 'कैसाब्लांका; और 2002 में आई 'शिकागो' से इस फिल्म का इतिहास काफी मेल खाता है, लेकिन अगर इस फिल्म का संगीत कुछ और मजेदार होता तो बेहतर होता जो फिल्म के बीच-बीच में आता है। कई भयंकर वॉर सीन के बीच कुछ नाच-गाने के साथ-साथ आपको एक अच्छा रोमांस भी देखने को मिलेगा। इन सब मसालों के बीच फिल्म में एक घुसपैठिए का ऐंगल भी है जो फिल्म में किसी साजिश की ओर इशारा करता है।  निर्देशक विशाल भारद्वाज जिनकी फिल्मों के खजाने में 'मकबूल', 'ओमकारा' और 'हैदर' जैसी बेहतरीन फिल्में हैं...उन्होंने इस फिल्म को भी अच्छा बनाया है लेकिन पूरी तरह से नहीं। फिल्म के कुछ सीन जहां बेवजह डाले हुए लगते हैं वहीं कुछ सीन बेहद ऊबाऊ हैं। काफी ज्यादा वॉर सीन, प्यार और धोखे को दिखाने के चक्कर में इसका अंत कुछ बेतरतीब नज़र आ रहा है और दर्शकों के मन में कश्मकश वाली स्थिति रह जाती है। इस फिल्म में सैफ ने जहां अपने व्यापारी के किरदार को बेहद सटीक तरीके से निभाया है वहीं, शाहिद का अभिनय दमदार है। कंगना यकीनन फिल्म में सबसे अहम हैं। उनके लिए दो लोग किसी भी हद तक जाने को तैयार हैं। जहां रूसी के लिए जूलिया बेशकीमती हैं, वहीं देशभक्त नवाब के दिलों की धड़कन जो कि उसकी बहादुरी से प्यार करता है। भले ही लव सीन काभी अच्छी तरह से लिखे और काफी खूबसूरती से शूट किए गए हैं, लेकिन उनमें जुनून का अभाव नज़र आ रहा है। शाहिद और कंगना के बीच हुए इतने सारे लिप-लॉक सीन में भी वह जुनून नज़र नहीं आता। फिल्म में एक डायलॉग है, जिसमें सैफ ब्रिटिश ऑफिसर को कहता है, 'हम ऐक्टर्स हैं, हम जानते हैं लोगों को कैसे राजी किया जाता है।' यह यहां पूरी तरह से फिट नहीं। जूलिया फिल्म में बार-बार कहती हैं, 'ब्लडी हेल'...काश इन तीनों अभिनेताओं ने सचमुच इस बात को अपनाकर खुद को इस किरदार में पूरी तरह से डूबो लिया होता तो यह फिल्म हर लिहाज से एक दूसरे ही लेवल पर पहुंच जाती। 
__________________________
बेशक, अक्षय कुमार के साथ 'बेबी' में एक छोटा सा किरदार करने का तापसी पन्नू को खास फायदा न मिला हो, लेकिन बिग बी के साथ बनी तापसी की फिल्म 'पिंक' की कामयाबी के बाद बॉलिवुड में तापसी की वैल्यू कहीं ज्यादा बढ़ी है। पिंक बॉक्स ऑफिस पर जबर्दस्त हिट रही, क्रिटिक्स और दर्शकों ने इस फिल्म की कामयाबी का क्रेडिट बिग बी के साथ तापसी की बेहतरीन ऐक्टिंग को दिया। फिलहाल, इस शुक्रवार तापसी की दो फिल्में रिलीज हुईं। दो फिल्मों की इन दिनों शूटिंग जारी है, एक फिल्म बनकर तैयार है। तापसी स्टारर यह फिल्म भी करीब तीन साल पहले बनी, उस वक्त फिल्म का टाइटल 'रनिंग शादी डॉट कॉम' रखा गया, लेकिन अब जब फिल्म रिलीज़ हुई तो टाइटल में से डॉट काम गायब हो गया। तापसी की इस फिल्म में मेकर ने एक डिफरेंट सोच के साथ एक मजेदार सब्जेक्ट तो चुना, लेकिन कमजोर स्क्रिप्ट और कहानी में झोलझाल के चलते यह रनिंग शादी बॉक्स ऑफिस पर टिक पाएगी इसके आसार कम ही नजर आ रहे हैं। कहानी : अमृतसर के मेन बाजार में 'सिंह ऐंड सिंह' नाम से एक गारमेंटस शॉप है, इस शॉप के प्रॉपराइटर सिंह साहब की इकलौती बेटी निम्रत कौर उर्फ निम्मी (तापसी पन्नू) अपने पापा की शॉप में काम करने वाले सेल्समैन राम भरोसे (अमित साध) के साथ कुछ ज्यादा ही घुली-मिली हुई है। निम्मी और राम अक्सर एकसाथ घूमने जाते हैं, इतना हीं नहीं निम्मी अपनी सभी बातें राम के साथ शेयर करती है। बिहार के पटना शहर का रहने वाला राम कभी अमृतसर की सड़कों पर रिक्शा चलाया करता था, लेकिन निम्मी के पापा ने उसे अपनी शॉप में काम पर रख लिया। राम दिल ही दिल में निम्मी को पसंद करता है, लेकिन अपनी बात कभी जुबां पर नहीं लाता। किसी बात को लेकर राम और निम्मी के पापा के बीच टकराव हो जाता है और वह राम को नौकरी से निकाल देते हैं। अब राम अपने खास दोस्त सरबजीत सिंह उर्फ साइबर जीत सिंह (अर्श बाजवा) के साथ मिलकर ऐसे प्रेमी जोडों की शादी कराने के लिए वेबसाइट बनाता है। राम और साइबर अपनी रनिंग शादी डॉट कॉम के माध्यम से अब तक 49 मैरिज करा चुके हैं। कहानी में टर्न उस वक्त आता है जब निम्मी इनके पास अपनी शादी कराने के लिए आती है। निम्मी अपने बॉयफ्रेंड शंटी के साथ शादी करना चाहती है जो इनकी फैमिली को मंजूर नहीं। यहीं से शुरू होता है निम्मी, राम और साइबर के भागने का सिलसिला। अमृतसर से डलहौजी होते हुए के बाद पटना के बाद फिर अमृतसर आकर खत्म होता है। ऐक्टिंग : अमित साध और तापसी के बीच अच्छी केमेस्ट्री है, तापसी के बोलने का अंदाज स्टार्ट टू लॉस्ट टिपिकल पंजाबी है तो वहीं अमित साध अपने किरदार को बिहारी युवक जैसा रंग नहीं दे पाए। राम के खास दोस्त सायबर सिंह के किरदार में अर्श बाजवा ने अच्छा काम किया है। निर्देशन : समझ नहीं आता डायरेक्टर ने टाइटल में से डॉट कॉम को क्यों निकाला, जबकि पूरी फिल्म इसी के आसपास घूमती है। टाइटल के चक्कर में कई सीन में से आवाज गायब हो गई है। पंजाबी का प्रयोग तो डायरेक्टर ने जमकर किया, लेकिन फिल्म का पटना से आया हीरो अपनी भाषा में कम ही बोलता नजर आया। हां, पंजाब, डलहौजी और पटना की रियल लोकेशन पर की गई शूटिंग फिल्म का प्लस पॉइंट है। इंटरवल के बाद कहानी ट्रैक पर लौटती है, लेकिन उस वक्त तक बहुत देर हो चुकी होती है। संगीत : प्यार का टेस्ट गाने का फिल्मांकन अच्छा है। क्यों देखें : तापसी के पक्के फैन हैं तो इस बार उनका ठेठ पंजाबी लुक देखने के लिए इस शादी में शरीक हो सकते हैं, वर्ना फिल्म में ऐसा कुछ नहीं जो हम आपको फिल्म देखने की सलाह दें।
__________________________
बॉलिवुड में जब किसी नए सब्जेक्ट पर फिल्म बनती है तो अच्छा लगता है, लेकिन अगर उस सब्जेक्ट के साथ न्याय न हो तो उतना ही बुरा लगता है। फिल्म 'इरादा' के साथ भी यही हुआ है। कहानी: फिल्म में कहानी है एक बड़ी केमिकल कम्पनी की जिसकी जहरीली गैसों का पानी रिवर्स बोरिंग के जरिए जमीन के काफी नीचे तक छोड़ा जाता है। इसकी वजह से ज़मीन के नीचे के पानी में खतरनाक रसायन मिल जाते हैं। इस पानी को पीने से लोगों को कैंसर हो जाता है। जिसका शिकार आर्मी से रिटायर्ड पिता परबजीत वालिया (नसीरुद्दीन शाह) की बेटी रिया (रुमान मोल्ला) भी हो जाती है। एक दिन उस कम्पनी में अचानक ब्लास्ट हो जाता है जिसकी जांच के लिए एक इंटेलिजेंस ऑफिसर (अरशद वारसी) आता है। जांच के दौरान ऑफिसर को रिवर्स बोरिंग के अलावा और भी कई चौंकाने वाले राज़ मिलते हैं। पूरी फिल्म इसी प्लॉट के इर्द-गिर्द घूमती है। डायरेक्शन: फिल्म का आइडिया अच्छा होना एक बात है और फिल्म बनाना दूसरी। जिम्मेदारी तब और बढ़ जाती है जब आपकी फिल्म में नसीरुद्दीन और दिव्या दत्ता जैसे कलाकार हों। फिल्म का डायरेक्शन बहुत ही औसत है। अपर्णा सिंह बमुश्किल अपनी कहानी समझाने में सफल हो पाती हैं। कुछ कमियों की बात करें तो फिल्म का टाइम पीरियड वर्तमान है, लेकिन फिल्म के बाद में लिखा आता है कि पंजाब में इस तरह की समस्या पहले सन् 1970 के आस-पास हुआ करती थी। इसी तरह फिल्म का लॉजिक भी ड्रोन के साथ उड़ जाता है।  video: सुनिए, अरशद वारसी के बारे में क्या कह रही हैं सागरिका इसी तरह कई जगह ज़बरदस्ती दर्शक पर अपनी कहानी थोपने की कोशिश की गई है। जैसे चीफ मिनिस्टर (दिव्या दत्ता) को बुरा दिखाने के लिए अचानक उनकी मां की एंट्री। रिटायर्ड आर्मी ऑफिसर (नसीरुद्दीन शाह) जलकर मरा, यह यकीन दिलाने के लिए उसके लॉकेट और उनके मेडल दिखाना इत्यादि। फिल्म में एक्स्ट्रा सपॉर्टिंग ऐक्टर्स बिल्कुल सपॉर्ट नहीं करते हैं और कई डायलॉग बहुत वाहियात लगते हैं।  ऐक्टिंग: फिल्म में दिव्या दत्ता और नसीरुद्दीन शाह जैसे बड़े नाम हैं तो अरशद वारसी जैसा प्रभावशाली अभिनेता भी। ऐसा बहुत कम होता है जब कोई ऐक्टर डायरेक्टर की क्षमता माप लेता है। दिव्या दत्ता ने वैसा ही काम किया है। किरदार में बिल्कुल सटीक लेकिन कमजोर डायरेक्शन उनकी प्रतिभा को सीमित कर देता है। नसीरुद्दीन शाह ने एक रिटायर्ड आर्मी मैन का किरदार तबीयत से निभाया है। फिल्म देखते समय आपको यकीन करने में कोई दिक्कत नहीं होगी कि वह एक बेहद शार्प आर्मी ऑफिसर हैं। फिल्म में अरशद वारसी ने एक इंटेलिजेंस ऑफिसर के किरदार में दिखे हैं। अरशद वारसी की खास बात यह है कि उन्हें कोई भी रोल मिले वे उसे अपने अंदाज़ में करते हैं, लेकिन उनकी पिछली कई फिल्मों की तरह इसमें भी सर्किट का अक्स आपको नज़र आएगा। अरशद एक कैरक्टर के तौर पर तो ठीक हैं, लेकिन एक ऐक्टर के तौर पर वह जूझते नज़र आते हैं। 'चक दे इंडिया' फेम सागरिका घाटगे फिल्म में हैं, लेकिन क्यों हैं कहना कठिन है। न वह जर्नलिस्ट लगती हैं, न ही विरहणी प्रेमिका। फिल्म में रोमान मोल्ला, परबजीत वालिया (नसीरुद्दीन शाह) की कैंसर पीड़ित बेटी का किरदार निभा रही हैं लेकिन कहना गलत न होगा कि उन्होंने एक शानदार मौका हाथ से गंवाया है। उनके पास करने को बहुत कुछ था, लेकिन उन्होंने निराश किया। उन्हें यह समझना चाहिए कि ऐक्टिंग सर मुंड़वाने से काफी ऊपर की कला है। शरद केलकर की बात करें तो उनसे जो बन पड़ा उन्होंने किया। हालांकि राजेश शर्मा ने अपना काम बखूबी किया है वे कई बार अपने सामने वाले किरदार पर भारी पड़ते नज़र आए हैं। फिल्म की खास बातें: फिल्म की कहानी लीक से हटकर है, जिसकी तारीफ की जानी चाहिए। फिल्म में सस्पेंस है जिससे दर्शक बंधे रहते हैं और हैपी एंडिंग को प्राप्त होते हैं। फिल्म का बैकग्राउंड स्कोर भी अच्छा है। अगर आपको नसीरुद्दीन शाह और अरशद वारसी की जोड़ी पसंद है तो फिल्म जरूर देखें। दिव्या दत्ता की ऐक्टिंग को भी आप खूब इंजॉय करेंगे। 
__________________________
अगर हम बीते वक्त में भारत-पाकिस्तान के बीच हुई वॉर की बात करें तो हमें चार जंग याद आएगी। इन चार जंगों के अलावा इन दोनों देशों के बीच एक और जंग भी हुई, लेकिन इस जंग के बारे में बहुत कम लोग ही जानते हैं। 1971 में भारत पाक के बीच हुई जंग से पहले गहरे समुद्र में ढाई सौ से तीन सौ मीटर पानी के नीचे एक ऐसी जंग लड़ी गई, जिसके बारे में बहुत कम लोगों को ही पता है। जहां यूरोपीय देशों में अक्सर वॉर सब्जेक्ट पर फिल्में बनती रहती हैं, वहीं हमारे यहां बरसों में कभी-कभार ही कोई वॉर फिल्म बनती है और अगर बन भी जाए तो अक्सर बॉक्स ऑफिस पर ऐसी फिल्में अपनी लागत तक नहीं बटोर पाती। जे.पी. दत्ता ने वॉर पर बॉर्डर सहित कई बेहतरीन फिल्में बनाई, लेकिन करगिल में लड़ी जंग पर बनी मेगा बजट मल्टिस्टारर फिल्म 'एलओसी कारगिल' बॉक्स ऑफिस पर कमाई करना तो दूर जब अपनी लागत तक भी नहीं बटोर पाई तो वॉर फिल्में बनाने से मेकर्स कतराने लगे। करन जौहर की तारीफ करनी होगी कि उन्होंने एक ऐसी वॉर को लेकर पूरी ईमानदारी के साथ फिल्म बनाने का जोखिम उठाया जिस जंग के बारे में हर कोई नहीं जानता। बांग्ला देश बनने से पहले भारत पाक के बीच 1971 में हुई जंग के बारे में हम जानते हैं, लेकिन इस जंग से पहले समुद्र के नीचे गहरे पानी के बीच एक ऐसी जंग भी हुई जिस जीत ने 71 की जंग को हमारी सेना के लिए आसान बना दिया। पानी के अंदर लड़ी गई इसी जंग पर बनी यह फिल्म एक ऐसी बेहतरीन फिल्म है जिसे देखते वक्त आप भारतीय होने पर गर्व महसूस कर सकेंगे। कहानी : नवंबर 1971 में दुनिया के नक्शे में आज के बांग्ला देश की पहचान ईस्ट पाकिस्तान के नाम से हुआ करती थी। उस दौर में पूर्वी पाकिस्तान में दमन और नरसंहार का दौर चल रहा था। पूर्वी पाकिस्तान में रहने वाला हर शख्स पाकिस्तानी सेना के जुल्म का शिकार था। पूर्वी पाकिस्तान में आजादी की मांग करने वाले बेगुनाह नागरिकों पर पाकिस्तानी सेना ने ऐसा दमन चक्र चला रखा था, जिसकी हर देश में जमकर आलोचना हो रही थी। इसी दौर में17 नवंबर 1971 को इंडियन नेवी के हेडक्वॉर्टर में एक सीक्रेट जानकारी आती है कि पाकिस्तानी नेवी बीच समुद्र में देश की रक्षा में तैनात भारत के सबसे बड़े समुद्री बेड़े आईएनएस विक्रांत पर हमला कर सकती है। नेवी हेडक्वॉर्टर के आला अफसर नंदा (ओम पुरी) इस सूचना की पूरी जांच कर लेना चाहते हैं। इसी मकसद से नंदा एक ऑपरेशन सर्च लैंड टीम बनाते हैं। इस सर्च टीम की कमान पनडुब्बी एस 21 के कैप्टन रणविजय सिंह (के.के. मेनन) के साथ साथ लेफ्टिनेंट कमांडर अर्जुन (राणा दग्गुबाती) को सयुंक्त रूप से दी जाती है। दरअसल, नंदा जानते हैं कि कैप्टन रणविजय सिंह कुछ ज्यादा ही अग्रेसिव और गुस्सैल हैं, दुश्मन को सामने पाते ही सिंह दुश्मन को वहीं खत्म करना ठीक समझते हैं। एस 21 पनडुब्बी की इस सर्च टीम में इनके साथ एक और ऑफिसर देवराज (अतुल कुलकर्णी) भी हैं। समुद्र के करीब तीन सौ मीटर नीचे जाकर इस टीम का मुकाबला पाकिस्तानी नेवी के अति आधुनिक और जंग की सभी सुविधाओं और तकनीक से सुसज्जित पाकिस्तानी पनडुब्बी पीएनएस गाजी के साथ होता है। समुद्र में कैप्टन रणविजय दुश्मन की पनडुब्बी को सामने पाकर उसे खत्म करना चाहते हैं, वहीं लेफ्टिनेंट कमांडर अर्जुन का मानना है जब तक हेडक्वॉर्टर से आदेश न आ जाए उस वक्त तक कुछ नहीं करना चाहिए।  ऐक्टिंग : डायरेक्टर संकल्प और प्रडयूसर की तारीफ करनी होगी कि उन्होंने बॉक्स ऑफिस पर कमाई करने वाले स्टार्स का मोह छोड़कर इस फिल्म के लिए उन्हीं कलाकारों का चयन किया जो किरदारों की डिमांड पर सौ फीसदी फिट हो। कैप्टन रणविजय सिंह के किरदार में के.के. मेनन, देवराज के रोल में अतुल कुलकर्णी के साथ-साथ लेफ्टिनेंट कमांडर अर्जुन के किरदार में राणा दग्गुबाती सभी ने अपने जीवंत अभिनय से अपने किरदार में जान डाली है। ओम पुरी अपने किरदार में सौ फीसदी फिट रहे। काश पुरी साहब, अपनी इस फिल्म बेहतरीन फिल्म को देख पाते। रिफ्यूजी डॉक्टर बनी अनन्या (तापसी पन्नू) का किरदार बेशक छोटा है, लेकिन तापसी अपनी पहचान छोड़ने में कामयाब रहीं। निर्देशन : बतौर डायरेक्टर संकल्प रेड्डी की यह पहली फिल्म है, इसके बावजूद उनकी स्क्रिप्ट पर पूरी पकड़ है। कसी स्क्रिप्ट और जानदार निर्देशन का असर है कि अंत तक आप पूरी फिल्म के साथ बंध जाते हैं। संकल्प ने वीएफएक्स और बैकग्राउंड स्कोर को बेहतरीन बनाने के लिए मेहनत की है। के.के. मेनन और दग्गुबाती के बीच संवाद सटीक हैं। संकल्प की यह फिल्म एक ऐसी जंग के बारे को बताने की ईमानदार कोशिश है जिसके बारे में बहुत कम लोग जानते हैं। संकल्प की तारीफ करनी होगी कि उन्होंने पूरी रिसर्च और कम्प्लीट होम वर्क के बाद इस प्रॉजेक्ट पर काम शुरु किया। यह यकीनन रेड्डी के बेहतरीन निर्देशन का ही कमाल है कि करीब सवा दो घंटे की यह फिल्म देखते वक्त आप इमोशनल भी हैं तो खुद को भारतीय कहलाने पर गर्व भी महसूस करते हैं। वहीं संकल्प ने समुद्र के बीच पनडुब्बी के अंदर और बाहर की घटनाओं को अच्छे ढंग से पेश किया है। क्यों देखें : बॉक्स ऑफिस पर एक के बाद एक आ रही चालू मसाला फिल्मों को देखकर आप यह सोचने लगे हैं कि अब अच्छी और नए सब्जेक्ट पर फिल्में बननी बंद हो चुकी है तो 'द गाजी अटैक' एकबार जरूर देखें। एक ऐसी जंग जिसके बारे में शायद आप नहीं जानते उस जंग को देखने का अच्छा मौका है।
__________________________
कहानी: शेर-ए-हिंद (गुरमीत राम रहीम सिंह इंसान) अपने साथी प्रीत इंसान के साथ पाकिस्तानी आर्मी के अंदर पहुंच जाता है और फिर उनके आतंकी गतिविधियों को मुंहतोड़ जवाब देता है। रिव्यू: गुरमीत राम रहीम सिंह उर्फ डॉ. एमएसजी की यह तीसरी फिल्म है। फिल्म में शेर-ए-हिंद एक भारतीय जासूस के किरदार में है, जो भारत में हो रही आतंकी गतिविधियों का पाकिस्तान को मुंहतोड़ जवाब देने की कसम खाता है। स्मार्टवॉच को शस्त्र बनाकर, अपनी सहयोगी हनी प्रीत की मदद से शेर-ए-हिंद अपने इस रोल को जेम्स बॉन्ड के रूप में ढालने की पूरी कोशिश की है, जो आपको हर वक्त बनावटी नज़र आएगा। एक जासूस के रूप में वह कभी बैंगनी रंग की बाइक, कभी लाल हेलिकॉप्टर पर सवार नज़र आता है तो कभी अपने मोडिफाइड ऑरेंज कार दुश्मनों के काफिले के आगे उनके इलाके में उड़ाते हुए नज़र आ जाएगा। शेर-ए-हिंद का गैजिट भी कम मजेदार नहीं। कुछ रिंग, जो अचानक तितलियां बन जाती हैं, उनकी घड़ी जो हर तरह का काम कर सकती है और कुछ ऐसे भी रिंग हैं जो चश्मे से लेकर मोडिफाइड गाड़ियों और बम तक में तब्दील हो जाते हैं।  फिल्म में एमएसजी (शेर-ए-हिंद) का पाकिस्तानी लड़की सरगम (दीक्षा इंसान) से रोमांस वाले सीन भी काफी मजेदार बन पड़े हैं। जिस तरह से वह प्रेमी के रूप में सरगम के आसपास हिचकिचाते हुए से दिख रहे हैं और पूरी फिल्म में जैसे उन्हें कल्पना से परे एक बेहद अनोखे इंसान के रूप में दर्शाया गया है, यह देखना वाकई काफी मजेदार है। दोनों को एक-दूसरे के प्यार का एहसास टेलिप्रॉम्प्टर (एक ऐसी डिवाइस, जिसके जरिए लोग स्क्रिप्ट को इलेक्ट्रॉनिक विज़ुअल टेक्स्ट के सहारे पढ़ सकते हैं) के जरिए ही हो जाता है। यहां तक कि उनकी फिल्म की पूरी स्टार कास्ट टेलिप्रॉम्प्टर से पढ़ सकती है। फिल्म में म्यूज़िक की बात करें तो उनकी पिछली फिल्म के गाने 'लव चार्जर' की तरह इसमें भी कई ऐसे सीन हैं, जिसे देख उनके फैन्स को खुशियां मिल सकती हैं। कभी उनके गोल-गोल मसल्स दिखेंगे तो कभी उनके गिटार की आवाज सुनाई देगी। जहां तक देशभक्त वाले ऐंगल की बात है तो आखिर में उड़ी अटैक और भारत के सर्जिकल स्ट्राइक्स जैसी घटनाओं को शामिल किया गया है। आप चाहे ऐसी फिल्मों के फॉलोअर हों या फिर कदरदान, आपको यह पता होना चाहिए कि इसमें कॉमिडी से ज्यादा कुछ भी नहीं, जिसमें कि मुख्य किरदार आपकी संवेदनाओं के हर हिस्से की धज्जियां उड़ाता नज़र आता है। 
__________________________
जैकी चैन और सोनू सूद स्टारर इस फिल्म का बजट 65 मिलियन यूएस डॉलर के करीब माना जा रहा है। फिलहाल, हम ओवरसीज की बात नहीं करते, लेकिन भारत सहित कई दूसरे एशियाई देशों में जैकी चैन का जबर्दस्त जलवा है। जैकी के ऐक्शन देखने को बेकरार उनके फैन्स को वैसे भी अपने चहेते ऐक्शन स्टार की फिल्म देखने के लिए लंबा इंतजार करना पड़ा है। जैकी की पिछली 'द मिथ' कई साल पहले रिलीज हुई, लेकिन मल्लिका शेरावत के साथ बनी जैकी की यह फिल्म इंडियन बॉक्स ऑफिस पर कुछ खास कलेक्शन नहीं कर पाई। ऐसे में अब इस फिल्म की प्रॉडक्शन कंपनी को इस बार भारत में जबर्दस्त कलेक्शन की उम्मीद है। अगर फिल्म के क्रेज और जैकी द्वारा इस फिल्म की गई भारत में प्रमोशन पर नजर डाली जाए तो फिल्म इंडस्ट्री के ट्रेड पंडितों का लगता है कि भारत में इंग्लिश और हिंदी के साथ कई दूसरी भाषाओं में रिलीज़ हुई यह फिल्म पहले वीकेंड पर अच्छा बिज़नस कर सकती है। इस फिल्म डायरेक्टर स्टेनली टॉन्ग चाइना के नामचीन निर्देशकों में से एक है उनके निर्देशन में बनी 'द स्टोन एज वॉरियर्स' बॉक्स ऑफिस पर अच्छी कमाई करने में कामयाब रही। अब जब इस बार स्टेनली को इंटरनैशनल ऐक्शन किंग जैकी चैन के साथ बॉलिवुड के कई स्टार्स का भी साथ मिला है तो उन्होंने इस बार टोटली मसाला ऐक्शन फिल्म बनाई है। कहानी: चाइना के एक म्यूजियम में जैक (जैकी चैन) मशहूर आर्कियॉलजिस्ट है जो अपनी असिस्टेंट कायरा (अमायरा दस्तूर) के साथ विभिन्न विषयों पर शोध कर रहा है। भारत से प्रफेसर अश्मिता (दिशा पटानी) जैक से मिलने चाइना आती है। अश्मिता काफी अर्से से मगध के छिपे खजाने की भारत में तलाश कर रही है। जैक से मिलने पहुंची अश्मिता अपने साथ एक करीब एक हजार साल पुराना नक्शा भी लाई है, जिसकी मदद से मगध के प्राचीन बहुमुल्य असीम खजाने तक पहुंचा जा सकता है। अश्मिता की बात सुनने के बाद जैक इस छुपे खजाने की तलाश में उसकी सहायता करने का फैसला करते है। जैक अपनी असिस्टेंट कायरा और अश्मिता के साथ खजाने की तलाश में भारत आते हैं। भारत आने के बाद जैक खजाने की तलाश में लग जाता है, इस दौरान जैक की टीम का सामना रैंडल (सोनू सूद) से होता है, रेंडल इस छुपे खजाने को अपने पूर्वजों का खजाना बताकर इस खजाने पर अपना अधिकार बता रहा है। यहीं से इन दोनों के बीच टकराव शुरू होता है ऐक्टिंग : करीब 62 साल के हो चुके जैकी चैन के ऐक्शन सीन आपको हैरान कर देंगे, इतनी ज्यादा उम्र के होने के बावजूद जैकी के ऐक्शन सीन में आपको कतई कमी दिखाई नहीं देगी। कोई कमी नहीं दिखाई देगी। इन ऐक्शन सीन में जैकी का अच्छा साथ झांग इकसिंग, मिया मुकी ने दिया है। रेंडल के किरदार में सोनू को कुछ नया करने का मौका नहीं मिला, वैसे भी स्क्रिप्ट में रेंडल के किरदार पर ज्यादा मेहनत नहीं की गई, ऐसे में सोनू अपने किरदार को परफेक्ट ढंग से नहीं निभा पाए। अमायरा दस्तूर और दिशा पटानी को लेकर भी कुछ ऐक्शन सीन हैं, लेकिन इन दोनों ने ऐक्शन सीन से ज्यादा ध्यान कैमरे के सामने अपनी ब्यूटी पेश करने में लगाया है। जैकी चैन और दिशा पटानी के कुछ सीन जरूर अच्छे बन पड़े हैं। निर्देशन : स्टेनली ने पूरी फिल्म चाइना, दुबई और भारत के अलग-अलग लोकेशंस पर शूट की है। स्टेनली ने फिल्म की सिनेमटॉग्रफी पर कुछ ज्यादा ही ध्यान दिया, इसलिए यह गजब की बन पड़ी है। स्टेनली के पास दमदार स्क्रिप्ट नहीं थी, लेकिन इंटरनैशनल ऐक्शन किंग जैकी चैन का साथ था सो उन्होंने सारा ध्यान फिल्म के ऐक्शन सीन को ज्यादा से ज्यादा बेहतरीन बनाने में लगाया और काफी हद तक कामयाब भी रहे। वहीं, इस फिल्म टाइटल 'कुंग फू योग' तो रखा गया है, लेकिन डायरेक्टर पूरी फिल्म में योग को कहीं फिट नहीं कर पाए जो यकीनन इस फिल्म का माइनस पॉइंट है। संगीत : फिल्म के आखिर में फिल्म की पूरी स्टार कास्ट के साथ एक डांस सॉन्ग है। इस गाने की कोरियॉग्राफ़र फराह खान है। बेशक यह गाना आपको समझ नहीं आएगा, लेकिन कैमरे के सामने जैकी का थिरकना आपको जरूर पसंद आएगा। क्यों देखें : अगर जैकी चैन के फैन हैं और ऐक्शन फिल्में मिस नहीं करते तो इस फिल्म को देखें। दुबई में फिल्माई लग्ज़री कार रेस, क्लाइमैक्स में दिशा पटानी, अमायरा दस्तूर का फिल्माया ऐक्शन सीन बेहतरीन बन पड़ा है। अगर कुछ नया या अच्छी कहानी की तलाश में थिअटर जा रहे हैं तो अपसेट हो सकते हैं। 
__________________________
नितिन भावे रईस आलम (शाहरुख) गुजरात में गैर-कानूनी तरीके से शराब का धंधा करता है, जो कि वहां बैन है। अब एसीपी मजमुदार को इसे खत्म करने की जिम्मेदारी दी जाती है। क्या रईस की नेकी उसे बचा पाती है? रिव्यू: तैयार हो जाइए 70 के दशक की सलीम-जावेद की किसी ब्लॉकबस्टर फिल्म के अंदाज़ को दोबारा देखने के लिए, जिसमें फिल्म का हीरो ऐक्शन के बीच पला-बढ़ा होता है और उसके डायलॉग की हर दूसरी लाइन उसके दमदार किरदार की अकड़ को दर्शाती है और जिसमें हेलेन के गाने टेंशन और ऐक्शन सीक्वेंस में ठहराव लाती हैं, जो इस फिल्म में सनी लियोनी करती नज़र आती हैं। इसी लेगसी को आगे बढ़ाया गया है 'रईस' में। शाहरुख खान एक ऐसे गुंडे का किरदार निभा रहे हैं जिसे बैटरी कहलाने से सख्त नफरत है।शराब के धंधे में एक छोटी से शुरुआत धीरे-धीरे एक बड़ा रैकेट का रूप ले लेता है और फिर वह शहर का सबसे बड़ा शराब तस्कर बन जाता है। ...और फिर एसीपी मजमुदार (नवाजुद्दीन सिद्दीकी) की पोस्टिंग उसके इलाके में हो जाती है। रईस की सांठ-गांठ नेताओं से होती है, जिससे उसका काम काफी फलता-फूलता है, लेकिन बहुत जल्द ही उसके इस काम में बड़ी बाधा आ खड़ी होती है। फिल्म के फर्स्ट हाफ की बात करें तो यह बिल्कुल कसी हुई दिख रही है। नवाज के वन लाइनर और म्यूज़िक आपका जबरदस्त मनोरंजन करते हैं और 'लैला मैं लैला' गाना शानदार बन पड़ा है। ...लेकिन फिल्म का सेकंड हाफ हिस्सा आपको अजीब से रॉबिल हुड ज़ोन में पहुंचा देता है, जहां अचानक ऐंटी हीरो का विचार बदलता है वह बिल्कुल मसीहा की तरह बर्ताव करने लग जाता है। तेजी से बढ़ती फिल्म यहां आपको हिचकोले लेती लगेगी। शाहरुख फिल्म में काफी शानदार नज़र आ रहे हैं। रोष और फुर्ती से भरे शाहरुख इस बार अपनी बाहें फैलाते नहीं, बल्कि दूसरों के तोड़ते नज़र आते हैं। पूरी फिल्म उनके कंधों पर टिकी नज़र आ रही है और कई बार पूरी फिल्म का बोझ लिए दिख भी रहे हैं।...और जहां पर वह पीछे रहे वहां नवाजुद्दीन सिद्दीकी ने अपने शानदार परफॉर्मेंस से जान डाल दी है। शाहरुख के साथ टॉम ऐंड जेरी की रेस में नवाज ने अपने ट्रेड मार्क कॉमिक स्टाइल का भी परिचय दिया है। माहिरा कुछ गाने और इमोशनल सीन तक ही बंध कर रह गई हैं। फिल्म थोड़ी लंबी भले नज़र आ रही हो, लेकिन यदि आप अपने चहेते शाहरुख का परफॉर्मेंस और पॉपकॉर्न एंटरटेनमेंट के लिए फिल्म देखने जा रहे हैं तो 'रईस' शानदार है। 
__________________________
स्मॉल स्क्रीन पर लंबे अरसे से धमाल मचा रहे कपिल शर्मा के शो में डॉक्टर मशहूर गुलाटी के किरदार में दर्शकों को खूब हंसा रहे सुनील ग्रोवर बतौर हीरो अपनी इस फिल्म में वैसा करिश्मा नहीं कर पाए जो कपिल के शो में कर रहे हैं। वैसे, सुनील इससे पहले भी ऐसा ही जलवा कपिल के इसी शो में गुत्थी का किरदार निभा कर कर चुके हैं। पिछले दिनों सुनील की यह फिल्म उस वक्त मीडिया की सुर्खियों में छाई जब अंडरवर्ल्ड डॉन से कथित तौर से मिली धमकी की वजह से ऐन वक्त पर फिल्म की रिलीज को आगे खिसका दिया गया। कहानी : मुम्बई बेस टीवी एंकर अर्नब घोष (सुनील ग्रोवर) एक टीवी चैनल में प्राइम टाइम शो होस्ट करता है। पिछले कुछ अरसे से अर्नब परेशान चल रहा है। इस वजह से उसके प्राइम टाइम शो की टीआरपी लगातार गिरने लगी है। टीवी चैनल में अर्नब का बॉस रॉय (राजेश शर्मा ) उसे दो महीने का वक्त देता है ताकि वह अपने शो की लगातार गिरती टीआरपी को टॉप पर लाए, वरना उसे प्राइम टाइम पर पेश होने वाले शो को होस्ट करने से हटकार किसी नॉन प्राइम टाइम का होस्ट बना दिया जाएगा। अर्नब की खूबसूरत वाइफ पारुल (अंजना सुखानी) उसे सलाह देती है अगर वह अंडरवर्ल्ड डॉन डी (जाकिर हुसैन) का एक एक्सक्लूसिव इंटरव्यू करके अपने प्राइम टाइम शो में पेश करे तो टीआरपी बहुत बढ़ जाएगी। अर्नब को अपनी वाइफ के इस आइडिया में काफी दम नजर आता है । अर्नब अपने बॉस रॉय से पारुल के इस आइडिया पर डिस्कस करता है। बॉस को भी इस आइडिया को सुनने के बाद ऐसा लगता है अगर चैनल पर अंडरवर्ल्ड डी का इंटरव्यू चलता है तो शो की टीआरपी शिखर पर आ सकती है। बस यहीं से शुरू होता है अर्नब का अपनी टीम के साथ डॉन का इंटरव्यू करने का मिशन, जो कई टर्निंग प्वाइंट के बाद कामयाब होता है। ऐक्टिंग : कपिल के शो में अपनी जबर्दस्त ऐक्टिंग के दम पर लाखों दर्शकों को अपना फैन बनाने वाले सुनील ग्रोवर इस फिल्म में अपनी ऐक्टिंग से कहीं प्रभावित नहीं कर पाए। दरअसल, इन दिनों दर्शक सुनील को जिस लुक और स्टाइल में देख रहे हैं, फिल्म में उनका किरदार ठीक इसके विपरीत है। वैसे डायरेक्टर ने सुनील के साथ फिल्म में कुछ हल्के फुल्के कॉमिडी सीन है, लेकिन इन सीन्स में सुनील ओवर ऐक्टिंग के शिकार लगे। फिल्म में सुनील के अलावा पंकज त्रिपाठी, जाकिर हुसैन और राजेश शर्मा जैसे कई मंझे हुए कलाकार हैं, लेकिन कमजोर स्क्रिप्ट और डायरेक्टर की किरदार पर अच्छी पकड़ ना होने की वजह से हर कलाकार ने बस अपना किरदार निभा भर दिया। हां, सुनील की वाइफ के रोल में अंजना के सीन बेशक कम हैं, लेकिन इसके बावजूद अ्ंजना ने अपने छोटे से किरदार को अच्छी तरह से निभाया है। निर्देशन : यकीनन इस फिल्म को बनाने का विशाल का आइडिया अच्छा था, टीवी चैनल वाले अपने किसी शो की टीआरपी को बढ़ाने के लिए क्या कुछ नहीं करते इसे फिल्म में दिखाने की कोशिश तो जरूर की गई लेकिन कमजोर स्क्रिप्ट और कंपलीट स्क्रीनप्ले ना होने की वजह से फिल्म दर्शकों की कसौटी पर खरा नहीं उतर पाती। विशाल ने सुनील ग्रोवर को जिस अंदाज में पेश किया वह दर्शकों की बहुत बड़ी क्लास के पल्ले नहीं पड़ता। वैसे, किसी चैनल द्वारा टीआरपी बढ़ाने के लिए किसी अंडरवर्ल्ड डॉन का इंटरव्यू लेने का आइडिया नया और मजेदार है, लेकिन विशाल इसे स्क्रीन पर उस अंदाज में पेश नहीं कर पाए जैसे करना चाहिए था। फिल्म में कई संवादों और सीन्स पर सेंसर की कैंची चली तो वहीं इन सीन्स में फिल्म की डबिंग भी बेहद कमजोर है। संगीत : वैसे इस कहानी में कहीं गानों की जरूरत नहीं थी, इसके बावजूद डायरेक्टर ने दो घंटे की फिल्म में गाने भी फिट कर दिए जो स्क्रीन पर तो ठीकठाक लगते हैं लेकिन इन गानों की वजह से पहले से स्लो चल रही इस फिल्म की रफ्तार और कम हो जाती है। क्यों देखें : अगर आप सुनील ग्रोवर के पक्के फैन हैं तो इस फिल्म को देखने की सबसे बड़ी वजह यही हो सकती है। अगर आप यह सोचकर फिल्म देखने जा रहे हैं कि कपिल के शो की तर्ज पर इस फिल्म में भी सुनील ने कॉमिडी का जमकर तड़का लगाया होगा तो यकीनन अपसेट होंगे। 
__________________________
यशराज बैनर के साथ साथियां जैसी सुपरहिट फिल्म बनाने के बाद इसी बैनर के साथ झूम बराबर झूम जैसी सुपर फ्लॉप मल्टिस्टारर मेगा बजट फिल्म बना चुके यंग डायरेक्टर शाद अली पर मणिरत्नम आज भी सबसे ज्यादा भरोसा करते हैं। वैसे खुद मणिरत्नम ने बतौर डायरेक्टर रोजा, मुंबई, रावण जैसी कई सुपरहिट फिल्में बॉलिवुड को दी हैं, लेकिन मणि ने जब अपनी साउथ की इस सुपरडुपर हिट फिल्म ओके कनमनी को हिंदी में बनाने का फैसला किया तो डायरेक्शन की कमान अपने चहेते डायरेक्टर शाद अली को सौंपी। लिव-इन रिलेशनिशप पर साउथ की कहानी को हिंदी में नए अंदाज से बनाने के लिए शाद अली ने 'आशिकी 2' की लीड जोडी आदित्य रॉय कपूर और श्रद्धा कपूर को लिया। अफसोस, साउथ में सुपरहिट रही इस फिल्म को हिंदी में बनाने के लिए शाद ने होमवर्क अच्छी तरह नहीं किया। यहीं वजह है इंटरवल के बाद कहानी की सुस्त रफ्तार दर्शकों के धैर्य का इम्तिहान लेने लगती है।  कहानी: मुंबई रेलवे स्टेशन पर आदि (आदित्य रॉय कपूर) और तारा (श्रद्धा कपूर) पहली बार मिलते हैं। गेमिंग के जबर्दस्त शौकीन आदि एक सॉफ्टवेयर डिवेलप करने के लिए लंबे अर्से से अमेरिका जाना चाहते हैं। वहीं, तारा एक आर्किटेक्ट हैं। तारा भी पैरिस जाना चाहती हैं। तारा और आदि की मुलाकातें बढ़ती हैं। इन दोनों में बस एक ही समानता है कि दोनों की डिक्शनरी में मैरिज नाम का शब्द नहीं है। दोनों को मैरिज की बजाएं लिव-इन रिलेशनशिप में रहना कुछ ज्यादा पसंद है। कुछ दिनों बाद तारा अपना हॉस्टल छोड़कर आदि के किराए के मकान में रहने आ जाती है। आदि का मकान मालिक गोपीचंद श्रीवास्तव (नसीरूद्दीन शाह) यहीं अपनी वाइफ (लीला सैमसन) के साथ रह रहा हैं। लिव-इन रिलेशनशिप की इस सिंपल कहानी में टर्न उस वक्त आता है जब आदि को यूएस जाने का मौका मिलता है, लेकिन उस वक्त आदि और तारा एक दूसरे को चाहने लगते हैं। फिल्म का क्लाइमेक्स बॉलिवुड फिल्मों से कुछ डिफरेंट है। ऐक्टिंग: आशिकी 2 के लंबे अर्से बाद एकबार फिर स्क्रीन पर नजर आई आदित्य रॉय कपूर और श्रृद्धा कपूर की कैमिस्ट्री इस बार पहली फिल्म जैसी नजर नहीं आई। हां, स्क्रीन पर नसीरूद्दीन शाह और लीला सैमसन के बीच का रिश्ता आपको पसंद आएगा। नसीर और लीला के बीच फिल्माएं कई सीन बेहद इमोशनल बन पड़े हैं। निर्देशन: अगर शाद अली लिव-इन रिलेशनशिप की इस कहानी पर साउथ की फिल्म से हटकर काम करते तो यकीनन फिल्म और बेहतर बन पाती। ऐसा लगता है शाद ने आदित्य और श्रृद्धा के बीच की कैमिस्ट्री को और ज्यादा बेहतर और दमदार बनाने के लिए कंपलीट होमवर्क किया होता तो फिल्म यकीनन युवाओं की कसौटी पर खरा उतर पाती। यहीं वजह है आदि और श्रृद्धा की यह लव स्टोरी क्लाइमेक्स में न तो इमोशनल बन पाती है और न ही रोमांटिक। संगीत: फिल्म का एक गाना हम्मा- हम्मा कई म्यूजिक चार्ट में टॉप फाइव में शामिल हो चुका है। एआर रहमान का सुरीला संगीत फिल्म का प्लस पॉइंट कहा जा सकता है। क्यों देखें: अगर आप आदित्य रॉय कपूर और श्रृद्धा कपूर के पक्के फैन हैं तो ओके जानू से मिल आएं। और हां, एआर रहमान का उम्दा संगीत और बेहतरीन सिनेमेटोग्राफी फिल्म का प्लस पॉइंट है। वहीं, अगर आप लिव-इन रिलेशिनशिप के टॉपिक पर कुछ नया और अलग देखने की चाह में थिएटर जा रहे है तो अपसेट हो सकते हैं। 
__________________________
'दंगल' कहानी है हरियाणा के एक छोटे से गांव के भूतपूर्व नैशनल रेसलिंग चैंपियन महावीर सिंह फोगाट (आमिर खान) की। घर की कमजोर आर्थिक स्थिति की वजह से अपने रेसलिंग के करियर पर विराम लगा नौकरी चुनने वाले महावीर के सीने में देश के लिए गोल्ड मेडल जीतने की चाहत उसे हमेशा कचोटती है। अपनी गोल्ड मेडल जीतने की चाहत को वह अपनी बेटियों से पूरा करवाता है। पुरुष प्रधान समाज में बेटियों से पहलवानी करवाना और अंतरराष्ट्रीय मंच पर बेटियों के गोल्ड मेडल जीतने की इस दिलचस्प कहानी में प्रेरणादायक मनोरंजन हैं। कहानी: महावीर फोगाट की शादी शोभा कौर (साक्षी तंवर) से होती है। महावीर की चाहत है कि उसे एक बेटा हो, जो उनके लिए किसी इंटरनैशनल इवेंट से गोल्ड मेडल जीतकर ला सके। इसी चाहत में उन्हें चौथी बार भी बेटी ही होती है, जिसके बाद वह काफी दुखी हो जाता है। अचानक एक दिन उनकी दोनों बेटियां गीता (बचपन का किरदार में ज़ायरा वसीम और बड़ी होकर फातिमा सना शेख) और बबीता ( बचपन के किरदार में सुहानी भटनागर और बड़ी होकर सान्या मल्होत्रा) पड़ोस के बच्चों को बुरी तरह पीटकर आती हैं और यहीं से महावीर के मन में जगती है अपनी बेटियों को बेटा बनाने की चाहत। वह कहते नज़र आते हैं, 'म्हारी छोरियां छोरों से कम है के?' यहीं से शुरुआत होती है उस लगन और मेहनत की जो महावीर को उसके मंजिल तक पहुंचाती है। हालांकि, यह सब कर पाना इतना आसान नहीं होता, काफी मुश्किलें सामने हैं, लेकिन महावीर हर परिस्थितियों पर बिल्कुल पहाड़ की तरह भारी नज़र आते हैं। उन्हें अपने चारों तरफ अपनी बेटियां और गोल्ड मेडल के आलावा कुछ और नहीं सूझता। निर्देशन: नितेश तिवारी ने महावीर फोगाट की बेटियों गीता और बबीता की ऐतिहासिक जीत की जगजाहिर कहानी के बावजूद फिल्म का बेहतरीन निर्देशन किया है। इसका स्क्रीनप्ले, डायलॉग और ट्रीटमेंट आपको पूरे समय बांधे रखता है। फिल्म के कई सीन जहां आपकी आंखों को नम कर देते हैं, वहीं बीच-बीच में इमोशन से भरपूर हरियाणवी डायलॉग हंसी और खुशी का सामंजस्य बना कर रखते हैं। ऐक्टिंग: दंगल में आमिर खान ने महावीर फोगाट के रूप में जवान बेटियों के पिता बनने का किरदार बेहतरीन ढंग से निभाया है, उनकी बेटियों के किरदार में फातिमा सना शेख, सान्या मल्होत्रा, ज़ायरा वसीम और सुहानी भटनागर ने भी कमाल का अभिनय किया है। साक्षी तंवर और अपारशक्ति खुराना ने अपनी सहज अदाकारी से हर सीन में जान फूंक दी है। लोकेशन: जहां फिल्म के पहले भाग में ज्यादातर शूटिंग आउटडोर की है, वहीं दूसरे भाग में अधिकतर सीन स्टेडियम के हैं। स्टेडियम में रेसलिंग के लंबे-लंबे सीन आपको किसी भी समय बोझिल नहीं लगते। पहलवानी के खेल से वाकिफ न रहने वाले दर्शक भी फिल्म में बड़ी ही आसानी से रेसलिंग के दांव-पेंच को समझ लेते हैं, इसलिए फिल्म रोचक लगती है। कई बार तो रेसलिंग के सीन पर हर जीत के बाद सिनेमा हॉल तालियों की गड़गड़ाहट से गूंज उठा। संगीत: फिल्म के गीत-संगीत को प्रीतम ने इस तरह पिरोया है कि हर गाना फिल्म की कहानी को आगे बढ़ाता है। गीतकार अमिताभ भट्टाचार्य के गीत कहानी में डूबकर साथ चलते हैं। फिल्म का बैकग्राउंड स्कोर विषय से भटकता नहीं है, कई बार जब रेसलिंग के दांव-पेंच शुरू होते हैं तब बैकग्राउंड स्कोर पर कोई संगीत नहीं है, बैकग्राउंड स्कोर की यही बात फिल्म को और मजबूत बनाती है। क्यों देखें: भारत में जहां पहलवानी पुरुष प्रधान खेल रहा है, वहीं रेसलिंग के इस खेल पर महिलाओं को ध्यान में रखकर बनाई गई यह बायॉपिक एक सराहनीय प्रयास है। इस फिल्म को बेहिचक पूरे परिवार के साथ देखा जा सकता है। शुरू में आमिर खान की 'दंगल' की तुलना सलमान खान की फिल्म सुल्तान के साथ की जा रही थी, जबकि सच यह है कि दोनों ही फिल्मों के बीच कोई तुलना नहीं है। 
__________________________
स्टोरी विद्या सिन्हा (विद्या बालन) की जिंदगी में सिर्फ एक चाहत है। वह अपनी पैरालाइज्ड (लकवाग्रस्त) टीनेजर बेटी मिनी को फिर से चलते हुए देखना चाहती है। लेकिन क्या यह सब इतना सहज है? या फिर विद्या सिन्या असल में कालीम्पोंग की दुर्गा रानी सिंह है जो किडनैपिंग और मर्डर केस में वॉन्टेड है? रिव्यू सुजॉय घोष ने चार साल पहले दर्शकों को 'कहानी' जैसी शानदार फिल्म दी थी। यह उसी का सीक्वल है। कहानी 2 आपके अंदर कौतूहल और जिज्ञासा तो जरूर पैदा करेगी लेकिन पूरी फिल्म के दौरान शायद आपको जकड़ कर न रख सके। इसमें पहली फिल्म जैसी धार और तीखापन नहीं है। हालांकि आप विद्या सिन्हा के किरदार में डूब जाते हैं। पश्चिम बंगाल के चंदन नगर में एक परेशान कामकाजी मां अपनी पैरालाइज्ड टीनेजर बेटी को संभाल रही है। विद्या सिन्हा का संघर्ष किसी मिडिल क्लास महिला की तरह है जो रोज नई कठिनाइयों से जूझती है। अचानक मिनी गायब हो जाती है और विद्या का एक्सिडेंट हो जाता है। फिर इंद्रजीत (अर्जुन रामपाल) की एंट्री होती है और उसे पता चलता है कि एक महिला का कालीम्पोंग के स्कूल की क्लर्क चेहरा दुर्गा रानी सिंह से मिलता है। विद्या रानी सिंह किडनैपिंग और मर्डर केस में वॉन्टेट है और वह फरार है।  यहां यह बताना जरूरी है कि फिल्म इसलिए चलती है क्योंकि विद्या बालन के दोनों रोल यानी विद्या सिन्हा और दुर्गा रानी सिंह असल से लगते हैं। अब चूंकि पुलिस मामले की जांच कर रही है और यह एक मिस्ट्री है इसलिए फिल्म का प्लॉट रिवील करना ठीक नहीं होगा। फिल्म का बड़ा हिस्सा रात को शूट किया गया है और यह रियल लगता है। अगर आपको 2012 की 'कहानी' देखकर कोलकाता से प्यार हो गया था तो आपको कालीम्पोंग भी जरूर पसंद आएगा। बैकग्राउंड स्कोर आपको अंदर तक हिला देगी (थ्रिलर फिल्म का बैकग्राउंड स्कोर ऐसा ही होना चाहिए) और कैमरा वर्क भी बढ़िया है। फिल्म में विद्या के लुक एकदम सादा और ग्लैमर से दूर है। प्रमोशन पाने की चाहत रखने वाले इंस्पेक्टर के रोल में प्रभावित करते हैं। अगर आपको थ्रिलर मूवीज पसंद हैं और आप विद्या बालन के कायल हैं तो कहानी 2 को एक बार देखना तो बनता है। 
__________________________
जाने-माने डायरेक्टर महेश भट्ट ने एक इंटरव्यू में कहा था कि अगर आप दिल से एक बेहतरीन फिल्म बनाना चाहते हैं तो आपको चार साल का वक्त चाहिए। इस फिल्म की डायरेक्टर गौरी शिंदे ने करीब चार साल पहले श्रीदेवी का बरसों बाद अपनी फिल्म 'इंग्लिश विंग्लिश' के साथ कमबैक कराया। गौरी की उस फिल्म में सिवाय श्रीदेवी के दूसरा और ऐसा कोई चेहरा नहीं था, जिसकी हिंदी बॉक्स ऑफिस पर अपनी पहचान हो, लेकिन टोटली डिफरेंट सब्जेक्ट, बेहतरीन निर्देशन के साथ श्रीदेवी की लाजवाब गजब ऐक्टिंग इस फिल्म की सबसे बड़ी ऐसी यूएसपी रही जिसके दम पर फिल्म ने बॉक्स ऑफिस पर अपनी लागत वसूलने के बाद डिस्ट्रिब्यूशन कंपनियों और मेकर्स को अच्छा-खासा प्रॉफिट भी दिया। अब करीब चार साल बाद एक बार गौरी जब अपनी नई फिल्म के साथ लौटी हैं तो इस बार भी उनकी फिल्म में जहां आलिया भट्ट की दिल को छू लेने वाली वर्ल्ड क्लास ऐक्टिंग है तो दर्शकों के लिए एक अच्छा मेसेज भी है। इस फिल्म में कुछ लाजवाब सीन हैं। गोवा के समुद्र किनारे शाहरुख खान और आलिया भट्ट का समुद्र की तेज गति के साथ किनारे और आती लहरों के साथ कबड्डी खेलने का सीन यकीनन आपको जिदंगी को जीने की एक और वजह बताने का दम रखता है तो वहीं इंटरवल के बाद कायरा यानी आलिया का जिदंगी को डरते-डरते अपने ही बनाए स्टाइल में जीने की मजबूरी का क्लाइमेक्स भी गौरी ने प्रभावशाली ढंग से फिल्माया है। मुबंई और गोवा की लोकेशन पर शूट गौरी की यह फिल्म हमें यह बताने में काफी हद तक सफल कही जा सकती है कि जिन खुशियों को पाने के लिए हम हर रोज बेताहाशा बिना किसी मंजिल के भागे जा रहे हैं और बेवजह टेंशन में रहने लगते हैं, अपनों से दूरियां बनाने और अपनों पर चीखने चिल्लाने लगते हैं, उन खुशियों को तो खुद हमने अपने से दूर किया है। गौरी की 'डियर जिदंगी' में आपको शायद इन सवालों का जवाब मिल जाए। कहानी : कायरा (आलिया भट्ट) विदेश से सिनेमटॉग्रफी का कोर्स करने के बाद अब मुंबई में अपने फ्रेंडस के साथ रह रही हैं। कायरा का ड्रीम एक मेगा बजट मल्टिस्टारर फिल्म को विदेश में शूट करने का है, लेकिन इन दिनों वह अपनी टीम के साथ ऐड फिल्में करने के साथ डांस म्यूजिक ऐल्बम को शूट करने में लगी हैं। गोवा में कायरा की फैमिली रहती है, लेकिन कायरा को अपनी फैमिली के साथ वक्त गुजारना जरा भी पसंद नहीं है। कायरा की फैमिली में उसकी मां, पापा के अलावा छोटा भाई भी है, लेकिन बचपन की कुछ कड़वी यादों के चलते कायरा ने अब अपनी फैमिली से कुछ इस कदर दूरियां बना ली है कि अब उसे उनके साथ रहने की बात सुनते ही टेंशन होने लगती हैं। कुछ दिन बाद फिल्म मेकर यजुवेंद्र सिंह (कुणाल कपूर) विदेश में एक फिल्म को शूट करने का ऑफर जब कायरा को देता है तो कायरा को लगता है जैसे उसका ड्रीम अब पूरा होने वाला है। हालात ऐसे बनते हैं कि ऐसा हो नहीं पाता और कायरा अब यजुवेंद्र से दूरियां बना लेती है। इसी बीच गोवा में कायरा के पापा उसे अपने एक दोस्त के न्यूली ओपन हुए होटल के ऐड शूट के लिए गोवा बुलाते हैं। यहां आकर कायरा एक दिन डॉक्टर जहांगीर खान (शाहरुख खान) से मिलती है। डॉक्टर जहांगीर खान शहर का जाना माना मनोचिकित्सक है। कायरा को लगता है कि उसे भी डॉक्टर जहांगीर खान के साथ कुछ सीटिंग करनी चाहिए, इन्हीं सीटिंग के दौरान जहांगीर खान कायरा को जिदंगी जीने का नया नजरिया तलाशने में उसकी मदद करते हैं। कुछ सीटिंग के बाद कायरा डॉक्टर जहांगीर खान उर्फ जग के बताए नजरिए से जब जिंदगी को नए सिरे से जीने की कोशिश करती है तो उसे लगता है सारी खुशियां तो उसके आस-पास ही बिखरी पड़ी हैं। ऐक्टिंग : स्टूडेंट ऑफ द इयर से ग्लैमर वर्ल्ड में एंट्री करने वालीं आलिया भट्ट का नाम बीते चंद सालों में इंडस्ट्री की बेहतरीन ऐक्टर्स में शामिल हो गया है। 'हाईवे' में अपनी ऐक्टिंग से मीडिया और दर्शकों की वाहवाही बटोरने के बाद आलिया ने एकबार फिर कायरा के किरदार को कुछ ऐसे ढंग से स्क्रीन पर जीवंत कर दिखाया है कि अब तो उनके आलोचक भी उनकी ऐक्टिंग की तारीफें करने लगेंगे। आखिर तक आलिया के चेहरे के एक्सप्रेशन उनकी लाजवाब ऐक्टिंग का जवाब नहीं। डॉक्टर जहांगीर खान के किरदार में शाहरुख खान खूब जमे हैं। डॉक्टर जहांगीर का किरदार कुछ साल पहले आई यशराज बैनर की फिल्म 'चक दे इंडिया' में विमिन हॉकी टीम के कोच कबीर खान की याद ताजा कराता है, जहां कोच कबीर एक हारी हुई टीम को जीतने की डगर दिखाते हैं तो वहीं यहां डॉक्टर जहांगीर जिदंगी से दूर भाग रही एक लड़की को जिदंगी को नए सिरे से जीना सिखाते हैं। अन्य कलाकारों इरा दूबे, कुणाल कपूर अपनी मौजूदगी दर्ज कराने में कामयाब रहे। निर्देशन : गौरी शिंदे की तारीफ करनी होगी कि उन्होंने स्क्रिप्ट के साथ पूरा न्याय किया। गौरी की इस फिल्म में आपको उनकी पिछली फिल्म की तरह के टिपिकल चालू मसाले, आइटम नंबर और मारामारी देखने को नहीं मिलेगी। गौरी ने फिल्म के किरदारों को स्थापित करने में पूरी मेहनत की है तो वहीं कायरा के किरदार को स्क्रीन पर जीवंत बनाने के लिए पूरा होमवर्क किया। हां, इंटरवल के बाद कहानी की रफ्तार कुछ थम सी जाती है, डॉक्टर जहांगीर और कायरा के बीच सीटिंग के कुछ सीन को अगर एडिट किया जाता तो फिल्म की रफ्तार धीमी नहीं होती। संगीत : अमित त्रिवेदी का मधुर संगीत आपके दिल और दिमाग पर जादू चलाने का दम रखता है, टाइटल सॉन्ग लव यू जिंदगी, तारीफों से और तू ही है, गाने फिल्म की रिलीज से पहले ही कई म्यूजिक चार्ट में टॉप फाइव में शामिल हो चुके हैं। क्यों देखें : अगर आप साफ-सुथरी फिल्मों के शौकीन हैं तो हमारी नजर से आपको यह फिल्म मिस नहीं करनी चाहिए। गौरी की यह फिल्म आपको ज़िंदगी को जीने का एक नया तरीका सिखाने का दम रखती है। इस फिल्म की एक खासियत यह भी है कि फिल्म देखते वक्त आप कहीं न कहीं खुद को कहानी या किसी किरदार के साथ रिलेट करेंगे। 
__________________________
अगर रणबीर कपूर की बॉक्स ऑफिस पर पिछली सुपरहिट फिल्म का नाम याद करें तो करण जौहर के बैनर तले बनी ये जवानी है दीवानी ही उनकी पिछली सुपरहिट फिल्म थी। लंबे अर्से से एक अदद हिट को तरस रहे रणबीर कपूर की हिट की तलाश शायद इसबार फिर करण जौहर के बैनर से ही पूरी हो जाए। बतौर डायरेक्टर स्टूडेंट ऑफ द ईयर के बाद करण ने दोबारा डायरेक्शन की कमान संभाली तो एक बार फिर उन्होंने इमोशन और म्यूजिक का सहारा लेकर फिल्म बनाई। बेशक फिल्म को रिलीज से पहले सेंसर और पाक कलाकारों को लेकर उठे विवादों का सामना करना पड़ा लेकिन इसका सीधा फायदा आज फिल्म की रिलीज के दिन बॉक्स ऑफिस पर नजर आया। फिल्म को कई सिंगल स्क्रीन थिएटरों में 80 से 90 फीसदी की ओपनिंग मिली तो नॉर्थ इंडिया के मल्टिप्लेक्सों में पचास से सत्तर फीसदी तक ऑक्यूपेंसी मिली। करण ने इस फिल्म पर करीब 85 करोड़ से ज्यादा का बजट लगाया। ऐसे में ढाई हजार से ज्यादा स्क्रीन पर रिलीज हुई यह फिल्म अगर अगले 5 दिन करीब 60 से 70 फीसदी की ऑक्यूपेंसी करती है तो फिल्म प्रॉफिट में आ जाएगी। रिलीज से पहले मीडिया में रणबीर कपूर और ऐश्वर्या रॉय बच्चन के अंतरंग सीन्स को लेकर बहुत अटकले लगाई जा रही थीं, लेकिन अब फिल्म देखने के बाद लगता है सेंसर ने इनमें से ज्यादातर सीन्स पर अपनी कैंची चला दी है। पाक ऐक्टर फवाद खान की वजह से विवादों में रहने की वजह से फिल्म का यंगस्टर्स में क्रेज इस कद्र बढ़ा कि बॉक्स ऑफिस पर यंगस्टर्स का जमघट नजर आया। कहानी: अयान (रणबीर कपूर) बेशक अच्छा नहीं गाता लेकिन उसका सपना मोहम्मद रफी जैसा नामी सिंगर बनना है। अपने पापा के डर से अयान ने सिंगर बनने का सपना दिल में दबाकर लंदन में एमबीए की स्टडी कर रहा है। बिंदास टाइप की अपनी अलग दुनिया में रहने वाली अलीजा के बॉयफ्रेंड डॉक्टर अब्बास (इमरान अब्बास) का मिजाज अलीजा के ठीक उलट है। उसे डांस, पार्टीबाजी पसंद नहीं है। इसी बीच एक दिन अयान और अलीजा मिलते हैं और उन्हें लगता है जिनके साथ वह दोनों डेटिंग कर रहे हैं वह उन जैसे बिल्कुल हैं। सो अलीजा अपने बॉयफ्रेंड और अयान अपनी लवर को छोड़कर मौजमस्ती करने पैरिस निकलते हैं। पैरिस में अयान को अहसास होता है कि वह अलीजा से बेइंतहा प्यार करता है, लेकिन अलीजा अयान को अपने दोस्त से ज्यादा कुछ नहीं समझती। देखिए, आपको दीवाना बना देंगी ऐश्वर्या और रणबीर की ये हॉट तस्वीरेंअलीजा का कुछ अर्सा पहले डीजे अली (फवाद खान) के साथ ब्रेकअप हो चुका है। ऐसे में ब्रेकअप के सदमे से उभरने के लिए अलीजा अपना ज्यादा वक्त अयान के साथ गुजारती है। अचानक एक दिन अली फिर अलीजा की जिंदगी में लौट आता है। अलीजा अब अयान को छोड़ अली के साथ उसके शहर लखनऊ जाकर उससे निकाह कर लेती है। यहीं कहानी में सबा खान (ऐश्वर्या राय बच्चन) की एंट्री होती हैं जो शेरोशायरी करती है। सबा बेइंतहा खूबसूरत है। अयान भी अब अच्छा सिंगर बन चुका है। सबा की एंट्री के बाद कहानी में ऐसा टर्निंग पॉइंट आता है जो दर्शकों को झकझोर देता है।रणबीर-अनुष्का के किसिंग सीन पर चली सेंसर की कैंचीऐक्टिंग: पूरी फिल्म रणबीर कपूर और अनुष्का शर्मा के इर्दगिर्द घूमती है। रॉक स्टार के बाद रणबीर इस फिल्म में एकबार फिर सिंगर और लवर के रोल में हैं। अयान के किरदार में यकीनन रणबीर ने अच्छी ऐक्टिंग की है। वहीं बिंदास अलीजा के किरदार को अनुष्का शर्मा ने अपनी दमदार ऐक्टिंग से जीवंत कर दिखाया है। इंटरवल से पहले और बाद अनुष्का टोटली डिफरेंट शेड में नजर आई और अपनी बेहतरीन ऐक्टिंग के दम पर छा गई। फवाद खान और ऐश्वर्या को बेशक ज्यादा फुटेज नहीं मिली, लेकिन इन दोनों ने अपने किरदार को अच्छे ढंग से निभाया है। शाहरूख खान और आलिया भट्ट की फिल्म में सरप्राइज एंट्री है जो दर्शकों के बीच एनर्जी लाती है। निर्देशन: अगर बतौर डायरेक्टर करण जौहर की बात की जाए तो स्टूडेंट ऑफ द ईयर के करीब चार साल बाद एकबार फिर उन्होंने निर्देशन की कमान संभाली है। म्यूजिकल और इमोशनल सीन्स को फिल्माने में करण की गजब मास्टरी है। इंटरवल से पहले जहां उन्होंने फिल्म में मौज मस्ती का ऐसा पुट रखा जो यंगस्टर्स की कसौटी पर सौ फीसदी खरा उतरता है तो वहीं इंटरवल के बाद करण ने इमोनश का तड़का लगाया है, स्क्रिप्ट की डिमांड के मुताबिक करण ने फिल्म की शूटिंग लंदन, पैरिस, ऑस्ट्रिया में भी की। इंटरवल से बाद फिल्म की रफ्तार कुछ थम जाती है, लेकिन करण ने सुरीले म्यूजिक और खूबसूरत लोकेशन का सहारा फिल्म को कहीं कमजोर नहीं होने दिया।पढ़ें: ऐश्वर्या-रणबीर के इंटीमेट सीन पर पड़ ही गई सेंसर बोर्ड की नज़र पढ़ें: अनुष्का ने 'ऐ दिल है मुश्किल' के लिए पहना 17 किलो का लहंगासंगीत: रिलीज से पहले ही इस फिल्म के कई गाने म्यूजिक चार्ट में टॉप फाइव में शामिल हो चुके है, करण ने इन गानों को पूरी भव्यता के साथ ऐसे ढंग से फिल्माया हैं जो यंगस्टर्स की कसौटी पर पूरी तरह से खरे उतरते है। बुलया, ब्रेकअप और टाइटिल सॉन्ग ए दिल है मुश्किल पहले से यंगस्टर्स की जुबां पर है। वहीं करण ने फिल्म में सत्तर-अस्सी के दशक के कई सुपरहिट गानों को फिल्म में अलग ढंग से फिल्माया है। क्यों देखें : अगर आप रणबीर कपूर और अनुष्का के फैन हैं तो अपने पसंदीदा इन दोनों स्टार्स की बेहतरीन परफार्मेंस को देखने और सुरीले संगीत का आनंद लेने के लिए फिल्म देखी जा सकती है। बेहद खूबसूरत विदेशी लोकेशन और सुरीला संगीत फिल्म की एक और यूएसपी है।   मुंबई पुलिस से करण जौहर की फिल्म को सुरक्षा मिलना 'मुश्किल' वर्जिन करण जौहर पर रणबीर ने किया यह खुलासा! 'ऐ दिल है मुश्किल' का विरोध जारी रखेगी MNS
__________________________
After directing films like Kuch kuch hota hai, Kabhi khushi kabhi gham and Student of the year, director Karan Johar now brings to you a grown up modern day love story which is a bit complicated at times but potrays the different phases of relationship. Ranbir kapoor, Anushka Sharma and Aishwarya Rai Bachchan are in the lead role but there are some surprising elements too in the film. It is a beautiful looking film which does have some logic. Story Film is about Ayan(Ranbir Kapoor) and Alizeh's(Anushka Sharma) friendship. During the course of their friendship Ayan falls in love with Alizeh, but she doesn’t reciprocate the feeling becuase Alizeh is still reeling from her break-up with Ali (Fawad Khan). In a chance encounter Alizeh again slips back into Ali's arms, leaving Ayan distraught. Ayan then finds solace in a relationship with Saba (Aishwarya), who helps him get a new perspective on one-sided love. Sometimes it seems there is a genuine chemistry between the lead actors. The laughter and the sadness comes from real consequences. Anushka Sharma is remarkable and stands out in her role. Ranbir kapoor's portrayal of a one sided lover is heartbreaking.His chemistry works well with both the leading ladies. Watching Aishwarya Rai in a seduction role is a welcome change.
__________________________
अगर दिल्ली सहित देश के कई हिस्सों में पूर्व प्रधानमंत्री श्रीमती इंदिरा गांधी की हत्या के बाद हुए सांप्रदायिक दंगों पर बनी फिल्मों की बात की जाए तो इन पर अब तक हिंदी-पंजाबी में करीब दर्जनों फिल्में बन चुकी हैं, लेकिन हर फिल्म में इन दंगों के पीछे की साजिश को किसी डायरेक्टर ने पूरी ईमानदारी के साथ स्क्रीन पर पेश नहीं किया, अलबत्ता हर बार दंगों के दौरान हिंसक भीड़ द्वारा बेगुनाहों की बेरहमी से की जा रही हत्याएं, लूटपाट, आगजनी की घटनाओं को दिखाने और दंगा पीड़ितों को करीब 32 साल बाद भी इंसाफ न मिल पाने का दर्द जरूर दिखाया गया। बेशक, आज यह बहस का विषय हो सकता है कि क्या 32 साल पहले हुए इन दंगों के दर्द और जख्मों को आज की यंग जेनरेशन के सामने पेश किया जाना क्या उचित है। इस फिल्म के डायरेक्टर शिवजी राव लोटन मराठी फिल्म इंडस्ट्री में एक जाना-पहचाना नाम हैं, लोटन के निर्देशन में बनी मराठी फिल्म धग ने नैशनल अवॉर्ड भी हासिल किया। अगर इस फिल्म की बात की जाए तो रिलीज से पहले यह फिल्म कई फिल्म फेस्टिवल में दिखाई और जमकर सराही गई, लेकिन देश में इस फिल्म को सेंसर सर्टिफिकेट न मिलने की वजह से रिलीज नहीं किया जा सका। पिछले दिनों सेंसर ने कुछ काट-छांट के बाद फिल्म को ए सर्टिफिकेट के साथ क्लियर किया तो फिल्म कोर्ट में जा अटकी, जिसकी वजह से रिलीज डेट कई बार बदली गई। खैर, अब हाईकोर्ट के आदेश के बाद यह फिल्म रिलीज हो पाई है। कहानी : देविंद्र सिंह (वीर दास) दिल्ली विधुत प्रदाय संस्थान डेसू में बाबू है। कॉलोनी में देविंद्र को हर कोई प्यार करता है, वह भी हर किसी के दुख-दर्द में उनके साथ खड़ा होता है। यही वजह है कि कॉलोनी वाले उसे अपने हर दुख-सुख का साथी मानते हैं। देविंद्र की फैमिली में उसकी खूबसूरत बीवी तेजिंदर कौर (सोहा अली खान) दो बेटे और एक छोटी बेटी है। तेजिंदर और देविंद्र की लाइफ में टर्निंग पॉइंट 31 अक्टूबर को उस वक्त आता है जब पूर्व प्रधानमंत्री इंदिरा गांधी की उनके दो सिख सुरक्षाकर्मियों द्वारा हुई निर्मम हत्या की खबर के बाद दिल्ली की कई कॉलोनियों में हिसंक दंगे और मारकाट शुरू हो जाते हैं। कल तक देविंद्र के साथ खड़े होनेवाले उसके ऑफिस और कॉलोनी के साथी भी अब उससे दूरी बना लेते हैं। हिसंक दंगाइयों की भीड़ हर ओर लूटपाट और बेगुनाह लोगों को बेरहमी से मौत के घाट उतार रहीं है। तत्कालीन सरकार के नेता भी दंगों को रोकने की बजाए भड़काने में लगे हैं और पुलिस हाथ पर हाथ धरे बैठी है। धीरे-धीरे इन दंगाइयों की भीड़ देविंद्र के घर की और भी बढ़ रही है। ऐसे नाजुक वक्त में देविंद्र के दो हिंदु दोस्त अपने एक सिंगर दोस्त की मदद से इन सभी को हिंसक दंगाई भीड़ से बचाकर एक सुरक्षित स्थान पर ले जाने का फैसला करते हैं। ऐक्टिंग : वीर दास और सोहा अली खान दोनों ही अपने-अपने किरदारों में अनफिट नजर आते हैं, जहां देविंद्र के किरदार में वीर दास की डायलॉग डिलीवरी भी बेहद कमजोर है। लंबे अर्से बाद स्क्रीन पर नजर आईं सोहा अली खान कुछ सीन्स में तो जंचीं, लेकिन दंगों के दौरान अपने तीन छोटे बच्चों के साथ डरी सहमी एक सिख महिला के किरदार को असरदार ढंग से नहीं निभा पाईं। डायरेक्शन : ऐसा लगता है प्रॉडक्शन कंपनी को फिल्म जल्दी शुरू करने की कुछ ज्यादा ही जल्दबाजी रही तभी तो एक कमजोर स्क्रिप्ट रेडी होते ही डायरेक्टर शिवजी ने इस पर काम शुरू कर दिय और यही वजह है कि फिल्म में दिखाए दंगों के कई सीन्स बनावटी लगते हैं तो वहीं कुछ सीन को बेवजह लंबा खींचा गया। खासकर, देविंद्र की फैमिली को उसके दोस्तों द्वारा सुरक्षित जगह पहुंचाने वाला सीन जरूरत से कहीं ज्यादा लंबा है तो वहीं क्लाइमैक्स दर्शकों की कसौटी पर खरा नहीं उतर पाता। लीड जोड़ी के लिए वीर और सोहा का चयन डायरेक्टर का गलत फैसला कहा जाएगा। दंगों के सीन्स पर मेहनत करने की बजाएं डायरेक्टर ने जगह-जगह दंगाइयों को मारपीट और लूटपाट करते दिखाने के अलावा कुछ नया नहीं किया। संगीत : ऐसी पृष्ठभूमि पर बनने वाली फिल्म में गीत-संगीत के लिए ज्यादा स्कोप नहीं रहता। ऐसे में जब ऐसे गंभीर और संवेदनशील सब्जेक्ट को स्क्रीन पर मात्र पौने दो घंटे में निबटाया जा रहा हो, यहीं वजह है फिल्म का कोई गाना न तो दिल को छू पाता है और न ही हॉल से बाहर निकलने के बाद आपको याद रह पाता है। क्यों देखें : अगर 1984 में हुए दंगों के एक पक्ष को जानना चाहते हैं या फिर इस फिल्म के अंत में स्क्रीन पर दिखाए गए इन दंगों के पीछे के कुछ ऐसे फैक्ट्स जो आपको एक ऐसी सच्चाई से अवगत कराएंगे, जिसे आप शायद नहीं जानते हों तो इस फिल्म को एकबार देखा जा सकता है। वर्ना, इस फिल्म में ऐसा कुछ नहीं कि आप अतीत में हुई एक बेहद दुखदायी, शर्मनाक त्रासदी की यादें ताजा करने थिअटर जाएं।
__________________________
अगर बॉलिवुड फिल्मों की बात की जाए तो पिछले कुछ अरसे से दिल्ली की तंग गलियों से लेकर चमकती, विकसित और फैशन नगरी में धीरे-धीरे तब्दील हो रही दिल्ली के साथ फिल्ममेकरों को कुछ ज्यादा ही लगाव हो गया है। कभी कहानी में चंद सीन्स में नजर आने वाली दिल्ली की लोकेशन पर आज ऐसी फिल्में बनने लगी है जो इस बदलती दिल्ली पर ही आधारित हैं। पिछले दिनों बॉक्स आफिस पर हिट रही पिंक से लेकर पीकू, विकी डॉनर, फुकरे जैसी हिट फिल्में भी दिल्ली के रंगरूप में ढली थीं। डायरेक्टर संजीव शर्मा ने अपनी इस फिल्म को पुरानी दिल्ली की इन्हीं तंग गलियों और बाजारों की लोकेशन पर शूट किया है। हालांकि कहानी या किरदारों को दिल्ली के रंग में ढालने के चक्कर में संजीव शर्मा ने फिल्म में द्विअर्थी संवादों और दिल्ली की प्रचलित गालियों का जमकर इस्तेमाल किया है। इसके बावजूद यह फिल्म उन दर्शकों को निराश नहीं करेगी जो दिमाग पर जोर ना देकर सिर्फ मस्ती और हंसने के लिए फिल्म देखते है। कहानी : पप्पी (मनोज बाजपेयी) लॉटरी के चक्कर में अपना सब कुछ खो चुका है। आलम यह है पप्पी के सिर पर एक चिट फंड कंपनी का मोटा कर्ज चढ़ा हुआ है। पप्पी को सोना (अदिति शर्मा) से बेइंतहा प्यार है। दूसरी और सोना की मां अपनी बेटी की शादी किसी बड़े घर में करना चाहती है। सोना की मां को बेटी के लिए सनकी इंस्पेक्टर तेजपाल (के.के. मेनन) पसंद है। पप्पी के दो खास दोस्त हैं बब्बे और खप्पी। यह दोनों हर पल पप्पी के लिए कुछ भी करने को तैयार रहते हैं। लंबे अरसे से पप्पी की नजर पास में रहने वाले दीवान साहब (अनुपम खेर) की हवेली पर है। पप्पी को लगता है कि हवेली में मोटा खजाना छिपा हुआ है। इसी छुपे खजाने को हासिल करने के लिए पप्पी अपने दोस्तों खप्पी और बब्बे के साथ मिलकर प्लान बनाता है। इस प्लान में जग्गी उर्फ तिरछा (विजय राज) और अज्जी (विपुल) के अलावा सोना भी शामिल होते हैं। दरअसल सोना सनकी इंस्पेक्टर तेजपाल से छुटकारा पाना चाहती है। सोना को लगता है अगर पप्पी के पास मोटी दौलत होगी तो उसकी मां पप्पी के साथ उसकी शादी करने को राजी हो जाएगी। प्लान के मुताबिक एक रात दीवान साहब की हवेली में छुपे खजाने को हासिल करने के लिए सभी हवेली पहुंचते है तो वहीं दूसरी और एक केस की छानबीन के सिलसिले में इंस्पेक्टर तेजापल सिंह भी दीवान साहब की हवेली पहुंच जाता है। ऐक्टिंग : फिल्म में कई मंझे हुए कलाकार हैं। मनोज बाजपेयी, विजय राज, के. के. मेनन, अनुपम खेर, अनु कपूर हर कोई अपने किरदार में ढला नजर आता है। विजय राज के बोलने का अंदाज गजब है तो अनु कपूर स्क्रीन पर कम फुटेज मिलने के बावजूद अपनी दमदार मौजूदगी का अहसास कराने में कामयाब रहे। सोना के किरदार में अदिति शर्मा ने अपने किरदार को अच्छे ढंग से निभाया है। वैसे भी इन दिग्गज कलाकारों के सामने अदिति के करने के लिए कुछ खास था भी नहीं। निर्देशन : यंग डायरेक्टर संजीव शर्मा ने पुरानी दिल्ली में रहने वाले अपनी कहानी के सभी किरदारों को रचने में जबरदस्त मेहनत की, लेकिन इन किरदारों को परदे पर सही ढंग से पेश करने में वह नाकाम रहे। हां संजीव ने पुरानी दिल्ली की तहजीब से लेकर वहां रहने वालों पर यकीनन अच्छा होमवर्क किया जिसके चलते फिल्म के लगभग सभी किरदार दमदार बन पाए। संजीव ने डबल मीनिंग संवादों के साथ साथ भद्दी गालियों का कुछ ज्यादा ही इस्तेमाल किया, जिसके चलते फिल्म को सेंसर ने 'ए' सर्टिफिकेट दिया। इस कहानी पर मजेदार और दिलचस्प कहानी बनाई जा सकती थी लेकिन संजीव इसमें कामयाब नहीं हो पाए। इंटरवल के बाद फिल्म बेवजह खींचती नजर आती है। अगर फिल्म की अवधि 15 मिनट कम होती तो हो सकता था कि फिल्म दर्शकों को बांधने में कामयाब हो जाती। संगीत : फिल्म का संगीत कहानी और लोकेशन के मुताबिक तो फिट है लेकिन ऐसा कोई गाना नहीं है जिसे हॉल से बाहर निकलने के बाद भी गुनगुना सकें। क्यों देखें : अगर आप पुरानी दिल्ली के रहने खास अंदाज को नजदीक से देखना और जानना चाहते है और इंडस्ट्री के दिग्गज कलकारों की बेहतरीन ऐक्टिंग देखना चाहते है तो इन उचक्कों से मिला जा सकता है। फिल्म में गालियों जमकर भरमार है इसलिए फैमिली क्लास और साफ सुथरी फिल्मों को पसंद करने वाले दर्शकों की कसौटी पर फिल्म खरी नहीं उतर पाएगी। 
__________________________
न जाने क्यों इस फिल्म के निर्माताओं ने क्या सोचकर अपनी इस फिल्म का ऐसा टाइटल चुना जो एक खास क्लास को सिर्फ टाइटल की वजह से ही इस फिल्म से दूर कर सकता है। वैसे हम सबकी पर्सनल लाइफ में यह शब्द अक्सर किसी न किसी मोड़ पर यूज होता ही रहता है। ऐसा नहीं इस फिल्म में डायरेक्टर ने जिस सब्जेक्ट को चुना उस पर बॉलिवुड में इससे पहले फिल्में न बनी हों। फैमिली क्लास और साफ-सुथरी फिल्मों की गारंटी माने जाने वाले राजश्री बैनर ने भी 70 के दशक में कुछ ऐसी ही कहानी पर जया भादुड़ी को लीड रोल में लेकर 'पिया का घर' बनाई तो अमोल पालेकर स्टारर 'घरोंदा' में भी महानगरों के तंग छोटे बदहाल फ्लैटों में गुजरती जॉइंट फैमिली की समस्याओं को पर्दे पर पेश करने की अच्छी कोशिश की। इस फिल्म में डायरेक्टर सुनील पर कहानी को सही ढंग से कैमरे के सामने उतारने से कहीं ज्यादा बोझ बॉक्स ऑफिस पर बिक रहे चालू मसालों के साथ इस कहानी को कुछ तोड़मरोड़ कर पेश करने का रहा। डायरेक्टर की यह मजबूरी स्क्रीन पर भी दिखती है। कहानी : मोहन मिश्रा (शुभम) ने बनारस की गलियां छोड़ते वक्त ग्लैमर नगरी मुंबई के बारे में जैसा सोचा था, मुंबई आकर उसने देखा यहां तो ऐसा कुछ भी नहीं है। दिन-रात बेतहाशा भाग रहे इस शहर में रहने वाले लोगों को अपने सिवा कोई और दिखाई नहीं देता, शुभम भी अपने परिवार के साथ एक रूम में रह रहा है। अगर साफ शब्दों में कहा जाए तो फैमिली के सभी लोग इसी रूम को आपस में शेयर करके अपना गुजारा चला रहे हैं। शुभम की फैमिली के सभी लोग महानगर में रहने वाले दूसरे लोगों की तरह किसी तरह से गुजारा चला रहे हैं। हालात, उस वक्त खराब होते हैं जब शुभम की शादी शालिनी (स्वाति कपूर) से होती है। एक छोटे से कमरे को फैमिली के दूसरे लोगों के साथ अजस्ट करना शुभम की वाइफ को गवारा नहीं है। शालिनी शादी के बाद शुभम और अपने रिश्तों को लेकर भी खुश नहीं, उसे लगता है जैसे शुभम उसे छोड़कर ज्यादा वक्त दूसरों के बीच गुजारने लगा है। यहीं से शुभम और उसके बीच आपसी टकराव शुरू होता है, जिसके चलते एक दिन शालिनी घर छोड़कर चली जाती है। वाइफ के घर छोड़कर जाने के बाद शुभम की अपनी फैमिली के लोगों को भी लगने लगता है कहीं शुभम में ही कुछ गड़बड़ी तो नहीं जो वह अपनी खूबसूरत वाइफ से अक्सर दूर रहता है। ऐसे हालात में बेचारे शुभम को फैमिली और वाइफ दोनों के बीच खुद को मर्द साबित करने तक की नौबत आ जाती है। ऐक्टिंग : बिग स्क्रीन पर बेशक शुभम की अभी कुछ पहचान न हो, लेकिन अपने इस किरदार को पर्दे पर जीवंत बनाने के लिए शुभम ने अच्छी मेहनत की है। शालिनी के रोल में स्वाति कपूर अपना प्रभाव छोड़ने में कामयाब रहीं। स्मॉल स्क्रीन पर पहले से पहचान बना चुकीं स्वाति कपूर ने इस फिल्म में इतना तो साबित किया अगर मौका मिले तो बिग स्क्रीन पर भी वह दम दिखा सकती हैं। फिल्म में कई जानेमाने स्टार कैमियो रोल में नजर आते हैं। उनकी मौजूदगी हॉल में बैठे दर्शकों को एनर्जी पैदा करने का काम करती है। डायरेक्शन : सुनील ने इस सीधी-सादी कहानी को ग्लैमर और चालू मसालों का तड़का लगाकर पेश करने की कोशिश की है। अगर सुनील बॉक्स ऑफिस का मोह छोड़कर स्क्रिप्ट के साथ न्याय करते तो महानगरों में तेजी से पनपती एक समस्या की ओर दर्शकों का ध्यान गंभीरता से खींच सकते थे, लेकिन उन्होंने बॉक्स ऑफिस को ऐसी प्राथमिकता दी कि कहानी और किरदार कहीं गुम होकर रह गए। संगीत : फिल्म का संगीत कहानी और माहौल पर फिट है, फिल्म में एक रैप सहित कुल दस गाने हैं। गौहर खान, सनी लियोनी का आइटम नंबर भी है जो फ्रंट क्लास दर्शकों को तालियां बजाने का मौका देता है। क्यों देखें : महानगरों में तेजी से फैलती एक समस्या पर बनी फिल्म जो आपका मनोरंजन करने का दम तो रखती है, लेकिन कहानी में कुछ नयापन या अलग तलाश करने की कोशिश नहीं करें तो अच्छा है। 
__________________________
कहानी: दूसरी दुनिया को एलियन से लड़ने और दुनिया को विनाश से बचाने के लिए शेर दिल, एक बहादुर शूरवीर को प्राचीन हथियार की तलाश है, जो एक किसी गुप्त गुफा में छिपाकर रखा गया है। इसके बाद वह योद्धा और उनके चार सहयोगी मिलकर उन एलियन पर जीत हासिल करते हैं, लेकिन दूसरी दुनिया के ये एलियन एक बार फिर वापस लौटते हैं और इस बार अपनी बड़ी फौज के साथ। रिव्यू: कुछ चीजें बदल नहीं सकतीं, जिनमें से एक एमएसजी फ्रेचाइजी भी है। वाकई इस तरह के उपदेशात्मक फिल्मों को बनाने के लिए बड़ी हिम्मत चाहिए। इस फिल्म में बिल्कुल बेपरवाह होकर उन चीजों को दिखाया गया है। फ्लावर प्रिंट वाले जूते, चमकते हुए हुडी टी-शर्ट, तलवार जो कलम में बदल जाता है और भाला, जो कि सनग्लास में तब्दील हो जाता है- और यही हैं यह रॉकस्टार गुरुजी। हवे में उछलकर किए गए उनके स्टंट, कार्डबोर्ड के कवच देख शायद न्यूटन और रजनीकांत के भी पसीने छूट जाएं। यह पूरी फिल्म में नज़र आ रहा है कि किस तरह उनपर अपना खुद का ही जुनून हावी है और संत डॉ. एमएसजी (जी हां, यही नाम है) इस बार और ज्यादा तड़कते-भड़कते अंदाज़ में नज़र आ रहे हैं। इस बार संत डॉ. एमएसजी स्प्रिचुअल गुरु नहीं, बल्कि एक योद्धा लॉयन हार्ट (शेर दिल) की भूमिका में हैं, जो अजर और अमर है। एलियन की हमले से दुनिया खतरे में है, जिसपर लॉयन हार्ट जवाबी हमला करता है। लेकिन, यह केवल एक मौका भर है फ्लैशबैक में जाने का, जब शेरदिल ने 100 साल पहले ऐसे ही एलियन को अपने ताकत के बल पर पस्त किया था। और ध्यान रहे, क्योंकि ये एलियन वैसे रेग्युलर एलियन नहीं, जैसे कि आपने अब तक हॉलिवुड फिल्मों में देखा है। ये इंसान हैं, जिन्हें देख ऐसा लगता है कि इन्होंने अमिताभ बच्चन से उनका लाइट बल्ब वाला कॉस्ट्यूम उधार लिया है, जो उन्होंने 'सारा जमाना' गाने में पहना था। फिल्म में एक सीन है जब यूएफओ दिखने पर लोग पागल हो जाते हैं जो एक औसत फिल्म देखने वाले का एक्सपीरियंस है लेकिन संत डॉ एमएसजी के फैन्स तो इस फिल्म के लिए भी उनकी प्रशंसा करते नहीं थकेंगे। सिनेमा हॉल में बज रही तालियां और सीटियां इस बात का सबूत हैं। फिल्म के प्लॉट में आने वाले एक से बढ़कर एक ट्विस्ट टीवी के डेली सॉप यानी दैनिक धारावाहिक को भी शर्मिंदा होने पर मजबूर कर दें। इन सबके बाद भी फिल्म अचानक ही खत्म हो ही जाती है। क्यों, अगर ऐसा नहीं हुआ तो 'एमएसजी- द वॉरियर लायन हार्ट 2' कैसे बनेगी। 
__________________________
chandermohan.sharma@timesgroup.com दुनिया के महान क्रिकेट कप्तान एम. एस. धोनी पर अगर फिल्म बनती है तो यकीनन बनने से पहले ही फिल्म का मीडिया की सुर्खियों में जगह बना लेना और दर्शकों में भी ऐसी फिल्म का जबर्दस्त क्रेज होना स्वभाविक हो जाता है। बॉक्स ऑफिस पर इससे पहले 'अ वेंसडे', 'स्पेशल 26' सहित कई हिट दे चुके डायरेक्टर नीरज पांडे ने इस बार करीब 100 करोड़ के भारी भरकम बजट में इस फिल्म को हिंदी के साथ मराठी, तमिल और तेलुगू में भी बनाया है। इसे एम. एस. धोनी के नाम का करिश्मा ही कहा जाएगा कि रिलीज से पहले ही इस फिल्म ने अपनी टोटल लागत वसूल कर ली। सैटलाइट्स राइट्स बेचने से करीब 55 करोड़, फिल्म में दिखाए गए ब्रैंड प्रमोशन से करीब 20 करोड़ के अलावा बाकी रकम म्यूजिक राइट्स और दूसरे राइट्स बेचने से कंपनी को मिली। देश-विदेश में करीब 5500 स्क्रीन्स पर एकसाथ रिलीज हुई इस फिल्म को बेशक पाकिस्तान में बैन कर दिया गया हो, लेकिन पहले दिन बॉक्स ऑफिस पर फिल्म को मिली औसत से कहीं ज्यादा की ओपनिंग कलेक्शन के आंकड़ों को देखें तो 3 घंटे से ज्यादा अवधि की इस फिल्म का दर्शकों में अच्छा-खासा क्रेज नजर आ रहा है। बेशक, फिल्म में डायरेक्टर ने धोनी के नाम के साथ जुड़े कुछ विवादों को ज्यादा तवज्जो नहीं दी, तो वहीं इंटरवल से पहले फिल्म के कुछ सीन्स को बेवजह लंबा करके फिल्म की रफ्तार को कम किया है, इसके बावजूद धोनी के नाम का चमत्कार इस फिल्म को बॉक्स आफिस पर हिट कराने का दम रखता है। कहानी: फिल्म झारखंड के शहर रांची से शुरू होती है, जहां पान सिंह धोनी (अनुपम खेर) मोटर ऑपरेटर का काम करता है। पान सिंह का काम कॉलोनी के घरों के साथ साथ क्रिकेट ग्राउंड में भी पानी की सप्लाइ करना है। पान सिंह धोनी की एक बेटी (भूमिका चावला) है। अब उसके घर माही (सुशांत सिंह राजपूत) का जन्म होता है। स्कूली दिनों से ही माही को पढ़ाई से कहीं ज्यादा शौक खेलों का रहा। स्कूल ग्राउंड में माही को फुटबॉल खेलते हुए देखकर स्कूल की क्रिकेट टीम के कोच (राजेश शर्मा) को लगता है माही को फुटबॉल की जगह क्रिकेट खेलना चाहिए। माही पहले क्रिकेट खेलने से बचना चाहता है, लेकिन कोच की बात टाल नहीं पाता। माही को स्कूल की क्रिकेट टीम के लिए चुन लिया जाता है। यहीं से शुरू होता है माही का क्रिकेट की फील्ड में अपनी पहचान बनाने का सफर। इस मिशन में माही के पिता पान सिंह उसके साथ नहीं है। पिता चाहते हैं कि माही सरकारी नौकरी करे। ऐसे में एक दिन जब पान सिंह को जब माही को रेलवे में स्पोर्ट्स कोटे से नौकरी लगने की खबर मिलती है तो पान सिंह की खुशी का ठिकाना नहीं रहता। खड़गपुर रेलवे स्टेशन में कुछ अर्सा नौकरी करने के बाद माही नौकरी छोड़कर क्रिकेट में ही करियर बनाने का फैसला करता है। पिता उसके इस कदम में साथ नहीं हैं। यहीं से शुरू होता है माही का क्रिकेट की दुनिया में अपनी पहचान बनाने का ऐसा सफर जो उसके लिए आसान नहीं था। इस सफर में माही को एक हवाई सफर में प्रियंका (दिशा पटानी) मिलती है। प्रियंका की सादगी और खूबसूरती पर माही फिदा हो जाता है, लेकिन एक कार ऐक्सिडेंट में प्रियंका की मौत के बाद माही की जिदंगी में साक्षी (कियारा आडवाणी) की एंट्री होती है। माही के जन्म से शुरू हुई धोनी की इस कहानी में माही के स्ट्रगल के साथ साथ उनकी पर्सनल लाइफ, मैरिज और वर्ल्ड कप में जीत तक का सफर है। ऐक्टिंग: डायरेक्टर नीरज पांडे ने अपनी इस मेगा बजट फिल्म में लीड किरदार के लिए जब सुशांत सिंह राजपूत का नाम चुना तो उनके इस फैसले से प्रॉडक्शन कंपनी के लोग भी पूरी तरह से सहमत नहीं थे। नीरज ने सुशांत का सिलेक्शन करने से पहले उनकी कोई फिल्म तक नहीं देखी थी। सुशांत की कुछ तस्वीरें देखने के बाद उनका सिलेक्शन हुआ। सुशांत ने धोनी का किरदार निभाने के लिए पूरा होम वर्क किया। हर रोज घंटों पसीना बहाया, माही के क्रिकेट खेलने के स्टाइल को सीखा। यही वजह है कि स्टार्ट टु लास्ट पूरी फिल्म में सुशांत सिंह छाए हुए हैं। अनुपम खेर ने एकबार फिर साबित किया कि वह हर रोल को अपनी बेहतरीन ऐक्टिंग के दम पर जीवंत बना देते है। अन्य कलाकारों में प्रियंका के रोल में दिशा पटानी और धोनी की प्रेमिका और पत्नी के किरदार में कियारा आडवाणी जमी हैं। स्कूल में पहली बार माही को क्रिकेट के गुर सिखाने वाले कोच बैनर्जी बाबू के रोल में राजेश शर्मा का जवाब नहीं, धोनी की बहन के रोल भूमिका चावला ने अपने किरदार के साथ न्याय किया है। डायरेक्शन: नीरज की तारीफ करनी होगी कि उन्होंने पूरी ईमानदारी के साथ एक ऐसी साफ सुथरी बायॉपिक बनाई है, जिसे आप पूरी फैमिली के साथ थिअटर में बेहिचक देखने जा सकते हैं। नीरज ने धोनी की लाइफ के कुछ ऐसे अनछुए पहलूओं को भी विस्तार से दिखाया है, जिनके बारे में उनके फैन्स ज्यादा नहीं जानते। यहीं वजह है फिल्म की लंबाई 3 घंटे से ज्यादा की है, जो यकीनन मल्टिप्लेक्स कल्चर के इस दौर में जेन एक्स को अखर सकती है। फिल्म में माही की लाइफ के रोमांटिक पलों को कम करने के साथ साथ अगर रेलवे में उनकी सर्विस के दौरान घटी घटनाओं के अलावा गानों को अगर सिर्फ एक अंतरे के साथ नीरज शूट करते तो फिल्म की लंबाई को आसानी से 30 मिनट तक कम किया जा सकता था, फिर भी रियल लोकेशन पर शूट करने और पूरा होमवर्क के बाद फिल्म शुरू करने के लिए नीरज की तारीफ करनी होगी। उन्होंने फिल्म के लीड किरदार धोनी के अलावा दूसरे सभी कलाकारों को भी जरूरी फुटेज दी। संगीत: बेशक, फिल्म की रिलीज से पहले इस फिल्म के गाने म्यूजिक लवर्स की कसौटी पर खरे उतरे। बैकग्राउंड म्यूजिक फिल्म की कहानी को आगे बढ़ाने में सहायक है, लेकिन फिल्म के लगभग सभी गाने फिल्म की रफ्तार को कम करने का काम करते है। 'बेसब्रियां' गाने का फिल्मांकन अच्छा बन पड़ा है। क्यों देखें: अगर आप दुनिया के महान क्रिकेट कप्तान एम. एस. धोनी के पक्के फैन हैं तो अपने चहेते हीरो की इस फिल्म को मिस ना करें। बेशक इस फिल्म की करीब 3 घंटे की लंबाई हॉल में कई बार आपके सब्र का इम्तिहान लेगी, लेकिन अगर धोनी की लाइफ के कुछ अनछुए पहलुओं के बारे में जानना चाहते हैं तो इस फिल्म को देखने जाएं। और हां, सुशांत सिंह राजपूत की बेहतरीन ऐक्टिंग, कैमरावर्क और लोकेशन इस फिल्म को देखने की एक और वजह भी हो सकती है। 
__________________________
Chandermohan.sharma@timesgroup.com बॉलिवुड में अक्सर समाज में घटित हो रही घटनाओं पर फिल्में बनाने का ट्रेंड रहा है, लेकिन अगर कंप्लीट होमवर्क और पूरी तैयारी के बाद ऐसी फिल्म बनाई जाती है तो यह यकीनन दर्शकों के साथ अन्याय है। साथ ही खुद मेकर्स के लिए बॉक्स आफिस की दृष्टि से भी यह जोखिम भरा काम ही है। बेशक इस फिल्म के मेकर्स ने अपनी फिल्म के लिए एक ऐसा करंट टॉपिक चुना, जो पिछले कई सालों से मीडिया की सुर्खियों में छाया हुआ है। देश के नंबर वन कॉर्पोरेट घरानों द्वारा सरकारी एंजेंसियों के साथ मिलीभगत करके गरीब किसानों की उपजाऊ भूमि को सस्ती कीमतों पर अधिग्रहित करके उस पर कंकरीट के जंगल खडे़ करना, जबरन जमीन छिनने के बाद गरीब किसानों द्वारा की रही खुदकुशी की घटनाओं जैस गंभीर संवदेनशील सब्जेक्ट इस फिल्म को दूसरी चालू मसाला फिल्मों से अलग करते हों, लेकिन कमजोर निर्देशन, लचर स्क्रिप्ट के साथ सीमित बजट के चलते 'वाह ताज' एक बेहद कमजोर फिल्म है। इस फिल्म को देखने के बाद आप 'वाह ताज' नहीं बल्कि 'आह ताज' करते नजर आएंगे। कहानी: महाराष्ट्र के एक छोटे से गांव से युवा किसान तुकाराम (श्रेयस तलपड़े) अपनी खुबसूरत पत्नी सुनंदा (मंजरी फडनीस) और करीब आठ-दस साल की बेटी के साथ आगरा के ताजमहल के मेन गेट पर धरना देकर बैठ जाता है। तुकाराम का दावा है कि ताजमहल उसके पुरखों की जमीन पर कब्जा करके मुगल बादशाह शाहजहां ने बनवाया। अब तुकाराम अपनी इसी पुरखों की जमीन को सरकार से वापस लेने के लिए परिवार के साथ आगरा में पहुंचा हुआ है। तुकाराम अपनी जमीन का कब्जा हासिल करने के लिए परिवार के साथ ताज महल के गेट के बाहर भूखहड़ताल शुरू कर देता है। तुकाराम को कई सामाजिक संगठनों और नेताओं का साथ भी मिलता है। स्टेट का होम मिनिस्टर हेमंत पांडे तुकाराम के इस धरने को समाप्त करवाने की कवायद में लगा है, लेकिन मामला अदालत में पहुंच चुका है। कोर्ट में तुकाराम कुछ पुराने दस्तावेज पेश करता है और अदालत से उसे स्टे ऑर्डर मिल जाता है। इस स्टे के बाद ताजमहल को टूरिस्टों के लिए बंद कर दिया जाता है। देश विदेश में यह खबर आग की तरह फैलती है। ऐसी हालत में सरकार तुकाराम के सामने ताजमहल की जमीन के बदले देश के किसी भी हिस्से में जमीन देने का प्रस्ताव रखती है। ऐक्टिंग: ठेठ मराठी किसान के रोल में श्रेयस तलपड़े ने अच्छी ऐक्टिंग की है। सुनंदा के रोल में मंजरी फडनीस श्रेयस के ऑपोजिट अच्छी लगी हैं। स्टेट के होम मिनिस्टर के रोल में हेमंत पांडे ने ओवर ऐक्टिंग की है तो वहीं विश्वजीत प्रधान छोटे से किरदार में भी अपनी पहचान छोड़ने में कामयाब रहे। निर्देशन: यंग डायरेक्टर अजित सिन्हा की यह पहली फिल्म है। कमजोर स्क्रिप्ट के चलते अजित की फिल्म पर कहीं पकड़ नजर नहीं आती। फिल्म की शुरुआत बेहद कमजोर है तो इंटरवल के बाद भी फिल्म कहीं बांध नहीं पाती। श्रेयस खुद मराठी हैं सो उन्होंने तुकाराम के किरदार को अपने दम पर कुछ प्रभावशाली बनाने की कोशिश की है। बेशक फिल्म का सब्जेक्ट अच्छा था, लेकिन अगर स्क्रिप्ट पर होम वर्के करने के बाद इस पर फिल्म बनती तो शायद कुछ असरदार बन पाती। संगीत: फिल्म का संगीत बस ठीक-ठाक है। फिल्म में ऐसा कोई ऐसा गाना नहीं, जो आपको थिएटर से बाहर आने के बाद याद रह पाए। क्यों देखें: ऐसी कोई वजह नहीं कि हम आपसे 'वाह ताज' देखने के लिए कह सकें। अगर सिर्फ दो घंटे का टाइम पास ही करना है तो देख आइए, लेकिन यह फैसला भी आपका ही होगा। 
__________________________
 Chandermohan.sharma@timesgroup.com यकीनन, डायरेक्टर विक्रम भट्ट का नाम स्क्रीन पर देखते ही हॉल में बैठे दर्शक यही सोचने लगते हैं कि इस बार ऐसा क्या स्क्रीन पर दिखाने वाले हैं जिसे देखते ही डर के मारे हाथ-पांव फूलने लगे। दरअसल, भट्ट कैंप के साथ-साथ विक्रम ने जब अपने बैनर तले भी फिल्में बनाने का सिलसिला शुरू किया तो हर बार उन्होंने अपनी प्रॉडक्शन कंपनी की फिल्मों को सेक्स या हॉरर के करीब ही रखा। विक्रम भट्ट के निर्देशन में बनी हॉरर, सेक्सी फिल्म राज बॉक्स ऑफिस पर सुपरहिट साबित रही तो इस फिल्म के बाद जहां भट्ट ब्रदर्स ने सेक्सी हॉरर फिल्में बनने का ऐसा ट्रेंड शुरू हुआ जो आज भी बरकरार है, इस सीरीज की तीन फिल्में बना चुकी भट्ट कंपनी अब इस सीरीज की चौथी फिल्म Raaz Reboot लेकर हाजिर है। अगर इस सीरीज की हिट और बॉक्स ऑफिस पर कमाई करने वाली फिल्मों की बात की जाए तो इस सीरीज की बिपाशा बसु स्टारर दोनों फिल्में बॉक्स ऑफिस पर हिट साबित रही। Raaz Reboot में एकबार फिर विक्रम ने कुछ नया करने की बजाए फिर वहीं भूतियां सब्जेक्ट चुना है, इस बार फिल्म को स्टार्ट टु फिनिश रोमानिया में शूट किया गया है, सो लोकेशन और स्पेशल इफेक्ट्स और तकनीक के मामले में फिल्म में नयापन नजर आता है। कहानी : पहली बार शायना खन्ना (कृति खरबंदा) और रेहान खन्ना (गौरव अरोड़ा) रोमानिया में मिलते हैं, यहीं पर इन दोनों का प्यार परवान चढ़ता है और फिर दोनों यहीं शादी भी कर लेते हैं। शादी के बाद दोनों मुंबई चले गए, रेहान को मुंबई में ही अच्छी नौकरी भी मिल जाती है, लेकिन शायना को लगता है कि अगर रेहान को कामयाबी के शिखर तक पहुंचना है तो उसे रोमानिया में जाकर बसना चाहिए। आखिरकार, रेहाना शायना की बात मान लेता है और दोनों एकबार फिर रोमानिया लौट आते हैं। रोमानिया में रेहान को कंपनी की ओर से एक बड़ा सा बंगला मिलता है, इस बंगले में आने के बाद शायना को हर पल यही लगता है कि बंगले में कोई और भी है। रोमानिया आने के बाद रेहान अब शायना से दूर- दूर रहने लगता है। शायना को लगता है कि रेहान उससे कोई राज छुपा रहा है। दूसरी ओर शायना को बंगले में हर रात किसी और के होने की आहट सुनाई देती है। शायना जब भी रेहान को बंगले में किसी और के होने की बात करती है तो रेहान को लगता है यह सब शायना का वहम है। कहानी में ट्विस्ट उस वक्त आता है जब इंटरवल से चंद मिनट पहले आदित्य (इमरान हाशमी) की एंट्री होती है। आदित्य रोमानिया में ही रहता है, शादी से पहले शायना और आदित्य दोनों एक-दूसरे से प्यार करते थे, लेकिन हालात कुछ ऐसे बने कि दोनों की राहें जुदा हो गईं। अब बरसों बाद एकबार फिर आदित्य शायना से मिलता है। ऐक्टिंग : शायना के किरदार में कृति खरबंदा ने अच्छी ऐक्टिंग की है। कम फुटेज के बावजूद इमरान हाशमी अपने रोल में जमे। वहीं रेहान खन्ना के रोल में गौरव अरोड़ा ने अपने किरदार को असरदार बनाने के लिए अच्छा होमवर्क किया है। निर्देशन : Raaz Reboot की सबसे बड़ी खामी यही है कि करीब दो घंटे की इस हॉरर फिल्म में हॉरर सीन न के बराबर है। फिल्म के क्लाइमैक्स में विक्रम ने कुछ असरदार हॉरर सीन्स पेश किए, लेकिन यह सीन भी इतने हॉरर नहीं कि हॉरर फिल्मों के शौकीनों को डरा सके। इस फिल्म की स्क्रिप्ट विक्रम भट्ट ने लिखी है लेकिन स्क्रिप्ट में नयापन कतई नहीं है। लेकिन विक्रम ने रोमानिया की बेहतरीन लोकेशंस पर फिल्म के सीन्स शूट किए। इंटरवल से पहले की फिल्म काफी सुस्त है, न जाने क्यों विक्रम ने फिल्म में अंग्रेजी का कुछ ज्यादा ही इस्तेमाल किया है, हॉरर फिल्में अक्सर सिंगल स्क्रीन और बी सी सेंटरों पर अच्छा बिज़नस करती है, लेकिन करीब तीस फीसदी से ज्यादा अंग्रेजी डायलॉग वाली यह फिल्म इन सेंटरों पर टिक नहीं पाएगी।  फिल्म की खबरें फेसबुक पर पढ़ने के लिए लाइक करें NBT Movies ऐक्टिंग : शायना के किरदार में कृति खरबंदा ने अच्छी ऐक्टिंग की है, कम फुटेज के बावजूद इमरान हाशमी अपने रोल में जमे, वहीं रेहान खन्ना के रोल में गौरव अरोड़ा ने अपने किरदार को असरदार बनाने के लिए अच्छा होमवर्क किया है। संगीत : इस फिल्म राज रीबूट के साथ म्यूजिक कंपनी टी सीरीज का नाम जुड़ा है सो फिल्म का संगीत इस फिल्म का प्लस पॉइंट है, फिल्म के कई गाने पहले से कई म्यूजिक चार्ट में टॉप फाइव में शामिल हो चुके हैं। क्यों देखें : अगर हॉरर फिल्मों के पक्के शौकीन हैं तो इस फिल्म को भी देखा जा सकता है, लेकिन कुछ नया या खास होने की आस लेकर न जाएं वर्ना अपसेट होंगे। इमरान हाशमी के फैन्स को अपने चहेते स्टार के चंद सीन्स ही इस पूरी फिल्म में नजर आएंगे।  Read Raaz Reboot Movie Review here in english
__________________________
पिंक मूवी उस पुरुषवादी मानसिकता के खिलाफ एक कड़ा संदेश देती है, जिसमें महिला और पुरुष को अलग-अलग पैमानों पर रखा जाता है। इस फिल्म की कहानी बताती है कि यदि कोई पुरुष ताकतवर परिवार से होता है तो किस तरह से पीड़ित महिला के लिए न्याय की लड़ाई लड़ना कठिन हो जाता है। मूवी समाज की उस सोच पर सवाल खड़े करती है, जो लड़कियों की छोटी स्कर्ट और पुरुषों के साथ ड्रिंक करने पर उनके चरित्र को खराब बताती है। फिल्म यह भी बताती है कि भले ही कोई महिला सेक्स वर्कर हो या फिर पत्नी हो, लेकिन यदि वह 'न' कहती हो तो किसी भी पुरुष को उसे छूने और उसके साथ जबरदस्ती करने का अधिकार नहीं है। कहानी: दिल्ली के पॉश इलाके में किराए पर रहने वाली तीन कामकाजी लड़कियों मीनल (तापसी), फलक (कीर्ति) और आंद्रिया (आंद्रिया) की कहानी है। मिडिल क्लास फैमिली की ये तीनों लड़कियां एक रात में फन के लिए निकलती हैं। रॉक कन्सर्ट के बाद वे राजवीर और दो अन्य युवकों की ओर से सूरजकुंड के एक रिजॉर्ट में डिनर का इन्विटेशन स्वीकार कर लेती हैं। लेकिन, कुछ ड्रिंक्स लेने के बाद यह रात उनके लिए मुसीबत का सबब साबित होती है। आंद्रिया महसूस करती है कि डंपी (राशुल टंडन) उसे गलत तरीके से छूने की कोशिश करता है और ताकत के नशे में चूर राजवीर (अंगद बेदी) मीनल के ऐतराज के बावजूद उससे छेड़खानी की कोशिश करता है। इसी बीच आत्मरक्षा करते हुए मीनल एक बोतल से राजवीर पर हमला कर देती है, जो उसकी आंख में लगती है और खून बहने लगता है। तीनों लड़कियां इस उम्मीद के साथ घर लौट आती हैं कि बात आई-गई हो जाएगी। लेकिन, उनके लिए जिंदगी कठिन हो जाती है, जब तीनों युवक उन लड़कियों को बदनाम करने और डराने की कोशिश करते हैं। तीनों लड़कियों पर उस वक्त गाज ही गिर जाती है, जब छेड़खानी की कोशिश करने वाला राजवीर अपने ताकतवर लिंक्स का इस्तेमाल कर इनके खिलाफ प्रॉस्टिट्यूशन का आरोप लगाते हुए एफआईआर दर्ज करा देता है। इसके बाद तीनों को फरार होना पड़ता है और मुश्किलों की शुरुआत होती है। मामला कोर्ट में पहुंचता है, जहां वकील दीपक सहगल (अमिताभ), जो खुद मेन्टल डिसऑर्डर का शिकार है, लड़कियों का केस लड़ता है। फिल्म में ड्रामे की शुरुआत यहीं से होती है। कोर्ट रूम में सुनवाई के दौरान मीनल से उसकी वर्जिनिटी और ड्रिंकिंग हैबिट्स पर सवाल पूछे जाते हैं। इन सवालों के जरिए यह दिखाने की कोशिश की गई है, समाज किस तरह से दोहरे मानकों पर लड़के और लड़कियों को रखता है। कोर्ट रूम के सवाल-जवाब जोनाथन काप्लन की ड्रामा फिल्म 'द एक्यूज्ड' से प्रभावित हैं। क्यों देखें: अमिताभ बच्चन समेत सभी कलाकारों ने अपनी भूमिका से न्याय किया है। क्रिएटिव प्रड्यूसर कहे जाने वाले शुजित सरकार के खाते में विक्की डोनर, मद्रास कैफे और पीके के बाद एक और शानदार फिल्म जुड़ गई है। 
__________________________
Chandermohan.sharma@timesgroup.com हमेशा से सुनते आए हैं कि किक्रेटर और ग्लैमर नगरी के स्टार्स की सबसे ज्यादा वैल्यू रही है, बेशक यह बात किसी हद तक सही भी हो, यकीनन ब्रैंड और मॉडलिंग की दुनिया में इन्हें आज आसमां छूती प्राइस भी मिलती हो, लेकिन अगर रिऐलिटी पर नजर डाली जाए तो यहां ऐसा कतई नहीं लगता। 70 के दशक से इंडियन फिल्म स्क्रीन पर ऐसा कई बार नजर आया जब किसी नामी क्रिकेटर ने हिंदी फिल्म में लीड किरदार निभाया और फिल्म हिट रही है। सलीम दुर्रानी के साथ प्रवीन बॉबी को लेकर बनी 'चरित्र' बॉक्स ऑफिस पर फ्लॉप साबित रही तो ऐसे ही कुछ नजारा दूसरी फिल्मों के साथ भी नजर आया। इस बार मामला कुछ बदला हुआ है। किक्रेट की फील्ड में अपना दबदबा बना चुके तूफानी गेंदबाज ब्रेट ली को लेकर बनी इस फिल्म को पहले दिन बॉक्स ऑफिस पर मिली बेहद मामूली ओपनिंग यही साबित करती है कि दर्शक इन्हें क्रिकेट के मैदान में शायद देखना पंसद करते हैं, वहीं दूसरी बात ब्रेट ली की इस फिल्म मे ऐसा कुछ खास नजर भी नहीं आाता कि दर्शक इस फिल्म को देखने की चाह में थिऐटर का रुख करें। वैसे इससे पहले भी ब्रेट ली का नाम म्यूजिक के साथ जुड़ चुका है, अब देखना बाकी है कि सिल्वर स्क्रीन पर भी क्या अपनी पहचान बना पाते हैं। वैसे बता दें, ऑस्टेलिया में बनी इस फिल्म का प्रीमियर सिडनी में पिछले साल हो चुका है। कहानी : मीरा (तनिष्ठा चटर्जी) ऑस्ट्रेलिया के एक शहर में रहती है। मीरा सिंगल मदर है, लेकिन मीरा की मां (सुप्रिया पाठक) अक्सर अपनी बेटी को सेकंड मैरिज करने की सलाह देती रहती है। कुछ यही हाल विल (ब्रेट ली) को उसका अकेलापन जरा भी पसंद नहीं है। विल को किसी साथी की तलाश है जो उसे समझ सके। ऐसे में एक दिन मीरा और विल की मुलाकात एक पार्टी में होती है, पहली ही मुलाकात के बाद विल को लगने लगता है कि मीरा में ऐसी सभी खूबियां हैं जो उसके साथी में होनी चाहिए। इसके बाद विल हमेशा मीरा से मिलने का कोई न कोई बहाना तलाशता है और अक्सर मीरा से मिलने पहुंच जाता है। दूसरी ओर अब मीरा की मां को इन दोनों का मिलना जरा भी पसंद नहीं। इसकी वजह विल का दूसरे देश से होने के साथ-साथ विदेशी कल्चर से होना भी है। दरअसल, मीरा की मां अपनी बेटी की शादी किसी और के साथ करना चाहती है। ऐसे में विल को लगता है उसका खास दोस्त (अर्को घोष) ही उसे इंडियन कल्चर से लेकर इंडिया के बारे में ऐसी सभी जानकारी दे सकता है जो उसे मीरा तक पहुचंने में मदद कर सकती है। फिल्मी खबरें पढ़ें अपने फेसबुक पर, लाइक करें हमारा पेज NBT Movies ऐक्टिंग: अगर आप ब्रेट ली की तूफानी गेंदबाजी के फैन हैं तो इस फिल्म को देखकर उनकी ऐक्टिंग के फैन हो सकते हैं। यकीनन ब्रेट ली ने अपने किरदार को बखूबी ऐसे असरदार ढंग से निभाया है जो उनके फैन्स को सरप्राइज कर सकता है। तनिष्ठा चटर्जी मीरा के रोल में जमी हैं। सु्प्रिया पाठक और अर्को घोष अपने रोल में फिट रहे है। निर्देशन : अनुपमा शर्मा की तारीफ करनी होगी कि उन्होंने इस सिंपल सी कुछ अलग लव स्टोरी को ऐसे अंदाज में पेश करने की अच्छी पहल की है जो कहीं बोझिल नहीं करती । वहीं, फिल्म का क्लाइमैक्स बेहद कमजोर है जो इससे पहले भी दर्जनों हिंदी फिल्मों में नजर आ चुका है। क्यों देखें : अगर ब्रेट ली के पक्के फैन हैं तो अपने चहेते खिलाड़ी को एक नए लुक में देखें। कहानी में नयापन नहीं है, लेकिन ऐसा भी नहीं कि आप बोर हों। 
__________________________
Chandermohan.sharma@timesgroup.com बॉलिवुड में फिल्ममेकर्स के लिए मर्डर मिस्ट्री, सस्पेंस, थ्रिलर ऐसे हॉट सब्जेक्ट हैं जो अक्सर बॉक्स ऑफिस पर हिट रहते हैं, लेकिन ऐसा बहुत कम ही देखने को मिला है जब करीब साढ़े पांच दशक से भी ज्यादा वक्त गुजर चुके किसी सब्जेक्ट पर फिल्में बनाने का जुनून मेकर्स में आज भी बरकरार हो। करीब साढ़े पांच दशक पहले हुए नानावटी केस ने पूरे देश को उस वक्त झकझोर दिया था। इस मर्डर मिस्ट्री को देश का पहला ऐसा केस माना जाता है जब राजनेताओं के साथ-साथ दो अलग-अलग कम्युनिटी के लोग इस केस के साथ जुड़े। इस केस में मरने वाला सिंधी समाज का अमीर बिज़नसमैन था सो इस कम्युनिटी के लोग इस केस के साथ जुड़े। वहीं मारने वाला पारसी कम्युनिटी का नेवी ऑफिसर था सो नौसेना के कमांडर को इस कम्युनिटी का खुला साथ मिला। कोर्ट में इस केस में पारसी नेवी ऑफिसर के लिए उस वक्त के नामी पारसी ऐडवोकेट पेश हुए तो तो सिंधी बिज़नसमैन की फैमिली की ओर से इसी समुदाय के ऐडवोकेट राम जेठमालानी कोर्ट पेश हुए थे। इस टॉपिक पर बनी पहली हिंदी फिल्म की बात करें तो 1963 में रिलीज हुई डायरेक्टर आर. के. नैयर की 'ये रास्ते हैं प्यार के' इस सब्जेक्ट पर बनी पहली फिल्म थी। इसके बाद 1973 में विनोद खन्ना स्टारर अचानक की कहानी भी इस केस की पृष्ठभूमि पर बेस थी। खबरों की मानें तो पूजा भट्ट भी इस टॉपिक पर 'लव अफेयर' टाइटल से फिल्म बना रही हैं। अगर 'रुस्तम' की बात करें तो यह फिल्म इस सब्जेक्ट पर बनी पिछली दोनों फिल्मों से कहीं ज्यादा भव्य और भारी भरकम बजट में बॉक्स ऑफिस पर बिकाऊ स्टार्स और टिकट खिडकी पर बिकाऊ मसालों को के साथ बनी फिल्म है। अक्षय कुमार पिछले कुछ सालों में बॉलिवुड के पहले ऐसे स्टार हैं जिनकी हर साल औसतन चार फिल्में रिलीज हुईं, लेकिन अब अगले चार महीने अक्षय की कोई और फिल्म रिलीज होने के आसार नहीं हैं। ऐसे में अक्षय के फैन अपने चहेते स्टार की इस फिल्म को मिस नहीं करेंगे तो 15 अगस्त के कमाऊ वीक में फिल्म का रिलीज़ होना बॉक्स आफिस पर फायदे का सौदा है तो इस फिल्म के ऑपोज़िट रितिक रोशन स्टारर 'मोहनजोदड़ो' का आना यकीनन इस फिल्म की कलेक्श्न को प्रभावित कर सकता है। फिल्मी खबरें पढ़ें फेसबुक पर. लाइक करें NBT Movies कहानी : इंडियन नेवी का कमांडर रुस्तम पावरी ( अक्षय कुमार ) अपनी खूबसूरत वाइफ सिंथिया पावरी (इलियाना डीक्रूज़) के साथ बेहद खुश जिंदगी गुजार रहा है। 'रुस्तम' को अपनी डयूटी, अपनी वर्दी और अपनी वाइफ से प्यार है। अचानक रुस्तम को नेवी के एक सीक्रेट मिशन पर कुछ अर्से के लिए विदेश जाना पड़ता है। इसी बीच सिंथिया और शहर के अमीर रंगीनमिजाज सिंधी बिज़नसमैन विक्रम मखीजा (अरजन बाजवा) के बीच नजदीकियां बढ़ने लगती हैं। विक्रम और सिंथिया की मुलाकातों को विक्रम की बहन प्रीति मखीजा (ईशा गुप्ता) बढ़ावा देती है, जल्दी ही विक्रम और सिंथिया के बीच लगातार बढ़ती नजदीकियां अवैध संबधों में बदल जाती है। 'रुस्तम' अपनी ड्यूटी कंप्लीट करके एक दिन अचानक जब घर पहुंचता है तो उसे सिंथिला नहीं मिलती है। अलबत्ता सिंथिया को विक्रम मखीजा के लिखे कुछ लव लेटर मिलते हैं और इन्हीं लव लेटर से रुस्तम को पता चलता है कि सिंथिया के विक्रम मखीजा के साथ नाजायज संबध हैं। रुस्तम नेवी ऑफिस जाकर अपने नाम सर्विस रिवॉल्वर इशू कराकर विक्रम के घर पहुंचता है और विक्रम को एक के बाद एक तीन गोलियां मारता है। विक्रम की हत्या के बाद रुस्तम सीधा पुलिस स्टेशन जाकर अपना गुनाह कुबूल करके खुद को सरेंडर कर देता है। विक्रम की बहन प्रीति किसी भी सूरत में रुस्तम को कोर्ट से सख्त सजा दिलवाने पर आमादा है और वह इसके लिए अपनी दौलत और अपनी पहुंच का इस्तेमाल कर रही है। यहीं से शुरू होता है इस केस के साथ पारसी और सिंधी कम्युनिटी के प्रभावशाली लोगों के अलावा मीडिया और आम लोगों का जुड़ना जिस वजह से अदालत में चल रहा यह केस बेहद अहम हो जाता है। ऐक्टिंग : 'स्पेशल 26', 'बेबी' और 'एयरलिफ्ट' के बाद 'रुस्तम' के किरदार में अक्षय कुमार ने एकबार फिर साबित किया है कि उनमें हर किरदार को निभाने की जबर्दस्त क्षमता है। 'जोकर', 'राउडी राठौर', 'एंटरटेनमेंट', 'खिलाड़ी 786' वगैरह में अपने किरदार की वजह से क्रिटिक्स की आलोचनाएं झेलने के बाद अक्षय ने एकबार फिर साबित किया कि वह डायरेक्टर के लिए ऐसे ऐक्टर हैं जो हर किरदार को निभाने का दम रखते हैं। नेवल कमांडर की ड्रेस में अक्षय स्क्रीन पर लाजवाब नज़र आए। पुलिस कस्टडी और कोर्ट के शुरुआती सीन्स में अक्षय की खामोशी देखने लायक है। ईशा गुप्ता ने अपने किरदार के लिए अच्छा होमवर्क किया जिसका असर स्क्रीन पर नजर आया, इलियाना डीक्रूज बस ठीकठाक रहीं। कुमुद मिश्रा, अर्जन बाजवा ने अपने किरदार को बस निभा भर दिया, वकील के रोल में सचिन खेडेकर खूब जमे हैं।  निर्देशन : टीनू देसाई ने चर्चित नानावटी केस की पृष्ठभूमि पर लिखी स्क्रिप्ट को दमदार अंदाज में पेश किया है। टीनू को एक सशक्त बेहतरीन कसी हुई स्क्रिप्ट मिली और इसी के चलते टीनू ने इस मर्डर मिस्ट्री को ऐसे ढंग से पेश किया कि दर्शक कहानी और किरदारों के साथ जुड़ पाता हे। टीनू की तारीफ करनी होगी कि उन्होंने पचास के दशक को स्क्रीन पर बेहतरीन ढंग से दर्शाया। बेशक पचास के दशक में फिल्माएं इस फिल्म के कुछ सीन्स एकता कपूर की 'वन्स अपॉन अ टाइम इन मुंबई' और 'बॉम्बे वेलवेट' की याद दिलाते हैं। फिल्म शुरुआती पंद्रह मिनट सुस्त है, लेकिन इंटरवल के बाद आपको सीट से बांधने का दम रखती है। टीनू ने किरदारों के मुताबिक, हर कलाकार को जरूरी फुटेज दी तो अक्षय से एक बार फिर बेहतरीन ऐक्टिंग करवाने में भी कामयाब रहे। काश, टीनू फिल्म की ऐडिटिंग के वक्त ऐसे सीन पर कैंची चलाकर फिल्म की लंबाई को दस से पंद्रह मिनट कम करते तो फिल्म की रफ्तार स्टार्ट टू लास्ट एक जैसी रहती। संगीत : फिल्म का संगीत पचास के माहौल में कहानी की डिमांड के मुताबिक तैयार किया गया है, रिलीज से पहले दो गाने तेरे संग यारा, और जब तुम होते हो कई म्यूजिक चार्ट में हिट हैं। इन गानों को टीनू ने फिल्म में कहानी का हिस्सा बनाने की अच्छी कोशिश की है। क्यों देखें : अगर आप अक्षय के फैन हैं तो अपने चहेते स्टार को दमदार नए लुक में देखने के साथ एक पावरफुल किरदार में देखने थिअटर जाए, कोर्ट के सीन्स फिल्म का प्लस पॉइंट है। 
__________________________
 chandermohan.sharma@timesgroup.com इस फिल्म से एक और राइटर ने कैमरे के पीछे की कमान संभाली है तो लंबे अर्से बाद राजीव खंडेलवाल ने साबित किया कि अगर उन्हें दमदार किरदार मिले तो वह ऐसे किरदारों को असरदार ढंग से निभाने का दम रखते हैं। वैसे इस फिल्म के राइटर राजेश झावेरी ने इस फिल्म से पहले बतौर राइटर बॉक्स ऑफिस पर अलग-अलग सब्जेक्ट पर बनी कई हिट और औसत हिट फिल्में दी हैं, लेकिन खुद जब कैमरे के पीछे की कमान संभाली तो अपने लिए ऐसी कहानी चुनी जिसमें सेक्स और सस्पेंस का जमकर तड़का लगाया जा सके। बेशक राजेश की इस फिल्म का क्लाइमैक्स कुछ कमजोर रह गया हो, लेकिन इसके बावजूद फिल्म में इतने मसाले जरूर नजर आते हैं जो किसी फिल्म को बी और सी सेंटरों पर हिट नहीं तो औसत हिट करा सकते हैं।  कहानी : कॉन्ट्रैक्ट किलर आर्मिन सेलम (राजीव खंडेलवाल) की एक भीषण ऐक्सिडेंट के बाद याददाश्त चली जाती है। इस ऐक्सिडेंट के बाद आर्मिन को सिर्फ काव्या चौधरी (गौहर खान) के बारे में जानकारी है। दरअसल, काव्या ही इस ऐक्सिडेंट के बाद याददाश्त खो चुके सलेम की देखभाल कर रही है। काव्या इस कोशिश में लगी है, जिससे आर्मिन की याददाशत जल्दी से लौट आए। काव्या का यह काम इतना आसान भी नहीं है। इस सिंपल स्टोरी में टिवस्ट् उस वक्त आता है, जब इस कहानी में एक के बाद एक कई दूसरे किरदारों की एंट्री होती है, जिससे आर्मिन की बीती जिदंगी के बारे में थोड़ा-बहुत पता चलता है तो वहीं इस बीच काव्या भी सलेम को प्यार करने लगती है। ऐक्टिंग : राजीव खंडेलवाल ने अपने किरदार के मुताबिक अच्छी ऐक्टिंग की है। ऐसा लगता है कि याद्दाश्त भूल चुके सलेम के किरदार को निभाने के लिए राजीव ने अच्छा होमवर्क किया। लंबे अर्से बाद किसी फिल्म में गौहर खान को एक पावरफुल किरदार मिला और गौहर ने खुद को ऐसी कलाकार साबित किया, जिन्हें ऐक्टिंग की एबीसी आती है। वहीं कटरीना मुनीरो और अंकिता मखवाना ने जहां अपनी ब्यूटी को कैमरे के सामने जमकर परोसने के साथ दमदार ऐक्टिंग भी की, विक्टर बैनर्जी अपने रोल में फिट रहे। डायरेक्शन : इस फिल्म से पहले झावेरी कुछ अलग किस्म की बनी 'कुछ तो है' और 'ढूंढते रह जाआगे' सहित कुछ और फिल्मों की कहानी लिख चुके हैं, लेकिन बतौर डायरेक्टर उन्होंने इस प्रॉजेक्ट पर कम्प्लीट होमवर्क के बाद ही काम शुरू किया, फिल्म का स्क्रीनप्ले बेहतरीन है, कहानी की डिमांड के मुताबिक झावेरी ने फिल्म को स्विट्ज़रलैंड की लोकेशन में शूट हुआ है। लंबे अर्से बाद किसी हिंदी फिल्म में ऐसी बेहतरीन लोकेशन नजर आई, दूसरी और झावेरी दो घंटे की इस फिल्म की गति को ऐसा नहीं रख पाए जो दर्शकों को स्टार्ट टु लास्ट तक पूरी तरह से बांध पाती। इंटरवल के बाद की फिल्म बोझिल लगने लगती है, अगर झावेरी स्क्रिप्ट के साथ-साथ क्लाइमैक्स पर कुछ ज्यादा मेहनत करते तो इस फीवर का नशा दर्शकों पर कुछ ज्यादा ही चढ़ पाता। संगीत : आपको ताज्जुब होगा कि सिर्फ दो घंटे की इस फिल्म के साथ एक दो नहीं बल्कि नौ संगीतकारों का नाम जुड़ा है, लेकिन इसके बावजूद फिल्म का म्यूजिक केवल सिनेमाहॉल में ही आपको थिरकाने का दम रखता है। वैसे रिलीज़ से पहले फिल्म के दो गाने यंगस्टर्स की जुबां पर आए हुए हैं। डायरेक्टर झावेरी की तारीफ करनी होगी कि उन्होंने इन गानों को फिल्म की कहानी का हिस्सा बनाकर पेश किया, वर्ना अक्सर सस्पेंस थ्रिलर फिल्मों में गाने फिल्म की कहानी की रफ्तार को रोकने या कम करने का ही काम करते रहे हैं। क्यों देखें : अगर आप राजीव खंडेलवाल के पक्के फैन हैं और सस्पेंस थ्रिलर, हॉट अडल्ट फिल्मों के शौकीन हैं तो 'फीवर' सिर्फ आपके लिए ही है और हां स्विटजरलैंड की बेहतरीन लोकेशन और गजब फटॉग्रफ़ी इस फिल्म को देखने की एक और वजह हो सकती है।
__________________________
Chandermohan.sharma@timesgroup.com अगर आपने डायरेक्टर मनीष झा के निर्देशन में मातृभूमि और अनवर जैसी लीक से हटकर बनी फिल्में देख रखी हैं तो इस फिल्म को देखकर आपको लगेगा जैसे इसका निर्देशन मनीष ने नहीं किया या फिर उन्होंने बस निर्देशन की खानापूर्ति की है। इस फिल्म के पहले सीन से आखिरी तक कहीं नहीं लगता कि मनीष इस फिल्म को डायरेक्ट कर रहे हैं। ऐसा लगता है मनीष की टीम के किसी दूसरे या तीसरे नंबर के असिस्टेंट ने फिल्म की कमान संभाल रखी हो। वहीं, 'मुन्नाभाई' सीरीज की फिल्मों के अलावा 'जॉली एलएलबी' में अपनी ऐक्टिंग से हर किसी को हैरान कर चुके बोमन ईरानी और अरशद वारसी ने ऐसी फिल्म को क्यों चुना जिसमें उनके करने के लिए कुछ था ही नहीं, समझ से परे नजर आता है। बिहार की पृष्ठभूमि पर बनी इस फिल्म की कहानी बेशक पटना शहर से जुड़ी हो, लेकिन मुंबई के किसी स्टूडियो में पटना का सेट लगाकर मनीष पूरी फिल्म में कहीं भी इस बात का एहसास नहीं करा पाए कि उनकी फिल्म एक बिहारी किडनैपर से जुड़ी है। कमजोर स्क्रिप्ट, सतही निर्देशन और ऐसी कहानी जो शायद ही किसी क्लास के पल्ले पड़ सके, यह फिल्म यकीनन मनीष झा के अब के करियर की सबसे कमजोर फिल्म कही जा सकती है। फिल्मी खबरें पढ़ें फेसबुक पर, लाइक करें NBT MOVIES कहानी : पटना शहर में किडनैपर माइकल मिश्रा (अरशद वारसी) के नाम का डंका बजता है। सारा शहर उसे सल्यूट ठोकता है तो गली मुहल्ले में ड्यूटी करने वाला पुलिसवाला भी माइकल को सल्यूट करता है। माइकल किसी को भी किडनैप करके अपने बड़े से उस अड्डे पर लाकर रखता है जहां उसने सफेद ड्रेस में हाथ में मोमबत्ती थामे एक लड़की को सिर्फ इसलिए रखी हुई है जिससे पुलिसवाले और दूसरे लोग उसके अड्डे को भूतिया अड्डा समझकर वहां न आएं। माइकल मिश्रा ने एक दिन एक युवक को एक गहरे गड्डे से निकालकर उसकी जान बचाई और उसे हाफ पैंट (कायोज ईरानी) का नाम दिया। उसी दिन से हाफ पैंट माइकल मिश्रा का दायां हाथ बन गया और माइकल के गिरोह में शामिल हो गया। माइकल को सालों से एक आवाज की तलाश है। हेलो शब्द सुनने के मकसद से माइकल शहर की कई लड़कियों को जबरन रोकता और उनकी आवाज में हेलो सुनता है, लेकिन माइकल को वह आवाज नहीं मिली जिसकी उसे तलाश थी। अचानक एक दिन माइकल की मुलाकात वर्षा शुक्ला (अदिति राव हैदरी) से हुई। चंद मुलाकातों के बाद माइकल को लगने लगा वर्षा वही लड़की है, जिसकी उसे बरसों से तलाश थी। वर्षा से मिलने के बाद माइकल की जिंदगी का मकसद ही बदल गया। माइकल ने वर्षा के लिए खुद को बदलने का फैसला किया और थाने जाकर आत्मसर्मपण कर दिया। निर्देशन : खुद बिहार के रहने वाले मनीष झा बिहार के पटना शहर के इर्द-गिर्द केंद्रित इस फिल्म को सही ट्रैक पर नहीं रख पाए। दरअसल, फिल्म की स्क्रिप्ट में जरा भी दम नहीं था, वहीं फिल्म के ज्यादातर किरदारों को बिहारी लुक देने के चक्कर में मनीष खुद ऐसे उलझकर रह गए कि ज्यादातर किरदार कहीं भी गिरोह के गुंडे तो नहीं लगे, लेकिन अजीबोगरीब पोशाक पहने कमीडियन जरूर लगे। वहीं इंडस्ट्री के दो दिग्गज स्टार अरशद और बोमन से भी मनीष उनके टैलंट के मुताबिक काम नहीं ले पाए। अगर प्रॉजेक्ट शुरू करने से पहले मनीष कहानी पर कुछ ज्यादा मेहनत करते तो फिल्म कम से कम सिंगल क्लास सेंटर्स पर अच्छा बिज़नस जरूर कर पाती। ऐक्टिंग : अरशद वारसी और अदिति राव हैदरी दोनों ने खुद को ठेठ बिहारी लुक में दिखने और बिहारी स्टाइल में बोलने की अच्छी कोशिश की है, दोनों अपने रोल में कई जगह ओवर एक्टिंग के भी खूब शिकार हुए। वहीं, बोमन ईरानी के बेटे कायोज ईरानी ने हाफ पैंट के किरदार को सही ढंग से निभाया। बोमन ईरानी को फिल्म में बेहद कम फुटेज मिली। दरअसल, बोमन के किरदार को फिल्म में एक सूत्रधार के तौर पर पेश किया गया और उन्होंने इस किरदार को अच्छे ढंग से निभाया। संगीत : बिहार के बैकग्राउंड पर होने के बाद फिल्म में ऐसा कोई गाना नहीं है जो म्यूजिक लवर्स की कसौटी पर खरा उतर सके। हां, फिल्म का बैकग्राउंड स्कोर अच्छा बन पड़ा है। क्यों देखें : अगर दूसरा कोई विकल्प नहीं है और दो सवा दो घंटे का टाइम कैसे भी पास करना है तो इन माइकल साहब से मिल आएं। 
__________________________
चंद्रमोहन शर्मा मदारी एक सवाल है देश के उन नागरिकों से जो वोट देकर देश के प्रति अपने फर्ज का पालन करते हैं, लेकिन क्या उन्होंने अपने वोट का सही इस्तेमाल किया, क्या कभी वोट देने वालों ने गहराई से सोचा कि क्या उनके वोट को हासिल करने वाला अब अपनी भी डयूटी को पूरी ईमानदारी के साथ निभा रहा है या नहीं? इस फिल्म के डायरेक्टर ने करीब आठ साल पहले इरफान खान को लेकर 'मुंबई मेरी जान' बनाई। आम मुंबइया मसालों की फिल्मों से कोसो दूर निशिकांत कामत की इस फिल्म ने बेशक बॉक्स ऑफिस पर कोई करिश्मा न किया हो, लेकिन इस फिल्म के बाद लीक से हटकर किसी मकसद को लेकर बनी अलग ट्रैक की फिल्में पसंद करने वाली क्लास को एक ऐसा यंग डायरेक्टर मिल गया जो उनके टेस्ट को कुछ हद तक पहचानने में कामयाब था। अपनी इस फिल्म में कामत ने मदारी शब्द का प्रयोग मात्र एक प्रतीक के तौर पर इस्तेमाल किया है, दरअसल, कामत इस फिल्म के माध्यम से कहना चाहते हैं कि जिस तरह मदारी अपने खेल में एक जमूरे को अपने इशारों से कंट्रोल करता है, ठीक उसी तरह सवा सौ करोड़ की आबादी वाले इस देश को चलाने वाला सिस्टम भी आजादी के बाद से आज तक आम आदमी की जिंदगी को कंट्रोल करने में लगा है। बेशक, इरफान और कामत की यह फिल्म शुरुआत में बॉक्स ऑफिस पर दर्शकों की भीड़ न बटोर पाए, लेकिन माउथ पब्लिसिटी के दम पर फिल्म अपनी लागत निकालने के साथ-साथ अच्छा-खासा मुनाफा भी कमाने का दम रखती है। कामत का यह मदारी कॉमन मैन और करप्ट सरकार के बीच के संघर्ष को पेश करने का एक माध्यम मात्र है। कहानी : निर्मल कुमार (इरफान खान) ऐसा कॉमन मैन है, जो देश के प्रति अपनी ड्यूटी समझता है। निर्मल देश में एक अच्छी सरकार बने इसके लिए अपने वोट का इस्तेमाल करता है, लेकिन इसके बाद उसे इस बात से कोई सरोकार नहीं है कि क्या उसके द्वारा चुनी गई सरकार या नेता सही काम कर रहे है या नहीं। निर्मल अपनी दुनिया में ही खुद को बिजी रखता है, उसे करप्शन या सरकार की नीतियों से कुछ लेना-देना नहीं है। निर्मल तो अपने करीब आठ साल के बेटे अपूर्व कुमार की अपने दम पर बेहतरीन परवरिश करने में लगा है। सबकुछ ठीक चल रहा है, तभी एक दिन अचानक एक ब्रिज एक्सिडेंट में अपूर्व की मौत हो जाती है। इकलौते बेटे की मौत के बाद निर्मल पूरी तरह से टूट जाता है, लेकिन निर्मल उसी क्षण यह फैसला भी लेता है कि अपूर्व की मौत के दोषियों को बेनकाब करके कानून से सजा दिलवाएगा। एक दिन निर्मल गृहमंत्री प्रशांत गोस्वामी (तुषार दलवी) के बेटे रोहन (विशेष बंसल) का किडनैप कर लेता है। होम मिनिस्टर के बेटे के किडनैप के बाद सारा शासनतंत्र हिल जाता है। इसके बाद निर्मल एक ऐसा मंझा हुआ मदारी बन जाता है, जो प्रशासन के साथ-साथ पुलिस ऑफिसर एन. वर्मा (जिम्मी शेरगिल) सहित सभी आला अफसरों को अपने इशारों पर नचा रहा है। ऐक्टिंग : इस फिल्म में इरफ़ान खान का किरदार और ऐक्टिंग कुछ साल पहले रिलीज़ हुई फिल्म 'अ वेंज़डे' के लीड किरदार नसीरुददीन शाह के किरदार की याद दिलाता है। इरफान की मौजूदगी वाला हर सीन फिल्म का खास सीन नज़र आता है। इरफान ने निर्मल कुमार के किरदार को अपने जीवंत अभिनय के साथ-साथ अपनी डायलॉग डिलीवरी और आंखों के दम पर जीवंत कर दिखाया है। पुलिस ऑफिसर एन. वर्मा के किरदार में जिम्मी शेरगिल खूब जमे हैं तो तारीफ करनी होगी मास्टर विशेष बंसल की, जिन्होंने इरफान जैसे बेहतरीन ऐक्टर के सामने अपने बेहतरीन अभिनय के दम पर अपनी खास मौजूदगी का एहसास कराया। डायरेक्शन : कामत की पिछली फिल्म 'रॉकी हैंडसम' को दर्शकों और समीक्षकों ने नकार दिया, लेकिन इस बार कामत ने अपनी हिट फिल्म दृश्यम की तर्ज पर इस फिल्म को पेश किया है। इस बार कामत का निर्देशन पहले से बेहतर लगा, बेशक कहानी की रफ्तार पर कामत कंट्रोल नहीं कर पाए और यही वजह है कि सवा दो घंटे की यह फिल्म बोझिल सी लगने लगती है, लेकिन स्क्रिप्ट की डिमांड पर कामत का ऐसा करना भी जरूरी था, वर्ना फिल्म मुंबइयां मसाला फिल्म बनकर रह जाती। कामत ने हर किरदार को उभरने का मौका दिया तो कहानी की डिमांड के मुताबिक पहाड़ों से लेकर रेगिस्तान तक सही लोकेशन का चयन किया। संगीत : विशाल भारद्वाज और सनी इंदर बावरा का संगीत कहानी की डिमांड के मुताबिक है। वैसे भी अक्सर ऐसी थ्रिलर कहानी में गाने कहानी को कमजोर करने काम करते हैं, लेकिन फिल्म में बार-बार पेश किया गया गाना 'डम डमा डम' कुछ ऐसे ढंग से पेश किया गया है जो कहीं अटपटा नहीं लगता। क्यों देखें : अगर आप इरफान खान के पक्के फैन हैं तो अपने चहेते ऐक्टर की बेहतरीन ऐक्टिंग देखें। फिल्म में एक ऐसा मेसेज दिया गया है जो शायद आज के माहौल में बेहद जरूरी लगता है। अगर आप इस वीकेंड पर पूरी फैमिली के साथ एक साफ-सुथरी और अच्छी फिल्म देखना चाहते हैं तो मदारी आपके लिए है। मदारी जैसी बेहतरीन फिल्म को टैक्स फ्री किया जाना चाहिए। 
__________________________
Chandermohan.sharma@timesgroup.com अगर डायरेक्टर इंद्र कुमार की पिछली फिल्मों का जिक्र किया जाए तो उनके निर्देशन में बनी दिल, बेटा, राजा, मन, इश्क, और धमाल जैसी साफ सुथरी फिल्में याद आती हैं। नब्बे की शुरुआत में इंद्र कुमार की आमिर खान स्टारर दिल के साथ डायरेक्टर बने और दिल ने बॉक्स ऑफिस पर कामयाबी और कमाई के नए रेकॉर्ड बनाए। इसके बाद अनिल कपूर, माधुरी दीक्षित स्टारर बेटा, इश्क सहित कई सुपरहिट फिल्में बनाई। पहली बार इंद्र कुमार ने 'धमाल' के साथ फुल कॉमिडी फिल्म में हाथ आजमाया। संजय दत्त, अरशद वारसी, स्टारर इस फिल्म ने बॉक्स ऑफिस पर धमाल मचाया, लेकिन 2004 में इंद्र कुमार ने अजय देवगन जैसे नामी स्टार के साथ मस्ती बनाई और यहीं से हॉट कॉमिडी फिल्मों के साथ उनका नाम जुड़ा। बेशक मस्ती में भी डबल मीनिंग डायलॉग और हॉट सीन्स थे लेकिन इन सीन्स के बावजूद मस्ती को फैमिली क्लास ने भी एन्जॉय किया और फिल्म सुपरहिट साबित हुई। मस्ती की रिलीज के करीब आठ साल बाद इंद्र कुमार ने इस फिल्म का सिक्वल ग्रेट मस्ती बनाया तो इस बार उनकी यह फिल्म बोल्ड सीन्स, डबल मीनिंग डायलॉग के दम पर बॉक्स ऑफिस पर सफल रही। फिल्मी खबरें पढ़ें फेसबुक पर, लाइक करें NBT Movies लेकिन ग्रेट ग्रैंड मस्ती के साथ ऐसा करिश्मा शायद ही हो पाए। वजह साफ है इस बार बेहद कमजोर कहानी, लचर स्क्रिप्ट और बेवजह ठूंसे गए हॉट सीन्स और जरूरत से कहीं ज्यादा डबल मीनिंग डायलॉग हैं जो कहीं भी कहानी का हिस्सा नहीं लगते। वहीं इस फिल्म की स्टारकास्ट भी अनफिट लगती है। दूसरे रिलीज से करीब दो सप्ताह पहले फिल्म के लीक होने का खामियाजा प्रॉडक्शन कंपनी को होगा। कहानी: अमर सक्सेना ( रितेश देशमुख ), मीत मेहता ( विवेक ओबेरॉय ) और प्रेम चावला ( आफताब शिवदासानी ) तीनों अच्छे दोस्त है और तीनों शादीशुदा हैं। इन तीनों की खूबसूरत बीवियां हैं लेकिन तीनों अपनी मैरिज लाइफ से ज़रा खुश नहीं हैं। घर में खूबसूरत बीवी होने के बावजूद तीनों इधर-उधर हाथ पांव मारने से बाज नहीं आते। अमर अपनी बरसों पुरानी हवेली को बेचने के लिए गांव जाने का प्लान बनाता है। अमर के साथ मीत और प्रेम भी मस्ती करने के लिए गांव जाते हैं। गांव जाकर इन्हें पता लगता है कि गांव वाले अमर की हवेली को भूतिया कहते हैं पर ये तीनों दोस्त इस बात को नहीं मानते और हवेली जाते हैं। यहां इनकी मुलाकात रागिनी (उर्वशी रौतेला) से होती है। रागिनी से मिलने के बाद तीनों रागिनी को अपना बनाने के सपने देखने लगते हैं। अब हम आपको रागिनी कौन है, यह नहीं बताएंगे। अगर यह बता डाला तो इस फिल्म देखने की कोई वजह नहीं रहेगी। इसी बीच कहानी में अंताक्षरी बाबा (संजय मिश्रा) रामसे (सुदेश लहरी) और गांव की खूबसूरत लड़की शिनी (सोनाली राउत) की एंट्री होती है। यहीं से एक ऐसा ड्रामा शुरू होता है जो शुरू में कुछ मजेदार लगता है लेकिन चंद मिनट बाद ही आपके सब्र की परीक्षा लेने लगता है। ऐक्टिंग: इस फिल्म में रितेश देशमुख अपने अभिनय के दम पर बाकी सारी कलाकारों पर भारी पड़े। रितेश की डायलॉग डिलीवरी कमाल की है। फिल्म में रितेश की सास के रोल में ऊषा नाडकर्णी अपनी पहचान छोड़ने में कामयाब रहीं। अगर फिल्म की बाकी स्टारकास्ट की बात करें तो विवेक, आफताब, उर्वशी और श्रद्धा दास ने अपने किरदारों को ठीकठाक निभाया है। श्रेयश तलपड़े और सुदेश लहरी का फिल्म में कैमियो है लेकिन दोनों ने अपनी मौजूदगी दर्ज कराई है। निर्देशन: मस्ती की कामयाबी की हैट-ट्रिक मनाने के लिए इस बार इंद्र कुमार को एक बेहद कमजोर और लचर स्क्रिप्ट के अलावा कहानी के लिए अनफिट स्टारकास्ट मिली। फिल्म की कहानी बेहद कमजोर हैं। इंटरवल से पहले कहानी की रफ्तार बेहद सुस्त है तो बाद में इंद्र कुमार कहानी और किरदारों को समेटने में ऐसे उलझे कि जैसे-तैसे कहानी को बस समेट पाए। अगर इंटरवल के बाद की कहानी की बात की जाए तो कहानी गायब नजर आती है। बेशक इंद्र कुमार ने अपनी और से दर्शकों को हंसाने की भरसक कोशिश की लेकिन डबल मीनिंग डायलॉग और हॉट सीन्स से नहीं बल्कि संजय मिश्रा और रितेश की ऐक्टिंग के दम पर। अच्छा होता इंद्र इस सिक्वल को बनाने की जल्दबाजी को छोड़कर पूरे होमवर्क के बाद इस पर काम करते तो शायद मस्ती की हैट-ट्रिक सुपरहिट के साथ मना पाते। संगीत: सवां दो घंटे से भी कम की कहानी में डायरेक्टर साहब ने न जाने क्यूं जरूरत से कहीं ज्यादा गाने फिट कर डाले। बेशक गाने स्क्रीन पर सुनने और देखने में ठीक बन पड़े हैं लेकिन इन गानों को अगर कम किया जाता तो मस्ती की रफ्तार को बढ़ाया जा सकता था। क्यों देखें: अगर मस्ती सीरीज की पिछली दोनों फिल्में देखी हैं तो इस बार यह देखने जाए कि बिना दमदार कहानी और स्क्रिप्ट के इंद्र कुमार ने सीरीज की तीसरी फिल्म को कैसे बना डाला। 
__________________________
Chandermohan.sharma@timesgroup.com लीजिए, सलमान एकबार फिर अपने फैन्स से ईद पर ईदी लेने आ गए हैं। इस फिल्म का सलमान के फैन्स के अलावा फैमिली क्लास को भी बड़ी बेसब्री से इंतजार था। अब जब, सुल्तान ईद के दिन रिलीज नहीं हुई तो इसका कुछ खामियाजा प्रॉडक्शन कंपनी को भुगतना पड़ सकता है। सलमान की यह फिल्म बेशक पहले दिन बॉक्स ऑफिस कलेक्शन के चार्ट में नंबर वन पर शायद शामिल न हो पाए, लेकिन अगले चार दिन यकीनन सलमान बॉक्स ऑफिस अपने नाम करने वाले हैं। क्रिकेट को लेकर क्रेज़ के बावजूद इस फिल्म की प्रॉडक्शन कंपनी की तारीफ करनी होगी कि उन्होंने कुश्ती पर करीब 115 करोड़ के भारी-भरकम बजट में नंबर वन स्टार्स के साथ यह फिल्म बनाई। फिल्मी खबरें पढ़ें फेसबुक पर, लाइक करें NBT Movies कहानी : हरियाणा रेवाड़ी के एक छोटे से गांव में रहने वाला सुल्तान अली खान (सलमान खान) अपने दोस्त गोविंद के साथ केबल टीवी का काम करता है। गांव के लोगों को चैनल दिखाने के काम में लगा सुल्तान अपनी इसी दुनिया में मस्त है। सुल्तान रेवाड़ी से लेकर अपने गांव तक कटी हुई पतंग को लूटने की फील्ड में नंबर वन है। अचानक, एक दिन सुल्तान की मुलाकात आरफा (अनुष्का शर्मा) से होती है। आरफा और उसके पिता का बस एक ही सपना है कि आरफा देश के लिए ओलिंपिंक में रेसलिंग खेले और मेडल जीतकर अपने वतन का नाम रोशन करे। पहली ही नजर में सुल्तान को आरफा से एकतरफा प्यार हो जाता है। सुल्तान जब आरफा से अपने प्यार का एहसास करता है तब आरफा उसे पहले अपनी कुछ अलग पहचान बनाने के लिए कहती है। सुल्तान भी रेसलर बनने का फैसला करके आरफा के पिता के अखाडे में ही कुश्ती के दांवपेच सीखने आता है। अब आरफा भी सुल्तान को अपना दोस्त बना लेती है, लेकिन सुल्तान जब एकबार फिर आरफा के सामने शादी का प्रस्ताव रखता है तो आरफा उसे थप्पड़ मारती है। यही एक थप्पड़ सुल्तान की जिंदगी का मकसद ही बदल देता है। अब सुल्तान का मकसद रेसलिंग में स्टेट चैंपियन बनने का है। स्टेट चैंपियन बनने के बाद सुल्तान की कामयाबी का सफर शुरू होता है। आरफा और सुल्तान का निकाह होता है, इसी के बाद आरफा और सुल्तान की लाइफ में बहुत कुछ होता है। आरफा सुल्तान को छोड़ अपने पिता के घर लौट आती है। सलमान भी रेसलिंग को छोड़कर एक सरकारी दफ्तर में नौकरी करने लगता है, ऐसे में सुल्तान की लाइफ में आकाश ओबेरॉय (अमित साद) की एंट्री होती है, जो दिल्ली में रेसलिंग की वर्ल्ड क्लास चैंपियनशिप करवा रहा है। आकाश से मिलने के बाद सुल्तान एकबार फिर अपने खोये हुए प्यार को हासिल करने और अपनी पहचान साबित करने के लिए रेसलिंग की दुनिया में लौटता है। ​ऐक्टिंग : स्टार्ट टू लास्ट तक फिल्म सलमान खान के मजबूत कंधों पर टिकी है। रेवाड़ी के एक छोटे से गांव में रहने वाले हरियाणवी पहलवान के इस किरदार में सलमान ने अपने बेहतरीन अभिनय से जान डाल दी है। देसी पहलवान से विदेशी रेसलर के किरदार को निभाने के लिए सलमान ने भाषा सीखने के साथ कुश्ती के कई दांव सीखे तो अपनी 'दबंग', 'बॉडीगार्ड', 'वॉन्टेड', 'रेडी', जैसी पिछली फिल्मों से बनी इमेज से हटकर अपने किरदार को पूरी ईमानदारी के साथ निभाया। वहीं हरियाणवी महिला रेसलर के रोल को अनुष्का शर्मा ने बखूबी निभाया है। अनुष्का ने इस किरदार में जान डालने के मकसद से हरियाणवी भाषा की क्लास अटेंड की। तारीफ करनी होगी फिल्म में सलमान के खास दोस्त गोविंद के किरदार निभाने वाले कलाकार की, जिन्होंने सलमान जैसे मंजे हुए स्टार के ऑपोजिट अपनी दमदार मौजूदगी का दमदार एहसास कराया। कोच के रोल में रणदीप हुड्डा डायरेक्टर की परफेक्ट चॉइस रहे तो आशीष ओबेरॉय के रोल में अमित साद निराश नहीं करते। निर्देशन : अली अब्बास जफर की यह फिल्म एक रेसलर की लाइफ पर बेस्ड है, लेकिन डायरेक्टर ने रेसलर की लव-स्टोरी पर कुछ ज्यादा ही फोकस किया है। इंटरवल से पहले की रफ्तार धीमी होने की वजह से दर्शक कहानी के साथ पूरी तरह से नहीं बंध पाते। अनुष्का और सलमान की लव-स्टोरी को अगर डायरेक्टर कुछ कम करके यही वक्त सुल्तान और आरफा की लाइफ और रेसलिंग पर ज्यादा फोकस करते तो फिल्म की रफ्तार कम नहीं होती। ऐसे में कहानी में बार-बार फ्लैशबैक का इस्तेमाल भी बोर करने लगता है। हां, रणदीप हुड्डा की एंट्री से लेकर ऐंड तक फिल्म रफ्तार पकड़ती है। हां, अली ने फिल्म को परफेक्ट लोकेशंस पर शूट किया, वहीं सलमान पर फिल्माए फाइट सीक्वेंस का जवाब नहीं।. संगीत : इस फिल्म की रिलीज से पहले ही इस फिल्म के दो गाने कई म्यूजिक चार्ट में टॉप फाइव में शामिल हो चुके हैं। टाइटल सॉन्ग सुल्तान का फिल्मांकन बेहतरीन है, वहीं 'जग घूमियां' और 'बेबी' यंगस्टर्स की जुबां पर पहले से है, लेकिन सलमान की इस फिल्म का संगीत उनकी पिछली सुपरहिट फिल्मों के मुकाबले कमजोर है। बेशक, विशाल-शेखर की जोड़ी ने फिल्म की कहानी की गति के मुताबिक फिल्म का म्यूजिक दिया है। फिल्म में कुश्ती और रेसलिंग के सीन के साथ सुनाई देता बैकग्राउंड म्यूजिक दर्शकों को हॉल में तालियां बजाने के लिए प्रेरित करता है। क्यों देखें : अगर आप सलमान खान के फैन हैं तो इस फिल्म को एकबार जरूर देखें, यकीनन सुल्तान के किरदार को स्क्रीन पर जीवंत बनाने के लिए सलमान ने बहुत पसीना बहाया है। फिल्म के क्लाइमैक्स में रेसलिंग चैंपियनशिप के सीन में सलमान और विदेशी फाइटर पर फिल्माए फाइट सीक्वेंस का जवाब नहीं। हां, अगर आप इस फिल्म को देखने किसी मल्टिप्लेक्स में जा रहे हैं तो इस फिल्म को देखने के लिए करीब सवां तीन घंटे का वक्त रिजर्व कर लीजिए। 
__________________________
Chandermohan.sharma@timesgroup.com इस हफ्ते रिलीज हुई 'द लेजेंड ऑफ टारजन' ने भारतीय बाजार में रिलीज़ डेट से पहले ही अपना क्रेज बना चुकी है। फिल्म की प्रॉडक्शन कंपनी वॉर्नर ब्रदर्स को इस फिल्म के लिए इंडियन मार्केट से ही जब अच्छी-खासी प्राइस ऑफर हुई तो उन्होंने दिल्ली, यूपी में अपना डिस्ट्रिब्यूशन ऑफिस होने के बावजूद अपने ऑफिस से फिल्म को रिलीज करने की बजाय दूसरी कंपनी को डिस्ट्रिब्यूशन का जिम्मा दे दिया। फिल्म को यूएसए सहित दूसरे देशों के साथ ही देश में इस शुक्रवार को रिलीज किया। थ्रीडी और आइमैक्स तकनीक पर बनी इस फिल्म के प्रति दर्शकों के जबर्दस्त क्रेज़ को देखते हुए कंपनी ने फिल्म को अंग्रेजी, हिंदी के अलावा साउथ में तमिल तेलुगू में भी एक साथ रिलीज किया। कहानी : कभी कोंगो के घने जंगलों में रहने वाला टारजन (अलेग्जेंडर स्कार्सगार्ड) अब इन जंगलों को छोड़कर शहर में जॉन क्लेटन लॉर्ड ग्रेस्टोक के नाम से अपनी खूबसूरत वाइफ जेन (रॉबी) के साथ शराफत की जिंदगी जी रहा है। अचानक क्लेटन उर्फ टारजन को एक दिन संसद के बिज़नस राजदूत की हैसियत से एकबार फिर कोंगो जाने का न्योता मिलता है। क्लेटन इस बार अकेले ही कॉन्गो जाना चाहता है, लेकिन जब जेन भी उसके साथ चलने की जिद करती है, तो वह इनकार नहीं कर पाता। टारजन और जेन को खुशी है कि वह एकबार फिर कॉन्गो में अपने बिछड़ों के साथ कुछ दिन गुजार सकेंगे। इन दोनों को नहीं मालूम कि वह एक ऐसी साजिश और बर्बादी की साजिश का मोहरा बन रहे हैं, जिसे बेल्जियन और लोओन रोम (वॉल्ट्ज) ने रचा है। दूसरी ओर इन लोगों को भी नहीं मालूम कि आने वाले वक्त में उनका सामना किस से होगा। फिल्म के साथ एक नहीं, कई ऑस्कर विनर के नाम जुड़े हैं। 'आइरिस' के लिए ऑस्कर हासिल कर चुके जिम ब्रॉडबैंट और 'इनग्लोरिअस बास्टर्ड' और 'जैंगो अन्चेंज्ड' के लिए ऑस्कर हासिल कर चुके क्रिस्टफ वॉल्ट्ज इस फिल्म के साथ जुड़े हैं। 'हैरी पॉटर' सीरीज की आखिरी चार फिल्में डायरेक्ट कर चुके डेविड येट्स ने इस फिल्म को लेटेस्ट तकनीक और कम्प्यूटर ग्राफिक्स के दम पर अपनी पिछली फिल्मों से आगे ले जाने की अच्छी कोशिश की है। थ्री डी तकनीक में जंगल में वॉर के सीन्स के अलावा समुद्री बोट पर जंगल के सैकड़ों जानवरों के साथ टारजन के अटैक सीन का जवाब नहीं। फिल्म की शुरुआत कुछ धीमी रफ्तार से होती है। खासकर बंद कमरों में टारजन के साथ बैठकों के सीन कुछ ज्यादा ही लंबे हो गए हैं, लेकिन आखिरी पंद्रह मिनट की फिल्म का जवाब नहीं। घने जंगलों में आसमां को छूते पहाड़ों, झरनों और पेड़ों के ऊपर से रस्सी के बल पर टारजन का अपनी मदद के लिए जंगल में अपने दोस्त जानवरों को एकत्र करने वाला सीन इस फिल्म की यूएसपी है। जंगल में खूंखार शेरों के साथ टारजन लाड़-प्यार का सीन गजब बन पड़ा है। बेशक फिल्म की कहानी और क्लाइमैक्स कुछ कमजोर है, लेकिन अडवेंचर और कुछ नया देखने वाले दर्शकों की क्लास पर 'टारजन' खरा उतरने का दम रखती है। इस वीकेंड पर जब नई फिल्मों की भीड़ में ऐेसी कोई फिल्म नहीं, जिसे फैमिली के साथ देखा जा सके तो आप टारजन से मिलने की प्लानिंग कर सकते हैं। 
__________________________
Chandermohan.sharma@timesgroup.com पिछले साल जब अनुराग कश्यप की बतौर डायरेक्टर 'बॉम्बे वेलवेट' बॉक्स ऑफिस पर पहले ही दिन चारों खाने चित्त हुई तो अनुराग के आलोचकों को उनपर जमकर बरसने का मौका मिल गया। इस बार अनुराग ने ग्लैमर इंडस्ट्री के स्टार्स नहीं, बल्कि अपनी कहानी के किरदारों में फिट होने वाले कलाकारों के साथ काम किया। किसी स्टूडियो में लगाए गए महंगे सेट्स पर नहीं, बल्कि मुंबई की स्लम बस्तियों में जाकर इस फिल्म को बनाया है... तो इस डार्क थ्रिलर फिल्म के साथ आप पहले सीन से बंधकर रह जाते हैं। कहानी : रमन्ना (नवाजुद्दीन सिद्दीकी) एक सनकी या मानसिक तौर से विक्षिप्त साइकोपैथ किलर है, रमन्ना एक के बाद कई हत्याएं सिर्फ इसलिए कर रहा है कि उसे मारते वक्त एक अजीब सा मजा आता है। हत्या के इसी पल को इंजॉय करने के लिए रमन्ना बेगुनाहों की हत्याएं कर रहा है। करीब नौ हत्याएं करने के बाद रमन्ना खुद ही पुलिस स्टेशन जाकर अपना गुनाह कबूल करता है, लेकिन पुलिस के आला अफसरों को उसकी बात पर यकीन नहीं होता कि वह सच कह रहा है। पुलिस उस पर थर्ड डिग्री यूज करती है ताकि वह सच बताए। एसीपी राघवन (विकी कौशल) रमन्ना से सच उगलवाना चाहता है, सो रमन्ना को थाने से सटी एक पुरानी इमारत के एक बंद पड़े कमरे में बंद कर दिया जाता है। यहां से मौका मिलते ही रमन्ना भाग जाता है। एसीपी राघवन नशे का आदी है, राघवन एक खूबसूरत लड़की सिमी (सोभिता धूलिपाला) के साथ लिविंग रिलेशनशिप में है। पुलिस कस्टडी से भागने के बाद रमन्ना एक बार फिर बेगुनाहों की हत्याएं करने में लग जाता है, लेकिन इस बार उसकी पहली शिकार उसकी अपनी सगी बहन बनती है जो अपने पति और बेटे के साथ खुशहाल जिदंगी गुजार रही है। भूख से बेहाल रमन्ना अपनी बहन के घर आता है, यहां आकर वह अपनी बहन के साथ-साथ उसके पति और करीब दस साल के बेटे को भी बेरहमी से मार देता है। इस बार रमन्ना पुलिस के सामने सरडेंर के लिए नहीं जाता। इस ट्रिपल हत्याकांड के बाद रमन्ना एक के बाद एक हत्याएं कर रहा है, दूसरी ओर एसीपी राघवन पुलिस कस्टडी से भागकर बेगुनाहों को मार रहे रमन्ना को पकड़ने के लिए अपनी टीम के साथ दिन-रात एक किए हुए है।   ऐक्टिंग : अगर हम इस फिल्म को अकेले नवाजुद्दीन सिद्दीकी के कंधों पर टिकी फिल्म कहें तो यह गलत नहीं होगा। स्टार्ट से लास्ट तक दर्शकों को स्क्रीन पर रमन्ना की ऐंट्री का इंतजार रहता है। नवाज ने रमन्ना के किरदार को अपने बेमिसाल अभिनय के दम पर पूरी तरह से जीवंत कर दिखाया है, फिल्म की शुरुआत में पुलिस थाने जाकर खुद को नौ लोगों का हत्यारा बताने और अपना गुनाह कबूल करने वाले सीन में नवाज ऐक्टिंग के शिखर पर नजर आते है। रमन्ना के फेस एक्सप्रेशन, के अलावा उनकी डायलॉग डिलीवरी गजब है। फिल्म देखकर लगेगा रमन्ना के किरदार को नवाज से बेहतर कोई दूसरा कलाकार नहीं निभा पाता। एसीपी राघवन के रोल में विकी कौशल खूब जमे हैं। सोभिता को फुटेज कम मिली, लेकिन कम फुटेज के बावजूद शोभिता ने साबित किया कि उन्हें ऐक्टिंग की एबीसी अच्छी तरह से आती है। डायरेक्शन : अनुराग कश्यप ने एक बार फिर अपने टेस्ट की फिल्म बनाई और करीब साढ़े चार करोड़ के बेहद कम बजट में एक ऐसी फिल्म बनाई है, जो क्रिटिक्स की तारीफें बटोरने के अलावा बॉक्स ऑफिस पर यकीनन कमाई कर सकती है। बतौर डायरेक्टर अनुराग ने फिल्म के सभी कलाकारों से बेहतरीन काम लिया तो स्क्रिप्ट की डिमांड पर सही लोकेशन का भी सिलेक्शन किया। इंटरवल के बाद की फिल्म कुछ सुस्त होने लगती है, विकी कौशल और शोभिता पर फिल्माए सीन्स को कम किया जाता तो फिल्म और ज्यादा पावरफुल बन सकती थी। संगीत : ऐसी कहानी में गीत-संगीत के लिए जगह नहीं होती। यही वजह बैकग्राउंड में फिल्माए गाने स्क्रीन पर तो अच्छे लगते हैं, लेकिन हॉल से बाहर आकर आपको याद नहीं रह पाते। क्यों देखें : अगर नवाजुद्दीन सिद्दीकी को आप ऐक्टिंग के शिखर पर देखना चाहते हैं और अनुराग की डार्क शेड फिल्मों के दीवाने हैं तो फिल्म आपको यकीनन पसंद आएगी। फिल्म अडल्ट है, सो साफ-सुथरी और फैमिली क्लास के लिए यह फिल्म बिल्कुल नहीं है। 
__________________________
Rekha.Khan@timesgroup.com फिल्मकारों द्वारा फिल्मों के विषयों को लेकर जिस तरह के नए प्रयोग हो रहे हैं, उनमें 'वेटिंग' सुखद अनुभव है, जहां निर्देशक अनु मेनन ने अस्पताल जैसे दुख और अवसाद वाले माहौल को बैकड्रॉप बनाया, मगर नसीरुद्दीन शाह और कल्कि कोचलिन जैसे समर्थ ऐक्टर्स की सहज जुगलबंदी से फिल्म को उदास नहीं रहने दिया। कहानी: कहानी की शुरुआत होती है तारा (कल्कि कोचीन) से जो बदहवास कोच्चि के एक अस्पताल में प्रवेश करती है। वहां उसका पति रजत (अर्जुन माथुर ) गंभीर दुर्घटना के बाद कोमा जैसी स्थिति में दाखिल है। तारा और रजत की नई-नई शादी हुई है। अस्पताल में तारा की मुलाकात शिव (नसीरुद्दीन शाह) से होती है। शिव की पत्नी पिछले 6 महीनों से कोमा में है और डॉक्टर उसके ठीक होने की उम्मीद छोड़ चुके हैं, मगर शिव को पूरी आशा है कि उसकी पत्नी स्वस्थ हो जाएगी। यही वजह है कि वह लाइफ सपोर्ट सिस्टम हटाने नहीं देता। रिटायर शिव की जिंदगी का केंद्र बिंदु उसकी पत्नी ही है, जबकि तारा भी बिलकुल अकेली है। उसके माता -पिता अपनी जिंदगी में व्यस्त हैं और वह अपनी सास को इस दुर्घटना के बारे में नहीं बताना चाहती। उसे डर है की राहु-केतू में विश्वास करनेवाली उसकी अंधविश्वासी सास कहीं रजत की दुर्घटना के लिए उसे जिम्मेदार न मान ले। तारा को इस बात का दुख है कि फेसबुक और ट्विटर पर हजारों की तादाद में फॉलोवर्स होने के बावजूद इस जरूरत की घड़ी में वह अकेली है। उसकी सहेली इशिता उसे हिम्मत बंधाने आती है, मगर पारिवारिक मजबूरियों के कारण उसे भी लौटना पड़ता है। अब ये दो अजनबी मिलते हैं। दुख और परेशानी के इस माहौल में दोस्ती के रिश्ते में बांधकर जिंदगी से वो पल चुराते हैं, जो उन्हें डिप्रेशन से दूर ले जाता है। फिल्म के क्लाइमैक्स में आते-आते दोनों अपने साथियों की जिंदगी से जुड़े निर्णयों पर आकर रुक जाते हैं, मगर फिर वे जिंदगी को जीने का तरीका ढूंढ ही लेते हैं। देखें: फिल्म 'वेटिंग' का ट्रेलर   निर्देशन: निर्देशक अनु मेनन की सबसे बड़ी खूबी यह है कि कहानी डर, हताशा, बुरे की आकांक्षा में जीनेवाले दो ऐसे किरदारों के इर्द-गिर्द घूमती है, जिनके पार्टनर कोमा में हैं, इसके बावजूद उन्होंने फिल्म को कहीं भी भारी या मेलोड्रैमेटिक नहीं होने दिया। उन्होंने मौत जैसे विषय को बहुत ही लाइवली हैंडल किया है। निर्देशक ने रिश्तों का एक अलग संसार रचा है, जहां ये जिंदगी और मौत के बीच एक-दूसरे के लिए सपॉर्ट सिस्टम बनते हैं। निर्देशक अगर अस्पताल और घर के अलावा कोच्चि के आउटडोर लोकेशनों को भी परदे पर उकेरती तो फिल्म और ज्यादा दर्शनीय हो सकती थी। अभिनय: एक लंबे अरसे बाद नसीरुद्दीन शाह को अपने पुराने रंग में रंगा देखकर अच्छा लगा। बीच में उन्होंने कुछ ऐसी निरर्थक भूमिकाएं भी की थी, जिन्हे देखकर उनके चाहनेवालों को निराशा हुई थी। उन्होंने अंदर से टूटे हुए मगर बाहरी तौर पर मजबूत शिव को अपनी अंडर करंट परफॉर्मेंस से एक नया आयाम दिया है। अभिनय के मामले में कल्कि ने उन्हें जबरदस्त टक्कर दी है। ऐक्शन-रिएक्शन के सिलसिले को वे बखूबी निभाती हैं। वे सही मायनों में अपने किरदार की परतों में समाई हुई नजर आती हैं। डॉक्टर की भूमिका में रजत कपूर ने अपनी सशक्त उपस्थिति दर्शाई है। राजीव रविंद्रनाथ, सुहासिनी मणिरत्नम, अर्जुन माथुर सहयोगी भूमिकाओं में अच्छे रहे हैं। संगीत: मिकी मैक्लिरी के संगीत में फिल्म के बैकग्राउंड में बजनेवाला गाना 'तू है तो मैं हूं' फिल्म के विषय के मुताबिक है। क्यों देखें: लीक से हटकर बनी हुई फिल्मों के शौकीन तथा नसीर और कल्कि के फैन्स यह फिल्म देख सकते हैं। 
__________________________
Chandermohan.sharma@timesgroup.com अगर आपको राम गोपाल वर्मा की बॉक्स ऑफिस पर पिछली सुपरहिट फिल्म का नाम बताने के लिए कहा जाए तो यकीनन आपको थोड़ा वक्त जरूर लगेगा, पिछले कुछ समय से रामू बॉलिवुड में अपनी फिल्मों से ज्यादा अलग-अलग सोशल नेटवर्किंग साइट्स अपने अजीबोगरीब ट्वीट्स को लेकर सुर्खियों में रहे हैं। रामू की इस फिल्म की बात करें तो बेशक यह फिल्म बस ठीक-ठाक है। लोकेशन और लीड किरदार के सिलेक्शन में रामू ने बाजी मारी तो फिल्म के दूसरे अहम किरदार एसटीएफ ऑफिसर कानन के रोल में सचिन जोशी का सिलेक्शन यकीनन रामू की मजबूरी लगती है। दरअसल, सचिन की वाइफ रैना जोशी इस फिल्म की को-प्रड्यूसर हैं, ऐसे में सचिन को फिल्म में एक अहम किरदार देना कहीं न कहीं रामू की मजबूरी रही होगी। बेशक, रामू ने बॉक्स ऑफिस पर अपनी धमाकेदार एंट्री के लिए उसी फिल्म को हिंदी में बनाने के लिए चुना, जिसने बॉक्स ऑफिस पर धमाल मचाया था, साउथ में रामू ने किलिंग वीरप्पन बनाई और फिल्म हिट रही। इस बार रामू ने इस फिल्म को हिंदी में बनाकर अपनी वापसी की। कहानी : करीब तीस साल तक कर्नाटक और तमिलनाडु के जंगलों में अपना राज स्थापित कर चुके चंदन तस्कर वीरप्पन (संदीप भारद्वाज) जंगल के एक-एक कोने को इस तरह से जानता है कि पुलिस कभी उसके पास तक भी नहीं आ पाती। अगर कभी पुलिस की कोई टुकड़ी वीरप्पन के पास पहुंचने में कामयाब हो भी जाती तो वीरप्पन ने पुलिस के जवानों को बेरहमी से मौत के घाट उतार दिया। बारह-चौदह साल की उम्र में वीरप्पन फॉरेस्ट डिपार्टमेंट के सिपाहियों को चाय पिलाता है। इसी उम्र में वीप्पन ने पहली बार बंदूक भी फॉरेस्ट डिपार्टमेंट के इन्हीं सिपाहियों से सीखी। जंगल में डयूटी करने वाले यही सिपाही वीरप्पन से हाथियों का शिकार करवाते। वीरप्प्न हाथियों को मारता है और पुलिस वाले हाथी दांत से होने वाली मोटी कमाई में से सौ-दो सौ रुपये उसे भी दे देते है। कुछ दिनों बाद जब पुलिस वाले वीरप्पन को ऐसा करने से रोकते हैं तो वह उन्हें ही मारकर जंगल में भाग जाता है। कुछ दिनों बाद उसके कुछ दोस्त भी उसके गिरोह में शामिल हो जाते हैं। शुरुआत में पुलिस वीरप्पन को हल्के में लेती है, लेकिन जब उसका आंतक बढ़ने लगता है तो उसे पकड़ने के लिए तमिलनाडु और कर्नाटक की सरकारें स्पेशल टास्क का गठन करती है। टास्क फोर्स की टुकड़ी हर बार घने जंगलों में उसे पकड़ने निकलती है, लेकिन नाकाम होकर लौटती है। ऐसे में, टास्क फोर्स का अफसर कानन (सचिन जोशी) वीरप्पन को पकड़ने के लिए एक प्लान बनाता है। इस प्लान में कानन एसटीएफ के उस ऑफिसर की पत्नी को भी शामिल करता है, जिसे वीरप्पन ने बड़ी बेरहमी के साथ मार डाला था। कानन उसी ऑफिसर की पत्नी प्रिया (लीज़ा रे) को प्लान में शामिल करके वीरप्पन की पत्नी मुथुलक्ष्मी (उषा जाधव) तक पहुंचता है। देखें, 'वीरप्पन' का ट्रेलर ऐक्टिंग : संदीप भारद्वाज ने वीरप्पन के किरदार को अपनी बेहतरीन ऐक्टिंग से पर्दे पर जीवंत कर दिखाया है। स्क्रीन पर संदीप को देखकर नब्बे के दशक का वीरप्पन दर्शकों के जेहन में घूमने लगता है। संदीप की डायलॉग डिलीवरी उसके हाव-भाव और बोलने का स्टाइल जानदार है। वहीं फिल्म में एसटीएफ ऑफिसर कानन के किरदार में सचिन जोशी की ऐक्टिंग को देखकर लगता है जैसे डायरेक्टर उनसे जबरन ऐक्टिंग करवा रहे हैं। लीज़ा रे कहीं प्रभावित नहीं कर पाती हैं। वहीं वीरप्पन की पत्नी के किरदार में उषा जाधव को बेशक रामू ने कम फुटेज दी, लेकिन इसके बावजूद उषा ने अपने किरदार को अपनी दमदार ऐक्टिंग से पावरफुल बना दिया। निर्देशन : रामू की तारीफ करनी होगी कि वह वीरप्पन के खौफ को पर्दे पर उतारने में काफी हद तक कामयाब रहे हैं। रामू ने नब्बे के दौर में मीडिया की सुर्खियों में छाए रहे वीरप्पन की चालाकियों और उसके काम करने के तरीके के साथ-साथ उसके शातिरपना अंदाज़ को पर्दे पर ईमानदारी के साथ उतारा। वहीं, वीरप्पन के साथ साथ फिल्म में सचिन जोशी यानी एसटीएफ ऑफिसर कानन को उनके कद से कहीं ज्यादा फुटेज देकर फिल्म की रफ्तार को कम कर दिया। इस बार रामू ने स्क्रिप्ट पर ध्यान दिया, लेकिन वीरप्पन के साथ जुड़े कुछ खास प्रसंगों को उन्होंने न जाने क्यों टच तक नहीं किया, यही इस फिल्म की सबसे बड़ी कमजोरी है। संगीत : आइटम सॉन्ग का फिल्मांकन अच्छा है, लेकिन फिल्म में ऐसा दूसरा कोई गाना नहीं जो हॉल से बाहर आकर आपको याद रह पाए। क्यों देखें : अगर रामू के फैन हैं और एडल्ट तो इस फिल्म को देखा जा सकता है, वीरप्पन के किरदार में संदीप भारद्वाज इस फिल्म की यूएसपी है तो वहीं सचिन जोशी कमजोर कड़ी हैं। 
__________________________
चंद्रमोहन शर्मा, नवभारत टाइम्स पिछले कुछ अर्से से बॉक्स ऑफिस पर बायोपिक फिल्में अच्छा-खासा बिजनस कर रही है, बेशक, इंडियन क्रिकेट टीम के एक्स कप्तान अजहरुद्दीन पर बनी फिल्म अजहर बॉक्स आफिस पर कुछ खास ना कर पाई हो, लेकिन ट्रेड में बायोपिक फिल्में का क्रेज कम नहीं हो रहा है, आने वाले दिनों में एम. एस. धोनी पर बनी फिल्म का क्रेज अभी से फिल्म डिस्ट्रिब्यूशन कंपनियों और दर्शकों में है। इस फिल्म के डायरेक्टर उमंग कुमार के बारे में माना जाता है कि वह फिल्म शुरू करने से पहले जमकर होमवर्क करते हैं और अपनी फिल्म के किरदारों से जुडी हर जानकारी हासिल करने के साथ-साथ मीडिया में छपी अलग-अलग रिपोर्ट पर नजर डालने के बाद ही प्रॉजेक्ट पर काम शुरू करते हैं। उमंग कुमार ने इस फिल्म के लीड किरदार सरबजीत के साथ-साथ उनकी फैमिली और उसके नजदीकी लोगों से मिलकर स्क्रिप्ट पर काम शुरू किया। इतना ही नहीं फिल्म के लीड स्टार्स के साथ मिलकर वर्कशॉप करने के बाद स्टार्ट टू लास्ट प्रॉजेक्ट पर काम शुरू किया, फिल्म की यही खूबियां आपको ऐसे किरदार के साथ काफी हद तक बांधने में कामयाब है जिसके बारे में आप बहुत कुछ जानते है, जहां उमंग कुमार की मैरीकॉम एक अच्छा मेसेज देने के साथ-साथ हैपी एडिंग फिल्म थी वहीं यह बात सरबजीत के साथ लागू नहीं होती।  देखिए फिल्म का ट्रेलर-  कहानी: इंडो -पाक सीमा पर बने एक गांव का एक सीधा-सादा किसान सरबजीत (रणदीप हुड्डा) अपनी खूबसूरत पत्नी सुखप्रीत कौर (रिचा चड्डा ) के साथ रह रहा है। सरबजीत अपनी बहन दलबीर कौर (ऐश्वर्या राय बच्चन ) के बेहद नजदीक है। सरबजीत की खुशहाल फैमिली में सब कुछ ठीकठाक चल रहा है लेकिन अचानक एक दिन सरबजीत जब वापस घर नहीं लौटता तो उसके सारे परिवार में कोहराम मच जाता है। सरबजीत की गुमशुदगी से उसका परिवार बेहद सदमे में है। दलबीर कौर अपने भाई को तलाश करने की कोशिशें अपने दम पर शुरू करती है, लेकिन इस तलाश में दलबीर के अपने गांव वाले भी उसके साथ नहीं देते। दलबीर तय करती है कि अपने भाई की तलाश उस वक्त तक जारी रखेगी जब तक सरबजीत उसे मिल नहीं जाता। हर और अपने भाई की तलाश में भटक रही दलबीर को एक दिन खबर मिलती है सरबजीत गांव से सटी भारत-पाक सीमा को क्रॉस करने के बाद पाकिस्तानी क्षेत्र घुस गया और वहां उसे पाक सेना ने गिरफ्तार करके जेल भेज दिया है। इस खबर के आने के बाद सरबजीत की फैमिली में जैसे भूकंप सा आ जाता है, इसी बीच पाकिस्तानी सरकार सरबजीत को भारतीय जासूस घोषित कर देती है। यहीं से शुरू होता है दलबीर कौर का अपने भाई सरबजीत को पाकिस्तानी जेल से छुडाकर भारत वापस घर लाने का ऐसा मिशन जो एक दो नहीं बल्कि तेइस साल तक जारी रहा, इस बीच दलबीर ने सीएम से लेकर पीएम तक अप्रोच की, दलबीर को जब लगने लगा कि अब उसका भाई जल्दी ही घर लौट आएगा तभी पाक जेल में बंद सरबजीत के बारे में दलबीर को ऐसी खबर मिलती है जिसे सुन दलबीर पूरी तरह से टूट जाती है। ऐक्टिंग: सरबजीत का किरदार रणदीप हुड्डा के अब तक के फिल्मी करियर का सबसे बेहतरीन किरदार है। सरबजीत के किरदार में हरियाणा के इस जाट स्टार की गजब परफार्मेंस देख आप दंग रह जाएंगे। रणदीप ने इस फिल्म को साइन करने के बाद इस किरदार पर जमकर होम वर्क किया, रणदीप कई बार सरबजीत की वाइफ और उसकी बहन से मिले और खुद को सरबजीत के किरदार में सौ फीसदी फिट करने के अपने मिशन में लग गए। कोशिशों में लग गए। सिनेमा हॉल से बाहर आने वाला हर दर्शक रणदीप की एक्टिंग की तारीफें करते मिलेगा। ऐश ने अपनी पिछली इमेज से दूर हटकर एक ऐसी बहन जो अपने भाई के लिए कुछ भी कर सकती है, उस किरदार को असरदार ढंग से निभाया, बेशक कुछ लोग दलबीर के किरदार में ऐश के चयन को गलत ठहराये, लेकिन ऐश ने इस किरदार को अपने पॉवरफुल अभिनय जीवंत कर दिखाया है, अन्य कलाकारों में सरबजीत की पत्नी बनी ऋचा चड्डा की एक्टिंग अच्छी है।  निर्देशन: इस प्रॉजेक्ट को शुरू करने से पहले फिल्म के डायरेक्टर उमंग कुमार पंजाब जाकर सरबजीत की बहन दलबीर कौर से कई बार मिले और सरबजीत से जुडी हर जानकारी हासिल करने के बाद ही उन्होंने इस फिल्म को शुरू किया। उमंग की तारीफ करनी होगी कि उन्होंने बॉक्स ऑफिस पर बिकाऊ मसालों का मोह छोडकर मूल स्क्रिप्ट के साथ कहीं छेडछाड़ नहीं की बल्कि आउटडोर लोकेशंस में फिल्माएं कई सीन्स उमंग सीन्स को स्क्रीन पर बेहतरीन ढंग से पेश किया। उमंग ने फिल्म की शुरूआत तो बेहद सटीक ढंग और जानदार ढंग से की लेकिन ना जाने क्यों इंटरवल के बाद कहानी में कुछ फिल्मी टर्न देने में लग गए, ऐसे फिल्मी मसालों से उमंग को बचना चाहिए था। उमंग ने लीड किरदार ऐश और रणदीप के साथ फिल्म के दूसरे कलाकारों को कहानी के मुताबिक अच्छी फुटेज दी तो वहीं उनसे बेहतरीन काम लिया, और हां उमंग के निर्देशन का ही कमाल है कि पाक जेल में बंद सरबजीत के कुछ सीन्स को उमंग ने ऐसे असरदार ढंग से दिखाया कि दर्शकों की हमदर्दी सरबजीत को मिलती है। संगीत: फिल्म के सभी गाने माहौल पर पूरी तरह से फिट है, उमंग कुमार ने भी इन गानों को कहानी का हिस्सा बनाकर पेश किया, यही वजह है करीब सवा दो घंटे की इस फिल्म में कोई गाना जबरन ठूंसा हुआ नहीं लगता है। क्यों देखें: एक ऐसी बहन का रीयल लाइफ स्ट्रगल जिसने सीमापार देश जेल में बंद अपने निर्दोष भाई की घर वापसी के लिए अपने दम पर ऐसा स्ट्रगल किया कि सारे देश के लोगों की नजरें उसकी और लग गई, रणदीप हुड्डा के अब तक के फिल्मी करियर की बेहतरीन एक्टिंग और ऐश्वर्या रॉय बच्चन को डिफरेंट लुक और किरदार में देखने के लिए इस फिल्म को एकबार देखा जा सकता है। मुख्य कलाकार : रणदीप हुड्डा, ऐश्वर्या रॉय बच्चन, दर्शन कुमार, रिचा चड्डा, अंकिता श्रीवास्तव, अंकुर भाटिया 
__________________________
Chandermohan.sharma@timesgroup.com इस फिल्म के लीड किरदार में नजर आ रहे अरविंद स्वामी ने 90 के दशक में 'रोजा' और 'बॉम्बे' जैसी सुपरहिट फिल्मों से पहचान बनाई। बॉक्स आफिस पर इन दोनों फिल्मों ने कामयाबी हासिल की तो वहीं अरविंद ने भी इन फिल्मों में अपने किरदार से खुद को बेहतरीन कलाकार साबित किया। चर्चा है, अरविंद साउथ के जानेमाने डायरेक्टर मणिरत्नम के खास चहेते स्टार्स में शामिल हैं और यही वजह है कि अब जब लंबे अर्से बाद उन्होंने कैमरे को दोबारा सामना किया तो इस बार भी उन्होंने मणिरत्नम की फिल्म 'कादल' के साथ। करीब तीन साल पहले अरविंद ने सिल्वर स्क्रीन पर 'कादल' के साथ वापसी की और उनकी यह फिल्म भी बॉक्स आफिस पर हिट साबित रही। सुनते हैं, इस फिल्म के डायरेक्टर तनुज भ्रमर अपनी इस फिल्म में लीड किरदार में सिर्फ अरविंद को ही लेना चाहते थे, यही वजह रही कि इस फिल्म को बनाने के लिए उन्हें कुछ इंतजार भी करना पड़ा। बता दें कि डायरेक्टर तनुज भ्रमर की बेशक हिंदी फिल्म इंडस्ट्री में पहचान न हो, लेकिन तनुज ने विदेश में अलग-अलग तरह के कई प्रॉजेक्ट पर काम किया और अपनी खास पहचान बनाई, अब जब तनुज अपनी पहली हिंदी फिल्म के साथ दर्शकों के सामने हाजिर हैं तो इस फिल्म का बेशक बॉक्स ऑफिस या ट्रेड में क्रेज़ नजर न आए, लेकिन लीक से हटकर कुछ नया देखने वाली क्लास को इस फिल्म का इंतजार है तो इसकी कुछ वजह अरविंद स्वामी की हिंदी फिल्मों में वापसी भी है, बेशक तनुज ने अपनी पहली हिंदी फिल्म के लिए एक अलग सब्जेक्ट चुना है। 'डियर डैड' का ट्रेलर देखने के लिए यहां क्लिक करें। कहानी : नितिन स्वामीनाथन (अरविन्द स्वामी) की फैमिली हर एंगल से एक हैप्पी फैमिली नजर आती है। दिल्ली की पॉश कॉलोनी में नितिन का आलीशान बंगला है। नितिन अपनी खूबसूरत वाइफ और अपने बेटे शिवम (हिमांशु शर्मा) और छोटी बेटी के रहता है। शिवम एक नामी बोर्डिंग स्कूल में पढ़ रहा है, फिलहाल शिवम अपनी फैमिली के साथ छुटिट्यां मनाने दिल्ली आया हुआ है। अब जब शिवम अपने दोस्तों के साथ वापसी कर रहा है तो नितिन चाहता है कि वह अपनी कार से शिवम को छोड़ने जाए, वहीं शिवम अपने दोस्तों के साथ ही जाना चाहता है लेकिन नितिन जब उसे कहता है कि रास्ते में उसे कुछ बेहद जरूरी बातचीत करनी है तो शिवम न चाहते हुए भी डैडी की कार में जाने को राजी हो जाता है। दिल्ली से शुरू हुई इस रोड जर्नी के दौरान नितिन जब शिवम को बताता है कि वह गे है और जल्दी ही अपनी फैमिली से अलग होने वाला है तो शिवम को अपने डैडी से नफरत हो जाती है। कहानी में टर्न उस वक्त आता है जब शिवम का बेस्ट फ्रेंड उसे बताता है कि गे होना एक बीमारी है और इसका इलाज किया जा सकता है तो शिवम अपने डैडी की इस बीमारी का इलाज कराने के लिए एक बंगाली बाबा के पास जाता है। ऐक्टिंग : लंबे अरसे बाद अरविंद स्वामी ने सिल्वर स्क्रीन पर वापसी की है। अपनी बेहतरीन ऐक्टिंग से अरविंद ने एक बार फिर खुद को ऐसा बेहतरीन कलाकार साबित किया जो हर किरदार को आसानी से निभा सकता है। शिवम के किरदार में हिमांशु शर्मा परफेक्ट हैं, फिल्म के कई सीन में हिमांशु ने बेहतरीन परफोर्मेंस की है। निर्देशन : तनुज ने एक बेहद सिंपल कहानी को एक रोड ट्रिप का प्लॉट बनाकर पेश किया है। तनुज ने एक पिता और बेटे के बीच बनते बिगड़ते रिश्तों को बॉक्स ऑफिस की परवाह किए बना सादगी से पेश किया है। यकीनन तनुज की इस स्क्रिप्ट में नयापन है, लेकिन डेढ घंटे की इस कहानी को उन्होंने इतनी धीमी रफ्तार से पर्दे पर उतारा है कि दर्शक किरदारों के साथ बंध नहीं पाता। फिल्म की फटॉग्रफ़ी का जवाब नहीं। संगीत : फिल्म का संगीत कहानी की डिमांड के मुताबिक है। क्यों देखें : अगर लीक से हटकर बनी फिल्मों के शौकीन हैं तो एकबार देख सकते हैं। 
__________________________
Chandermohan.Sharma@timesgroup.com नई दिल्ली : करीब आठ साल पहले विक्रम भट्ट ने पहली बार न्यू कमर रजनीश दुग्गल और अदा शर्मा को लेकर सीमित बजट में '1920' टाइटल से हॉरर फिल्म बनाई। फिल्म ने अच्छी कलेक्शन भी की। ऐसे में विक्रम को लगा कि एक बार फिर इसी टाइटल से फिल्म बनाई जाए, तो उन्होंने चार साल पहले '1920 एविल रिटर्न्स' फिल्म बनाई और यह फिल्म भी बी और सी सेंटरों के अलावा सिंगल स्क्रीन थिएटरों के दम पर अच्छा बिज़नस करने में कामयाब रही। देखिए फिल्म का ट्रेलर: 1920 लंदन अब एक बार फिर विक्रम अपने इसी पसंदीदा टाइटल के साथ अपनी नई फिल्म लेकर हाजिर हैं। इंडस्ट्री में यह भी अटकलें हैं कि विक्रम ने इस फिल्म को करीब तीन साल पहले ही बना लिया था, लेकिन हालात ऐसे बने कि फिल्म किसी न किसी वजह से हर बार लटकती रही। इस बीच विक्रम ने 'हेट स्टोरी' टाइटल से भी फिल्में बनाईं। अगर बतौर प्रड्यूसर बात करें, तो '1920' और 'हेट स्टोरी' विक्रम भट्ट की कंपनी के लिए हर बार फायदे की फ्रेंचाइजी रहा है। इस बार भी विक्रम ने अपने उन्हीं आजमाए हुए फॉर्म्युले- बुरी आत्माएं, तांत्रिक वगैरह को लेकर यह फिल्म बनाई। ऐसी हॉरर, तंत्र-मंत्र, भूत-प्रेत और बुरी आत्माओं को पर्दे पर देखने वाले दर्शकों की एक खास क्लास रहती है और इसी दर्शक वर्ग के दम पर विक्रम की इस फिल्म ने पहले दिन के पहले शो में दिल्ली के डायमंड थिऐटर में सौ फीसदी ऑक्युपेंसी पाई, तो यूपी के कई सेंटरों में फिल्म की कलेक्शन 40 फीसदी से ज्यादा रही।  कहानी : राजस्थान की राजकुमारी शिवांगी (मीरा चोपड़ा) के पति वीर (विशाल करवाल) पर एक चुड़ैल का साया है। पति को चुड़ैल के साए से बचाने के मकसद से राजकुमारी अपने एक्स बॉयफ्रेंड जय (शरमन जोशी) से मदद मांगती है, क्योंकि जय तंत्र-मंत्र जानता है। तीन किरदारों के आसपास घूमती इस कहानी में नया कहने को बस इतना है कि अक्सर हमारी फिल्मों में हिरोइन को बुरी आत्मा घेरती है, लेकिन इस बार विक्रम की इस फिल्म में भूत ने हिरोइन को नहीं, बल्कि हीरो को वश में कर लिया है और हिरोइन अपने हीरो को बचा रही है। ऐक्टिंग : लगता है कि शरमन जोशी ने कुछ नया ट्राई करने की चाह में इस फिल्म में काम किया, लेकिन शुरू से अंत तक उनका किरदार बुझा-बुझा सा ही है। न तो उन्होंने इस किरदार के लिए खास तैयारी की। एक फिल्म करने के बावजूद मीरा चोपड़ा की पहचान दर्शकों के लिए अभी भी बस इतनी ही है कि वह प्रियंका चोपड़ा की चचेरी बहन हैं। अगर ऐक्टिंग की बात की जाए तो लगता है कि मीरा को अभी ऐक्टिंग सीखनी बाकी है। टीवी से फिल्मों में आए विशाल करवाल के करने के लिए कुछ खास नहीं था, फिर भी उन्होंने कम फुटेज के बावजूद अपनी पहचान दर्ज कराई। डायरेक्शन : यंग डायरेक्टर टीनू सुरेश देसाई की यह डेब्यू फिल्म है, यही वजह है कि फिल्म में एक के बाद एक खामी साफ नजर आती है। डायरेक्टर ने दर्शकों को डराने के लिए बरसों पुराने उन्हीं फॉर्म्युलों को अपनाया है, जो कभी रामसे ब्रदर्स अपनाया करते थे। हॉरर के नाम पर डिजिटल साउंड का ज्यादा इस्तेमाल किया गया है, लेकिन वह भी बेअसर लगता है। अच्छा होता कि सुरेश इस स्क्रिप्ट पर काम शुरू करने से पहले फिल्म के प्रड्यूसर विक्रम भट्ट से इस बात की टिप्स ले लेते कि इस आधुनिक तकनीक के दौर में दर्शकों को डराने के लिए कौन से तरीके अपनाए जाएं। संगीत : फिल्म में ऐसा कोई गाना नहीं, जो हॉल से बाहर आने के बाद जुबां पर आने का दम रखता हो। क्यों देखें : अगर शरमन जोशी के नाम पर फिल्म देखने जा रहे हैं, तो बिल्कुल न जाएं। अलबत्ता, हॉरर के नाम पर कुछ भी पचा सकते हैं, तो फिल्म आपके लिए है। 
__________________________
Chandermohan.Sharma@timesgroup.com सनी लियोनी स्टारर 'वन नाइट स्टैंड' में भी उनकी पिछली मूवी की तरह ही हॉट और बोल्ड सीन्स पर ज्यादा फोकस किया गया है। फिल्म में कुछ नया नहीं है, वहीं स्टोरी की स्पीड भी काफी स्लो है। मूवी में कैमरा वर्क काफी क्लासी है, जिसकी वजह से कई सीन्स काफी शानदार दर्शाए गए हैं। सेंसर बोर्ड ने बाकी फिल्मों की तरह इस फिल्म पर भी काफी कैंची चलाई है। पूरी मूवी 97 मिनट की होने की वजह से ज्यादा कुछ इम्पैक्ट नहीं छोड़ पाई है। फिल्मी खबरें पढ़ें सीधे फेसबुक पर, लाइक करें NBT Movies कहानी: सेलिना (सनी लियोनी) और उर्विल (तनुज वीरवानी) की मुलाकात एक पब में होती है। पहली ही मुलाकात में कुछ देर एक दूसरे से मुखातिब होने के बाद दोनों एक-दूसरे के बेहद करीब आ जाते हैं। इसके बाद वन नाइट स्टैंड के बाद दोनों एक-दूसरे से अलग हो जाते हैं। इस मुलाकात के बाद एक ओर जहां सेलिना उर्विल को पूरी तरह से भूलाकर अपनी लाइफ इंजॉय कर रही हैं, वहीं उर्विल अभी भी सेलिना के साथ बिताए लम्हों को चाहकर भी भुला नहीं पाता। इसी को लेकर उर्विल और उसकी पत्नी सिमरन (नायरा बैनर्जी) की जिदंगी भी प्रभावित हो रही है। सेलिना के बारे में और उसके साथ बिताए वक्त को सोच-सोचकर उर्विल अब शराब के नशे में धूत रहने लगता है। कहानी में टिवस्ट उस वक्त आता है जब उर्विल एकबार फिर सेलिना के साथ वन नाइट स्टैंड चाहता है।  ऐक्टिंग : सनी ने सेलिना के किरदार में अच्छी ऐक्टिंग की है। ऐसा लगता है कि सनी अब जान चुकी हैं कि अगर बॉलिवुड में लंबी पारी खेलनी है तो यहां सिर्फ कैमरे के सामने सेक्सी अदाओं को दिखाकर काम नहीं चलेगा। तनुज ने अपने किरदार के मुताबिक अच्छा अभिनय किया है। अन्य कलाकारों में नायरा बनर्जी, खालिद सिद्दीकी भी निराश नहीं करते।  निर्देशन : भवानी अय्यर की लिखी कहानी में नयापन और दम तो है, लेकिन डायरेक्टर जैसमीन इस कहानी को असरदार ढंग से स्क्रीन पर पेश करने में नाकाम रही हैं। डायरेक्टर ने स्क्रिप्ट की बजाय ज्यादा ध्यान सनी की खूबसूरती और उनकी अदाओं को कैमरे के सामने उतारने में लगा दिया। फिल्म में सनी पर फिल्माए हॉट, सेक्सी सीन्स की भरमार है, लेकिन स्क्रिप्ट में दम नहीं होने और कहानी के बाकी किरदारों पर ज्यादा फोकस नहीं करने की वजह से दर्शक कहानी के साथ कहीं बंध नहीं पाता।  संगीत : रिलीज से पहले ही फिल्म का एक गाना 'दो पेग मार' हिट हो चुका है। क्यों देखें : अगर सनी के पक्के फैन हैं तो इस बार उनकी ऐक्टिंग स्किल्स को देखने जाएं।
__________________________
रिलीज से पहले ही इस फिल्म के टाइटल और मेन किरदारों को लेकर विवाद शुरू हो गया था। हालांकि, सेंसर ने इस फिल्म को ग्रीन सिग्नल दे दिया। इस फिल्म के डायरेक्टर 'मिस 420' और 'घात' जैसी फिल्में बना चुके हैं, लेकिन दोनों बहुत नहीं चलीं। फिल्मी खबरें पढ़ें सीधे फेबसूक पर, लाइक करें NBT Movies कहानी : फिजी में रह रहे भारतीय हाई कमिश्नर शंकर राय (अयूब खान) को किडनैप कर लिया जाता है। हाई कमिश्नर को किडनैपर से छुड़वाने के मकसद से सीक्रेट एजेंट संतेश्वर सिंह उर्फ संता (बोमन ईरानी) और बटेश्वर सिंह उर्फ बंता (वीर दास) को इंडियन सिक्यॉरिटी एजेंसी की ओर से फिजी भेजा जाता है। फिजी पहुंचकर इन दोनों का सामना करीना राय (नेहा धूपिया) और सोनू सुल्तान के साथ होता है। सीक्रेट मिशन में एक के बाद एक रुकावटें आने लगती हैं।  ऐक्टिंग : संता और बंता के लीड किरदारों को बोमन ईरानी और वीर दास ने अच्छे से निभाया है। बोमन ईरानी ने कुछ नया करने की कोशिश की है। संजय मिश्रा, जॉनी लीवर हंसाने में कामयाब रहे हैं। राम कपूर ठीक-ठाक रहे। नेहा धूपिया और लीज़ा हेडन बस शोपीस बनकर रह गई हैं। निर्देशन : आकाशदीप का निर्देशन बेहद कमजोर है। बेशक उनकी सोच अच्छी रही है, लेकिन कहानी में नयापन नहीं है। स्क्रिप्ट में जान नहीं है। डायरेक्टर ने इस कमजोर स्क्रिप्ट को और लचर बना दिया है। हालांकि, कॉमिडी के कई सीन्स दमदार हैं। संगीत : फिल्म का म्यूजिक लाउड है, लेकिन कोई भी गाना ऐसा नहीं जो आपको हॉल से निकलने के बाद याद रह सके। 
__________________________
Chandermohan.sharma@timesgroup.com इस फिल्म के डायरेक्टर अश्विनी अय्यर तिवारी ने अपने अब के करियर में कई ऐड फिल्में बनाने के बाद इस फिल्म को कम बजट और बॉक्स ऑफिस पर बिकाऊ न माने जाने वाली स्टार कास्ट के साथ बनाया। यह फिल्म देखने वालों को एक अच्छा मेसेज देती है। ताज्जुब होता है कि बेटी बचाओ, बेटी पढ़ाओ का नारा देकर सत्ता में आने वाले हमारे लीडर कुर्सी मिलने के बाद इस बात को भूल जाते हैं, तभी तो ऐसी बेहतरीन मेसेज देने वाली लीक से हटकर बनी फिल्मों को अक्सर देश भर में बॉक्स ऑफिस पर पहले से चल रही मेगा बजट, मल्टिस्टारर फिल्मों के चलते सिनेमाघर अपने यहां प्रदर्शित करने से हिचकिचाते हैं। अगर रिस्क लेकर सिनेमा मालिक ऐसी फिल्म लगा भी ले तो महंगी टिकट दरों के चलते बॉक्स आफिस पर ऐसी बेहतरीन फिल्में पहले ही दिन दम तोड़ देती हैं। हालांकि, दिल्ली सरकार ने इस फिल्म को एंटरटेनमेंट टैक्स में सौ फीसदी छूट देने का फैसला किया है। फिल्मी खबरें पढ़ें सीधे फेसबुक पर, लाइक करें NBT Movies   कहानी : आगरा शहर की एक छोटी सी कॉलोनी के कुछ घरों में सफाई वगैरह का काम करने वाली कामवाली बाई चंदा सहाय (स्वरा भास्कर) बेशक खुद दसवीं पास नहीं कर पाईं, लेकिन चंदा चाहती है कि उसकी बेटी अपेक्षा सहाय (रिया शुक्ला) दिल लगाकर पढ़े और एक दिन डॉक्टर, इंजिनियर बनकर अपना नाम रोशन करे। दूसरी ओर अपेक्षा की सोच मां की सोच से अलग है। अपेक्षा का मानना है दसवीं पास करने के बाद भी उसे मां की तरह घरों में कामवाली बाई का काम ही तो करना है, सो अपेक्षा भी पढ़ाई से ज्यादा वक्त घर में टीवी पर सीरियल या फिल्में देखने या फिर घर के बाहर बच्चों के साथ खेलने में गुजारती है। अब अपेक्षा दसवीं क्लास में पहुंच चुकी है। चंदा अच्छी तरह से जानती है कि उसकी बेटी मैथ में निल बट्टे सन्नाटा यानी जीरो है। अपेक्षा मैथ सीखने की बजाए उससे दूर ही भागती है। चंदा को चिंता है कि अपेक्षा इस बार मैथ में बेहद कमजोर होने की वजह से परीक्षा में फेल हो सकती है। चंदा कॉलोनी में डॉक्टर मैडम (रत्ना शाह पाठक) के घर में सफाई का काम करती है और उनके साथ अपनी हर बात शेयर करती है। डॉक्टर मैडम जानती है कि अपेक्षा मैथ मे जीरो है, ऐसे में एक दिन डॉक्टर मैडम एक अनोखी सलाह देती है। इस सलाह को मानकर चंदा उसी स्कूल की उसी क्लास में ऐडमिशन लेती है। स्कूल में जाकर चंदा देखती है कि क्लास में मैथ टीचर (पकंज त्रिपाठी) अक्सर अपेक्षा का मैथ में कम नंबर लाने की वजह से दूसरे स्टूडेंट के सामने मजाक उड़ाता रहता है। एक ही क्लास में होने के बावजूद मां- बेटी एक दूसरे से अनजान बनी रहती हैं। अपेक्षा को जरा भी पसंद नहीं कि उसकी मां भी स्कूल में आए, लेकिन चंदा अपनी बेटी को सही राह पर लाने के लिए अपना फैसला नहीं बदलती। अब स्कूल में एग्ज़ाम शुरू होने वाले हैं, घर में मां-बेटी के बीच एक डील होती है कि अगर अपेक्षा मैथ के एग्ज़ाम में चंदा से ज्यादा नंबर लाएगी तो चंदा स्कूल जाना बंद कर देगी। ऐक्टिंग : चंदा सहाय के लीड किरदार में स्वरा भास्कर ने बेहतरीन ऐक्टिंग करके साबित किया है कि ऐक्टिंग के मामले में वह ग्लैमर इंडस्ट्री की किसी भी टॉप ऐक्ट्रेस से पीछे नहीं। घर में काम करने वाली ऐसी बाई जो अपनी बेटी के लिए आसमां को छूते सपने देखती है, इस किरदार को स्वरा ने कैमरे के सामने बखूबी जिया है। चंदा की बेटी अपेक्षा बनी रिया शुक्ला ने किरदार के मुताबिक दमदार ऐक्टिंग की है, चंदा को अपनी दीदी की तरह समझाने वाली डॉक्टर के रोल में रत्ना पाठक शाह परफेक्ट हैं। स्कूल प्रिंसिपल और मैथ टीचर के रोल में पकंज त्रिपाठी का जवाब नहीं, पकंज जब भी स्क्रीन पर आते हैं तभी आपके चेहरे पर हंसी मुस्कान भी आ जाती है। निर्देशन : तारीफ करनी होगी डायरेक्टर अश्विनी अय्यर तिवारी की, जिन्होंने स्क्रिप्ट पर कहीं समझौता नहीं किया और एक गरीब मां के सपनों को पूरी ईमानदारी के साथ पर्दे पर पेश किया। मां-बेटी के बीच तनाव और उनके बीच विचारों के टकराव को डायरेक्टर ने कहानी का अहम हिस्सा बनाया तो फिल्म के चार प्रमुख किरदारों मां-बेटी, मैथ टीचर और डॉक्टर मैडम को पूरी फुटेज देते हुए हर कलाकार से बेहतरीन काम लिया। स्कूल में मां-बेटी के बीच की टसन और एक कामवाली बाई के घर और आस-पास के माहौल को पूरी ईमानदारी के साथ पेश किया। बेशक फिल्म की शुरुआत सुस्त है, लेकिन क्लाइमैक्स आपकी आंखें नम करने का दम रखता है। संगीत : डब्बा गुल गाने का फिल्मांकन बेहतरीन है, बैकग्राउंड म्यूजिक जानदार है। क्यों देखें : अगर लीक से हटकर बनी फिल्मों के शौकीन हैं और चाहते है बॉलिवुड मेकर ऐसी फिल्में बनाए तो इस फिल्म को फैमिली के साथ देखने जाएं, दिल्ली में फिल्म टैक्स फ्री है तो मिस न करें। 
__________________________
Chandermohan.sharma@timesgroup.com बॉलिवुड के किंग खान को सिल्वर स्क्रीन के साथ-साथ रीयल लाइफ में भी खुद को सुपरस्टार के तौर पर देखना और अपनी फिल्मी इमेज को रीयल लाइफ के साथ जोडना कुछ ज्यादा ही पसंद है, करीब 6 साल पहले किंग खान ने बतौर प्रड्यूसर अपनी कंपनी के बैनर तले बिल्लू टाइटिल से फिल्म बनाई, इस फिल्म में भी किंग खान ने सिल्वर स्क्रीन के सुपरस्टार साहिर खान का किरदार किया, जिसमें फैन एक छोटे से गांव मे अपने चहेते सुपरस्टार की एक झलक पाने के लिए घंटों धूप में तपते रहते हैं तो सहिर खान की फिल्म की शूटिंग देखने के लिए एक ऊंचे पेड की टहनी पर जोखिम लेकर बैठे रहते हैं। बेशक बिल्लू की कहानी एक सुपरस्टार और उसके बिछड़े गरीब दोस्त के इर्दगिर्द घूमती थी, वहीं फैन सुपरस्टार के एक ऐसे फैन की कहानी है जो अपने चहेते सुपरस्टार से मिलने और उसके साथ चंद मिनट बिताने की खातिर कुछ भी कर सकता है। इस फिल्म में किंग खान ने सुपरस्टार आर्यन खन्ना का किरदार निभाया है जो कामयाबी की बुलंदियों पर है। उसके लाखों फैन हैं लेकिन आर्यन अपने सबसे बड़े फैन के लिए चंद मिनट का वक्त भी नहीं निकालता। यश राज फिल्म्स कैंप के साथ इससे पहले बैंड बाजा बारात, लेडीज़ वर्सेज रिकी बहल के बाद शुद्ध देसी रोमांस जैसी औसत हिट फिल्म बना चुके डायरेक्टर मनीष शर्मा ने यकीनन इंडस्ट्री के सुप स्टार के साथ एक ऐसे सब्जेक्ट पर फिल्म बनाने का जोखिम उठाया जो कहीं ना कहीं सिंगल स्क्रीन थिएटरों के साथ-साथ बी और सी सेंटरों के बॉक्स आफिस के लिए जोखिम भरा हो सकता है। अगर इंटरवल तक फैन आपको किंग खान पर एक बनी एक डॉक्यूमेंट्री फिल्म होने का भ्रम कराती है तो इंटरवल के बाद जब डायरेक्टर को कुछ नया और अलग दिखाना चाहिए था तब वहीं मनीष शर्मा कुछ ऐसे भटके कि आखिर तक ट्रैक पर नहीं लौट पाए। कहानी: दिल्ली की एक कॉलोनी में रहने वाला गौरव चानना (शाहरुख खान, डबल रोल ) बचपन से ही बॉलिवुड के सुपरस्टार सुपर आर्यन खन्ना (शाहरुख खान) का जबर्दस्त फैन है। रीयल लाइफ में गौरव खुद को सुपरस्टार जैसा ही मानता है। आर्यन के प्रति गौरव की दीवानगी का आलम यह है कि उसका सारा रूम किंग खान की फिल्मों के पोस्टरों वगैरह से भरा पड़ा है। दूसरी ओर, गौरव चानना की शक्ल कुछ हद तक सुपरस्टार शाहरुख खान से मिलती है। ऐसे में गौरव एक दिन शहर में होने वाले एक कॉम्पिटिशन में अपने चहेते सुपरस्टार शाहरुख जैसी ऐक्टिंग करके कॉम्पिटिशन का विनर बन जाता है। गौरव को विनर के तौर पर एक ट्रोफी के साथ मोटी रकम मिलती है। विनर की ट्रोफी हासिल करनके के बाद गौरव अब मुंबई जाकर आर्यन से मिलना चाहता है। दिल्ली में गौरव के पापा (योगेंद्र टिक्कू) का जमाजमाया साइबर कैफे का बिज़नस है, लेकिन गौरव अपने इस फैमिली बिज़नस को छोड़ किसी भी तरह से आर्यन तक पहुंचना चाहता है। अब जब गौरव के पास अपने चहेते सुपरस्टार से मिलने की वजह यानी विनर ट्रोफी भी है तो वह राजधानी एक्सप्रेस से मुंबई पहुंचकर उसी होटेल में उसी कमरा नंबर 205 में ठहरता है, जहां दिल्ली से आने के बाद शाहरुख खान पहली बार ठहरे थे। इसी बीच हालात ऐसे बनते हैं कि आर्यन इंडस्ट्री के एक साथी को थप्पड़ मारने के विवाद में फंस जाता है, वहीं गौरव लाख कोशिशों के बावजूद भी अपने चहेते सुपरस्टार से नहीं मिल पा रहा है। मुंबई में कुछ वक्त गुजारने और आर्यन से मिलने में नाकाम रहने की वजह से गौरव को आर्यन से नफरत हो जाती है। यहीं से कहानी में नया टर्न आता है। जब गौरव चानना का मकसद यहीं है कि उसका सुपरस्टार आर्यन उससे माफी मांगे। ऐक्टिंग: एकबार फिर शाहरुख खान ने साबित किया क्यों उन्हें ग्लैमर इंडस्ट्री में किंग खान का मुकाम हासिल है। आर्यन खन्ना और गौरव चानना के किरदारों में शाहरुख खान ने बेहतरीन ऐक्टिंग की है, खासकर गौरव के किरदार को कैमरे के सामने उन्होंने अपने जीवंत अभिनय के दम पर यादगार बना दिया है। इस किरदार के लिए जहां शाहरुख ने वजन घटाया तो मेकअप करने के लिए हर रोज घंटों मेकअप रूम में गुजारे। शाहरुख की डायलॉग डिलीवरी की तारीफ नहीं, कुछ सीन्स में शाहरुख अपनी सुपरहिट फिल्म डर में अपने किरदार की कॉपी करते भी नजर आए। गौरव चानना के पिता के रोल में योगेन्द्र टिक्कू प्रभावित करते हैं। गौरव की मां के रोल में दीपिका अमीन ने अच्छी ऐक्टिंग की है। फिल्म इन्हीं किरदारों के इर्दगिर्द घूमती है। स्पोर्टिंग कॉस्ट कम फुटेज के बावजूद निराश नहीं करती। डायरेक्शन: मनीष शर्मा ने इंटरवल से पहले की फिल्म को कहीं कमजोर नहीं होने दिया लेकिन इंटरवल के बाद अचानक फिल्म आपके सब्र का इम्तहान लेने लगती है। आर्यन खन्ना को परेशान करने और उससे बदला लेने के लिए गौरव चानना जो रास्ता अपनाता है उस पर हंसी आती है। वहीं, फिल्म में कई ऐसे डायलॅाग भी हैं, जो किंग खान के फैंस की भावनाओं को आहत कर सकते है। लंदन की लोकेशंस में मनीष ने कैमरामैन से अच्छा काम लिया है लेकिन क्लाइमेक्स तक पहुंचते पहुंचते फैन का ट्रैक ही बदल जाता है और कई सारी काल्पनिक घटनाएं घटने लगती है। बेशक स्क्रिप्ट में नयापन है लेकिन प्रस्तुतीकरण और बेहद कमजोर क्लाइमेक्स और बेवजह के लंबे ऐक्शन सीन्स किंग खान के रीयल फैन को अपसेट कर सकते हैं। संगीत: आमतौर से किंग खान की फिल्मों में म्यूजिक कहानी का अहम पार्ट होता है लेकिन ना जाने क्यूं इस फिल्म में कोई गाना नहीं है। फिल्म की रिलीज़ से पहले प्रमोशनलस सॉन्ग जबरा शूट किया जो फिल्म में नहीं है। क्यों देखें: बस अगर आप शाहरुख खान के पक्के फैन हैं तो अपने चहेते स्टार का यह बदला रूप भी देख आए।
__________________________
Chandermohan.sharma@timesgroup.com अगर विक्रम भट्ट स्टाइल और उनकी फिल्मों के दीवाने हैं तो इस फिल्म को देखा जा सकता है। फिल्म में बोल्ड सीन पसंद करने वालों के लिए यह अच्छा ऑप्शन है। भट्ट कैंप पहले भी इस सब्जेक्ट पर फिल्म बना चुके हैं। 'राज', '1920' और 'हेट स्टोरी' जैसी फिल्मों में विक्रम बोल्ड सीन्स पर काफी ज्यादा फोकस करते हैं। ऐसे में इस बार भी लव गेम्स में सेक्स का तड़के काफी स्ट्रॉन्ग है। वहीं सेंसर बोर्ड भी मूवी पर काफी महरबान रहा है। कहानी : रमोना रायचंद (पत्रलेखा) और समीर सक्सेना उर्फ सैम (गौरव अरोड़ा) रिच कपल हैं। कुछ साल पहले रमोना के पति की बिल्डिंग से गिरकर मौत हो जाती है, शक रमोना पर है लेकिन ऐसा कुछ भी साबित नहीं हो पाता। पति की मौत के बाद रमोना को किसी की परवाह नहीं है। अब वह वही करती हैं जो करना चाहती हैं। इसी बीच रमोना और सैम मिलते हैं। दोनों को एक स्विंगर ग्रुप के बारे में पता चलता है और इसके बाद दोनों बड़ी पार्टीज का हिस्सा बनकर पार्टी में मौजूद सबसे हैपी कपल के बीच ब्रेकअप करने वाला एक लव गेम खेलना शुरू करते हैं। रमोना और सैम पार्टी में आए शादीशुदा कपल को अपने प्यार के जाल में फंसाने का काम करते हैं। यह गेम बस एक-दूसरे के साथ शारीरिक संबध बनाना है। इसी दौरान एक ऐसे ही लव गेम के खेल में सैम डॉ. अलीशा (तारा अलीशा बेरी) से मिलते हैं। इस बार सैम को अलीशा से प्यार हो जाता है, जो रमोना को जरा भी पसंद नहीं है। ऐक्टिंग : मॉडल, ऐक्टर गौरव अरोड़ा ने सैम के किरदार में अच्छी ऐक्टिंग की है। तारा ने डॉक्टर अलीशा के किरदार को पूरी ईमानदारी के साथ निभाया है। पत्रलेखा के जबर्दस्त बोल्ड ग्लैमरस लुक को देखकर चौक उठेंगे।   डायरेक्शन : फिल्म शुरू करते वक्त विक्रम की सोच अच्छी रही जो इन दिनों रिच क्लास के बीच तेजी से ट्रेंड कर रहे स्विंगर्स कल्चर के बारे में फोकस करती है। फिल्म की स्क्रिप्ट को ज्यादा पावरफुल बनाने की बजाए विक्रम ने पहली फिल्मों के मुकाबले ज्यादा बोल्ड बनाने के अलावा कहीं और ध्यान नहीं दिया। विक्रम ने इंटीमेट सीन्स को दिखाते वक्त समाज के एक खास ग्रुप की सोच का भी कहीं न कहीं जिक्र किया है। बोल्ड सीन्स के बावजूद फिल्म की रफ्तार काफी धीमी है। लास्ट पार्ट असरदार नहीं है। संगीत : फिल्म में एक-दो नहीं दर्जन भर गाने हैं। फिल्म में कई अंग्रेजी गाने हैं, जिन्हें बैकग्रांउड में फिल्माया गया है। फिल्म का एक गाना 'आवारगी' रिलीज से पहले कई म्यूजिक चार्ट में अपनी जगह बना चुका है। 
__________________________
Chandermohan.Sharma@timesgroup.com मराठी फिल्म इंडस्ट्री में अपनी खास पहचान बनाने और बॉक्स ऑफिस पर कई सुपर हिट फिल्म देने के बाद निशिकांत कामत ने कम ही वक्त में बॉलिवुड में भी अपनी खास पहचान बना ली है, बॉलिवुड में कामत के निर्देशन में बनी पिछली फिल्मों मुंबई मेरी जान, फोर्स और दृश्यम ने बॉक्स आफिस पर औसत से अच्छा बिजनस किया। जॉन एक बार फिर कामत के निर्देशन में इस फिल्म में जबर्दस्त दिल दहला देने वाले बेहतरीन गजब ऐक्शन सीन्स करते नजर आएंगे, जॉन पर फिल्माए यहीं ऐक्शन सीन्स इस फिल्म की सबसे बडी यूएसपी है। जॉन ने इन ऐक्शन सीन्स को असरदार करने के मकसद से विदेशी ट्रेनर से करीब एक महीने तक मार्शल आर्ट (सियाट) की खास ट्रेनिंग भी ली। कामत के निर्देशन में बनी यह फिल्म कोरियन फिल्म द मैन फ्रॉम नोवेयर से पूरी तरह से प्रेरित है, 2010 में रिलीज हुई इस कोरियन फिल्म ने बॉक्स आफिस पर वर्ल्डवाइड बेहतरीन बिजनेस किया। वैसे अगर जॉन की बात करें तो उन्हें शायद डार्क सब्जेक्ट और कोरियन फिल्म के रीमेक में काम करना कुछ ज्यादा ही पसंद है, करीब दस साल पहले भी जॉन ने संजय गुप्ता के निर्देशन में बनी फिल्म जिंदा में लीड किरदार निभाया, जिंदा भी कोरियन फिल्म ओल्ड बॉय की सीन टू सीन कॉपी थी, अब यह बात अलग है कि जहां ओल्ड बॉय ने दुनिया भर में जबर्दस्त कामयाबी हासिल करने के साथ साथ बॉक्स ऑफिस पर बेहतरीन बिजनस करने के साथ-साथ 28 अवॉर्ड भी अपने नाम किए, वहीं जिंदा बॉक्स ऑफिस पर कुछ खास नहीं कर पाई। जॉन स्टारर इस फिल्म को सेंसर ने अडल्ट सर्टिफिकेट के साथ पास किया है, इसकी वजह शायद फिल्म में जॉन पर फिल्माएं कुछ ऐसे ऐक्शन स्टंट सीन है जो कमजोर दिल वालों और बच्चों को विचलित कर सकते है। कहानी: इस फिल्म की कहानी कबीर उर्फ रॉकी हैंडसम (जॉन अब्राहम), रूशीदा (श्रुति हासन) और छोटी बच्ची नाओमी (दिया) के इर्द-गिर्द घूमती है। कबीर अपना अतीत भुलाकर अब गोवा में नई जिंदगी शांति और खामोशी के साथ गुजार रहा है। कबीर के पड़ोस में ही एक छोटी सी प्यारी लडकी नाओमी रहती है, नन्हीं नाओमी कबीर को रॉकी हैंडसम कहकर बुलाती है। अचानक एक दिन नाओमी का किडनैप हो जाता है, यहीं से कहानी में टर्निंग प्वाइंट आता है और कहानी में मानव तस्करों और अंगों की खरीद-फरोख्त के धंधे का खुलासा होता है। अब कबीर उर्फ रॉकी की जिंदगी का मकसद नाओमी को किडनैपर की गिरफ्त से छुड़ाना है, लेकिन यह इतना आसान भी नहीं है क्योंकि नाओमी को किडनैप करने वाले गिरोह तक पहुंचना आसान नहीं। फिल्मी खबरें पढ़ें फेसबुक पर, लाइक करें Nbt Movies ऐक्टिंग : कबीर उर्फ रॉकी के किरदार में जॉन अब्राहम ने बेहतरीन ऐक्टिंग की है, फिल्म में जॉन पर फिल्माएं एक्शन सीन्स की तुलना हॉलिवुड फिल्मों के एक्शन सीन्स के साथ की जा सकती है, जॉन ने अपने किरदार को असरदार बनाने के लिए विदेशी ट्रेनर से करीब एक महीने की एक खास मार्शल आर्ट की ट्रेनिंग भी ली, ऐक्शन के अलावा कुछ भावुक सीन में भी जॉन ने अच्छी ऐक्टिंग की है। नाओमी के रोल में बेबी दीया ने अपने किरदार को पॉवरफुल बनाने के लिए मेहनत की है। फिल्म में जॉन की वाइफ बनी श्रुति हासन को बेशक फिल्म में कम फुटेज मिली, लेकिन उनका रोल कहानी का अहम और टर्निंग पॉइंट है, इस बार डायरेक्टर निशिकांत कामत ने भी फिल्म में विलेन के किरदार को असरदार ढंग से निभाया है। देखें ट्रेलर-  डायरेक्शन: ऐसा लगता है कामत ने इस फिल्म को साउथ कोरियन फिल्म की तर्ज पर बनाने की कोशिश की है, यही वजह है कि स्क्रिप्ट और किरदारों पर ज्यादा ध्यान देने की बजाएं कामत ने फिल्म के ऐक्शन स्टंट सीन्स को हॉलिवुड स्टाइल में पेश किया है, फिल्म के ऐक्शन सीन्स और कैमरा ऐंगल पर कामत ने अच्छा काम किया है, अगर कामत इस प्रॉजेक्ट को शुरू करने से पहले स्क्रिप्ट में मल्टिप्लेक्स कल्चर और जेन एक्स की पसंद को ध्यान में रखकर कुछ बदलाव करते तो सब्जेक्ट में ताजगी का पुट भी नजर आता, लेकिन कमजोर स्क्रिप्ट के चलते फिल्म की कहानी अस्सी और नब्बे के दौर में बनी फिल्मों के क्लाइमेक्स की याद दिलाती है। संगीत: श्रेया घोषाल का गाया गाना रहनुना पहले से कई म्यूजिक चार्टस में टॉप फाइव में शामिल है, अंकित तिवारी की आवाज में अल्फाजों की तरह और बॉम्बे रॉकर्स का गाना रॉक द पार्टी भी म्यूजिक लवर्स की जुबां पर पहले से है। क्यों देखें: अगर जॉन के पक्के फैन है तो अपने चहेते स्टार को इस बार हॉलिवुड फिल्मों की तरह ऐक्शन सीन्स करते देख आपके पैसे वसूल हो जाएंगे, बेबी दीया की असरदार एक्टिंग, बेहतरीन कैमरावर्क के साथ साथ गोवा पूणे की नयनाभिराम लोकेशन आपको पसंद आएगी, फैमिली क्लास और टोटली मुंबइयां मसाला फिल्मों के शौकीनों को रॉकी हैंडसम से मिलना अपसेट कर सकता है। कलाकार: जॉन अब्राहम, श्रुति हासन, बेबी दीया, नतालिया कौर, निशिकांत कामत और शरद केलेकर, आइटम नंबर नूरा फतेरी, निर्माता : सुनील खेत्रपाल, जॉन अब्राहम, निर्देशक : निशिकांत कामत, गीत : सचिन पाठक, सागर संगीत : अंकित तिवारी, सनी बावरा, इंद्र बावरा, सेंसर सर्टिफिकेट : अडल्ट, अवधि : 125 मिनट 
__________________________
Chandermohan.Sharma@timesgroup.com 'कपूर ऐंड सन्स' 80-90 के दशक वाली एक फैमिली ड्रामा फिल्म है। डायरेक्टर ने मल्टिप्लेक्स कल्चर और यूथ को दिमाग में रखते हुए इसमें लव एंगल फिट किया है। कहानी रियल कपूर परिवार से जुड़ी हुई नहीं है। बतौर प्रड्यूसर करण जौहर की हाल में आईं कई फिल्में बॉक्स ऑफिस पर अच्छा नहीं कर पाई हैं। ऐसे में 35 करोड़ के बजट में 'कपूर ऐंड सन्स' को उन्हें काफी उम्मीदें हैं। इसके लिए उन्होंने यंग डायरेक्टर और एक्टर शकुन बत्रा को इसकी कमान सौंपी है। फिल्मी खबरें पढ़ें फेसबुक पर, लाइक करें Nbt Movies कहानी : फिल्म की कहानी करीब 90 साल के हो चुके रंगीन मिजाज दादाजी अमरजीत कपूर (ऋषि कपूर) उनके बेटे हर्ष कपूर (रजत कपूर) के साथ-साथ उनके दोनों पोते राहुल कपूर (फवाद खान) और अर्जुन कपूर (सिद्धार्थ मल्होत्रा) की है। राहुल लंदन में पिछले करीब आठ साल से रह रहे हैं तो वहीं छोटा बेटा अर्जुन न्यू जर्सी में रहता है। दोनों राइटर हैं। फ्लॉप किताब लिखने के बाद राहुल की दूसरी किताब कामयाब रही। दूसरी ओर अपनी पहचान बनाने के लिए अर्जुन का स्ट्रगल जारी है। साउथ इंडिया के कुन्नूर शहर में अपने बेटे हर्ष के साथ रह रहे दादाजी को एकदिन अचानक दिल का दौरा पड़ता है। दोनों भाई घर वापस आते हैं। घर आने के बाद इन दोनों के रिश्तों में टेंशन साफ नजर आती है। छोटे भाई अर्जुन को लगता है राहुल ने जिस उपन्यास से रातोंरात कामयाबी पाई उसका आइडिया उसका था और राहुल ने उसे चुराकर उपन्यास लिखा। वहीं राहुल और अर्जुन की मां सुनीता कपूर (रत्नाशाह पाठक) और पिता हर्ष कपूर (रजत कपूर) के रिश्ते में भी कड़वाहट है। हर्ष की पर्सनल लाइफ में एक दूसरी महिला भी है, जिस वजह से सुनीता और हर्ष के बीच हर वक्त टेंशन रहती है। बैंक की नौकरी छोड़ने के बाद हर्ष ने जो बिज़नस किया वही ठीक नहीं चला। अर्जुन को घर आने के बाद भी यही लगता है कि मां-बाप राहुल को ज्यादा चाहते हैं। दोनों भाइयों को घर आने के बाद माता-पिता के बीच टूटते रिश्ते के बारे में पता चलता है। ऐसे में उनकी लाइफ में टिया (आलिया भट्ट) की एंट्री होती है। टिया मुंबई से यहां अपना बरसों पुराना बंगला बेचने आई हुई हैं। दूसरी ओर, दादाजी की बस एक ही ख्वाहिश है कि मरने से पहले अपनी पूरी फैमिली के साथ एक फैमिली फोटोग्राफ हो जाए।   डायरेक्शन : शकुन की तारीफ करनी होगी कि स्टार्ट टु लास्ट तक उन्होंने कहानी को सही ट्रैक पर रखा और पूरी फिल्म को पारिवारिक माहौल के आसपास रखा। फिल्म की स्क्रिप्ट जानदार है, लेकिन इंटरवल के बाद शकुन ने फिल्म की रफ्तार काफी स्लो कर दी। क्लाइमैक्स को कुछ ज्यादा ही लंबा किया गया है। ऐक्टिंग : ऋषि कपूर ने रंगीन मिजाज जिंदादिल दादा जी के किरदार में बेहतरीन ऐक्टिंग की है। दादा जी का यह किरदार आपको पूरा एंटरटेन करेगा। सिद्धार्थ,फवाद ने अपने-अपने किरदार के साथ पूरा न्याय किया है। छोटे भाई के रोल में सिद्धार्थ खूब जमे हैं तो वहीं फवाद ने बड़े भाई के रोल में जान डाल दी है। आलिया भट्ट कई सीन्स में ओवरऐक्टिंग की शिकार रहीं तो उनका किरदार उनकी कई पिछली फिल्मों की कॉपी जैसा लगता है। रजत कपूर और रत्ना शाह ने अपने किरदारों को बेस्ट प्ले किया है।  बॉलिवुड में दो भाइयों के बीच अनबन, फैमिली के बीच टूटते रिश्तों को लेकर अब तक दर्जनों फिल्में बन चुकी हैं, दरअसल, ऐसे सब्जेक्ट में डायरेक्टर को हर तरह का मसाला परोसने की काफी हद तक छूट मिल जाती है, और इन्हीं में से कोई एक मसाला फिल्म को बॉक्स ऑफिस पर सुपरहिट बना देता है। यह फिल्म भी कुछ इसी तरह की थीम पर बनी है। संगीत : इस फिल्म की रिलीज से पहले ही फिल्म का गाना 'लड़की ब्यूटिफुल कर गई चुल' पहले ही म्यूजिक चार्ट में टॉप पर है। क्यों देखें : बेहतरीन ऐक्टिंग, गजब लोकेशन के बीच ऐसी फैमिली कहानी जो कहीं न कहीं आपके दिल को छूती है। टूटते परिवारों और रिश्तों में कड़वाहट के बीच ऋषि कपूर का यादगार अभिनय है फिल्म की सबसे बडी यूएसपी है। 
__________________________
Chandermohan.Sharma@timesgroup.com बॉलिवुड में धर्म और आस्था के नाम पर क्रिमिनल की ऐंट्री और अपराध कर चुके धर्मगुरुओं पर फिल्में बनाने का ट्रेंड बरसों से चला आ रहा है। बेशक ऐसे पाखंडी बाबाओं या धर्मगुरुओं पर बनी अक्षय कुमार की 'ओएमजी' और आमिर खान स्टारर 'पीके' ने बॉक्स ऑफिस पर रेकॉर्ड कमाई करने के साथ हर किसी से जमकर वाहवाही बटोरी, लेकिन ऐसा सिर्फ टॉप ऐक्टर या बैनर की फिल्मों के साथ हुआ है, वर्ना नई स्टार कास्ट के साथ सीमित बजट में बनी ऐसी ज्यादतर फिल्में बॉक्स ऑफिस पर कमाई करना तो दूर अपनी लागत तक भी वसूल नहीं कर पाती। इस सप्ताह रिलीज हुई ग्लोबल बाबा भी एक ऐसी ही फिल्म है जिसे मेकर ने पूरी ईमानदारी के साथ स्टार्ट टू लास्ट एक ही ट्रैक पर बनाया है, लेकिन इसके बावजूद कमजोर प्रमोशन और बॉक्स ऑफिस पर बिकाऊ स्टार की गैरमौजूदगी के चलते इस फिल्म को न तो कमाई करने वाले सिनेमाघर मिल पाए। बॉलिवुड की खबरें पढ़ें फेसबुक पर, लाइक करें NBTMovies कहानी : क्रिमिनल चिलम पहलवान (अभिमन्यु सिंह) का स्टेट की एक प्रभावशाली एक्स मिनिस्टर भानुमती एनकाउंटर कराना चाहती है। दरअसल, इस बार चुनाव में भानुमती की पार्टी हार गई और भानुमति नहीं चाहती कि उसके इशारों पर काम करने वाला क्रिमिनल आने वाले दिनों में उसके खिलाफत करने लगे। ऐसे में भानुमती अपने एक खास विश्वासपात्र पुलिस अफसर जैकब (रवि किशन) को चिलम पहलवान का एनकाउंटर करने के काम पर लगाती है। चिलम पहलवान जैकब को चकमा देकर भागने में कामयाब हो जाता है। चिलम पहवान पुलिस से बचते बचाते बुरी तरह घायल अवस्था में हरिद्वार पहुंचता है, जहां कुंभ का मेला चल रहा है। यहीं चिलम की मुलाकात डमरू बाबा (पकंज त्रिपाठी) से होती है जो कभी उसी तरह का क्रिमिनल था, लेकिन अब वह यहां मौनी बाबा बनकर भोले भाले लोगों को लूटने में लगा है। डमरू बाबा चिलम पहलवान को समझाता है अगर दिन रात मौजमस्ती करना और बैठे बिठाएं करोड़ों की दौलत और नाम कमाना है तो बाबा बन जाओ। राजनेता और पुलिस भी आपके सामने हाथ बांधे खड़े होंगे। बस यहीं से अपराध की दुनिया का सरगना चिलम बाबा ग्लोबल बाबा का चोला पहनकर अपना दबदबा बनाना शुरू करता है।  ऐक्टिंग : डमरू बाबा उर्फ मौनी बाबा के किरदार में पंकज त्रिपाठी ने बेहतरीन अभिनय किया है। अभिमन्यु सिंह अपने किरदार में पूरी तरह से फिट रहे, वहीं रवि किशन को लंबे अर्से बाद अच्छा किरदार मिला और अपने किरदार को उन्होंने पूरी ईमानदारी के साथ निभाया। टीवी रिपोर्टर के रोल में संदीपा घर बस ठीक-ठाक रही। प्रदेश के होम मिनिस्टर दल्लु यादव के रोल में अखिलेंद्र मिश्रा का काम परफेक्ट है। डायरेक्शन : तारीफ करनी होगी यंग डायरेक्टर मनोज तिवारी की जिन्होंने स्टार्ट टू लास्ट कहानी को ट्रैक पर रखा। सीमित बजट के बावजूद उन्होंने फिल्म को किसी स्टूडियो में शूट न करके कहानी और माहौल पर फिट लोकेशन पर शूट किया। संगीत : फिल्म में ऐसा कोई गाना नहीं जो थिएटर से बाहर आने के बाद आपको याद रह सके। क्यों देखें : अगर आप समाज में कुकुरमुत्ते की तरह जगह बना रहे पाखंडी बाबाओं और धर्मगुरुओं से जुड़े विषयों पर बनी फिल्में देखना पसंद करते हैं तो यह फिल्म देख सकते हैं, लेकिन कुछ नया और अलग देखने की चाह में थिऐटर जा रहे हैं तो निराश हो सकते हैं। 
__________________________
Chandermohan.Sharma@timesgroup.com हिमेश रेशमिया के आलोचक बतौर ऐक्टर भले ही उनकी जमकर आलोचना करते रहे हों, लेकिन यह भी एक सच्चाई है कि बतौर सोलो ऐक्टर उनकी पिछली फिल्म 'द एक्सपोज' ने बॉक्स ऑफिस पर न सिर्फ अपनी लागत बटोरी, बल्कि अच्छा-खासा मुनाफा भी कमाया। वैसे हिमेश ने इससे पहले 'खिलाड़ी 786' जैसी हिट फिल्म में ऐक्टिंग की है, लेकिन उस फिल्म की कामयाबी का सारा क्रेडिट अक्षय कुमार के नाम गया। हिमेश को ऐसा भी दौर देखना पड़ा जब प्रॉडक्शन कंपनी ने उनकी फिल्म 'कजरारे' को कम्प्लीट होने के बाद सिनेमा घरों पर यह कहकर रिलीज करने से इनकार कर दिया कि मार्केट और बॉक्स ऑफिस पर इस फिल्म का जरा भी क्रेज नहीं है। खैर, किसी तरह रस्म अदायगी के तौर पर वह फिल्म मुंबई के इक्का-दुक्का सिनेमा हॉल में रिलीज की गई। ​लेकिन हिमेश की ऐक्टिंग पर उंगलियां उठाने वाले भी इस बात को मानते हैं कि बतौर म्यूजिक डायरेक्टर और सिंगर वह बेहतरीन हैं। यह दिलचस्प है कि हिमेश की पिछली तीन फिल्मों 'आपका सुरूर', 'कर्ज' और 'रेडियो' ने बॉक्स ऑफिस से कहीं ज्यादा कमाई इस फिल्म के म्यूजिक राइट्स से की। हिमेश 'सुरूर' टाइटल को अपने लिए लकी मानते हैं। इस टाइटल पर बनी उनकी म्यूजिक ऐल्बम सुपरहिट रही है, ऐसे में हिमेश की इस नई फिल्म का म्यूजिक लवर्स में कुछ क्रेज तो जरूर है। कहानी : रघु (हिमेश रेशमिया) के सिर से पिता का साया बचपन में ही छिन चुका है। अपनी बीमार मां का इलाज कराने के लिए उसे दस हजार रुपये चाहिए। रघु को एंथनी दस हजार रुपये इस शर्त पर देता है कि वह एक ड्रग डीलर की हत्या करेगा। रघु ऐसा ही करता है, लेकिन अपनी बीमार मां को नहीं बचा पाता। अब वह जवान हो चुका है और अच्छी-खासी कमाई कर रहा है। रघु को तारा (फराह करीमी) से बेइंतहा मोहब्बत है। रघु अब एक नामी गैंगस्टर बन चुका है, जबकि तारा की नजरों में वह बिज़नसमैन है। रघु तारा से कुछ भी छिपाना नहीं चाहता, लेकिन एक दिन जब वह तारा को बताता है कि उसने एक रात किसी दूसरी लड़की के साथ गुजारी है तो तारा इसे बर्दाश्त नहीं कर पाती और आयरलैंड के शहर डबलिन चली जाती है। डबलिन जाते ही तारा को वहां की पुलिस ड्रग्स तस्करी के आरोप में जेल भेज देती है। अब अपने प्यार को बचाने की खातिर रघु भी डबलिन पहुंच जाता है। यहां आने के बाद रघु का एक ही मकसद है, अपने साथ तारा को किसी तरह वापस लेकर जाना। ऐक्टिंग : हिमेश ने पहली बार इंडस्ट्री के दिग्गजों शेखर कपूर, कबीर बेदी और नसीरुद्दीन शाह के साथ कैमरा फेस किया है। यह जरूर है कि ऐक्टिंग की फील्ड में हिमेश को अपनी अलग पहचान बनाने के लिए अभी लम्बा सफर तय करना होगा। इस फिल्म में हिमेश ने भी कई सीन्स में शर्ट उतारे हैं, लेकिन इसकी तुलना सलमान के साथ करना बेईमानी होगा। पहली बार कैमरा फेस कर रही इंटरनैशनल मॉडल फराह करीमी ने किरदार के मुताबिक अच्छा काम किया है। वहीं इंडस्ट्री के तीन दिग्गजों की मौजूदगी ऐक्टिंग के लिहाज से प्लस पॉइंट है। डायरेक्शन : शॉन अरान्हा के कमजोर निर्देशन को फिल्म की शानदार सिनेमटोग्रफ़ी के साथ-साथ बेहतरीन गानों ने काफी हद तक संभाल लिया है। हर पांच-दस मिनट में स्क्रीन पर एक गाना या किसी गाने का अंतरा आता है, लेकिन फिल्म की रफ्तार इतनी सुस्त है कि पौने दो घंटे की फिल्म में दर्शक कहानी से खुद को कहीं बांध नहीं पाते। इंडस्ट्री के दिग्गज अभिनेताओं नसीरुद्दीन शाह, शेखर कपूर और कबीर बेदी की मौजूदगी को निर्देशक ढंग से पेश नहीं कर पाए, तो वहीं इन तीनों का किरदार भी थमा-थमा सा लगता है। इंटरवल के बाद हालांकि कहानी थोड़ी ट्रैक पकड़ती लगती है, लेकिन कुछ ही पल बाद स्क्रीन पर 'द एंड' लिखा नजर आ जाता है। संगीत : हिमेश का म्यूजिक इस फिल्म का सबसे बड़ा प्लस पॉइंट है। टाइटल सॉन्ग 'तेरा सुरूर' बेहतरीन बन पड़ा है, वहीं फिल्म के दूसरे गाने भी रिलीज से पहले ही हिट हो चुके हैं, लेकिन इस बार म्यूजिक में 'आपका सुरूर' जैसा जलवा तो नहीं है। क्यों देखें : अगर आपको आयरलैंड की खूबसरती देखनी है और आप बतौर म्यूजिक डायरेक्टर और सिंगर हिमेश रेशमिया के फैन हैं तो अपसेट नहीं होंगे, लेकिन कुछ नया देखने या इस बार हिमेश की ऐक्टिंग में दम देखने की चाह में थिएटर जा रहे हैं, तो अपसेट हो सकते हैं। 
__________________________
Chandermohan.Sharma@timesgroup.com बॉलिवुड में रीमेक और सीक्वल बनाने का ट्रेंड कोई नया नहीं हैं। अगर किसी भी मेकर की पिछली फिल्म बॉक्स ऑफिस पर लागत बटोरने के बाद कमाई करने में कामयाब होती है तो प्रॉडक्शन कंपनी को लगता है कि अब इसका सीक्वल बनाकर कमाई की जाए। दरअसल, मेकर्स को सीक्वल बनाना नई फिल्म की बजाय ज्यादा आसान और कमाई का सौदा लगता है। शायद यही वजह है करीब 6 साल पहले बिना किसी प्रमोशन के लगभग नई स्टार कास्ट के साथ सीमित बजट में बनी तेरे बिन लादेन की प्रॉडक्शन कंपनी अपनी पिछली फिल्म के डायरेक्टर को सीक्वल बनाने के लिए ग्रीन सिग्नल दिया। अब ऐसी कहानी का जो पिछली फिल्म में लगभग पूरी तरह से खत्म सी हो गई हो, उसे आगे खींचना आसान काम नहीं होता लेकिन इस कहानी के साथ इस बार एक प्लस पॉइंट यह नजर आ रहा था कि अमेरिका ने एक सीक्रेट मिलिटरी ऑपरेशन में आतंकवादी ओसामा बिन लादेन को मार दिया था। इसी प्लॉट को लेकर स्टोरी राइटर ने इस सीक्वल पर काम शुरू किया। इसकी शुरुआत तो ठीकठाक रही, लेकिन बाद में स्टोरी ट्रैक से ऐसे उतरी कि फिर ट्रैक पर लौट नहीं पाई।  कहानी : फिल्म की शुरुआत में पिछली फिल्म का जिक्र करके डायरेक्टर ने अपनी इस फिल्म की कहानी को पिछली फिल्म के साथ जोड़ने के लिए एक प्लॉट पेश किया है। शर्मा (मनीष पॉल) के पिता हलवाई हैं, लेकिन शर्मा नहीं चाहता कि वह अपने पिता के काम को आगे बढ़ाए। शर्मा के अपने कुछ अलग सपने हैं। अपने इन्हीं सपनों को साकार करने के लिए शर्मा मुंबई जाता है। मुंबई में उसकी मुलाकात प्रदीप उर्फ ओसामा (प्रद्युम्न सिंह) से होती है। पीद्दी उर्फ ओसामा शर्मा को बताता है कि उसे पिछली फिल्म में लादेन बनाया गया और फिल्म सुपरहिट रही। शर्मा उसकी पिछली फिल्म का सीक्वल बनाने का फैसला करता है, लेकिन इसी बीच लादेन मारा जाता है। दूसरी ओर अमेरिका के प्रेजिडेंट ओबामा पर विपक्ष और दूसरे नेताओं का दबाव है कि आतंकी लादेन को कैसे मारा गया और उसे कहां दफनाया गया इस बारे में सबूत पेश करे। वहीं, अफगानिस्तान में एक आतंकवादी संगठन का सरगना खलीली (पीयूष मिश्रा) किसी भी सूरत में यह साबित करना चाहता है कि लादेन जिंदा है, क्योंकि लादेन के मारे जाने की खबर के बाद खलीली का गैरकानूनी हथियार बेचने का बिज़नस ठप हो रहा है। ऐसे में इनका ध्यान ड्यूप्लिकेट लादेन पर पड़ता है। ड्यूप्लिकेट लादेन को लेकर जहां यूएसए की ओर से आया डेविड (सिकंदर खेर) एक फिल्म शुरू करता है। इस फिल्म का डायरेक्टर शर्मा है और लादेन का किरदार प्रदुम्मन को सौंपा जाता है। डेविड इस फिल्म को किसी सीक्रेट मकसद को पूरा करने के लिए बना रहा है। डायरेक्शन : ऐसा लगता है फिल्म शुरू करने के बाद कहानी को कैसे आगे बढ़ाया जाए इसी को लेकर अभिषेक शर्मा असंमजस में ऐसे फंसे कि कहानी लगातार कमजोर पड़ती गई। ऐसा लगता है अभिषेक यह समझ ही नहीं पाए कि क्लाइमेक्स में क्या किया जाए। हां, इंटरवल से पहले अभिषेक ने कई सीन में अच्छी मेहनत की है। संगीत : फिल्म का कोई ऐसा गाना नहीं जो हॉल से बाहर आने के बाद आपकी जुबां पर आ सके। क्यों देखें : इंटरवल से पहले आपको इस सीक्वल में जहां कॉमिडी का जोरदार पंच मिलेगा तो वहीं इंटरवल के बाद आप अपसेट हो सकते हैं। 
__________________________
Chandermohan.sharma@timesgroup.com ​बॉलिवुड में चंद ऐसे फिल्म मेकर हैं जो बॉक्स ऑफिस की कमाई का मोह छोड़कर अपने मिजाज की ऐसी ऑफ बीट फिल्में बनाने में जरा भी नहीं हिचकिचाते जो उनकी अपनी कसौटी पर खरी उतरती हैं। यकीनन इन फिल्मों की ज्यादा बड़ी मार्केट नहीं होती। सिंगल स्क्रीन थिअटरों और बी-सी क्लास जैसे छोटे सेंटरों पर ऐसी फिल्मों को अक्सर सिनेमा मालिक नहीं लगाते। हंसल मेहता इंडस्ट्री के ऐसे ही चंद गिने चुने मेकर्स में से हैं जो अक्सर अपनी फिल्मों में ऐसा जोखिम उठाते रहे हैं। हंसल की पिछली दो फिल्मों 'शाहिद' और 'सिटी लाइफ' को तारीफें और अवॉर्ड तो बहुत मिले, वहीं बॉक्स ऑफिस पर दोनों ही फिल्मों ने कुछ खास कमाल नहीं किया। अब एक बार फिर हंसल अपने मिजाज की एक और फिल्म 'अलीगढ़' लेकर दर्शकों की उस क्लास के सामने रूबरू हुए हैं। डायरेक्टर हंसल की फिल्म शाहिद ने बॉक्स ऑफिस में कुछ खास कमाल नहीं किया, लेकिन नैशनल अवॉर्ड अपने नाम किया। हंसल की यह फिल्म कुछ साल पहले अलीगढ़ यूनिवर्सिटी में हुई एक घटना पर आधारित है। हंसल की इस फिल्म को रिलीज से पहले बुसान फिल्म फेस्टिवल में दिखाया गया, जहां हर किसी ने इस फिल्म को जमकर सराहा तो वहीं मुंबई के अलावा लंदन फिल्म फेस्टिवल में भी इस फिल्म को दिखाया गया। बॉलिवुड की खबरें पढ़ें फेसबुक पर, लाइक करें NBT Movies  कहानी: प्रफेसर डॉक्टर एस. आर. सिरस (मनोज बाजपेयी) अलीगढ़ मुस्लिम यूनिवर्सिटी में मराठी के प्रफेसर हैं। यूनिवर्सिटी प्रशासन ने डॉक्टर सिरस को करीब 6 साल पहले एक रिक्शा वाले युवक के साथ यौन संबंध बनाने के आरोप में सस्पेंड कर दिया। अलीगढ़ यूनिवर्सिटी प्रशासन ने एक लोकल टीवी चैनल के दो लोगों द्वारा प्रफेसर सिरस के बेडरूम में किए एक स्टिंग ऑपरेशन के आधार पर उन्हें सस्पेंड करके अगले सात दिनों में स्टाफ क्वॉटर खाली करने का आदेश जारी किया। दिल्ली में एक प्रमुख अंग्रेजी न्यूजपेपर की रिर्पोटिंग हेड नमिता (डिलनाज ईरानी) इस पूरी खबर पर नजर रखे हुए हैं। नमिता अपने न्यूजपेपर के यंग रिपोर्टर दीपू सेबेस्टियन (राजकुमार राव) के साथ एक फोटोग्राफर को इस न्यूज की जांच पड़ताल करने के लिए अलीगढ़ भेजती हैं। अलीगढ़ आने के बाद दीपू कुछ मुश्किलों के बाद अंततः डॉक्टर सिरस तक पहुंचने और उनका विश्वास जीतने में कामयाब होता है। इसी बीच दिल्ली में समलैंगिंग के अधिकारों के लिए काम करने और धारा 377 में बदलाव के लिए संघर्ष कर रहे एक एनजीओ के लोग प्रफेसर सिरस को अप्रोच करते हैं। प्रफेसर सिरस का केस इलाहाबाद हाई कोर्ट में पहुंचता है, जहां सिरस और एनजीओ की ओर से पेश ऐडवोकेट आनंद ग्रोवर (आशीष विधार्थी) इस केस में प्रफेसर सिरस की ओर से बहस करते हैं। हाईकोर्ट प्रफेसर सिरस को बेगुनाह मानकर यूनिवर्सिटी प्रशासन को 64 साल के प्रफेसर सिरस को बहाल करने का आदेश देती है। इसके बाद कहानी में टर्न आता है जो आपको झकझोर देता है। इस फिल्म में बेहद सजींदगी से यह सवाल प्रभावशाली ढंग से उठाया गया है कि क्या होमोसेक्शुअलिटी अपराध है और ऐसा करने वाले का समाज द्वारा तिरस्कृत करना सही है? ऐक्टिंग: इस फिल्म में मनोज बाजपेयी ने बेहतरीन ऐक्टिंग करके अपने उन आलोचकों को करारा जवाब दिया है जो उनकी पिछली एक-आध फिल्म फलॉप होने के बाद उनके करियर पर सवाल उठा रहे थे। प्रफेसर डॉक्टर सिरस के किरदार की बारीकी को हरेक फ्रेम में आसानी से देखा जा सकता है। यूनिवर्सिटी द्वारा सस्पेंड होने के बाद अपने फ्लैट में अकेला और डरा-डरा रहने वाले प्रफेसर के किरदार में मनोज ने लाजवाब अभिनय किया है। एक साउथ इंडियन जर्नलिस्ट के किरदार को राज कुमार राव ने प्रभावशाली ढंग से निभाया है। ऐडवोकेट ग्रोवर के रोल में आशीष विद्यार्थी ने अपने से रोल में ऐसी छाप छोड़ी है कि दर्शक उनके किरदार की चर्चा करते हैं। फिल्म 'अलीगढ़' का ट्रेलर देखने के लिए यहां क्लिक करें। निर्देशन : हंसल ने फिल्म के कई सीन्स को अलीगढ़ की रियल लोकेशन पर बखूबी शूट किया है। वहीं बतौर डायरेक्टर हंसल ने प्रफेसर के अकेलेपन को बेहद संजीदगी से पेश किया है। बेशक इंटरवल से पहले कहानी की रफ्तार सुस्त है, लेकिन ऐसे गंभीर सब्जेक्ट पर बनने वाली फिल्म को एक अलग ट्रैक पर ही शूट किया जाता है, जिसमें हंसल पूरी तरह से कामयाब रहे हैं। हंसल ने फिल्म के लगभग सभी किरदारों से अच्छा काम लिया और कहानी की डिमांड के मुताबिक उन्हें अच्छी फुटेज भी दी है। संगीत : ऐसी कहानी में म्यूजिक के लिए कोई खास जगह नहीं बन पाती। बैकग्राउंड म्यूजिक प्रभावशाली है तो वहीं कहानी की डिमांड के मुताबिक फिल्म में लता मंगेशकर के गाए गानों को जगह दी है जो प्रभावशाली है। क्यों देखें : अगर आप कुछ नया और रियल लाइफ से जुड़ी घटनाओं पर बनी उम्दा फिल्मों के शौकीन हैं तो फिल्म आपके लिए है। वहीं मनोज वाजपेयी के फैन हैं तो अपने चहेते स्टार को एक बार फिर ऐसे लाजवाब किरदार में देखिए जो शायद उन्हीं के लिए रचा गया। वहीं मसाला ऐक्शन फिल्मों के शौकीनों के लिए फिल्म में कुछ नहीं है। 
__________________________
Chandermohan.Sharma@timesgroup.com फ्लाइट अटेंडेंट नीरजा भनोट की सच्ची कहानी पर बनने वाली इस फिल्म को बनाने की प्लानिंग करीब दस साल पहले हुई। कहानी पूरी होने के बावजूद किसी न किसी वजह से फिल्म की शूटिंग टलती रही। नीरजा की रियल लाइफ स्टोरी की रील लाइफ में दर्शाया गया है। चंडीगढ़ की रहने वाली नीरजा ने 5 सितंबर 1986 को हाइजैक हुई पैन एम फ्लाइट 73 में सवार 359 यात्रियों को अपनी सूझबूझ और बहादुरी के दम पर बचाया था, लेकिन खुद शहीद हो गईं थीं। ऐसा पहली बार हुआ जब भारत सरकार ने सिर्फ 23 साल की उम्र में किसी को अशोक चक्र दिया हो, लेकिन नीरजा भनोट को यह सम्मान मरणोपरांत दिया गया। आज इस फिल्म की कहानी या कुछ सीन्स को पाक विरोधी करार देने के बाद पाकिस्तान में फिल्म को इस शुक्रवार रिलीज नहीं किया गया, लेकिन पाकिस्तान सरकार ने नीरजा को तमगा-ए-इन्सानियत अवॉर्ड से सम्मानित किया था। बॉलिवुड की खबरें पढ़ें अपने फेसबुक पर, लाइक करें NBT Movies कहानी : यह फिल्म नीरजा भनोट (सोनम कपूर) के आस-पास घूमती है। नीरजा के साथ-साथ उसकी इस कहानी में मां रमा भनोट (शबाना आजमी) और पापा (योगेंद्र टिकू) भी हैं जो हर कदम पर अपनी बेटी के साथ हैं। स्टडी के बाद मॉडलिंग और नीरजा की पर्सनल लाइफ को भी इस कहानी का हिस्सा बनाया गया है। नीरजा की कहानी शुरू होती है कराची से। 5 सितंबर 1986 को हाइजैक हुई पैन एम फ्लाइट 73 में हर बार की तरह इस बार भी नीरजा अपनी ड्यूटी पर थीं। फ्लाइट में 359 यात्री सवार थे। जब आंतकियों ने फ्लाइट को हाइजैक किया, नीरजा ने सबसे पहले अपनी फ्लाइट में बैठे अमेरिकी सिटिजन का पासपोर्ट उनसे लिया। उस वक्त तक नीरजा को आंतकियों के खतरनाक इरादों की शायद भनक लग चुकी थी। इतना ही नहीं नीरजा ने अपनी सूझबूझ और बहादुरी के दम पर इस फ्लाइट के क्रू स्टाफ को सबसे पहले बचाया तो उसके बाद मौका मिलते ही फ्लाइट में सवार यात्रियों को प्लेन से बाहर निकालने का काम शुरू किया। अगर नीरजा चाहती तो सबसे पहले खुद फ्लाइट से बाहर निकलकर अपनी जान बचा सकती थी, लेकिन उन्होंने ऐसा नहीं किया। फ्लाइट के ज्यादातर यात्रियों को बाहर निकालने के बाद नीरजा बच्चों को बाहर निकालते वक्त आतंकियों की गोलियों की शिकार हो गईं।  ऐक्टिंग : सोनम कपूर ने अब तक के अपने फिल्मी करियर में इस बार नीरजा के किरदार को पूरी ईमानदारी के साथ निभाते हुए इस किरदार को जीवंत बना दिया है। शबाना जब भी स्क्रीन पर नजर आईं तभी दर्शकों की आंखों को नम कर गईं। नीरजा की मां रमा भनोट के किरदार को शबाना ने बेहतरीन ढंग से निभाया है। डायरेक्शन : राम माधवानी ने दर्शकों को शुरू से लेकर आखिरी तक कहानी और किरदारों के साथ बांधे रखा। माधवानी ने कहानी को कुछ लाइट करने के मकसद से फ्लैशबैक का अच्छा इस्तेमाल किया है।  संगीत : फिल्म का बैकग्राउंड स्कोर अच्छा है। फिल्म के गाने कहानी का हिस्सा लगते हैं। क्यों देखें : अगर आप अच्छी और बेहतरीन फिल्मों के शौकीन हैं तो इस फिल्म को देखा जा सकता है। सोनम कपूर की बेहतरीन और शबाना की गजब ऐक्टिंग और कसा हुआ निर्देशन इस फिल्म की सबसे बड़ी यूएसपी है। 
__________________________
Chandermohan.Sharma@timesgroup.com अजब संयोग है कि पिछले सप्ताह रिलीज हुई म्यूजिकल लव-स्टोरी 'सनम तेरी कसम' में भटके हीरो को राह पर लाने के लिए हिरोइन आखिर में एक बहुत बड़ा कदम उठाती है, वहीं दिव्या खोसला की इस म्यूजिकल लव-स्टोरी में हिरोइन की जान बचाने के लिए हीरो ऐसा कुछ करता है जो उसके प्यार को अमर बना देता है। दोनों फिल्मों में सच्चे प्यार को हासिल करने का तरीका काफी हद तक मिलता-जुलता है। फिल्मी खबरों के लिए जुड़े रहिए हमारे साथ, लाइक करें NBT Movies यंग डायरेक्टर दिव्या खोसला की बात करें तो उनकी पहली फिल्म यारियां बॉक्स ऑफिस पर कामयाब रही। दिव्या ने बजट का बड़ा हिस्सा दिल को छू लेने वाली लोकेशन में शूट करने में खर्च किया है। काश दिव्या कमाल की लोकेशन और फिल्म को बेहतर बनाने के लेटेस्ट तकनीक के साथ स्क्रीनप्ले और फिल्म की धीमी रफ्तार पर भी ध्यान देतीं तो यकीनन उनकी यह लव-स्टोरी बॉक्स ऑफिस पर पिछली फिल्म से आगे निकल पाती। कहानी : हिमाचल की बर्फीली वादियों से ढके एक छोटे से कस्बानुमा गांव में आकाश (पुलकित सम्राट) अपने दादा (ऋषि कपूर) के साथ रहता है। बचपन से ही आकाश को सच्चे प्यार की तलाश है, ऐसे में एक दिन आकाश का दादा उसे बताता है कि उसे यहां से 500 कदम की दूरी पर उसका सच्चा प्यार मिलेगा। आकाश को श्रुति से प्यार हो जाता है। हालांकि, आकाश दादा के साथ करियर बनाने के लिए अपना घर छोड़कर शहर चला जाता है। ऐसे में बचपन का प्यार वहीं छूट जाता है। यहां से कहानी में लव-ट्राइएंगल का ट्विस्ट आता है। आकाश को कंपनी का बॉस (मनोज जोशी) विदेश में एक बड़ी डील को फाइनल करने के मकसद के साथ विदेश भेजता है। यहां आकाश की मुलाकात अनुष्का (उर्वशी रातौला) से होती है, वह आकाश से इकतरफा प्यार करने लगती है। यहीं पर आकाश की मुलाकात एक अडवेंचर ट्रिप के दौरान श्रुति (यामी गौतम) से होती है। कुछ मुलाकातों के बाद आकाश को लगता है जैसे उसे उसका सच्चा प्यार यहां मिल गया है, लेकिन अडवेंचर ट्रिप खत्म होने के बाद श्रुति आकाश से कहती है कि उनका साथ बस यहां तक का था, अब वह दोबारा नहीं मिल पाएंगे। देखिए: फिल्म 'सनम रे' का ट्रेलर यहां  ऐक्टिंग : 'फुकरे' फेम पुलकित सम्राट ने अपने किरदार को अच्छे ढंग से निभाने की कोशिश की है। हालांकि, कमजोर डायलॉग डिलीवरी उनकी इस मेहनत को कम करती है। यामी गौतम का किरदार गांव की एक मासूम पहाड़न लड़की का है, लेकिन चेहरे और एक्सप्रेशन से यामी कहीं भी गांव की पहाड़ी लड़की नहीं लगती। वहीं ऑन स्क्रीन पुलकित और यामी की केमिस्ट्री कमजोर और बेहद ठंडी है। एक बार फिर ऋषि कपूर ने अपना किरदार अच्छा निभाया है। उर्वशी कई सीन में जहां यामी पर भारी नजर आईं और कई बार यामी से ज्यादा खूबसूरत भी।  निर्देशन : दिव्या ने इस छोटी सी लव-स्टोरी को पेश करने के लिए स्क्रिप्ट पर ज्यादा ध्यान देने की बजाए लोकेशन और गानों को खूबसूरती से फिल्माने में दिया है। ऐसे में दो घंटे की इस फिल्म के साथ भी दर्शक पूरी तरह से बंध नहीं पाते। दिव्या ने ऋषि कपूर जैसे मंझे हुए कलाकार से अच्छा काम लिया, लेकिन यामी गौतम के किरदार को संवारने में ज्यादा फोकस नहीं किया।  संगीत : फिल्म का म्यूजिक रिलीज से पहले ही यंगस्टर्स की जुबां पर है, फिल्म के कई गाने रिलीज से पहले कई चार्ट में टॉप फाइव में शामिल हो चुके हैं। टाइटल सॉन्ग 'सनम रे' का फिल्मांकन गजब और दिल को छूने वाला है।  क्यों देखें : अगर आप स्क्रीन पर खूबसूरत लोकेशन पर फिल्माए गानों को देखना चाहते है तो फिल्म एकबार देख सकते हैं। कमजोर स्क्रिप्ट की वजह से यह छोटी सी लव-स्टोरी आपके दिल को छू नहीं पाती। 
__________________________
ChanderMohan.Sharma@timesgroup.com करीब 25 साल बाद अजय मेहरा एक बार फिर सिल्वर स्क्रीन पर अपने पुराने अंदाज में ही लौटे हैं। फर्क बस इतना है कि इस बार अजय को राज कुमार संतोषी जैसे मंझे हुए डायरेक्टर का साथ नहीं मिला। न ही वह पावरफुल स्क्रिप्ट के साथ लौटे हैं। यही वजह है कि दो घंटे की इस फिल्म के साथ भी दर्शक पूरी तरह से कहीं बंध नहीं पाता। इस बार किरदारों को भी उस कदर पावरफुल नहीं बनाया गया। बेशक, फिल्म की प्रॉडक्शन कंपनी तर्क दे रही है कि उस वक्त जो बच्चे थे, अब जवान हो चुके हैं। ऐसे में उन्हें घायल का यह बदला हुआ अंदाज पसंद आ सकता है। पच्चीस साल पहले आई 'घायल' बॉक्स आफिस पर ब्लॉकबस्टर साबित हुई थी। अब सीक्वल में पुरानी फिल्म के मुकाबले यह कमजोर नजर आती है। सनी देओल ने ही फिल्म की कहानी लिखी और ऐक्टिंग के साथ फिल्म का निर्देशन भी किया। सनी यहीं कमजोर रह गए। बॉलिवुड की खबरें पढ़ें सीधे अपने फेसबुक पर, लाइक करें NBT Movies कहानी : मुबई के नामी बिजनसमैन राज बंसल (नरेंद्र झा) का दबदबा इतना है कि होम मिनिस्टर (मनोज जोशी ) से लेकर पुलिस कमिश्नर (जाकिर हुसैन) तक उसके दरबार में हर वक्त हाजिरी लगाते नजर आते हैं। बंसल साहब का बड़ा बेटा कबीर कुछ ज्यादा ही सिरफिरा है। बेहद गुस्सैल और हर बात में रिवॉल्वर निकाल लेने वाले कबीर के हाथों एक्स डीसीपी और आरटीआई एक्टिविस्ट डिसूजा (ओम पुरी) का मर्डर हो जाता है। इसी शहर से अजय मेहरा (सनी देओल) सत्यकाम नाम का अखबार निकालता है। हमेशा सच का साथ देने वाले अजय मेहरा को कॉलेज के चार दोस्त अपना आदर्श मानते है। रिहा (सोहा अली खान) अजय मेहरा की डॉक्टर है जो उसे उसकी पिछली यादों से दूर ले जाने की कोशिश में है। कहानी में टर्न उस वक्त आता है जब अजय मेहरा को आदर्श मानने वाले इन चारों कॉलेज फ्रेंड्स के हाथ एक ऐसा विडियो टेप आता है, जिसमें रईस राज बंसल का बेटा होम मिनिस्टर की मौजूदगी में डिसूजा को गोलियों से भून देता है। राज बसंल नहीं चाहता है कि टेप अजय मेहरा पहुंचे।  ऐक्टिंग : लंबे अर्से बाद स्क्रीन पर नजर आई सोहा अली खान ने अपने किरदार को अच्छे ढंग से निभाया है। सनी देओल अपने किरदार में फिट नजर आए। हैदर में नजर आए नरेंद्र झा ने अच्छा काम किया है। पहली बार कैमरा फेस कर रहे शिवम पाटिल, ऋषभ अरोड़ा ने अच्छा रोल निभाया है। टिस्का चोपडा, मनोज जोशी बस ठीकठाक रहे। ओम पुरी ने एक बार फिर वही किया, जो पहले से करते नजर आए हैं।  डायरेक्शन : बतौर डायरेक्टर सनी देओल ने बरसों से हिंदी फिल्मों में नजर आ रही अच्छाई और बुराई की जंग को दिखाने की कोशिश की है। अगर सनी चाहते तो इस फिल्म को नए नाम से भी बना सकते हैं। ऐसा लगता है कि सनी अपनी पिछली सुपर हिट फिल्म को कैश करना चाहते थे। तभी उन्होंने पिछली घायल के हर सीन को दोहराया है। पुरानी फिल्म के फ्लैशबैक इस फिल्म की धीमी रफ्तार को और धीरे ही करते है। इस फिल्म में ऐसा कोई डायलॉग नहीं है जो हॉल से बाहर आने के बाद याद रह पाए। सनी ने यंगस्टर्स को खूब ज्ञान देने की कोशिश तो की है लेकिन उनका अंदाज नब्बे के दशक का है। फिल्म में ऐक्शन का ओवरडोज कुछ ज्यादा ही है। संगीत : फिल्म में कई गाने हैं, लेकिन हॉल से बाहर आने के बाद आपको शायद ही कोई गाना याद रह पाए। क्यों देखें : अगर आप सनी देओल का पक्के फैन हैं, ऐक्शन और स्टंट देखने थिएटर जाते हैं तो फिल्म देखी जा सकती है। इसकी तुलना पुरानी फिल्म से करेंगे तो अपसेट होंगे। 
__________________________
chandermohan.sharma@timesgroup.com इस फिल्म के राइटर-डायरेक्टर मिलाप झावेरी को अल्ट्रा बोल्ड और डबल मीनिंग फिल्मों की स्क्रिप्ट लिखने में महारत हासिल है। बॉक्स ऑफिस पर मिलाप की लिखी लगभग सभी फिल्मों ने प्रॉडक्शन कंपनियों को खासा मुनाफा कमा कर दिया है, लेकिन इस फिल्म की बात करें तो अब जब मिलाप ने इस फिल्म से डेब्यू किया है, तो उनकी यह फिल्म बॉक्स ऑफिस पर शायद ही पिछली बार की तरह कोई करिश्मा कर पाए। बॉलिवुड की तमाम खबरें पढ़ें सीधे अपने फेसबुक पर, लाइक करें NBT Movies 'मस्ती' सीरीज की पिछली दोनों फिल्मों को मिलाप ने लिखा तो एकता कपूर की 'क्या कूल हैं हम' सीरीज की लिखी उनकी दोनों फिल्मों ने पर औसत से ज्यादा बिज़नस कर दिखाया। यह अलग बात है कि मिलाप और सेंसर बोर्ड के बीच खासी रस्साकशी चली। 'क्या कूल हैं हम' पर बोर्ड ने न सिर्फ जमकर कैंची ही चलाई, बल्कि पर्दे तक पहुंचने के लिए फिल्म को ट्रिब्यूनल और रिव्यू कमिटी तक जाना पड़ा।   कुछ ऐसा ही हाल बतौर डायरेक्टर मिलाप की इस पहली फिल्म 'मस्तीजादे' का भी रहा। अर्से से बनकर तैयार सनी लियोनी स्टारर इस फिल्म को सेंसर ने ऐसा बोल्ड और डबल मीनिंग डायलॉग से भरपूर समझा कि फिल्म को सेंसर का कोई भी सर्टिफिकेट देने से ही साफ इनकार कर दिया। लम्बे समय तक सेंसर की अलग-अलग कमिटियों से लेकर कोर्ट के चक्कर लगाने के बाद अब जब 'मस्तीजादे' सिल्वर स्क्रीन पर उतरी है, तो फिल्म की अवधि सिमटते-सिमटते महज पौने दो घंटे के करीब ही रह गई है। अगर सनी लियोनी की बात करें तो एकता कपूर की 'रागिनी एमएमएस' के सीक्वल के बाद सनी की किसी फिल्म ने बॉक्स ऑफिस पर कोई खास कामयाबी नहीं पाई। सनी और राम कपूर स्टारर पिछली फिल्म 'कुछ लोचा हो जाए' तो अपनी प्रॉडक्शन कॉस्ट तक नहीं निकाल पाई थी। ऐसे में मस्तीजादे सनी के करियर के लिए बेहद अहम है, लेकिन फिल्म देखने के बाद नहीं लगता कि इससे सनी के करियर को जरा भी फायदा होने वाला है। कहानी : जहां 'क्या कूल हैं हम' पॉर्न फिल्म और उनके स्टार्स के आसपास घूमती है, वहीं 'मस्तीजादे' की कहानी एक ऐड एजेंसी के आसपास टिकी है। ऐसा लगता है कि हमारे फिल्मकारों को ऐड एजेंसी और फिल्मी बैकग्राउंड पर फिल्में बनाना कुछ ज्यादा ही पसंद है। तभी तो मिलाप ने भी बतौर डायरेक्टर अपनी पहली फिल्म की कहानी का ताना-बाना भी ऐड एजेंसी के इर्द-गिर्द ही बुना। सनी केले (तुषार कपूर) और आदित्य चोटिया (वीर दास) एक ऐड एजेंसी में काम करते हैं। हालात ऐसे बनते हैं कि वीर और तुषार को ऐड एजेंसी से निकाल दिया जाता है। इन दोनों को लगता है कि ऐड फील्ड में इन दोनों को महारत हासिल है, बस यही सोचकर दोनों खुद की एक नई ऐड एजेंसी शुरू करते हैं। इन दोनों की मुलाकात एक जैसी नजर आने वाली अलग-अलग पर्सनैलिटी की दो खूबसूरत लड़कियों लिली लेले (सनी लियोन) और लैला लेले (सनी लियोनी) से होती है। इन दोनों को सनी से प्यार हो जाता है। इसके बाद कहानी में अलग-अलग टि्वस्ट आते हैं।  ऐक्टिंग : सनी ने अपने डबल रोल में दोनों किरदारों को ठीक-ठाक निभाया है, लेकिन स्क्रिप्ट और किरदारों में दम न होने के चलते सनी खुद को बेहतरीन ऐक्ट्रेस के तौर पर साबित नहीं कर पाईं। यह कहना गलत होगा कि सनी ने इस बार भी अपने फैंस को लुभाने के लिए ऐक्टिंग पर ध्यान देने से ज्यादा अपनी बोल्ड अदाओं का ही सहारा लिया। वीर दास और तुषार कपूर ने अपने किरदारों को असरदार बनाने के लिए मेहनत तो की, लेकिन कमजोर स्क्रिप्ट की वजह से ये दोनों भी कहीं असर नहीं छोड़ पाए। अन्य कलाकारों में असरानी, शाद रंधावा और सुरेश मेनन ने प्रभावित किया है, वहीं रितेश देशमुख की एंट्री मजेदार रही। संगीत : पौने दो घंटे की कहानी में बार-बार डाले गए गाने कहानी की पहले से धीमी रफ्तार को और कम करते हैं। अलबत्ता 'लैला तेरी' और 'बसंती' गानों का फिल्माकंन अच्छा हुआ है।  क्यों देखें : अगर आप सनी लियोनी के पक्के फैन हैं और सिर्फ सनी की ब्यूटी और उनकी अदाओं को देखने के लिए थिएटर का रुख करते हैं तो इस फिल्म को एक बार देखा जा सकता है, वर्ना फिल्म में और कुछ ऐसा खास नहीं, जिसके लिए यह फिल्म देखी जाए। 50201959 
__________________________
chandermohan.sharma@timesgroup.com कुछ अर्से पहले तक हमारे बॉलिवुड मेकर्स को अगर किसी खेल पर फिल्म बनाना पसंद था तो वह खेल क्रिकेट ही था। आने वाले दिनों में भी अजहरुद्दीन और एमएस धोनी को लेकर भी फिल्में बन रही हैं। हालांकि, 'चक दे', 'मैरी कॉम' और 'भाग मिल्खा भाग' की सफलता के बाद अब मेकर्स दूसरे खेलों पर भी फिल्में बनाना पंसद कर रहे हैं। बॉक्स ऑफिस पर बतौर निर्देशक हर बार कामयाबी का नया इतिहास रच चुके डायरेक्टर राज कुमार हिरानी ने बेशक इस फिल्म में अपने चहेते स्टार आर. माधवन की इमेज को चेंज करने की कुछ ज्यादा ही कोशिश की है। यह फिल्म खेल फेडरेशन और खेलों के दिग्गजों के बीच चलती गुटबाजी और एक-दूसरे को नीचा दिखाने की प्रवृति और युवा प्रतिभाशाली खिलाड़ियों को प्रताड़ित करने जैसी समस्याओं पर ध्यान खिंचती है। बॉलिवुड की तमाम खबरें पढ़ें सीधे अपने फेसबुक पर, लाइक करें NBT Movies कहानी : आदि तोकर ( आर माधवन) अच्छा बॉक्सर और कोच है, लेकिन बॉक्सिंग चीफ कोच देव खतरी (जाकिर हुसैन) की वजह से उसे कई बार बेवजह प्रताड़ित होना पड़ता है। देव खतरी हर बार खुद को बेहतर साबित करने की कोशिश करता है। लंबे अर्से से आदि को एक ऐसे युवा खिलाड़ी की तलाश है जो बॉक्सिंग की फील्ड में अपना और अपने कोच का नाम देश-विदेश में रोशन करे।  तभी उसका ट्रांसफर हरियाणा के हिसार शहर से चेन्नै भेज दिया जाता है।चेन्नै में बॉक्सिंग का खेल ज्यादा पॉप्युलर नहीं है, ऐसे में आदि वहां रहकर ऐसे युवा प्रतिभाशाली खिलाड़ी को कैसे खोज कर सकेगा। हालांकि, चेन्नै जाकर अपनी इस तलाश में लग जाता है, यहीं उसकी मुलाकात बेहद गुस्सैल मछली बेचने वाली एक लड़की मादी (रीतिका सिंह) से होती है। मादी को बचपन से बॉक्सिंग का जुनून है, मादी की बहन मुमताज सरकार अच्छी बॉक्सर है। मादी से मिलने के बाद आदि को लगता है जैसे उसकी तलाश पूरी हो गई है। आदि अब मादी को बेहतरीन बॉक्सर बनाने के मिशन में लग जाता है, जो उसका बरसों पुराना सपना साकार कर सके। ऐक्टिंग : आपको बता दें रीयल लाइफ में रीतिका सिंह अच्छी बॉक्सर हैं और बॉक्सिंग की कई प्रतियोगिताओं में हिस्सा लेती रही हैं। ऐसे में रीतिका ने अपने किरदार को पर्दे पर जीवंत कर दिखाया है। इस फिल्म में रीतिका की बेहतरीन ऐक्टिंग देखकर नहीं लगता कि जैसे यह उसकी पहली फिल्म हो। वहीं आर. माधवन ने अपने किरदार को गजब ढंग से निभाया है। इस फिल्म में माधवन का किरदार उनकी पिछली फिल्मों से टोटली डिफरेंट है। कुछ सीन्स में माधवन के चेहरे के हाव-भाव देखकर 'चक दे इंडिया' में कोच बने शाहरुख की याद आती है। जाकिर हुसैन और मुमताज दोनों ने अपने रोल को अच्छा निभाया। डायरेक्शन : बतौर डायरेक्टर सुधा कोंगरा ने स्क्रिप्ट के साथ पूरा न्याय किया है, लेकिन उनका माइनस पॉइंट बस एक है कि फिल्म शुरू होने के बाद हॉल में बैठा दर्शक अगले सीन से लेकर कहानी के क्लाइमेक्स तक का अंदाज लगा लेता है। वहीं फिल्म बार-बार 'चक दे इंडिया' और 'मैरीकॉम' की याद दिलाती है, लेकिन सुधा ने हर किरदार से अच्छा काम लिया। खेल की पृष्ठभूमि पर बनी इस फिल्म में कोच के साथ खिलाड़ी और फेडरेशन में चलती गुटबाजी तक को दिखाने की कोशिश की, लेकिन माधवन और रीतिका के लव एंगल को फिल्म में अगर नहीं रखा जाता तो यकीनन फिल्म और जानदार बन पाती। संगीत : स्वानंद किरकरे के गाने कहानी और माहौल के मुताबिक है, इन गानों को माहौल के मुताबिक बनाने में म्यूजिक डायरेक्टर संतोष नारायण ने काफी मेहनत की है, लेकिन हॉल से बाहर आने के बाद आपको शायद ही फिल्म को कोई गाना याद रह पाए। क्यों देखें : अगर खेल पर बनी फिल्में पसंद हैं तो जरूर देखिए। रीतिका सिंह की बेहतरीन ऐक्टिंग, आर माधवन का नया बदला लुक, बॉक्सिंग को लेकर ईमानदारी के साथ बनी इस फिल्म में माइनस पॉइंट बस यही है कि कहानी में नयापन नहीं है । 
__________________________
चंद्रमोहन शर्मा फिल्म के नाम में कूल है, लेकिन कहानी के मामले में यह बहुत ही हॉट है। अडल्ट कॉमिडी इस फिल्म में ढेर सार डबल मीनिंग डायलॉग्स हैं। अगर सेंसर बोर्ड द्वारा गठित सेंसर बोर्ड की प्रिव्यू कमिटी की चलती तो एकता कपूर की यह फिल्म पर्दे तक पहुंच ही नहीं पाती। बॉलिवुड की खबरें अपने फेसबुक पर पाना हो तो लाइक करें Nbt Movies कमिटी ने इस फिल्म की कहानी को घटिया करार देकर इस फिल्म को सेंसर का सर्टिफिकेट जारी करने से इनकार कर दिया था। इसके बाद एकता ने कोर्ट का दरवाजा खटखटाया और उन्हें राहत मिली। हालांकि, फिल्म के कुछ सीन्स पर कट्स लगे तो कई डबल मीनिंग डायलॉग्स को म्यूट कर दिया गया। देखें, फिल्म का ट्रेलर  इस सीरीज की पहली दोनों फिल्में हिट रही हैं और इस फिल्म का बजट 15 करोड़ बताया जा रहा है। फिल्म के लिए यह हफ्ता महत्वपूर्ण रहेगा, क्योंकि अगले हफ्ते सनी लियोनी की ‘मस्तीजादे’ रिलीज हो रही है।  कहानी: रॉकी (आफताब शिवदासानी) और कन्हैया (तुषार कपूर) दोनों अच्छे दोस्त हैं। दोनों को बैंकॉक में रहने वाला उनका दोस्त मिकी (कृष्णा अभिषेक) वहां आने के लिए कहता है। मिकी की बात मानकर दोनों बैंकॉक पहुंचते हैं। वहां रॉकी और कन्हैया पॉर्न फिल्मों में काम करने लगते हैं। इस बीच कन्हैया को वहीं रहने वाली एक खूबसूरत लड़की शालू (मंदाना करीमी) से प्यार हो जाता है। अब कन्हैया किसी भी हालत में शालू से शादी करके उसे अपना बनाना चाहता है। इस सीधी सादी हॉट कहानी में उस वक्त टर्न आता है जब शालू के घरवाले कन्हैया की फैमिली वालों से मिलने की जिद पकड़ लेते हैं। बस इसके बाद कहानी में एक के बाद एक कई मजेदार हॉट टि्वस्ट आते हैं। ऐक्टिंग: कृष्णा अभिषेक स्मॉल स्क्रीन पर कॉमिडी में अपनी अलग जगह बना चुके हैं। बोल बच्चन के बाद कृष्णा को एक अच्छी फुटेज वाला किरदार मिला जिसे उन्होंने असरदार ढंग से निभाया। तुषार कपूर और आफताब शिवदासानी अपने किरदार में फिट नजर आए। शक्ति कपूर अपने रोल में खूब जमे। ऐसा लगता है कि उन्होंने कैमरे के सामने ऐक्टिंग करने की बजाय मस्ती ज्यादा की। फिल्म की फीमेल एक्ट्रेस ने ऐक्टिंग छोड़ कैमरे के सामने एक्सपोज किया है। डायरेक्शन: यंग डायरेक्टर उमेश घडगे ने मिलाप झावेरी के लिखे बेहद हॉट डबल मीनिंग संवादों और हॉट कहानी को बस पर्दे पर उतारने का काम किया है। ऐसा लगता है उमेश ने फिल्म के सभी किरदारों को कैमरे के सामने मस्ती करने और अपनी मर्जी से काम करने की छूट देने के अलावा और कुछ नहीं किया। संगीत: साजिद-वाजिद ने ऐसा संगीत दिया है, जो यंग जेनरेशन को पसंद आ सकता है। वैसे फिल्म में कई गाने ठूंस दिए गए हैं, जिनकी कहानी में कतई जरूरत नहीं थी। क्यों देखें: अगर आपको अडल्ट कॉमिडी फिल्में पसंद हैं, तो फिल्म देख सकते हैं। फिल्म की कहानी में कुछ नयापन नहीं है। आपको बस पर्दे पर एक के बाद एक हॉट सीन्स के अलावा जमकर डबल मीनिंग संवाद सुनने को मिलेंगे। 
__________________________
चंद्रमोहन शर्मा करीब 21 साल पहले इसी टाइटल पर बनी अजय देवगन स्टारर फिल्म बॉक्स आफिस पर सुपर हिट रही थी। शायद यही वजह रही पिछले साल जब रोहित शट्टी ने किंग खान के साथ बॉक्स ऑफिस पर रेकॉर्ड कमाई करने कर चुकी फिल्म 'चेन्नई एक्सप्रेस' के बाद एक और मसाला थ्रिलर फिल्म बनाने का ऐलान किया, तो ऐसी खबरें भी आईं कि रोहित इस बार शाहरुख के साथ अजय स्टारर दिलवाले, बिग बी, किमी काटकर स्टारर हम या फिर बरसों पुरानी किशोर कुमार की एवरग्रीन म्यूजिकल कॉमिडी हिट फिल्म 'चलती का नाम गाड़ी' की कहानी का मिक्स्चर दर्शकों के सामने अपने अलग स्टाइल में पेश करेंगे।  आपको फिल्म दिलवाले कैसी लगी? &mdash; Navbharat Times (@NavbharatTimes) December 19, 2015 अब जब रोहित और किंग खान की जोड़ी यह दूसरी फिल्म आपके सामने है, तो आपको यह फिल्म देखने के बाद 'हम' और 'चलती का नाम गाड़ी' की याद दिला सकती है, यहां भी रोहित ने इन दोनों फिल्मों से बेशक अपनी फिल्म को आगे बढ़ाने में थोड़ी बहुत मदद ली हो, लेकिन प्रस्तुतीकरण उन्होंने अपने कलरफुल स्टाइल में ही किया है। इंटरवल से पहले कई बार कहानी और किरदार रोहित के हाथ से फिसलते नजर आते हैं, तो इंटरवल के बाद रोहित की फिल्म में सैड सॉन्ग कतई अच्छा नहीं लगता। फिल्म के फ्लैशबैक सींस में बार-बार शाहरुख का हाथों में रिवॉल्वर लेकर नजर आना, काजोल की मुस्कुराहट के सींस समझ से परे नजर आते हैं। वहीं, कॉमेडी की फील्ड में अपना सिक्का जमाए हुए जॉनी लीवर, संजय मिश्रा के साथ नए कमीडियन वरूण शर्मा के कॉमेडी सींस यकीनन दिलवालों की कमजोर लव स्टोरी के बीच आपको झुंझलाहट नहीं आने देते। वहीं बल्गारिया की गजब आंखों की लुभाती लोकेशन के बीच रोहित स्टाइल कारों के साथ फिल्माएं एक्शन सींस और कारों की रेस के बीच फिल्माया लंबा ऐक्शन सीन फिल्म की यूएसपी है।   कहानी गोवा में इशिता (कीर्ति सेनन) अपनी बड़ी बहन माया (काजोल) के साथ रेस्ट्रॉन्ट शुरू करने आई है। यहां इशिता की मुलाकात वीर (वरुण धवन) से होती है। वीर का बड़ा भाई राज (शाहरुख खान) कार मैकेनिक कम कार डिजाइनर है, वीर भी अपने भाई के साथ इसी पेशे में है। वीर पहली नजर में इशिता को देखते ही उस पर मर मिटता है, कुछ मुलाकातों के बाद दोनों एक दूसरे को चाहने लगते है। दूसरी और राज को लड़कियों से दोस्ती करना और प्यार-व्यार का चक्कर पसंद नहीं है, लेकिन अपने छोटे भाई वीर को दिल की गहराइयों से चाहने वाला राज भाई की खुशी की खातिर कुछ भी कर सकता है। एक दिन राज इशिता की बहन से अपने भाई और इशिता की शादी की बात करने के लिए उनके घर पहुंचता है। इशिता के घर पहुंचकर राज का सामना अपने उस अतीत से होता है, जिसे वह करीब पंद्रह साल बल्गारिया में छोड़ गोवा में अपने दोस्त शक्ति सिंह (मुकेश तिवारी) और अनवर (पंकज त्रिपाठी) और छोटे भाई वीर के साथ गोवा में नई जिंदगी शुरू करने के मकसद से आया था। फिल्म बाजीराव मस्तानी का रिव्यू पढ़ने के लिए क्लिक करें यहां से कहानी एक बार फ्लैशबैक में एंट्री करती है, बल्गारिया में अंडरवर्ल्ड डॉन बख्शी (विनोद खन्ना) और देव मलिक (कबीर बेदी) के बीच सोने की लूट को लेकर बरसों से खूनी जंग छिड़ी है। इस जंग में बख्शी का बड़ा बेटा काली (शाहरुख खान) उसके साथ है, तो दूसरी और मलिक की बेटी मीरा अपने पिता के साथ है। मीरा एक प्लान बनाकर पहले तो काली से प्यार करती है और फिर उसे धोखा देती है। एक-एक खूनी भिड़त के बाद मीरा को लगता है, काली ने उसके पिता को धोखा देकर उसकी हत्या कर दी है। इसी लड़ाई में काली अपने पिता को भी खो बैठता है, यहीं से काली हॉस्टल में पढ़ रहे अपने छोटे भाई वीर और अपने दो खास साथियों शक्ति और अनवर के साथ गोवा आ गया। अब पंद्रह साल बाद वीर और इशिता की लव स्टोरी ने इन दोनों को भी एक दूसरे के सामने लाकर खड़ा कर दिया। डायरेक्शन बतौर डायरेक्टर रोहित ने फिल्म में दमदार कॉमिडी पंच और जबर्दस्त ऐक्शन सींस पर ज्यादा फोकस किया और इसमें कामयाब भी रहे। दूसरी और रोहित पूरी फिल्म में कहीं भी शाहरुख और काजोल की लव स्टोरी को सही ट्रैक पर नहीं ला पाए और ना ही इनके बीच फिल्माएं रोमांटिक सींस को असरदार ही बना पाए। बल्गारिया की खूबसूरती को रोहित ने बेहतरीन ढंग से फिल्म में समेटा है।  ऐक्टिंग राज और काली के किरदारों में शाहरुख ने कुछ नया करने की बजाएं अपनी पुरानी फिल्मों के किरदारों को दोहराया तो मीरा के रोल में काजोल ने बस अपना किरदार को निभाया भर है। वरूण धवन के किरदार को देखकर शाहरुख स्टारर 'मैं हूं ना' में जैद खान का किरदार याद आता है, अगर फुटेज की बात करें, तो वरुण को यहां जैद से भी कम फुटेज दी गई है। वहीं वरुण कुछ नया करने की बजाएं इस बार फिर गोविंदा को कॉपी करते नजर आए। इशिता के रोल में कीर्ति सेनन पूरी तरह निराश करती है। ऑस्कर के रोल में संजय मिश्रा का जवाब नहीं, संजय जब भी स्क्रीन पर आए, हंसाकर गए। जॉनी लीवर ने जमकर ओवर ऐक्टिंग की है, तो वहीं विनोद खन्ना और कबीर बेदी जैसे मंझे हुए कलाकारों को इस फिल्म में वेस्ट किया गया है। संगीत आइसलैंड में शूट गेरुआ गाने के अलावा, जन्म जन्म और मनमा इमोशन यंगस्टर्स में हिट है, प्रीतम का म्यूजिक कहानी और माहौल पर फिट है। क्यों देखें अगर आप शाहरुख खान और काजोल के फैंस हैं, तो दिलवाले आपको शायद अपसेट ना करे, वही अगर आप बरसों बाद बॉलिवुड की सबसे हिट रही रोमांटिक जोड़ी को कुछ अलग लुक और अंदाज में देखने की चाह में थिअटर जाते है, तो अपसेट हो सकते हैं। फिल्म दिलवाले का ट्रेलर देखने के लिए यहां क्लिक करें 
__________________________
मयंक दीक्षित जब ट्रेलर में दिखाए गए 'सपनों' यानी कुछ सीन्स पर सेंसर की कैंची चल जाती है, तो फिल्म देखने के लिए उठे उत्साह और उकसावे में थोड़ी कमी आ जाती है। मैं इसी कम हुए उत्साह के साथ फिल्म 'ऐंग्री इंडियन गॉडेसेज' देखने के लिए सिनेमाघर में दाखिल होता हूं। निर्देशक पान नलिन फिल्म में अश्लीलता और बोल्डनेस के बीच की पतली डोर टूटने नहीं देते, बल्कि सीन दर सीन उसका अहसास करवाते चलते हैं। फिल्म में पांच लड़कियों का झुंड है, जो मस्ती करता है, हंसता है, रोता है, गाता है, बजाता है। इसी बीच चुपके से ईसाइयत के घेरे में समलैंगिक शादी के मुद्दे का ताना-बाना बुन दिया जाता है, और आम दर्शकों में से ज्यादातर को इसकी भनक तक नहीं लगती। चूंकि पोप फ्रांसिस प्राइम टाइम में नहीं आते, भारत की 'मीडिया मंडी' में उनका दखल कम से कम ही रहता है, तो फिल्म गोवा में समलैंगिक जोड़े के साथ हुए अन्याय को केंद्र में रखकर कहानी रचना शुरू कर देती है। अमृत मघेरा ने जोआना के किरदार में और इसी तरह राजश्री देशपांडे ने मेड के रोल में गजब फूंकी है, जिससे कहानी में तीन अन्य अभिनेत्रियों के अभिनय को रफ्तार मिलती है। थोड़ी स्लो, थोड़ी तेज स्पीड में गोवा के बीच पर फिल्म फिसलती भी है तो ऐसा लगता है कि ऐसा कहानी में जरूरी था या डिमांड थी। अपनी जिंदगी, अपने पति, अपने बॉयफ्रेंड, अपने सास-ससुर के घेरे से निकलकर पांच लड़कियां कॉलेज लाइफ के अरसों बाद गोवा में मिलती हैं। बीच, समंदर और आबोहवा में की गई ओवर मस्ती भारी पड़ जाती है और उनमें से एक लड़की के साथ गैंगरेप कर उसकी हत्या कर दी जाती है। इस बीच फिल्म में समलैंगिक मुद्दों पर क्रिस्टिऐनिटी के रुख को टटोला जाता है। होमोसेक्शुअलिटी पर बिशप सम्मेलनों से निकले विचार, सुझाव और सीखें याद आने लगती हैं। कभी फिल्म 377 पर तंज कसती है तो कभी दामिनी रेप केस पर दी गई 'सामाजिक' दलीलों के तमाचे जड़ती है। दर्शकों में बैठे प्रेमी/शादीशुदा जोड़ों ने कई बार फिल्म के अलग-अलग सीन देख नजरें नीचे की होंगी। कभी खुद के लिए, कभी पार्टनर के लिए। अभिनय की कसौटी पर अभिनेत्रियां खरी उतरी हैं तो मर्दों की सीमित एंट्री ने डायरेक्टर पान नलिन की बेहतर और अलग सोच को दर्शाया है। स्क्रीनप्ले रोचक है, सिनेमेटॉग्रफी की दाद इसलिए देनी होगी कि समंदर के किनारे एक आम जिंदगी पर्यटन और पर्यटकों जैसी न लगे, इसका खास ध्यान रखा गया है। फिल्म के बीच कोई पति, कोई सास-ससुर टाइप किरदार नहीं है, पर फिर भी निर्देशक और कहानी लिखने वाले ने उन्हें जमकर घसीटा है। घरेलू हिंसा से लेकर आत्मनिर्भरता और आत्मसंतुष्टि का पुट फिल्म को मजबूत करता है। एक सबसे जरूरी बात, कि फिल्म बोरिंग नहीं है, जिस बात का सबसे ज्यादा डर आम भारतीय दर्शक को रहता है। किसी न किसी चीज में दर्शक उलझे रहते हैं और फिल्म आखिर में रोमांस, हास्य, ह्यूमर, सीख और समलैंगिकता परोस कर खत्म हो लेती है और सेंसर के 12 सीन कट होने के बाद भी निराश होने की एक-दो से ज्यादा वजह नहीं छोड़ती। एक और जरूरी मुद्दे को फिल्म उठाती है। कहानी उस विचार और विचारधारा की नाक काटती है कि बीच पर पार्टी करने वाली लड़कियों के साथ होने वाले जुल्म लड़कियों की अपनी गलतियों से ही होते हैं। पुलिस पीड़ित को दोषी और दोषी को पीड़ित बताकर पल्ला झाड़ लेती है। फिर कहानियां दबती जाती हैं। हम सब जीते रहते हैं। पान नलिन जैसे संवेदनशील सोच रखने वाले निर्देशक इस पर फिल्म बनाते रहते हैं। मुझे नहीं पता बिशप सम्मेलनों में समलैंगिक शादी और चर्च में उनके 'दखल' का मसला कहां तक पहुंचा है, लेकिन 'ऐंग्री इंडियन गॉडेसेज' फिल्म वहां तक पहुंची है, जहां तक इसे बनाने वाले ने पहुंचाने की उम्मीद की होगी। मेरी तरफ से फिल्म को साढ़े तीन स्टार। 
__________________________
चंद्रमोहन शर्मा करीब पांच दशक पहले 1962 में शुरू हुआ बॉन्ड सीरीज की फिल्मों का सिलसिला आज भी बदस्तूर जारी है। वक्त के साथ-साथ इस सीरीज की फिल्मों की लोकप्रियता और कमाई बढ़ती गई। बॉन्ड सीरीज की यह 24वीं फिल्म भारत में कुछ देर से रिलीज की गई। इसने चीनी बॉक्स ऑफिस पर पहले 345 करोड़ रुपये से ज्यादा की कमाई का रेकॉर्ड बनाया। वर्ल्ड वाइड कलेक्शन में भी फिल्म ने शुरुआती बीस दिनों हैरी पॉटर सीरीज की पिछली फिल्म को पीछे छोड़ दिया। डेनियल क्रेग चौथी बार बॉन्ड बने हैं। अगर बॉन्ड सीरीज की पिछली फिल्म स्काईफॉल की बात करें तो करीब तीन साल पहले रिलीज हुई इस फिल्म ने करीब एक हजार करोड़ डॉलर का बिजनेस किया था। प्रॉडक्शन हाउस ने इस फिल्म के निर्देशन की कमान भी स्काइफॉल के निर्देशक सैम मेंडेस को सौंपी और उन्होंने करीब आठ महीनों में इस फिल्म को पूरा कर दिखाया। इस फिल्म का बजट 31 करोड़ डॉलर रहा जबकि पिछली फिल्म का बजट 21 करोड़ डॉलर के करीब था। इस फिल्म को दिल्ली एनसीआर के लगभग सभी मल्टिप्लेक्सों पर औसतन पांच से आठ शोज में रिलीज किया गया और रिलीज से पहले फिल्म के क्रेज का ही असर था कि गुरूवार को फिल्म के प्रिव्यू शोज में कई मल्टिप्लेक्सों पर शो हाउसफुल रहे। वहीं इंडिया में बॉन्ड सीरीज की इस फिल्म पर शायद पहली बार कुछ ज्यादा ही सेंसर ने कैंची चलाई। किस सीन्स की लंबाई को पचास फीसदी कम करने औैर कुछ डायलॉग की साउंड डिलीट करने के बाद सोशल साइट्स पर सेंसर बोर्ड के सुप्रीमो पहलाज निहलानी की जमकर आलोचना भी हुई इसके बावजूद फिल्म को रिलीज के पहले दिन पचास से अस्सी फीसदी की जबर्दस्त ओपनिंग मिली।  ​कहानी जेम्स बॉन्ड (डेनियल क्रेग) एक खास मैसेज मिलने के बाद मैक्सिको और रोम में अपने एक सीक्रिट मिशन पर निकल पड़ता है। यहां उसकी मुलाकात होती है लूसिया (मोनिका बलुची) से होती है जो एक क्रिमिनल की विधवा है। लूसिया बॉन्ड को एक संस्था 'स्पेक्टर' के बारे में बताती है, जिसमें उसका पति भी काम करता था। इस आतंकी संस्था का मकसद दुनियाभर में आतंकवादी घटनाओं को बढ़ाना है। बॉन्ड किसी तरह इस संस्था की एक मीटिंग में पहुंचने में कामयाब होता है लेकिन इस मीटिंग स्पेक्टर का लीडर फ्रांज ओबेरहोजर बॉन्ड को पहचान लेता है। दूसरी ओर, लंदन में नैशनल सिक्युरिटी सेंटर के नए हेड मैक्स डेनबिंग (एंड्रू स्कॉप) बॉन्ड के मिशन पर कई सवाल खड़े कर देता है। मैक्स डेनबिग को बॉन्ड के मिशन और उसके काम करने के तरीकों पर जबर्दस्त ऐतराज है। ऐसे में बॉन्ड को मैक्स की और अपने कुछ पुराने साथियों के ऐतराज करने और सहयेाग ना करने के बावजूद अपने आतंक के खिलाफ मिशन को कामयाब करना है। अब बॉन्ड अपने इसी मकसद को पूरा करने में लग जाता है। इस बार बेशक डायरेक्टर ने बॉन्ड के मिशन को तो कंप्लीट कर दिखाया लेकिन फिल्म को ऐसी जगह पर खत्म किया है जहां से अगली फिल्म की शुरूआत का रास्ता साफ नजर आता है। ऐक्टिंग अगर ऐक्टिंग की बात की जाए तो लगतार बढ़ती उम्र के बावजूद एकबार फिर बॉन्ड के किरदार में डेनियल क्रेग ने साबित किया कि उन्हें इस किरदार में साइन करके कोई गलती नहीं की है। फिल्म के ऐक्शन सीन्स में क्रेग ने खूब मेहतन की है। इस बार फिर बिना ड्यूप्लिकेट का सहारा लिए कई बेहद खतरनाक सीन्स खुद ही किए हैं। फिल्म के लगभग हर फ्रेम में डेनियल बेहतरीन नजर आए, लेकिन अगर स्काईफॉल की बात करें तो यकीनन उस फिल्म के ऐक्शन सीन्स को सैम ने गजब ढंग से फिल्माया था लेकिन इस बार उनकी वैसी महारत दिखाई नहीं देती। अन्य कलाकारों में मोनिका बलुची, रॉल्फ फ्लेंस, बेन विशा, एंड्रयू स्कॉट ने अपने किरदारों में अच्छा काम किया है। डायरेक्शन सैम मेंडेस ने बॉन्ड सीरीज की फिल्मों में बरसों से नजर आती विशेषताओं को इस बार भी असरदार ढंग से पेश किया है। बेशक फिल्म के कुछ ऐक्शन सीक्वेंस ज्यादा ही लंबे हो गए हैं। अगर इन सीन्स पर सैम खुद ही कैंची चलाते तो फिल्म की स्पीड और ज्यादा तेज होती। विलेन का किरदार जाने-माने फ्री स्टाइल रेसलर बतिस्ता ने निभाया है लेकिन उनका किरदार भी बॉन्ड की इमेज के सामने बौना नजर आता है। अगर बॉन्ड के सामने विलन ज्यादा पावरफुल नहीं है तो यकीनन इससे बॉन्ड का कद भी कम ही होता है। फिल्म की शुरुआत में मैक्सिको में फिल्माए गए करीब सात मिनट के ऐक्शन सीक्वेंस का जवाब नहीं। रोम, ऑस्ट्रिया, मैक्सिको की खूबसूरत लोकेशन्स को डायरेक्टर ने खूबसूरती से कैमरे में कैद करवाया है तो बॉन्ड सीरीज की अलग स्पेशिलटी जैसे बॉन्ड की अलग स्टाइल की गाड़ियां, वॉच, महंगी कारों की लंबी रेस, माइक्रो चिप्स और अलग-अलग स्टाइल की गन्स और बॉन्ड के आशिकाना लुक और स्टाइल को सैम ने अच्छे ढंग से पर्दे पर उतारा है। क्यों देंखें अगर बॉन्ड सीरीज फिल्मों और ऐक्शन सीन्स और अपने चहेते जेम्स बॉन्ड किरदार को एक नए लेटेस्ट और मजेदार लुक में देखना चाहते हैं तो स्पेक्टर देखने जाएं। फिल्म की गजब आंखों को लुभाने का दम रखती लोकेशन्स और ऐक्शन सीन्स फिल्म का प्लस प्वाइंट है।  
__________________________
चंद्रमोहन शर्मा अगर सूरज बड़जात्या और सलमान खान की पहली फिल्म 'मैंने प्यार किया' की बात की जाए तो बॉक्स ऑफिस पर कामयाबी के नए रेकॉर्ड बनाने वाली इस फिल्म से पहले बॉलिवुड में इन दोनों की कोई पहचान नहीं थी। आलम यह था राजश्री जैसे टॉप बैनर के तले बनी यह फिल्म बनने के कई महीने बाद तक रिलीज के इंतजार में डिब्बे में पड़ी रही थी। फिल्म जब रिलीज हुई तो पहले दिन पहले शो में बीस से तीस फीसदी की बेहद कमजोर ऑक्यूपेंसी रही, लेकिन पहले शो के बाद फिल्म ने राजश्री बैनर के तले बनी पिछली सभी फिल्मों की कलेक्शन और कामयाबी के रेकॉर्ड ब्रेक कर दिए। बस यहीं से सूरज और सलमान की जोड़ी को कामयाबी की गारंटी माना जाने लगा, लेकिन तीन घंटे लंबी इस फिल्म की कहानी इतनी ही छोटी है और सीन दर सीन देखकर ऐसा लगता है जैसे सूरज बेवजह फिल्म के हर सीन को लंबा करने पर तुले हैं। अगर सिनेमा हॉल के हाउसफुल शो में दर्शक इन लंबे सीन्स को पसंद करके ताली बजा रहे थे तो यकीनन यह सलमान के स्टारडम का कमाल ही कहा जाएगा। इस बार सूरज ने अपनी फिल्म पर दिल खोलकर पैसा लगाया। शीशमहल का सेट भव्य और गजब का नजर आता है। फिल्म और टीवी की खबरें सीधें पढ़ें अपने फेसबुक पर, लाइक करें NBT Movies  कहानी : प्रेम एक बड़े दिलवाला लेकिन सीधा-साधा राम भक्त है, जो संजय मिश्रा की राम-लीला कंपनी से जुड़ा है। रामलीला का मालिक बेशक कंजूस है, लेकिन उसका अपनी रामलीला को करने का स्टाइल बेहद फैशनेबल और भव्य है। रामलीला में प्रेम जो भी कमाता है उसका बड़ा हिस्सा रानी मैथिली (सोनम कपूर) के एनजीओ में दान करता है। राजकुमारी मैथिली के सोशल कामों का प्रेम इस तरह दीवाना है कि किसी भी सूरत में एक बार राजकुमारी से मिलना चाहता है। प्रेम की इस कहानी के साथ फिल्म में प्रीतमपुर के युवराज विजय सिंह (सलमान खान) की कहानी भी चलती है। विजय का कुछ दिन बाद राजतिलक होने वाला है, विजय सिंह की सगाई राजकुमारी मैथिली से उसके परिवार वालों ने बहुत पहले ही तय कर दी थी। युवराज विजय का छोटा भाई अजय सिंह (नील नितिन मुकेश) अपने मैनेजर चिराज ( अरमान कोहली) और युवराज की सेक्रेटरी के साथ मिलकर एक साजिश रचकर युवराज पर जानलेवा हमला करवाता है। इस हमले में विजय सिंह किसी तरह से बच जाता है ,राजघराने के वफादार दीवान साहब (अनुपम खेर) एक खूफिया किले में युवराज का इलाज करवाते हैं। विजय पर अटैक उसकी अपनी फैमिली के लोगों ने किया, इस साजिश को बेनकाब करने के लिए दीवान साहब प्रेम को युवराज बनाकर पेश करते हैं। ऐक्टिंग : फिल्म में सलमान फुल फॉर्म में नजर आते हैं। प्रेम और विजय के किरदार में सलमान खूब जमे हैं। सलमान की तारीफ करनी होगी कि उन्होंने कई ऐसे सीन्स को भी अपनी मौजूदगी से दमदार बना दिया जो बेवजह डाले गए लगते हैं। सलमान के फैंस के लिए फिल्म परफेक्ट दिवाली गिफ्ट है। राजकुमारी मैथिली के किरदार में सोनम कपूर इस फिल्म की कमजोर कड़ी लगती हैं, सोनम को सूरज ने शायद इसीलिए कम डायलॉग दिए हैं। अनुपम खेर दीवान साहब के रोल में खूब जमे हैं। दीपक डोबरियाल को जो करने के लिए दिया उसे उन्होंने निभा भर दिया। नील नीतिन मुकेश का किरदार कमजोर लिखा गया तो अरमान कोहली सत्तर अस्सी के दशक की फिल्मों में नजर आने वाले विलन लगे। स्वरा भास्कर बस ठीकठाक रहीं, लेकिन संजय मिश्रा ने कम सीन्स के बावजूद अपनी मौजूदगी दर्ज कराई।  डायरेक्शन : फिल्म की शुरुआत में स्क्रीन पवित्र श्लोक और रामलीला देखकर समझ आ जाता है सूरज क्या दिखाने वाले हैं। हां, इस बार उन्होंने आज बॉक्स आफिस के बादशाह सलमान खान के माध्यम से पूर्ण नैतिकता और प्रेम की परिभाषा को दिखाया है। फिल्म में पारिवारिक मूल्यों, रिश्ते वाले सीन बेवजह लंबे किए गए हैं। ऐसा लगता है कि कमज़ोर स्क्रिप्ट की वजह से सूरज ने फिल्म के लगभग हर सीन में सलमान को फिट कर डैमेज कंट्रोल किया। सोनम कपूर के सीन्स उसी वक्त अच्छे लगते हैं जब सलमान स्क्रीन पर उनके साथ नजर आते हैं। सूरज इस फिल्म में हिरोइन का किरदार पावरफुल नहीं बना पाए। संगीत : सलमान के साथ कई हिट फिल्म कर चुके हिमेश रेशमिया ने इस फिल्म के लिए पूरे दस गाने बनाए, लेकिन अगर टाइटिल ट्रैक को छोड़ दिया जाए तो फिल्म का हर गाना ज़बरदस्ती ठूंसा हुआ लगता है। क्यों देखें : अगर आप सलमान खान के दीवाने हैं तो उनका डबल किरदार ही आपके लिए काफी होगा। फैमिली ड्रामा है, लेकिन इस बार 'हम आपके हैं कौन' या 'हम साथ साथ हैं' वाली फैमिली नहीं है। वहीं फिल्म की कमजोर स्क्रिप्ट और जरूरत से ज्यादा लंबाई कई सीन्स में आपके सब्र की परीक्षा ले सकती है। 
__________________________
 चंद्रमोहन शर्मा आमतौर से दिवाली से पहले के वीक में ऐसी फिल्में ही बॉक्स ऑफिस पर दस्तक देती है जिनकी अप्रोच सीमित और सब्जेक्ट कुछ हटकर होता है। ऐसे फिल्में फैमिली क्लास की कसौटी पर खरी नहीं उतरतीं लेकिन एक खास वर्ग जरूर इन्हें पसंद करता है। यंग डायरेक्टर मनीष श्रीवास्तव की इस फिल्म में भी ऐसा मसाला मौजूद है जो मल्टिप्लेक्स कल्चर और जेन एक्स की कसौटी पर खरा उतरने का दम रखता है। कहानी हुसैनी (विकास आनंद) की हत्या की जांच एसीपी संकेत पुजारी (नसीरुद्दीन शाह) इंस्पेक्टर समीरा (औरोशिखा) के साथ कर रहा है। केस की जांच के दौरान इन दोनों के हाथ कुछ विडियो फुटेज लगते हैं। इनको संकेत और समीरा बार-बार देखते हैं, इन्हें लगता है ये टेप्स उन्हें कातिल तक पहुंचा सकती हैं। इन्हीं टेप्स से उन्हें दीपक उर्फ आदि (आनंद तिवारी), पैटी (आंचल नंदजोग्र), नीना (मानसी) और जीवन (निशांत लाल) के बारे में पता लगता है। यहीं से कहानी ऐसे चक्रव्यूह में जाकर फंसती है कि हॉल में बैठा दर्शक भी सोच में पड़ जाता है। हुसैनी के मर्डर से जुड़े तार दुबई तक पहुंचते हैं संकेत को जांच में पता लगता है कि हुसैनी का रिश्ता दुबई में बैठे डॉन अजमत खान से है। इस विडियो में ऐसा कुछ भी है जो सोची समझी प्लानिंग करके तैयार किया गया है। संकेत और समीरा को इस टेप के बारे में ऐसा एक राज पता लगता है जिसे सुनकर दोनों के पैरों तले जमीं निकल जाती है। । ऐक्टिंग डायरेक्टर मनीष की तारीफ करनी होगी कि उन्होंने बॉक्स ऑफिस का मोह किए बिना किरदारों के मुताबिक फिल्म की स्टार कॉस्ट चुनी। सैम के रेाल में अमित सयाल ने बेहतरीन ऐक्टिंग की है। एकबार फिर पुलिस इंस्पेक्टर के रोल में नसीरुद्दीन शाह छा गए। ज्यादातर नए कलाकार है लेकिन हर किसी ने अपने किरदार को अच्छे ढंग से निभाया है। खासकर आदि के रोल में आनंद तिवारी ने अपनी पहचान छोड़ी तो अन्य कलाकारों में मानसी रच, आंचल नन्द्रजोग, दिशा अरोड़ा, निशांत लाल, सिराज मुस्तफा, सनम सिंह सहित सभी ने अपने किरदार को अच्छे ढंग से निभाया है। डायरेक्शन इस फिल्म की कहानी भी मनीष ने लिखी है शायद यही वजह है उनकी कहानी और किरदारों पर पूरी पकड़ है। बेशक इंटरवल से पहले कहानी की रफ्तार कुछ धीमी है लेकिन इंटरवल के बाद कहानी ट्रैक पर फुल स्पीड से लौटती है। हर किरदार को मनीष ने पावरफुल बनाने की अच्छी कोशिश की है। कुछ सीन्स को जरूरत से ज्यादा लंबा किया गया है। नसीर जब भी स्क्रीन पर नजर आते हैं, कहानी की रफ्तार तेज हो जाती है। क्यों देखें अगर आप डार्क और लीक से हटकर बनी सस्पेंस थ्रिलर फिल्मों को कुछ ज्यादा ही पसंद करते हैं तो इस फिल्म को एकबार देखा जा सकता है। 
__________________________
चंद्रमोहन शर्मा 'गुड्डू की गन' टाइटल से ही आप समझ सकते हैं कि फिल्म में क्या है। अफसोस इस बात का है कि फिल्म देखकर आप खुद को ठगा महसूस करेंगे। पिछले कुछ अर्से से बॉक्स ऑफिस पर कुछ हॉट, डबल मीनिंग, सेक्सी फिल्मों ने औसत से ज्यादा बिजनस कर दिखाया। कुछ अर्सा पहले आई सेक्स कॉमिडी फिल्म हंटर और इसी मूवी के लीड किरदार में काफी समानताएं हैं। हालांकि ये किरदार दर्शकों की उस क्लास को भी प्रभावित नहीं कर पाते, जिसे इन फिल्मों का शौकीन माना जाता है। गुड्डू की गन देखने के बाद मानना होगा कि अगर कहानी, स्क्रिप्ट में दम न हो और सिर्फ सेक्स परोसने के नाम पर हॉट फिल्म बनाई जाए तो भी बॉक्स आफिस पर ऐसी फिल्म के टिकने के आसार कम हैं।  कहानी: कोलकाता में घर-घर जाकर वॉशिंग पाउडर बेचने वाला सेल्समैन गुड्डू (कुणाल खेमू) अपने दोस्त लड्डू (सुमित व्यास) के साथ रहता है। गुड्डू कुछ ज्यादा ही रंगीनमिजाज टाइप का है। शादीशुदा महिलाओं के साथ मौज-मस्ती करना और रिश्ते बनाना उसकी आदत में शामिल है। दरअसल 'गुड्डू की गन' यानी उसका गुप्तांग कहीं ज्यादा पॉवरफुल है। जिस महिला के साथ गुड्डू का रिश्ता बनता है, वह उसके लिए कुछ भी करने को तैयार रहती है। गुड्डू अब खुद को ऐसा इंसान समझता है जिसके लिए महिलाएं अपना सब कुछ न्यौछावर करने को तैयार बैठी हैं। इसी बीच गुड्डू एक सुंदर लड़की भोली (अपर्णा शर्मा) के साथ रिश्ता बनाकर छोड़ देता है। भोली के दादाजी को कई तांत्रिक शक्तियां भी प्राप्त हैं। दादाजी गुड्डू को ऐसा शाप देते हैं कि उसका गुप्तांग गोल्ड का हो जाता है। इसके बाद अचानक गुड्डू की डिमांड बढ़ जाती है। माफिया के लोग गुड्डू की गोल्डन गन को हासिल करने की दौड़ में लग जाते हैं। आखिर गुड्डू दादाजी से मिलता है, जो उसे बताते हैं कि जिस दिन उसे सच्चा प्यार मिलेगा, सब ठीक हो जाएगा। अचानक गुड्डू की मुलाकात काली (पायल सरकार) से होती है। पायल के सामने आते ही गुड्डू ठीक हो जाता है, लेकिन उसके जाते ही फिर वैसा। एक्टिंग: करियर में पहली बार शायद कुणाल खेमू ने बिहारी युवक का किरदार निभाया है और अपने किरदार में परफेक्ट रहे हैं। सुमित व्यास भी लडडू के रोल में अच्छे जमे हैं। न्यूकमर पायल सरकार ने अपने किरदार को बस निभा दिया है। अपर्णा शर्मा ने भोली के किरदार को अच्छे ढंग से निभाया है। डायरेक्शन: डायरेक्टर जोड़ी का दावा है कि फिल्म एक हॉट सेक्सी कॉमिडी फिल्म है। हालांकि दो घंटे की फिल्म में ऐसा एक-आध सीन ही है जो आपको हंसा सके। फिल्म की शुरूआत तो ठीक-ठाक होती है, लेकिन इंटरवल के बाद फिल्म कुछ ऐसी भटकती है कि कौन सा किरदार क्या कर रहा है, समझ से परे लगता है। बेवजह कहानी में ट्विस्ट लाने के लिए गुड्डू की लव स्टोरी का किस्सा भी फिल्म में जोड़ा गया है। संगीत: यूं तो फिल्म में एक कव्वाली भी फिट की गई है, लेकिन किसी भी गाने में इतना दम नहीं है जो इस सुस्त फिल्म में थोड़ी सी रफ्तार डाल सके।  क्यों देखें: अगर कुछ नहीं कर रहे हैं और सेंसर का अडल्ट सर्टिफिकेट या फिल्म के नाम में गन शब्द जुड़ा देखकर टिकट खरीद रहे हैं, तो ठीक है। अच्छी फिल्मों के शौकीन इस गन से दूर ही रहें तो बेहतर होगा। कलाकार: कुणाल खेमू, पायल सरकार, अपर्णा शर्मा, बृजेंद्र काला, फ्लोरा सैनी, जमील खान, सुमित व्यास, निर्देशन: शांतुन छिब्बर, शीर्षक आनंद, गीत: विमल कश्यप, असीम अहमद, संगीत: राजू सरदार, गजेंद्र, विक्रम, सेंसर सर्टिफिकेट: एडल्ट, अवधि : 131 मिनट 
__________________________

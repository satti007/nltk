__________________________
मुश्किल स्टेप के अच्छेे डांस सिक्वेंस हैं।
__________________________
इस तौहीन के बावजूद उनका जोश ठंडा नहीं होता।
__________________________
प्रभु देवा फिल्मों  के बेहतरीन डांसर हैं।
__________________________
बतौर निर्देशक उनकी कुछ फिल्में  सफल भी रही हैं।
__________________________
डांस के गुरू के तौर उन्हें कुछ सीन मिल सकते थे।
__________________________
वरुण धवन और श्रद्धा कपूर ने मुश्किल स्टेप भी सहज तरीके से अपनाए हैं।
__________________________
दिख रहा है कि वे हर फिल्म के साथ आगे बढ़ रहे हैं।
__________________________
पर्दे पर लगातार दिखने से स्वीकृति बढ़ती है और परफार्मेंस पसंद आ जाए तो स्टारडम में इजाफा होता है।
__________________________
सुरु और विन्नी  की टीम के अन्य सदस्य भी डांस के दृश्यों  में उचित योगदान करते हैं।
__________________________
उनका डांस सिक्वेंस नयनाभिरामी (आई कैचिंग) है।
__________________________
रैमो डिसूजा ने फिल्मा में भव्यता रखी है।
__________________________
डांस कंपीटिशन के सेट चकमदार होने के साथ ही आकर्षक हैं।
__________________________
डांस के स्टेप्स नए और प्रभावशाली हैं।
__________________________
यहां तक कि विदेशी टीमों के नृत्यों  पर भी पूरा ध्यान दिया गया है।
__________________________
हिंदी फिल्मों में बदले की कहानी अमिताभ बच्चन के दौर में उत्कर्ष पर पहुंची।
__________________________
उस दौर में नायक के बदले की हर कोशिश को लेखक-निर्देशक वाजिब ठहराते थे।
__________________________
लायक का आखिरी साल राहत में गुजर सकता है।
__________________________
रघु पहले मना कर देता है, लेकिन लायक के साथी तक पहुंचने की उम्मीद में वह उसकी रिहाई के लिए तैयार हो जाता है।
__________________________
उसका एहसास जागता है।
__________________________
उनकी मेहनत जाहिर है।
__________________________
उन्होंने रघु के बदलते भावों को व्यक्त करने में अच्छी-खासी मेहनत की है।
__________________________
दूसरी तरफ नवाजुद्दीन सिद्दीकी की फितरत प्रभावित करती है।
__________________________
वरुण की मेहनत और नवाज की फितरत से 'बदलापुर' रोचक और रोमांचक हुई है।
__________________________
नवाज हमारे समय के सिद्ध अभिनेता हैं।
__________________________
यह फिल्म वरुण और नवाज के अभिनय के लिए याद रखी जाएगी।
__________________________
फिल्म में महिला किरदारों को सीमित स्पेस में ही पर्याप्त महत्व दिया गया है।
__________________________
पांचों महिला किरदारों ने अपनी भूमिकाओं को संजीदगी से निभाया है।
__________________________
प्रभावशाली दृश्य राधिका आप्टे और हुमा कुरैशी को मिले हैं।
__________________________
कुमुद मिश्रा की सहजता और स्वाभाविकता उल्लेखनीय है।
__________________________
श्रीराम राघवन ने बदले की रोमांचक फिल्म को नया ट्विस्ट दे दिया है।
__________________________
सभी मजहबों में बेहतर इंसान बनने की सीख दी जाती है।
__________________________
करण अंशुमान ने ‘बैंगिस्तान’ में सार्थक प्रहसन रचा है।
__________________________
उन्होंने नॉर्थ और साउथ बैंगिस्तान के धर्मावलंबियों को बांट कर एक ही तीर से निशाना साधा है।
__________________________
प्रहसन की एक खासियत होती है कि दर्शक मूल स्रोतों को समझ रहे होते हैं।
__________________________
इस प्रक्रिया में वे एक-दूसरे के धर्म को करीब से समझते हैं।
__________________________
फिल्म में गीता और कुरान का जिक्र आता है।
__________________________
पता चलता है कि इस अभियान में दोनों मजहबों के प्रतिनिधि दूसरे पक्ष के हमदर्द बन जाते हैं।
__________________________
वे नई पीढ़ी के उन फिल्मकारों में हैं जो नए विषयों के साथ प्रयोग कर रहे हें।
__________________________
उन्हें रितेश देशमुख, पुलकित सम्राट और कुमुद मिश्रा का भरपूर साथ मिला है।
__________________________
कुमुद मिश्रा ने अवश्यक अपनी जिम्मेदारी का निर्वाह किया है।
__________________________
आतंकवाद और इस्लाम पर केंद्रित इस फिल्म में शोएब मंसूर ने साहसी दृष्टिकोण रखा था।
__________________________
इस बार उनकी फिल्म बोल पाकिस्तानी समाज में प्रचलित मान्यताओं की बखिया उधेड़ती है और संवेदनशील तरीके से औरतों का पक्ष रखती है।
__________________________
उन्होंने शानदार अभिनय किया है।
__________________________
जैनब की तकदीफ और हिम्मत को उन्होंने पर्दे पर बखूबी उतारा है।
__________________________
हकीम साहब की भूमिका में मंजर सेहबाय ने भी जान डाल दी है।
__________________________
वह आज की मुंबई से अलग और खास थी।
__________________________
खंबाटा को बलराज की आक्रामकता और पौरूष भाता है।
__________________________
हम उन घटनाओं के प्रभाव भी देखते हैं।
__________________________
अनुराग कश्यप की सोच और निर्देशन की खूबियों का हम ‘बॉम्बे वेल्वेन’ में कई स्तरों पर देखते हैं।
__________________________
पुराने बॉम्बे के क्रिएशन में उस समय की इमारतों और सवारियों का प्रमुखता से उपयोग किया गया है।
__________________________
पीरियड रचने में यह फिल्म पूरी तरह से सफल रही है।
__________________________
‘बॉम्बे वेल्वेट’ के कलाकरों के चयन की तारीफ करनी होगी।
__________________________
पहले तो छोटे-मोटे किरदारों में भी सटीक कास्टिंग का श्रेय कास्टिंग डायरेक्टर मुकेश छाबड़ा को मिलना चाहिए।
__________________________
उन्होंने खयाल रखा है कि वे स्वाभाविक और फिल्म की संगत में दिखें।
__________________________
प्रमुख कलाकारों में पहले विवान शाह और मनीष चौधरी की बात करें तो उन्होंने सीमित दृश्यों में भी प्रभावित किया है।
__________________________
खास कर मनीष चौधरी लुक और बॉडी लैंग्वेज से किरदार को सही रूप देते हैं।
__________________________
अनुष्का शर्मा ने सिंगर रोजी के किरदार को उसकी खूबियों और विवशताओं के साथ चित्रित किया है।
__________________________
नाटकीय और रोमांटिक दृश्यों में उनकी संयमित इंटेनसिटी किरदार को प्रभावशाली बनाती है।
__________________________
धड़ाम, सेल्विया और नाक पर गुस्सा गानों में वह एक ही पोजीशन में होते हुए भी एक्सप्रेशन में सफल रही हैं।
__________________________
उन्होंने बलराज के गुस्से, ख्वाहिश और बिग शॉट बनने की तमन्ना को पूरे आत्मविश्वास से प्रकट किया है।
__________________________
चिम्मन की भूमिका में सत्यदीप मिश्रा की मौजूदगी हर दृश्य का प्रभाव बढ़ा देती है।
__________________________
अनुराग कश्यप की ‘बॉम्बे वेल्वेट’ हिंदी की बेहतरीन फिल्मों में शुमार होगी।
__________________________
इस फिल्म  में उन्होंने क्रिएटिव ऊंचाई हासिल की है।
__________________________
वे हिंदी सिनेमा को नए लेवल पर ले गए हैं।
__________________________
निश्चित ही उनकी अगुआई में इस फिल्म  की रिसर्च, लेखन और टेक्नीकल टीम ने उल्लेखनीय काम किया है।
__________________________
अनुकूल संवाद लिखें हैं।
__________________________
वे हमें अपनी अदाओं और कारस्तानियों से लुभाते हैं।
__________________________
फिल्म नए ढंग से कुछ कहने की कोशिश करती है।
__________________________
खास कर समलैंगिकता के मुद्दे को जिस संवेदना स्वीकृति के साथ पेश किया गया है, वह उल्लेखनीय है।
__________________________
संवादों और हाव-भाव में अपने सटीक एक्सप्रेशन से वे प्रभावित करते हैं।
__________________________
कुशाल पंजाबी और सिद्धांत शर्मा ने अपने चरित्रों को सहज रखा है।
__________________________
बाकी कलाकार भी कथ्य को वास्तविक रंग देने में सहायक होते हैं।
__________________________
सीमित घटनाओं और प्रसंगों की इस फिल्म को लेखक-निर्देशक ने संवादों और कलाकारों के सहयोग से रोचक बनाया है।
__________________________
फिल्म में हंसी आती है।
__________________________
प्रकाश झा ने ऐसी फिल्म के निर्माण से सराहनीय काम किया है।
__________________________
पहली फिल्म की कामयाबी, धमाकेदार प्रचार, पॉपुलर गाने, प्रोमो से जगी जिज्ञासा और सब के ऊपर सलमान खान की मौजूदगी..अगर आप ने 'दबंग' देखी और पसंद की है तो 'दबंग 2' देखने की इच्छा करना लाजिमी है।
__________________________
फिल्म में नवीनता इतनी है कि चुलबुल पांडे के अपने पिता प्रजापति पांडे और भाई मक्खीचंद से मधुर और आत्मीय रिश्ते हो गए हैं।
__________________________
इसकी वजह से एक्शन के दो दृश्य बढ़ गए हैं और इमोशन जगाने का बहाना मिल गया है।
__________________________
'दबंग 2' में 'दबंग' की तुलना में एक्शन ज्यादा है।
__________________________
सूरज को मुट्ठी में करने और कसने के जोश के साथ चुलबुल पांडे पर्दे पर आते हैं।
__________________________
चारों दिशाओं को थर्रा देने का उनमें दंभ है।
__________________________
ऐसी मसाला फिल्मों में एक्शन, कामेडी, इमोशन आदि भावों के दृश्यों को डाल देने के बाद लेखक-निर्देशक उसे हिलाकर मसालेदार मनोरंजन तैयार करते हैं।
__________________________
हां, एक्शन दृश्यों में चुस्ती, फुर्ती और गति रखी गई है।
__________________________
गानों के फिल्मांकन में भीड़ और लचक बढ़ गई है।
__________________________
कानपुर शहर की हल्की सी छटा मिलती है।
__________________________
दिबाकर बनर्जी ने शरदिंदु बनर्जी की सभी 32 कहानियों के अधिकार लेकर उन्हें अपनी फिल्म 'डिटेक्टिव ब्योमकेश बक्शी'  में सुविधानुसार इस्तेमाल किया है।
__________________________
'डिटेक्टिव ब्योमकेश बक्शी' के लिए दर्शकों का चौकस होना जरूरी है।
__________________________
इस मनोरंजक फिल्म के लिए दर्शक सजग और जानकार हों तो ज्यादा मजा आएगा।
__________________________
अन्यथा एक डिटेक्टिव स्टोरी तो है ही।
__________________________
उन्होंने शहर के परिवेश को रचने मे बारीकी का पूरा ख्याल रखा है।
__________________________
वास्तु,सड़क और वेशभूषा में पूरी मेहनत की गई है।
__________________________
दिबाकर को वास्तविक लोकेशन के साथ सेट की भी सुविधा रही है।
__________________________
उनकी टीम की कोशिश पीरियड दिखने से अधिक उस परिवेश को सिरजने की रही है,जिसमें ब्योमकेश,अजीत,अनुकूल गुहा,अंगूरी देवी आदि किरदार विचरते हैं।
__________________________
इसे निकोस एंड्रिटसेकिस ने थीम के अनुकूल रंगो और शेड्स में कैमरे में कैद किया है।
__________________________
कहानी के निर्वाह और चित्रण में दिबाकर की तल्लीनता अतिरिक्त विस्तार ले लेती है।
__________________________
उन्होंने नायक ब्योमकेश समेत सभी किरदारों के लिए हनी त्रेहन की मदद से उपयुक्त कलाकार खोजे हैं।
__________________________
सुशांत सिंह राजपूत उम्दा अभिनेता के तौर पर उभर कर आते हैं।
__________________________
उनके अभिनय की शैली में मधुर ठहराव और औचकपन है।
__________________________
उन्होंने ब्योमकेश को जबरन किसी मैनरिज्म में नहीं ढाला है।
__________________________
समुचित मेकअप और कॉस्ट्यूम से उनका किरदार निखरता है।
__________________________
अजीत की भूमिका में आनंद तिवारी सहज हैं।
__________________________
वे ब्योमकेश का पूरा साथ देते हैं।
__________________________
उसे नीरज कबी ने यथासंभव कहानी के बदलते मोड़ों के साथ प्रस्तुत किया है।
__________________________
सत्यवती की छोटी भूमिका में दिव्या मेनन जंचती हैं।
__________________________
फिल्म की खासियत है कि सभी सहयोगी और छोटे किरदारों पर निर्देशक और उनकी टीम ने ध्यान दिया है।
__________________________
यहां भी धर्म और धार्मिकता के पहलू को एक अलग नजरिए से उठाया गया है।
__________________________
यह फिल्म इसलिए भी महत्वपूर्ण हो जाती है कि वे फिलहाल भाजपा के सांसद हैं।
__________________________
ऐसी फिल्मों के लिए परेश रावल उपयुक्त कलाकार हैं।
__________________________
और उन्होंने धर्मपाल के किरदार को अच्छी तरह निभाया है।
__________________________
अपनी बीवी और बेटी-बेटे के साथ वे सुखी और सानंद दिखते हैं।
__________________________
वे अपने मरणासन्न पिता से मिलने और देखने के लिए पक्के मुसलमान बनने की कोशिश में खान बहादुर की मदद लेते हैं।
__________________________
उन्होंने मुसलमानों के बारे में प्रचलित धारणाओं और मिथकों पर संवेदनशील कटाक्ष किया है।
__________________________
फुवाद खान का यह प्रयास सराहनीय है।
__________________________
वे दोनों धर्मां में मौजूद कठमुल्लापन पर निशाना साधने में सफल रहे हैं।
__________________________
ऐसी फिल्मों की प्रासंगिकता कलात्मकता या सिनेमाई कौशल से अधिक वास्तविकता से होती है।
__________________________
ऐसी फिल्में एक स्तर पर समाज में फैला भ्रमजाल तोड़ती हैं।
__________________________
फुवाद खान ने सलीके से अपनी बात कही है और किसी भी धर्म के नागरिक को आहत नहीं किया है।
__________________________
पहचान के इस दोराहे पर एक तरफ धर्मपाल की समझ है और दूसरी तरफ भावना व संवेदना...निर्देशक ने धर्मपाल की उलझन को दिखाने की कोशिश की है।
__________________________
परेश रावल की तरह अन्नू कपूर ने भी अपने किरदार को सही तरीके से निभाया है।
__________________________
तारीफ करनी होगी कि पहली 'धूम' से लेकर अभी तक उनकी समनुरूपता बनी हुई है।
__________________________
खास कर डांस और सर्कस के करतबों में उनकी जोड़ी प्रभावशाली है।
__________________________
करतब और डांस में निर्देशकऔर संबंधित तकनीशियनों ने भी काफी मेहनत की है।
__________________________
आमिर खान और कट्रीना कैफ भी अपनी तरफ से कसर नहीं रहने देते।
__________________________
इसकेअलावा आमिर खान की हैरतअंगेज बाइक ड्रायविंग है।
__________________________
बाइकऔर चेज 'धूम' सीरिज का खास बात है।
__________________________
'धूम 3' में भी इनका भरपूर इस्तेमाल हुआ है।
__________________________
'धूम 3' तकनीकी स्तर पर प्रभावित करती है।
__________________________
एक्शन भी जोरदार है।
__________________________
इमोशनल दृश्यों को आमिर खान अच्छी तरह निभा ले जाते हैं।
__________________________
कट्रीना कैफ की चपलता आकर्षक है।
__________________________
उनकेडांस में स्फूर्ति, गति और लयात्मकता है।
__________________________
उनसे नजर नहीं हटती।
__________________________
जब तक वह डांस और करतब करती हैं, तब तक बहुत प्रभावशाली लगती हैं।
__________________________
शहर की खूबसूरती और भव्यता भी फिल्म में प्रभाव में सहायक बनती है।
__________________________
सर्कस के करतब और डांस परफारमेंस के लिए बने सेट आकर्षक हैं।
__________________________
पता चलता है किअभ्यास और एकाग्रता से कलाकार नए कौशल सीख सकते हैं।
__________________________
'धूम' सीरिज अपने गीत-संगीत के लिए भी लोकप्रिय है।
__________________________
'धूम 3' का गीत-संगीत उसी प्रवाह में है।
__________________________
सुदीप चटर्जी के खूबसूरत छायांकन से दृश्य-परिदृश्य सुहावने लगे हैं।
__________________________
फिर भी ईशा कोप्पिकर  ने शबरी के किरदार को उसके स्वभाव के अनुरूप निभाया है
__________________________
उन्होंने बॉडी लैंग्वेज  और बोली पर अच्छी  मेहनत की है।
__________________________
किसी भी दृश्य में वे अपनी भाव-भंगिमाओं से कुछ नया जोड़ कर किरदार को विश्वसनीय और दर्शकों का करीबी बना देते हैं।
__________________________
शबरी के डॉन  बनने के पर्याप्त कारण फिल्म में नहीं दिखाई देते।
__________________________
अगर बॉबी खान की 'एक पहेली-लीला' को किसी फिल्म के बजाय वीडियो म्यूजिक संकलन के तौर पर देखा जाए तो यह मधुर, रंगीन और आकर्षक है।
__________________________
निर्देशक ने फिल्म को ग्लैमरस बनाने का हर इंतजाम किया है।
__________________________
लंदन से जोधपुर और जैसेलमेर तक के लैंडस्केप हैं और उन सबके बीच खूबसूरत सनी लियोनी हैं।
__________________________
फिल्म में कई बार उनके लिए 'हॉट' शब्द का इस्तेमाल किया गया है।
__________________________
बॉबी खान अपनी इस 'हॉट' एक्ट्रेस का ऑनस्पॉट उपयोग करते हैं।
__________________________
प्रेम, पुनर्जन्म, पॉपुलर म्यूजिक, फैशन, फोटोग्राफी, स्टेज परफॉरमेंस जैसी चुनी हुई घटनाओं और प्रसंगों के साथ फिल्म तैयार कर ली गई है।
__________________________
वह तो दर्शकों को लुभाने के लिए सनी लियोनी को ले आया है।
__________________________
रजनीश दुग्गल, राहुल देव और अन्य सहयोगी किरदारों में आए कलाकार ठीक-ठाक हैं।
__________________________
फिल्म का गीत-संगीत मधुर है और इन्हें भव्य तरीके से वीडियो म्यूजिक की तरह फिल्माया गया है।
__________________________
आशु त्रिखा की नई पेशकश 'एनिमी' कुछ नए ट्विस्ट और टर्न के साथ आई है।
__________________________
उन्होंने बार-बार देखी जा चुकी कहानियों में ही नवीनता पैदा करने कोशिश की है।
__________________________
कुछ नए दृश्य गढ़े हैं।
__________________________
अनुभवी अभिनेताओ को मुख्य किरदार सौंपा है।
__________________________
ड्रामा और एक्शन का स्तर बढ़ाया है।
__________________________
मुख्तार की भूमिका में जाकिर हुसैन ने अपना श्रेष्ठ प्रदर्शन किया है।
__________________________
वे उम्दा अभिनेता हैं।
__________________________
उनके चरित्र को गढ़ने में लेखक-निर्देशक ने मेहनत भी की है।
__________________________
'एनिमी' में सुनील शेट्टी, मिथुन चक्रवर्ती, जॉनी लीवर, के के मेनन और महाअक्षय ने अपने किरदारों को जीवंत करने की भरपूर कोशिश की है।
__________________________
जॉनी लीवर अभिनय की अपनी आदतों से इस भिन्न किरदार में भी बाज नहीं आते।
__________________________
के के मेनन और सुनील शेट्टी की मेहनत दिखाई पड़ती है।
__________________________
फिल्म में मिथुन चक्रवर्ती और उनके पुत्र महाअक्षय पर विशेष ध्यान दिया गया है।
__________________________
आठवें-नौवें दशक की मारधाड़ की मसाला फिल्मों की शैली में बनी ऐसी फिल्मों के दर्शक आज भी मौजूद हैं।
__________________________
अभिनय की बात करें तो पूरी फिल्म में श्रीदेवी छाई हुई हैं, लेकिन दूसरे कलाकार भी छोटे रोल में होने के बावजूद अहम लगते हैं, जैसे सतीश, सपना, सागर और अंग्रेजी सीखने वाला फ्रेंच साथी, जिसकी भूमिका मेहंदी नेब्बू ने निभाई है।
__________________________
श्रीदेवी इसमें रूप से ज्यादा काम से खूबसूरत दिखी हैं।
__________________________
आदिल हुसैन, सुलभा देशपाडे, प्रिया आनद ने अच्छा काम किया है।
__________________________
मेहमान भूमिका में अमिताभ बच्चन भी छाप छोड़ जाते हैं।
__________________________
निर्देशक गौरी शिदे ने कहानी को इस तरह से पेश किया है कि दर्शकों का दिमाग कहीं और नहीं जाता।
__________________________
वे लतीफों को दृश्य बनाने में माहिर हैं, जिन्हें रोहित शेट्टी रोचक, रंगीन और झिलमिल तरीके से चित्रित करते हैं।
__________________________
'गोलमाल' से 'चेन्नई एक्सप्रेस' तक के कामयाब सफर वे इस प्रकार के मनोरंजन में सिद्धहस्त हो गए हैं।
__________________________
फिल्म के कुछ लक्षण उल्लेखनीय हैं।
__________________________
यह वही भाषा है, जो शहरों में हिंग्लिश के रूप में विकसित हुई है।
__________________________
अभिनय में यह एक प्रकार की सकारात्मक निर्लज्जता है, जो गहन आत्मविश्वास से आती है।
__________________________
कृष्णा अभिषेक ने किरदार की फूहड़ता बनाए रखी है।
__________________________
'एंटोरेज' टेलीविजन पर सालों पहले एक सक्सेस शो था।
__________________________
इसकी कॉमेडी का अपना ब्रांड था क्योंकि यहां पर अजीबोगरीब चुटकुले से हास्य पैदा करने की कोशिश की जाती थी।
__________________________
इसे बाद में पसंद किया जाने लगा।
__________________________
कुछ ही टीवी शो ऐसे हुए हैं जिनपर बाद में फिल्म बनी और सफल रही।
__________________________
इनकी वापसी अच्छी है।
__________________________
केवल जेरेमी पिवन एक नाम है जिन्हें दर्शक जानते हैं।
__________________________
फिल्म में कुछ नया करने की कोशिश हुई है तो वो केवल यह है कि यहां पर चुटकुलों को नए अंदाज में पेश करने का प्रयासभर किया गया है।
__________________________
डायरेक्टर जस्टिन लिन ने हर किसी को आश्चर्यचकित किया है।
__________________________
फिल्म को जिस उत्साह की जरूरत थी वान ने उस चीज को फिल्म में डाला।
__________________________
लेकिन यह पहला मौका है जब सीक्वल फिल्म में लगभग सारी बातें सही जगह हुई है।
__________________________
फिल्म में जो महत्वपूर्ण है वो है एक्शन और स्टंट सीन।
__________________________
इसके अलावा फिल्म जो कुछ भी दिखाती है अच्छा है।
__________________________
इसमें दिवंगत पॉल वॉकर को गुड बाय भी शामिल है।
__________________________
एनीमेशन फिल्म 'महाभारत' की एकमात्र खूबी इसके परिचित चरित्रों को मिली पापुलर कलाकारों की आवाज है।
__________________________
'महाभारत' कॉस्ट्यूम ड्रामा होता तो इन कलाकारों को परिचित चरित्रों के रूप में स्वीकार करने में दिक्कत नहीं होती।
__________________________
'शोले' की मनोरंजक लपट दर्शकों ने धीरे-धीरे महसूस की।
__________________________
दर्शकों का प्यार उमड़ा और फिर इस फिल्म ने देश के विभिन्न शहरों में सिल्वर जुबली और गोल्डन जुबली के रिकार्ड बनाए।
__________________________
मुंबई के मिनर्वा थिएटर में यह फिल्म लगातार 240 हफ्तों तक चलती रही थी।
__________________________
कह सकते हैं कि 'शोले' हिंदी दर्शकों के बीच सर्वाधिक देखी कई फिल्म है।
__________________________
आज भी कहीं बड़े पर्दे पर यह दिखायी जाए तो दर्शक टूट पड़ते हैं।
__________________________
कई फिल्में बनने के बाद महत्वपूर्ण और महान हो जाती हैं।
__________________________
शुरुआत से ही रमेश सिप्पी ने शानदार बड़ी फिल्म की योजना बनाई थी।
__________________________
वे इसमें सफल भी रहे।
__________________________
एक बार यह रिश्ता बन गया तो समय के साथ वह निरंतर मजबूत होता गया।
__________________________
'शोले' इन सभी विशेषताओं से सजी मनोरंजन की स्वादिष्ट थाली रही है।
__________________________
38 साल होने जाने के बाद भी इसके रसास्वादन में बासीपन नहीं आया है।
__________________________
'शोले' अपने समय की मल्टीस्टारर फिल्म थी।
__________________________
आठवें दशक के सभी पापुलर कलाकारों को इसमें शामिल किया “या था।
__________________________
फिल्म के मुख्य किरदारों के साथ-साथ छोटे-मोटे सहयोगी किरदारों के चित्रण पर भी लेखकों ने समुचित ध्यान दिया था।
__________________________
यही वजह है कि सिर्फ तीन शब्द 'पूरे पचास हजार' बोलने के बावजूद सांभा दर्शकों को याद रहा।
__________________________
कालिया, सूरमा भोपाली, जेलर, नाई, राम लाल, मौसी, अहमद आदि भी अपनी पहचान छोड़ जाते हैं।
__________________________
सभी प्रमुख किरदार इतने दमदार हैं कि हर कलाकार अपने मिले किरदारों को छोड़ उन्हें निभाने की इच्छा जाहिर करता रहा।
__________________________
इसके बावजूद अमिताभ बच्चन, संजीव कुमार और जया भादुड़ी को भी समान दृश्य और महत्व दिया गया।
__________________________
'शोले' ने ईमानदार पुलिस अधिकारी और डकैत के बीच की तनातनी का वितान वृहद और प्रभावशाली बना दिया था।
__________________________
फिल्म की नाटकीयता गतिशील है।
__________________________
एक सिक्वेंस खत्म होने के थोड़ी देर बाद ही दूसरा सिक्वेंस या गाना आ जाता है।
__________________________
कह लें कि 'शोले' देखते समय सांस थमी रहती है।
__________________________
38 साल पहले की तकनीकी सीमाओं के बावजूद 'शोले' का थ्रिल आज भी रोमांचित करता है।
__________________________
इस फिल्म की विशेषताओं में पटकथा और संवाद का उल्लेख आवश्यक हो जाता है।
__________________________
फिल्म की पटकथा कहीं भी शिथिल नहीं होती है।
__________________________
प्रसंग-दर-प्रसंग रोचकता बनी रहती है, जो क्लाइमेक्स में उत्कर्ष पर पहुंचती है।
__________________________
अब तो रामलीला की तरह सब कुछ मालूम होने के बावजूद दर्शक इसे बार-बार देखना पसंद करते हैं।
__________________________
फिर भी न तो आनंद कम होता है और न 'शोले' को फिर से देखने की इच्छा।
__________________________
सभी के अपने प्रिय संवाद हैं।
__________________________
38 सालों के बाद 3 डी फॉर्मेट में रिलीज हुई 'शोले 3 डी' आधुनिक तकनीक के इस्तेमाल से पुराने आनंद और अनुभव को बढ़ा देती है।
__________________________
फिल्म के जिन दृश्यों का 3 डी रूपांतरण किया गया है, उनका प्रभाव निश्चित ही बढ़ गया है।
__________________________
ट्रेन सिक्वेंस में लट्ठों का गिरना, फाइट सिक्वेंस में गोलियों चलना, होली के दृश्य में रंगों का उड़ना, क्लाइमेक्स में हेमा मालिनी का डांस और उसके पहले गब्बर के गैंग से जूझते अमिताभ बच्चन ़ ़ ़इन सभी प्रसंगों में 3 डी प्रभावशाली है।
__________________________
गर पूरी फिल्म 3 डी होती तो यह रोमांच स्थायी और गहरा होता।
__________________________
3 डी रूपांतरण के साथ फिल्म के गीत और पाश्‌र्र्व संगीत को रिक्रिएट किया गया है।
__________________________
आधुनिक साउंड सिस्टम से लैस सिनेमाघरों में फिल्म देखते समय ध्वनि का कमाल और प्रभाव महसूस होगा।
__________________________
संभव है पुरानी फिल्म के प्रशंसकों को 3 डी रूपांतरण बनावटी और कृत्रिम लगे।
__________________________
फिर भी क्लासिक फिल्मों के रीमेक से बेहतर प्रयास उसका रिस्टोरेशन या रूपांतरण है।
__________________________
इस संदर्भ में 'शोले 3 डी' का प्रयास सीमाओं के बावजूद सराहनीय है।
__________________________
अभिनय की बात करें तो उपरोक्त सभी कलाकारों ने अपनी भूमिका के साथ पूरा न्याय किया है।
__________________________
उन्होंने कमाल का अभिनय किया है।
__________________________
फिल्म की सिनेमैटोग्राफी कमाल की है, पर्दे पर दृश्य सजीव लगते हैं और खूबसूरत भी।
__________________________
कुल मिलाकर तेज रोमांचक है।
__________________________
दृश्यों के साथ-साथ दिल्ली की बोली और आज के युवाओं की आम बोलचाल वाले संवाद इसमें खूब हैं।
__________________________
इनके साथ ही आम गालियां भी फिल्म में खूब सुनने को मिलती हैं, लेकिन ये सब कहानी और चरित्र को रीयल बनाते प्रतीत होते हैं।
__________________________
उसे इस काम में महारत हासिल है।
__________________________
अभिनय की बात करें, तो इमरान हाशमी और रणदीप हुडा ने बहुत अच्छा काम किया है।
__________________________
वे सही में दिल्ली में रहने वाले जैसे लगते भी हैं।
__________________________
ईशा गुप्ता भी ठीकठाक लगी हैं।
__________________________
इमरान और भट्ट कैंप की फिल्मों की हीरोइनें जो कुछ करती हैं, ईशा ने भी उस काम को भलीभांति किया है।
__________________________
वे सुंदर दिखी हैं।
__________________________
अन्य अभिनेताओं में जिशान अयूब ने सोनू के दोस्त बल्ली का और मनीष चौधरी ने मंगल सिंह तोमर की भूमिका खूबसूरती से निभाई है
__________________________
मनीष और जिशान का काम भी लोगों को याद रहेगा।
__________________________
इमरान और भट्ट कैंप की अन्य फिल्मों की तरह इसके भी गीत-संगीत मधुरता लिए हैं।
__________________________
खासकर तू ही मेरा खुदा.. और तेरा दीदार हुआ.. तो बेहद खूबसूरत हैं।
__________________________
फिर भी सौरभ शुक्ला की फिल्म पप्पू कांट डांस साला चरित्रों के चित्रण, निर्वाह और परिप्रेक्ष्य में नवीनता लेकर आई है।
__________________________
इस कोशिश में उसकी वेदना और संवेदना जाहिर होती है।
__________________________
सौरभ शुक्ला ने एक सिंपल सी प्रेमकहानी  सहज तरीके से चित्रित की है।
__________________________
अपनी इस इमेज  से उन्हें कई फायदे हो जाते हैं।
__________________________
लेखक-निर्देशक भी अतिरिक्त दृश्यों से बच जाते हैं।
__________________________
नेहा  धूपिया  ने महक के किरदार को सुंदर तरीके से निभाया है।
__________________________
उन्होंने दृश्य की जरूरतों के मुताबिक बगैर  मेकअप के शॉट  देने में भी गुरेज नहीं किया है।
__________________________
महक के द्वंद्व और सोच को वह ढंग से अभिव्यक्तकरती हैं।
__________________________
संजय मिश्रा चंद दृश्यों की झलक में ही अपनी छटा छोड़ जाते हैं।
__________________________
पप्पू कांट डांस साला एक सीधी सरल फिल्म है, जो बासु चटर्जी और हृषीकेश  मुखर्जी के दौर की फिल्मों से जुड़ती है।
__________________________
वही खामोशी जो 'अब तक छप्पन' और 'खामोशी द म्यूजिकल' में आपके रोंगटे खड़े कर देती है।
__________________________
हां, उनके शुद्ध हिंदी में लिखे संवाद जरूर हिंदी पट्टी के दर्शकों को फील गुड करवा सकते हैं।
__________________________
जगह इतनी खूबसूरत है कि वहां नौसिखिया कैमरामैन भी कुछ अच्छे दृश्य कैप्चर कर सकता है।
__________________________
रितेश बत्रा की 'द लंचबॉक्स' सुंदर, मर्मस्पर्शी, संवेदनशील, रियलिस्टिक और मोहक फिल्म है।
__________________________
हिंदी फिल्मों में मनोरंजन की आक्रामक धूप से तिलमिलाए दर्शकों के लिए यह ठंडी छांव और बार की तरह है।
__________________________
तपतपाते बाजारू मौसम में यह सुकून देती है।
__________________________
'द लंचबॉक्स' मुंबई के दो एकाकी व्यक्तियों की अनोखी प्रेमकहानी है।
__________________________
मुंबई की भागदौड़ और व्यस्त जिंदगी में खुद तक सिमट रहे व्यक्तियों की परतें खोलती यह फिल्म भावना और अनुभूति के स्तर पर उन्हें और दर्शकों को जोड़ती है।
__________________________
एक-दूसरे के प्रति वे जिज्ञासु होते हैं।
__________________________
दोनों के रिश्ते में अनोखा जुड़ाव है।
__________________________
असलम के साथ हम मुंबई की जिंदगी की एक और झलक देखते हैं।
__________________________
आरती आचरेकर की आवाज से भारतीय दर्शकों के मानस में उनकी आकृति और अदा उभर सकती है।
__________________________
रितेश बत्रा ने किरदारों के चित्रण में मितव्ययिता से फिल्म को चुस्त रखा है।
__________________________
उनकी अदृश्य मौजूदगी अधिक कारगर और प्रभावशाली बन पड़ी है।
__________________________
इरफान (साजन) और निम्रत कौर (इला) सहज, संयमित और भावपूर्ण अभिनय के उदाहरण हैं।
__________________________
डायनिंग हॉल के टेबल पर अपरिचित टिफिन को खोलते समय इरफान के एक-एक भाव को पढ़ा सकता है।
__________________________
टिफिन खोलते और व्यंजनों की सूंघते-छूते समय इरफान के चेहरे पर संचरित भाव अंतस की खुशी जाहिर करता है।
__________________________
ऐसे कई दृश्य हैं, जहां इरफान की खामोशी सीधे संवाद करती है।
__________________________
निम्रत कौर ने उपेक्षित पत्‍‌नी के अवसाद को अपनी चाल-ढाल और मुद्राओं से व्यक्त किया है।
__________________________
इन दोनों प्रतिभाओं के योग में नवाजुद्दीन सिद्दिकी का स्वाभाविक अभिनय अतिरिक्त प्रभाव जोड़ता है।
__________________________
हिंदी फिल्मों से वंचित शहरी जीवन के अंतरों में बसे आम आदमी के सुख-दुख को यह समानुभूति के साथ पेश करती है।
__________________________
फिल्म की खूबियों में इसका छायांकन और पाश्‌र्र्व संगीत भी है।
__________________________
फिल्म के रंग और ध्वनि में शहर की ऊब, रेलमपेल, खुशी और गम के साथ ही हर व्यक्ति से चिपके अकेलेपन को भी हम देख-सुन पाते हैं।
__________________________
उन्होंने साहसी कदम उठाया है और अपने दो पुराने मौलिक प्रयासों की तरह इस बार भी सफल कोशिश की है।
__________________________
'घनचक्कर' 21वीं सदी की न्यू एज कामेडी है।
__________________________
किरदार, स्थितियों, निर्वाह और निरूपण में परंपरा से अलग और समकालीन 'घनचक्कर' से राजकुमार गुप्ता ने दर्शाया है कि हिंदी सिनेमा नए विस्तार की ओर अग्रसर है।
__________________________
राजकुमार गुप्ता की तारीफ करनी होगी कि उन्होंने कहानी के सस्पेंस को उसके खुलने तक बनाए रखा है।
__________________________
कहानी की गति कभी धीमी और कभी तेज जरूर होती है, लेकिन निर्देशक की पकड़ नहीं छूटी है।
__________________________
उन्हें इमरान हाशमी और विद्या बालन का भरपूर सहयोग मिला है।
__________________________
दोनों कलाकार अंत तक अपने किरदारों में रहे हैं।
__________________________
पिछली फिल्मों की लगातार सफलता और खास छवि एवं ख्याति के बावजूद दोनों कलाकारों द्वारा 'घनचक्कर' का चयन उल्लेखनीय साहसिक कदम है।
__________________________
इमरान हाशमी ने अपनी छवि से भिन्न एक कमजोर, सिंपल और पड़ोसी किरदार को शिद्दत से निभाया है।
__________________________
उन्होंने नीतू को पर्दे पर उसकी खासियतों के साथ पेश किया है।
__________________________
नीतू की भावमुद्राओं में वह सफल रही हैं।
__________________________
राजेश शर्मा और नमित दास ने भी अपने किरदारों को कैरीकेचर होने से बचाते हुए इंटरेस्ट बनाए रखा है।
__________________________
इस फिल्म की कॉमेडी आनी वास्तविकता और यथार्थपूर्ण चित्रण से ब्लैक कॉमेडी की ओर सरकती दिखती है।
__________________________
फिर भी राजकुमार गुप्ता ने जिस संजीदगी और नवीनता के साथ किरदारों को गढ़ा और रचा है, वे इन कमियों को ढक देते हैं।
__________________________
इसमें उन्हें इमरान हाशमी और विद्या बालन से मदद मिलती है।
__________________________
फिल्म की गति बनाए रखने में पाश्‌र्र्व संगीत का योगदान है।
__________________________
सामान्य जिंदगी में हर तबके के स्त्री-पुरुष खास अवसरों और पलों में अश्लील और एडल्ट लतीफों का आनंद लेते हैं।
__________________________
मुख्य रूप से रीतेश देशमुख, विवेक ओबरॉय और आफताब शिवदसानी पर यह फिल्म टिकी है।
__________________________
हां, सेट आकर्षक हैं, पर सब कुछ बहुत ही घना और भव्य है।
__________________________
चूंकि 'हवाईजादा' काल्पनिक कथा नहीं है, इसलिए भ्रम और गहरा होता है।
__________________________
लेखक-निर्देशक ने सिनेमाई छूट लेते हुए राष्ट्रवाद, देशभक्ति और वंदे मातरम भी फिल्म में शामिल कर दिया है।
__________________________
अतीत की ऐसी कथाएं किसी भी देश के इतिहास के संरक्षण और वर्तमान के लिए बहुत जरूरी होती हैं, लेकिन उन्हें गहरे शोध और साक्ष्यों के आधार पर फिल्म की कहानी लिखी है।
__________________________
विभु पुरी अपनी सोच और ईमानदारी से उन्नीसवीं सदी के अंतिम वर्षों का माहौल रचते हैं।
__________________________
इसमें उनके आर्ट डायरेक्टर अमित रे ने भरपूर सहयोग दिया है।
__________________________
उन्नीसवीं सदी की मुंबई की बोली और माहौल रचने में भी फिल्म की टीम की मेहनत सराहनीय है।
__________________________
कलाकारों में आयुष्मान खुराना ने शिवकर तलपड़े की चंचलता और सनकी मिजाज को पकडऩे की अच्छी कोशिश की है।
__________________________
पल्लवी शारदा कुशल नृत्यांगना हैं।
__________________________
बाल कलाकार नमन जैन प्रभावित करते हैं।
__________________________
उनकी मासूमियत और संलग्नता प्रशंसनीय है।
__________________________
नायक के समाज प्रेम और प्रयोग का द्वंद्व चलता रहता है।
__________________________
साजिद खान की हिम्मतवाला शुद्ध मसालेदार फिल्म है।
__________________________
साजिद खान ने अजय देवगन को उनके पॉपुलर इमेज में ही पेश किया है।
__________________________
दोनों ने साजिद खान की मर्जी से किरदारों को नया अवतार दिया है।
__________________________
'हॉरर स्टोरी' एक हद तक इसमें सफल रहती है।
__________________________
विक्रम भट्ट और आयुष रैना ने 'हॉरर स्टोरी' को सेक्स और संगीत की गलियों में नहीं भटकने दिया है।
__________________________
साफ-सुथरी हॉरर स्टोरी रची है, जो थोड़ा कम डराती है।
__________________________
सभी ने परफॉर्म करने की अच्छी कोशिश की है।
__________________________
सीमित साधनों में इतने कलाकारों को मौका देना भी एक सराहनीय कदम है।
__________________________
'हॉरर स्टोरी' निराश नहीं करती।
__________________________
डरावनी कहानियों के शौकीन आनंदित हो सकते हैं।
__________________________
ऐसा देखने में आता है कि हॉलीवुड स्टार ऑफबीट फिल्मों के साथ बेहतरीन काम करते हैं।
__________________________
कुछ फनी सी है क्योंकि फैमेली मॉर्डन है।
__________________________
विदरस्पून 'लिगनी ब्लॉन्ड' में जरूर हिलोरियल लगी थी क्योंकि किरदार में उन्होंने खुदको ढाल लिया था।
__________________________
अंतिम दृश्यों में आकर 'इंकार' साधारण और चालू फिल्म बन जाती है।
__________________________
अर्जुन रामपाल और चित्रांगदा सिंह ने अपने किरदारों को सही तरीके से पर्दे पर उतारा है।
__________________________
चित्रांगदा सिंह की भी भूमिका को लेखक-निर्देशक का समर्थन मिला है।
__________________________
सुधीर मिश्र अगर बोल्ड कल्पना करते और माया के साथ जाते तो 'इंकार' 21वीं सदी में महेश भट्ट की 'अर्थ' के समान एक प्रोग्रेसिव फिल्म हो जाती।
__________________________
फिल्म के तीसरे हिस्से में फिल्म के माध्यम से रोचक किरदार दर्शकों से मुखातिब होता है।
__________________________
मगर इस बीच यह फिल्म अच्छा काम करती है।
__________________________
प्रकाश व्यवस्था और डरावना संगीत आपके मनोरंजन को बढ़ाने का काम करता है।
__________________________
हॉरर पसंद करने वालों के लिए यह अच्छे अनुभव के समान होता है।
__________________________
कुछ सीन तो कमाल के हैं।
__________________________
यह वो सीन है जो आपको लंबे समय तक याद रह जाएं।
__________________________
दर्शकों को भूत से डराने का तरीका बहुत कारगर है।
__________________________
आमतौर पर हॉरर फिल्मों में ऐसा कम ही देखने को मिलता है।
__________________________
इसलिए हॉरर पसंद करने वालों के यह अनुभव बढ़िया रह सकता है।
__________________________
मुजफ्फर अली पीरियड गड़ने में माहिर हैं।
__________________________
वे इस फिल्म में भी सफल हैं।
__________________________
सब कुछ बहुत ही खूबसूरती से संजोया गया है।
__________________________
स्थिर और स्टिल में यह खूबसूरती बरकरार रहती।
__________________________
फिल्म के निर्माता और मेन लीड सचिन जोशी ने भरपूर मेहनत की है।
__________________________
फिल्म खूबसूरत गोवा में सेट है, वह भी बारिश के सुहाने मौसम जून में।
__________________________
फिल्म छोटी है और घटनाएं तेजी से घटती हैं, यही फिल्म की नाममात्र खूबी है।
__________________________
बॉस मैन के रूप में नसीरुद्दीन शाह ने अपनी खूबियों से किरदार को खास बनाया है।
__________________________
फिल्म का एक गाना 'कभी जो बादल बरसे' लोगों के जहन में रहेगा।
__________________________
आशीष आर. मोहन की 'खिलाड़ी 786' की प्रस्तुति में हाल-फिलहाल में सफल रही मसाला फिल्मों का सीधा प्रभाव है।
__________________________
पिछली कुछ फिल्मों में दर्शकों द्वारा नापसंद किए जाने के बाद पर्दे पर आने का उन्होंने नया पैंतरा अपनाया है।
__________________________
'खिलाड़ी 786' में अक्षय कुमार उसी चिर-परिचित बेफिक्र और जवांमर्द अंदाज में है।
__________________________
चोरों के परिवार के 72 सिंह नकली पुलिस का काम बहादुरी से अंजाम देता है।
__________________________
मुख्य उद्देश्य है कि दर्शकों को लगातार हंसते रहने के दृश्य मिलते रहें।
__________________________
निर्देशक आशीष आर. मोहन इसमें सफल रहे हैं।
__________________________
रोहित शेट्टी के असिस्टेंट रहे आशीष आर. मोहन ने अपने उस्ताद के नक्श-ए-कदम पर चलने की सफल कोशिश की है।
__________________________
उन्होंने अपने सारे हुनर प्रदर्शित किए हैं।
__________________________
सलमान खान की लोकप्रियता का यह आलम है कि अगर कल को कोई उनकी एक हफ्ते की गतिविधियों की चुस्त एडीटिंग कर फिल्म या डाक्यूमेंट्री बना दे तो भी उनके फैन उसे देखने जाएंगे।
__________________________
ब्रांड सलमान को ध्यान में रख कर बनाई गई फिल्मों में सारे उपादानों के केंद्र में वही रहते हैं।
__________________________
साजिद नाडियाडवाला ने इसी ब्रांड से जुड़ी कहानियों, किंवदंतियो और कार्यों को फिल्म की कहानी में गुंथा है।
__________________________
सलमान खान ने इस 'किक' को भव्यता जरूर दी है।
__________________________
फिल्म में हुआ खर्च हर दृश्य में टपकता है।
__________________________
रोमांस, एक्शन, चेज, कॉमेडी, सॉन्ग एंड डांस और इमोशन से भरपूर 'किक' से साजिद नाडियाडवाला केवल सलमान खान के प्रशंसकों को खुश करने की कोशिश में हैं।
__________________________
हिंदी फिल्मों में स्क्रिप्ट लेखन का यह खास कौशल है, जो पॉपुलर स्टार की फिल्मों में आजमाया जाता है।
__________________________
'किक' जैसी फिल्मों का एकमात्र उद्देश्य आम दर्शकों का मनोरंजन करना है।
__________________________
आम दर्शक अपने परिवार के सदस्यों के साथ उसका आनंद उठा सकें।
__________________________
'किक' में सलमान खान पूरे फॉर्म में हैं।
__________________________
सलमान ने एक्शन के दृश्यों में आवश्यक फुर्ती दिखाई है।
__________________________
रोमांस और डांस का उनका खास अंदाज यहां भी मौजूद है।
__________________________
नवाज की तारीफ करनी होगी कि चंद दृश्यों के अपने किरदार का उन्होंने अदायगी से यादगार बना दिया है।
__________________________
उनमें वह जंचती हैं।
__________________________
सौरभ शुक्ला, मिथुन चक्रवर्ती, विपिन शर्मा और संजय मिश्रा अपनी भूमिकाओं में उपयुक्त हैं।
__________________________
ईद के मौके पर सलमान खान और साजिद नाडियाडवाला की पेशकश 'किक' आम दर्शकों का ध्यान में रख कर बनाई गई सलमान खान की विशेषताओं की फिल्म है।
__________________________
वे वहां के ग्रे शेड के किरदारों के साथ मनोरंजन रचते हैं।
__________________________
शाद अली पटकथा में आसान रास्ते चुनते हैं।
__________________________
गोविंदा ने अपने किरदार को समझा और सही ढंग से पेश किया हे।
__________________________
गीत-संगीत ज्यादा भावपूर्ण और प्रभावकारी हो गया है।
__________________________
गुलजार की आवाज में बोली गई पंक्तियां कानों में गूंजती और अर्थ घोलती हैं।
__________________________
'कोयलांचल' में व्याप्त हिंसा और गैरकानूनी हरकतों को आशु त्रिखा ने बहुत अच्छी तरह चित्रित किया है।
__________________________
फिल्म के संवाद उत्तेजक हैं।
__________________________
'कोयलांचल' की स्थिति और भयावहता को संजय मासूम ने सटीक शब्दों में व्यक्त किया है।
__________________________
कलाकारों में नवोदित अभिनेता विपिन्नो का कार्य सराहनीय है।
__________________________
विनोद खन्ना और सुनील शेट्टी को अपने किरदारों के लिए अधिक मेहनत करने की जरूरत ही नहीं पड़ी।
__________________________
फिल्म का कथ्य रोचक और महत्वपूर्ण है।
__________________________
क्या यही सच है आत्मकथात्मक फिल्मों की कड़ी में बनी ईमानदार फिल्म है।
__________________________
मकबूल खान की लंका हिंदी फिल्मों में चुपके से आ रहे एक परिवर्तन संकेत देती है।
__________________________
नकली सेट और नयनाभिरामी लोकेशन से निकलते ही फिल्म अलग रंग और छटा बिखेरती है।
__________________________
निश्चित ही मनोज बाजपेयी ने मुख्य किरदार को बखूबी निभाया है।
__________________________
इस फिल्म की खूबी स्थानीयता है।
__________________________
मुंबई के बाहर एक छोटे शहर के कुछ किरदारों को उनके माहौल में देखना एक नया अनुभव देता है।
__________________________
इस प्रेम कहानी का धोखा खलता जरूर है,लेकिन वह छलता नहीं है।
__________________________
विक्रम छठे दशक के बंगाल की पृष्ठभूमि में एक रोचक और उदास प्रेम कहानी चुनते हैं।
__________________________
इस कहानी में अवसाद भी है,लेकिन वह 'देवदास' की तरह दुखी नहीं करता।
__________________________
वह किरदारों का विरेचन करता है और आखिरकार दर्शक के सौंदर्य बोध को उष्मा देता है।
__________________________
अपनी दूसरी फिल्म में ही विक्रम सरल और सांद्र निर्देशक होने का संकेत देते हैं।
__________________________
ठोस उम्मीद जगाते हैं।
__________________________
'लुटेरा' का पीरियड और परिवेश चुभता नहीं है।
__________________________
निश्चित ही इसके लिए फिल्म के प्रोडक्शन डिजायनर और कॉस्ट्यूम डिजायनर समत अन्य तकनीशियनों को भी धन्यवाद देना होगा कि उनकी काबिलियत से यह फिल्म संपूर्णता को छूती नजर आती है।
__________________________
फिल्म का यह रोचक दृष्टांत है।
__________________________
उन्होंने दोनों प्रमुख कलाकारों के साथ बाकियों को भी हुनर दिखाने के अवसर दिए हैं।
__________________________
विक्रम की 'लुटेरा' सोनाक्षी सिन्हा और रनवीर सिंह के करियर की उल्लेखनीय फिल्म रहेगी।
__________________________
पाखी के जमींदार पिता के रूप में बरूण चंदा उल्लेखनीय हैं।
__________________________
आदिल हुसैन फिर से प्रभावशाली भूमिका में नजर आते हैं।
__________________________
आरिफ जकारिया,दिब्येन्दु भट्टाचार्य,विक्रांत मैसी और दिव्या दत्ता अपेक्षाकृत छोटी और जरूरी भूमिकाओं में संग योगदान करते हैं।
__________________________
इस फिल्म की एक प्रासंगिक खासियत है।
__________________________
फिल्म में डॉयलॉगबाजी नहीं है।
__________________________
सारे भाव-अनुभाव सहज शब्दों में संप्रेषित होते हैं।
__________________________
संवाद लेखक अनुराग कश्यप का योगदान सराहनीय है।
__________________________
फिल्म के गीत-संगीत और सिनेमैटोग्राफी का जिक्र होना ही चाहिए।
__________________________
अमित त्रिवेदी और अमिताभ भट्टाचार्य की जोड़ी ने भावपूर्ण और परिवेशात्मक संगीत देता है।
__________________________
और हां फिल्म के निर्माताओं को धन्यवाद कि उन्होंने ऐसे विध्वंयात्मक मनोरंजन के दौर में विक्रमादित्य की सोच को संबल दिया।
__________________________
डांस जोनर की यह फिल्म किशोर और युवा दर्शकों की रुचि का खयाल रखती है।
__________________________
साहिल प्रेम ने ऐसी फिल्मों की परंपरा में ही कुछ नया करने की कोशिश की है।
__________________________
इस मुश्किल काम में इमोशन भी जोड़ दिए गए हैं।
__________________________
साहिल प्रेम की 'मैड अबाउट डांस' में डांस के प्रति आरव की दीवानगी को अच्छी तरह चित्रित किया गया है।
__________________________
यह फिल्म आरव के संघर्ष के साथ ही भारतीय और एशियाई मूल के लोगों के प्रति श्वेतरंगी समुदाय की श्रेष्ठ ग्रंथि को भी दर्शाती है।
__________________________
साहिल प्रेम लेखन और निर्देशन के पहले प्रयास में उम्मीद जगाते हैं।
__________________________
आरव की भूमिका निभा रहे साहिल प्रेम में अपने किरदार की चपलता और एनर्जी है।
__________________________
उन्होंने सहयोगी कलाकारों के चुनाव में उनके नृत्य कौशल का ध्यान रखा है।
__________________________
यही वजह है कि डांस के सभी सिक्वेंस में गति और ऊर्जा नजर आती है।
__________________________
नायिका के तौर पर अमृत मघेरा ने उनका बराबर साथ दिया है।
__________________________
आरव के अमीर और जिंदादिल दोस्त के रूप राशुल आनंद अपने किरदार और अदायगी की वजह से याद रह जाते हैं।
__________________________
यहां रानी मुखर्जी पुलिस इंस्पेक्टर के साथ जिम्मेदार गृहिणी की भी भूमिका निभाती हैं।
__________________________
बतौर एक्टर स्क्रिप्ट की मांग के मुताबिक वह दोनों भूमिकाओं में सक्षम दिखने की कोशिश करती हैं।
__________________________
क्राइम ब्रांच की जरूरतों के मुताबिक वह खतरनाक अपराधियों को गिरफ्तार करने से लेकर उन्हें सबक सिखाने तक का काम कर्मठता से करती हैं।
__________________________
इसका एक फायदा हुआ है कि फिल्म के खलनायक को पहचान मिल गई है।
__________________________
वाल्ट के किरदार में ताहिर राज भसीन अपनी अदायगी से ध्यान खींचते हैं।
__________________________
निश्चित ही उन्होंने इस किरदार को खास बना दिया है।
__________________________
फिल्म में वकील की भूमिका निभा रहे कलाकार ने भी ऐसे चालू किरदार को अलग अंदाज दिया है।
__________________________
रानी मुखर्जी जांबाज पुलिस इंस्पेक्टर की भूमिका के लिए आवश्यक स्फूर्ति का प्रदर्शन करती हैं।
__________________________
रानी की खूबी संवाद अदायगी और शिवानी के किरदार की पेशगी में है।
__________________________
रानी ने शिवानी के किरदार को मर्दानी बनाने में जी-तोड़ मेहनत की है।
__________________________
प्रदीप सरकार 'परिणीता' के बाद के दो असफल प्रयासों के पश्चात 'मर्दानी' में रानी मुखर्जी की मदद से थोड़े रंग मे दिखते हैं।
__________________________
फिल्म किरदारों के सहारे कथ्य के प्रभाव को बढ़ाती है।
__________________________
पंकज कपूर और शबाना आजमी सिद्ध अभिनेता हैं।
__________________________
विशाल भारद्वाज शब्द और दृश्य के धनी फिल्मकार हैं।
__________________________
विशाल भारद्वाज की फिल्मों का गीत-संगीत बहुत ओजपूर्ण, मधुर और कर्णप्रिय होता है।
__________________________
इस फिल्म के गीत-संगीत में भी वे सारी खूबियां हैं।
__________________________
विशाल भारद्वाज की इस हिम्मत के लिए बधाई कि इस फिल्म के पोस्टर पर फिल्म का टायटल चलन के मुताबिक अंग्रेजी में नही लिखा गया है।
__________________________
विनोद कापड़ी ने कलाकारों से लेकर लोकेशन तक में देसी टच रखा है।
__________________________
विनोद कापड़ी की ईमानदार पहली कोशिश की सराहना होनी चाहिए।
__________________________
उन्होंने उत्तर भारत के कड़वे यथार्थ को तंजिया तरीके से पेश किया है।
__________________________
फिल्मों  के संवाद में हिंदी व्यंग्यकारों की परंपरा का मारक अंदाज है।
__________________________
नु कपूर और ओम पुरी के युगल दृश्य  अच्छे बने पड़े हैं।
__________________________
राहुल बग्गा  ने अर्जुन के किरदार की सादगी बरकरार रखी है।
__________________________
विनोद कापड़ी के पास विचार और दृष्टि है।
__________________________
साथ ही उसने अपना दबदबा कायम रखा है।
__________________________
इसका कारण है उनकी दमदार क्षमता।
__________________________
वो हर मिनट में अपना सौ प्रतिशत देते हैं।
__________________________
यही कारण है कि मिशन इम्पॉसिबल का जलवा 20 सालों के बाद भी कायम है।
__________________________
और तो और हर फिल्म पिछली से बेहतर नजर आती है।
__________________________
यह पहली फिल्म है जो उन्होंने बड़ी अच्छी बनाई है।
__________________________
यह पैकेज भी दमदार है।
__________________________
कहानी 'मिशन इम्पॉसिबल' के स्टैंडर्ड को मैच करती हुई है।
__________________________
मैकक्वेरी ने हर किरदार को स्थापित करने का पूरा समय लिया है।
__________________________
दूसरी तरफ फिल्म तूफान की तरह दौड़ती है।
__________________________
रोमांच बना रहता है।
__________________________
फिल्म में एक्शन सीन अच्छे हैं।
__________________________
टॉम क्रूज की सुपरफास्ट मोटरसाइकल भी आपको लुभाएगी।
__________________________
फिल्म का टाइटल दर्शाते सीन पसंद आएंगे।
__________________________
फिल्म का प्रेजन्टेशन दर्शाता है कि ये फिल्म भी जेम्स बॉन्ड मूवी की तरह ही सफल सीरीज बनती जा रही है।
__________________________
अभिनय की बात की जाए, तो सोनम कपूर अपने अंदाज में सही दिखी हैं।
__________________________
आयुष्मान खुराना का भी काम इस फिल्म में पहले से अच्छा हुआ है।
__________________________
ऋषि कपूर ने कमाल का काम किया है।
__________________________
बस 'गुलछर्रे..' को सुनना थोड़ा अच्छा लगता है।
__________________________
सतीश कौशिक को रीमेक फिल्मों का उस्ताद निर्देशक कहा जा सकता है।
__________________________
सतीश कौशिक ने हिंदी दर्शकों की अभिरुचि के अनुसार थोड़ा बदलाव किया है।
__________________________
सेठ गेंदामल के साथ बीते जमाने के अन्य किरदारों को अच्छी तरह गढ़ा गया है।
__________________________
इसमें समाज के हर तबके के किरदार हैं।
__________________________
सतीश कौशिक ने उनके परिवेश और संवाद के माध्यम से दर्शकों को हंसने की विसंगतियां दी हैं।
__________________________
अनुपम खेर लंबे समय के बाद अपनी भूमिका के प्रति गंभीर नजर आते हैं।
__________________________
माही गिल ने अतीत की अभिनेत्री के अंदाज के साथ आवाज को भी परफॉरमेंस में अच्छी तरह उतारा है।
__________________________
अन्य भूमिकाओं में राजपाल यादव, असरानी, यशपाल शर्मा आदि समुचित सहयोग करते हैं।
__________________________
पिछले दशकों में उनकी फिल्मों का संगीत दर्शकों को झुमाता रहा है।
__________________________
नागेश कुकुनूर 'हैदराबाद ब्लूज' से दस्तक देने के बाद लगातार खास किस्म की फिल्म निर्देशित करते रहे हैं।
__________________________
फिर भी मुक्त होने की उसकी छटपटाहट और जिजीविषा प्रभावित करती है।
__________________________
'लक्ष्मी' एक लड़की की हिम्मत और जोश की कहानी है।
__________________________
छोटी भूमिका में शेफाली शाह अपने किरदार के साथ न्याय करती है।
__________________________
फिर भी अखिलेश जायसवाल के क्रिएटिव साहस की तारीफ करनी होगी कि उन्होंने एक फिल्म के माध्यम से 'मस्तराम' के महत्व को रेखांकित किया है।
__________________________
बेटी के किरदार में डोएल धवन कुछ हद तक प्रभावी लगी हैं।
__________________________
शेरनाज पटेल भूत-प्रेत के मामलों की जानकार प्रतीत हुई हैं।
__________________________
सचिन मराठी फिल्मों और नाटकों के अच्छे निर्देशक माने जाते हैं।
__________________________
सूर्या के रोल में दक्षिण की फिल्मों के स्टार पृथ्वीराज सुकुमारन हैं।
__________________________
'हिम्मतवाला' के रीमेक की साजिद खान की लस्त-पस्त कोशिश के बाद डेविड धवन की रीमेक 'चश्मेबद्दूर' से अधिक उम्मीद नहीं थी।
__________________________
सई परांजपे की 'चश्मे बद्दूर' अच्छी और मनोरंजक फिल्म थी।
__________________________
'चश्मे बद्दूर' की अविराम हंसी के लिए सबसे पहले साजिद-फरहाद को बधाई देनी होगी।
__________________________
उनकी पंक्तियां कमाल करती हैं।
__________________________
ऋषि कपूर और लिलेट दूबे का रोमांटिक ट्रैक सुंदर बन पड़ा है।
__________________________
अनुपम खेर अपने डबल रोल में जमते हैं।
__________________________
अनुपम खेर के एक्सप्रेशन और बॉडी लैंग्वेज के ठहराव, विराम और अंतर का अध्ययन किया जा सकता है।
__________________________
इस शैली और कोटि का दूसरा अभिनेता हिंदी फिल्मों को नहीं मिला है।
__________________________
दरअसल,अनुपम खेर ने इतनी ज्यादा और साधारण फिल्में की हैं कि हम उनकी विशेषताओं को तूल नहीं दे सके।
__________________________
ऋषि कपूर के बोले अंकों से संबंधित मुहावरों के अंक कम-ज्यादा कर लेखक ने उन्हें नया आयाम और हास्यपूर्ण अर्थ दे दिया है।
__________________________
आज के युवा दर्शकों को यह फिल्म पसंद आएगी।
__________________________
और अच्छी बात यही है कि डेविड धवन की 'चश्मे बद्दूर' मूल से अलग होने के बावजूद निराश नहीं करती।
__________________________
एक नई मनोरंजक फिल्म का एहसास देती है।
__________________________
मंजुनाथ का व्यक्तित्व इस फिल्म के माध्यम सक हमारे जमीर को झकझोरता है।
__________________________
संदीप वर्मा ने मंजुनाथ की इस कहानी के लिए हिंदी फिल्मों के लोकप्रिय चेहरों का सहारा नहीं लिया है।
__________________________
मंजुनाथ की शीर्षक भूमिका में सशो सतीश सारथी का चयन उल्लेखनीय है।
__________________________
निर्देशक ने सतीश सारथी ने चरित्रांकन में संयम और सादगी से काम लिया है।
__________________________
फिल्मांकन में भी प्रचलित लटकों-झटकों का इस्तेमाल नहीं है, इसलिए इस फिल्म की ताजगी प्रभावित करती है।
__________________________
'मंजुनाथ' हमारे दौर की जरूरी फिल्म है।
__________________________
यह समाज के समकालीन नायक पर बनी बॉयोपिक है।
__________________________
पिछले साल ऐसे ही एक नायक शाहिद आजमी की जीवनी हमने 'शाहिद' में देखी थी।
__________________________
इन दिनों हिंदी फिल्मों में कथ्य और नायकत्व में इस तरह के सराहनीय प्रयोग हो रहे हैं।
__________________________
सिनेमा समकालीन यथार्थ का चित्रण भी है ताकि हम अपने समय को समझ सकें।
__________________________
'मंजुनाथ' में कलाकारों का चुनाव महत्वपूर्ण है।
__________________________
मंजुनाथ के माता-पिता के रूप में किशोर कदम और सीमा विश्वास ने अपने बेटे को खोने के दुख को भावपूर्ण तरीके से व्यक्त किया है।
__________________________
दिव्या दत्ता अपनी आक्रामक भूमिका से प्रभावित करती हैं।
__________________________
यशपाल शर्मा ने कस्बाई माफिया की मानसिकता को आत्मसात कर गोलू गोयल के किरदार को विश्वसनीय बना दिया है।
__________________________
फिल्मों में हंसने की स्थितियां बनाने के बजाए लतीफेबाजी और मसखरी पर जोर रहता है।
__________________________
ऐसी फिल्में हम देखते हैं और हंसते हैं।
__________________________
थोड़ा धैर्य रखें तो थिएटर से निकलते समय एहसास होगा कि स्वस्थ कामेडी देख कर निकल रहे हैं, लेकिन 'जंकफूड' के इस दौर में 'हेल्दी फूड' की मांग और स्वीकृति थोड़ी कम होती है।
__________________________
वह उसकी जान बचाता है।
__________________________
मजेदार स्थिति बनती है।
__________________________
रोहन सिप्पी ने किरदारों के अनुरूप कलाकारों को चुना है।
__________________________
हिंदी फिल्मों में कलाकारों के साथ दर्शकों का अनोखा रिश्ता होता है।
__________________________
नई फिल्म देखते समय हम कलाकारों की उस पहचान और रिश्ते का इस्तेमाल करते हैं और अधिक आनंदित होते हैं।
__________________________
आयुष्मान खुराना ने राम की नौटंकी को अच्छी तरह पर्दे पर जीवंत किया है।
__________________________
थिएटर के प्रोड्यूसर की भूमिका निभा रहे कलाकार ने प्रभावित किया है।
__________________________
नयी होने से उनमें एक ताजगी है।
__________________________
पूजा साल्वी, गेलिन मेंडोसा और एवलिन शर्मा उम्मीद जगाती हैं।
__________________________
पुन:श्च - फिल्म में चल रहे नाटक रावणलीला की प्रस्तुति एकदम नयी है।
__________________________
बालाजी मोशन पिक्चर्स की 'रागिनी एमएमएस 2' अपने इरादे में स्पष्ट है।
__________________________
हॉरर और सेक्स के मेल से आम दर्शकों के मनोरंजन के लिए बनी यह फिल्म अपने मकसद में सफल रहती है।
__________________________
अगर निर्माता-निर्देशक 'जिस्म 2' का भी हवाला दे देते तो संदर्भ दमदार हो जाता।
__________________________
इस फिल्म में सनी लियोनी ने अपने किरदार के साथ जीने की कोशिश की है।
__________________________
बाकी अपनी छवि के इस्तेमाल में उन्हें कोई हिचक नहीं रही है।
__________________________
'रागिनी एमएमएस 2' में हॉरर के साथ सेक्स का उत्तेजक मिश्रण है।
__________________________
खौफ और सेक्स के इस मिश्रण को लाइट, साउंड और सोशल इफेक्ट के तकनीक के जरिए रोमांचक और उत्तेजक बनाने की अच्छी कोशिश की गई है।
__________________________
उन्हें 'रागिनी एमएमएस 2' पसंद आएगी।
__________________________
फिल्म में भी जबरदस्ती के और भड़काऊ सवादों की भरमार है।
__________________________
फिल्म का सबसे मजेदार और महत्वपूर्ण ट्रैक आशुतोष राणा के हिस्से आया हैं।
__________________________
एक गुंडे के किरदार में अर्से बाद भी उनकी स्क्रीन प्रजेंस उतनी ही दमदार है।
__________________________
सतोख सिह का लिखा-गाया और कंपोज किया गया 'गोरी बैठ पजेरो में तेरा एप्पी बड्डे मनाएंगे' थिरकने पर मजबूर करता है।
__________________________
नॉट ए लव स्टोरी देखकर लगता  है कि अगर  आप के पास एक पावरफुल कहानी है और सशक्त अभिनेता हैं तो कम से कम लागत में भी फिल्में बनाई जा सकती हैं।
__________________________
राम गोपाल वर्मा ने इस फिल्म के लिए पेशेवर कैमरामैन को भी नहीं चुना।
__________________________
उन्होंने प्रशिक्षित और उत्साही युवा फोटोग्राफरों को यह जिम्मेदारी सौंप कर सुंदर काम निकाला है।
__________________________
रामू की यह फिल्म युवा फिल्मकारों  को प्रयोग  करने का आश्वासन देती है।
__________________________
चूंकि फिल्म प्रेम, हत्या और उसके परिणामों पर है, इसलिए दृश्य और घटनाओं का रोमांच बांधे रहता है।
__________________________
इस काम में रामू ने संदीप चौटा  की खास मदद ली है।
__________________________
फिल्म में पाश्‌र्र्व संगीत (बैकग्राउंड स्कोर) का विशेष इस्तेमाल किया गया है।
__________________________
कलाकारों में दीपक डोबरियाल  और माही गिल  ने उल्लेखनीय अभिनय किया है।
__________________________
दीपक डोबरियाल  को पर्दे पर देखते समय एहसास नहीं रहता कि इसे निभाया जा रहा है।
__________________________
अभिनय की सहजता से वे अपने किरदारों में वास्तविक लगने  लगते  हैं।
__________________________
इस फिल्म में रॉबिन  के उत्कट प्रेम, आवेश और अफसोस को उन्होंने भावपूर्ण तरीके से प्रदर्शित किया है।
__________________________
माही गिल  निरंतर निखर रही हैं।
__________________________
उन्होंने इस फिल्म के भावात्मक विस्फोट के दृश्यों को अतिरेकी  नहीं होने दिया है।
__________________________
वह ग्लैमरस  दृश्यों में भी अच्छी  लगी  हैं।
__________________________
इस फिल्म में रामू ने अपनी ही फिल्म रंगीला के एक गीत का अत्यंत प्रासंगिक  उपयोग  किया है।
__________________________
साथ ही इस फिल्म के लिए विशेष रूप से लिखे गए गीत की पंक्तियां फिल्म की थीम से मेल खाती हैं।
__________________________
इस फिल्म का अंत सटीक और निर्दोषपूर्ण  है।
__________________________
मजेदार तथ्य है कि इस फिल्म का लेखन और निर्देशन उन्होंने अकेले किया है।
__________________________
उसका सपना है कि बेटा ईमानदार पुलिस आफिसर बने।
__________________________
उन दृश्यों में सजावट और एक्टिविटी में थोड़ी तब्दीली कर दी गई है।
__________________________
पूरी कोशिश है कि दर्शकों को चखे हुए हर मसाले का स्वाद मिले।
__________________________
फिल्म में इन दिनों के फैशन के हिसाब से बहादुरी और एक्शन के प्रसंग हैं।
__________________________
फिर सहयोगी किरदार एक्टिव हो जाते हैं।
__________________________
संतोषी ने इन सहयोगी भूमिकाओं में मुकेश तिवारी, संजय मिश्रा, सौरभ शुक्ला और जाकिर हुसैन जैसे उम्दा कलाकारों से अच्छा काम लिया है।
__________________________
उनकी सही टाइमिंग और कॉमिकल अप्रोच से फिल्म कहीं-कहीं इटरेस्टिंग हो जाती है।
__________________________
इन दृश्यों में फिल्म हंसाती भी है।
__________________________
'फटा पोस्टर निकला हीरो' में राजकुमार संतोषी किसी प्रकार की चालाकी या ढोंग नहीं करते।
__________________________
हमारी कठिनाई बूझिए न।
__________________________
राजकुमार हिरानी और अभिजात जोशी की कल्पना का यह एलियन चरित्र पीके हमारे ढोंग को बेनकाब कर देता है।
__________________________
'पीके' आज के समय की जरूरी फिल्म है।
__________________________
सतह पर तैरते पाखंड को ही अपना निशाना बनाती है।
__________________________
'पीके' सरलीकरण से काम लेती है।
__________________________
वैचारिक स्तर पर इस कमी के बावजूद 'पीके' मनोरंजक तरीके से कुछ फौरी और जरूरी बातें करती है।
__________________________
उनके समाधान की कोशिश भी करती है।
__________________________
राजकुमार हिरानी और अभिजात जोशी ने खूबसूरती से पीके की दुनिया रची है, जिसमें भैंरो और जग्गू (जगत जननी) जैसे किरदार हैं।
__________________________
जग्गू की मदद से पीके अपने ग्रह पर लौट पाने का रिमोट हासिल करता है।
__________________________
'पीके' की विचित्रता ही मौलिकता है।
__________________________
पीके के किरदार को आमिर खान ने बखूबी निभाया है।
__________________________
यह किरदार हमें प्रभावित करता है।
__________________________
ऐसे किरदारों की खासियत है कि वे दिल को छूते हैं।
__________________________
फिल्म के अंतिम दृश्य में सहयात्री के रूप में आए रणबीर कपूर भी उतने ही जंचते हैं।
__________________________
तात्पर्य यह कि हिरानी और जोशी की काबिलियत है कि पीके में आमिर खान की प्रतिभा निखरती है।
__________________________
जग्गू की भूमिका में अनुष्का निराश नहीं करतीं।
__________________________
वह सौंपी गई भूमिका निभाकर ले जाती हैं।
__________________________
सरफराज की छोटी भूमिका में आए सुशांत सिंह राजपूत में आकर्षण है।
__________________________
अन्य भूमिकाओं में सौरभ शुक्ला, परीक्षित साहनी, बोमन ईरानी, संजय दत्त आदि अपने किरदारों के अनुरूप हैं।
__________________________
एक बेहतरीन स्क्रिप्ट और अच्छा प्रोड्क्शन किसी भी फिल्म की सॉलिड रिलीज के लिए बहुत होता है।
__________________________
यशराज फिल्म्स अगर इस कंसेप्ट पर किसी एंटरटेनमेंट चैनल के लिए सभी लड़कियों के साथ सीरियल बनाए तो उसे टीआरपी मिल सकती है।
__________________________
चार लड़कियों की कहानी होने के कारण फिल्मअलग-अलग कडि़यों में होने का एहसास देती है।
__________________________
रणवीर सिंह में एक आकर्षण है।
__________________________
उनकी ऊर्जा और स्फूर्ति का मनीष शर्मा ने उपयोग किया है।
__________________________
इसी प्रकार अनुष्का शर्मा भी सुंदर और भावपूर्ण है।
__________________________
पिछली फिल्म बैंड बाजा बारात में दोनों के बीच की केमिस्ट्री की ताजगी असर कर गई थी।
__________________________
'रांझणा' का बनारस अपनी बेफिक्री, मस्ती और जोश के साथ मौजूद है।
__________________________
कुंदन, जोया, बिंदिया, मुरारी, कुंदन के माता-पिता, जोया के माता-पिता और बाकी बनारस भी गलियों, मंदिरों, घाट और गंगा के साथ फिल्म में प्रवहमान है।
__________________________
सिनेमा में शहर को किरदार के तौर पर समझने और देखने में रुचि रखने वाले दर्शकों के लिए 'रांझणा' एक पाठ है।
__________________________
फिल्म में आई बनारस की झलक सम्मोहक है।
__________________________
पहली झलक में ही जोया उसे प्रिय लगने लगती है।
__________________________
वह उसके गले लग जाती है।
__________________________
कबीर से लेकर अनेक कवियों ने प्रेम, प्यार, मोहब्बत की भावनाओं को अलग-अलग रूपों और शब्दों में व्यक्त किया है।
__________________________
कुंदन के प्रेम के लिए कबीर की यह पंक्ति उचित होगी, 'प्रेम पियाला जो पिए, शीश दक्षिणा देय।'
__________________________
वह उसी में रमा रहता है।
__________________________
आनंद राय ने बहुत खूबसूरती और सोच से कुंदन के चरित्र को गढ़ा है।
__________________________
वह अपने व्यवहार और कार्य से इसे सिद्ध करता है।
__________________________
जेएनयू के छात्र जीवन, राजनीति और अकरम के चरित्र में आनंद राय ने सरलीकरण से काम लिया है।
__________________________
छात्र राजनीति और जेएनयू के छात्र जीवन से वाकिफ दर्शकों के लिए ये घटनाएं अपेक्षाकृत सिनेमाई आजादी के सहारे गढ़ी गई है।
__________________________
कुंदन की भूमिका में धनुष का चुनाव आनंद राय की सबसे बड़ी कुशलता है।
__________________________
धनुष की निर्मल और स्वच्छ अभिनय कुंदन के किरदार को प्रिय और विश्वसनीय बना देता है।
__________________________
सोनम कपूर अपनी सीमाओं में बेहतरीन अभिनय कर पाई हैं।
__________________________
इरशाद कामिल ने “ीतों में अमीर खुसरो की शैली में मुकरियों और पहेलियों का भावपूर्ण प्रयोग किया है।
__________________________
ध्यान से सुनें तो “ीतों के भाव मर्मस्पर्शी और अर्थपूर्ण हैं।
__________________________
ए आर रहमान ने अपनी धुनों और ध्वनियों में विषय के अनुकूल प्रयोग और आयोजन किया है।
__________________________
उन्होंने बनारस के रंग, तंज, तेजाबी प्रवृति और चरित्रों को दृश्यों ,शब्दों और संवादों में तीक्ष्णता से उतारा है।
__________________________
मनीष गुप्ता की 'रहस्य' हत्या की गुत्थियों को सुलझाती फिल्म है, जिसमें कुछ कलाकारों ने बेहतरीन परफॉर्मेंस की हैं।
__________________________
उन कलाकारों की अदाकारी और लंबे समय तक हत्या का रहस्य बनाए रखने में कामयाब निर्देशक की सूझ-बूझ से फिल्म में रोचकता बनी रहती है।
__________________________
मनीष गुप्ता ने हत्या के रहस्य को अच्छी तरह उलझाया है।
__________________________
बेटी की हत्या के आरोप में फंसे लाचार पिता के हाव-भाव और मुद्राओं को उन्होंने बखूबी व्यक्त किया है।
__________________________
सीबीआई अधिकारी की भूमिका में केके मेनन अपने विनोद और दृढ़ता से प्रभावित करते हैं।
__________________________
मां आरती महाजन की भूमिका के द्वंद्व को टिस्का चोपड़ा ने समझा और जाहिर किया है।
__________________________
अन्य कलाकारों में अश्विनी कालसेकर याद रह जाती हैं।
__________________________
यह फिल्म कुछ जरूरी सवाल उठाती है।
__________________________
विदेशों की कलाकृतियों से प्रेरित होकर उन्होंने भारतीय मिथक के चरित्रों को चित्रांकित करने का प्रशंसनीय कार्य किया।
__________________________
सचमुच उनका काम कितना मुश्किल और कठिन रहा होगा?
__________________________
फिल्म के मुताबिक राजा रवि वर्मा की आर्थिक मदद से ही फालके फिल्म निर्माण में सक्रिय हुए थे।
__________________________
चित्रकार के जीवन पर आधारित इस फिल्म में उन्होंने रंगों का आकर्षक संयोजन किया है।
__________________________
राजा रवि वर्मा और सुगंधा के अंतरंग पलों को रचने में उन्हें रंगों से बड़ी मदद मिली है।
__________________________
विदेशों में निश्चित ही अधिक प्रामाणिक बॉयोपिक बने होंगें, लेकिन इस आधार पर हम अपने फिल्मकारों की सीमा और सामर्थ्य में चल रही कोशिशों को नजरअंदाज नहीं कर सकते।
__________________________
निर्माण के छह साल के बाद 'रंग रसिया' का रिलीज हो पाना ही सच बयान कर देता है।
__________________________
केतन मेहता की यह फिल्म छह सालों के अंतराल के बावजूद पुरानी और बासी नहीं लगती।
__________________________
कुछ दिनों की शूटिंग के बाद उनकी संलग्नता बढ़ती है।
__________________________
इस फिल्म में रणदीप हुडा ऐसा ही एहसास देते हैं।
__________________________
इस फिल्म में सुगंधा की भूमिका में नंदना सेन अचंभित करती हैं।
__________________________
नंदना सेन में यह संकोच नहीं है।
__________________________
फोटोग्राफी नयनाभिरामी है।
__________________________
जैकी भगनानी की यह फिल्म उनकी पिछली कुछ फिल्मों से बेहतर है, क्योंकि उन्हें एक सामान्य भूमिका मिली है।
__________________________
फिल्म का संदेश साफ है कि दोस्ती ही एक ऐसा रिश्ता है, जिसको निभाने के लिए लोग कुछ भी कर गुजरते हैं।
__________________________
फिल्म में थिएटर बैकग्राउंड से जुड़े अभिनेताओं ने अच्छा अभिनय किया है।
__________________________
जिसमें फिल्म इंस्टीट्यूट  पुणे के विजय वर्मा और नेशनल स्कूल ऑफ ड्रामा के अमितोष नागपाल प्रमुख हैं।
__________________________
पंकज त्रिपाठी ने राजनेता के किरदार में अपनी सधी हुई बोली से संवादों में जान फूंक दी हैं।
__________________________
संतोष का हुनर यहां अपने चरम पर है।
__________________________
इस इलाके के निम्न तबके का एक प्रतिभाशाली युवक पढ़ाई पूरी करने के बाद कुछ खास और अलग करना चाहता था।
__________________________
उसे स्थानीय डीएम से ऐसा करने का प्रोत्साहन भी मिलता है।
__________________________
वे गीत-संगीत के जरिए समाज में प्रेम और सौहार्द्र फैलाने का काम करते हैं।
__________________________
वे अपने गीतों से मानवता का पाठ पढ़ाते हुए नक्सलियों को भी प्रभावित करना चाहते हैं।
__________________________
चारों अपने बलिदान से नक्सली नेता का हृदय परिव‌र्त्तन करने में सफल रहते हैं।
__________________________
आलाप की कोशिश अच्छी है।
__________________________
हालांकि अभिमन्यु सिंह और मुरली शर्मा ने स्क्रिप्ट की सीमाओं से उठने की कोशिा की है।
__________________________
फिल्म का गीत-संगीत प्रभावशाली है।
__________________________
पंछी जालौनवी और अग्नि बैंड ने फिल्म की थीम को समझा और उन्हें उपयुक्त शब्द, स्वर और धुनें दी हैं।
__________________________
संबंधों को स्वीकारने और नकारने में ढुलमुल किरदारों का कंफ्यूजन ही उनकी कहानियों को इंटरेस्टिंग बनाता है।
__________________________
लंदन में रह रही वेरोनिका आधुनिक बिंदास लड़की है।
__________________________
लंदन में कितनी आसानी से सबकुछ हो जाता है।
__________________________
अपनी भिन्नता की वजह से दोनों एक-दूसरे के पूरक हैं।
__________________________
वे अपनी जिंदगी से संतुष्ट हैं।
__________________________
गौतम को वेरोनिका का अंदाज पसंद आता है।
__________________________
असमर्पित रिश्ते में यकीन रखने वाले दोनों मौज-मस्ती के लिए साथ रहने लगते हैं।
__________________________
मीरा उनके साथ एडजस्ट करती है।
__________________________
सैफ ऐसे खिलंदड़े और दिलफेंक आशिक की भूमिका में जंचते हैं।
__________________________
उन्होंने दिल चाहता है से लेकर लव आज कल तक में निभाई भूमिकाओं में से थोड़ा-थोड़ा याद कर कॉकटेल के गौतम को भी निभा दिया है।
__________________________
दीपिका पादुकोण भी बिगड़ी हुई लड़की का किरदार निभाने के अनुभव बटोर चुकी हैं।
__________________________
यहां उनमें थोड़ा और निखार दिखाई देता है।
__________________________
खास कर छूट जाने, अकेले पड़ने और प्रेमरहित होने के एहसास, भाव और दृश्यों में वह प्रभावशाली लगी हैं।
__________________________
इस फिल्म में उन्हें चरित्र के मुताबिक आकर्षक कॉस्ट्यूम भी मिले हैं।
__________________________
वेरोनिका को उन्होंने बहुत अच्छी तरह जीवंत किया है।
__________________________
यह फिल्म हर हाल में गौतम यानी नायक के फैसलों को उचित ठहराती चलती है।
__________________________
उसे अपनी उम्र के दूसरे बच्चों की तरह पतंगाबजी का शौक है।
__________________________
बालमन की निर्दोष संवेदना पर राजन खोसा ने समान संवेदनात्मक गहराई के साथ फिल्म बनाई है।
__________________________
यही बात इस फिल्म को सुंदर बनाती है।
__________________________
सारे कलाकार नए हैं और वे अपने किरदारों में जंचते हैं।
__________________________
खास कर मोहम्मद समद की तरलता उल्लेखनीय है।
__________________________
वह आसानी से हर सिचुएशन में ढल जाता है।
__________________________
स्कूल के बच्चों ने मोहम्मद समद का पूरा साथ दिया है।
__________________________
लगता है राजन खोसा ने बच्चों के साथ एक्टिंग वर्कशॉप कर उन्हें साधा है।
__________________________
चाचा के किरदार में नरेश कुमार और प्रिंसिपल के रूप में जतिन दास का अभिनय उल्लेखनीय है।
__________________________
कैमरामैन से फिल्म का माहौल रचने में सहायता मिली है।
__________________________
छोटे शहर की गालियां, छतें और विहंगम दृश्य मोहक और विश्वसनीय हैं।
__________________________
पाओली दाम के बोल्ड सीन और निर्भीक संवादों की वजह से यह फिल्म चर्चा में थी।
__________________________
उससे आकर्षित होकर फिल्म देखने गए दर्शकों को निराशा नहीं होगी।
__________________________
अपने फोटोग्राफर दोस्त की मदद से वह एकस्टिंग ऑपरेशन के जरिए एक स्थापित उद्योगपति को बेनकाब करती है।
__________________________
वह अपने उद्देश्य में सफल भी रहती है।
__________________________
नायक सिर्फ साथ के लिए है।
__________________________
पाओली ने बोल्ड दृश्यों में बेझिझक दिखी हैं।
__________________________
दोनों ने अपनी भूमिकाओं को उनके चरित्र के अनुरूप निभाया है।
__________________________
देवैइया की अतिरिक्त मेहनत पर्दे पर अच्छा परिणाम देती है।
__________________________
रजनीश ठाकुर की फिल्म मेरे दोस्त पिक्चर अभी है का विषय रोचक और प्रासंगिक है।
__________________________
और खुश भी है।
__________________________
सुनील शेट्टी की चाल-ढाल और छवि में अमर जोशी की बेचारगी नहीं है।
__________________________
पूरी फिल्म मुख्य रूप से सुनील शेट्टी और राजपाल यादव पर टिकी हुई।
__________________________
हालांकि, अपनी पिछली फिल्मों मीमेन्टो और इन्सेप्शन  में वे कुछ बेहतरीन दृश्य रच चुके हैं सो इसकी उम्मीद तो थी।
__________________________
बैटमैन को जेल के अंदर कुद परालौकिक चीजों का अनुभव होता है और वह लगातार कई प्रयासों के बाद जेल से बाहर निकलकर आता है।
__________________________
एक कॉमिक किरदार को डर के चोले में ढांकते हुए दर्शकों के सामने पेश करना नोलान की खासियत रही है, वे इसमें कामयाब भी हुए हैं।
__________________________
पटकथा लेखक जोनॉथन नोलान और कैमरामैन वॉली फिशर भी प्रशंसा के हकदार हैं।
__________________________
हवा में एक जहाज को दूसरे जहाज से जोड़कर उड़ाना या फिर कुएं के अंदर कूदकर फिल्माए गए सारे दृश्य इन्हीं की कल्पना से ऊपजे हैं।
__________________________
इस दौर और माहौल में जॉन अब्राहम की प्रोडक्शन कंपनी जेए एंटरटेनमेंट की पहली फिल्म विक्की डोनर खूबसूरत साहस और प्रयास है।
__________________________
फिल्म की लेखिका जूही चतुर्वेदी ने नए विषय और विचार की फिल्म को सरस रखा है।
__________________________
फिल्म के मुख्य कलाकारों अन्नू कपूर, आयुष्मान खुराना, डोली आहलूवालिया, कमलेश गिल, जयंत दास ने लेखक-निर्देशक की संकल्पना को पर्दे पर बखूबी उतारा है।
__________________________
बधाई जूही और शूजित।
__________________________
चढ्डा की भूमिका में आए अन्नू कपूर इस फिल्म की जान हैं।
__________________________
उन्होंने इस किरदार को हमेशा की तरह गहराई से समझा है।
__________________________
अपनी भाव-भंगिमाओं में बगैर कोई ऊजजुलूल हरकत किए वे अपनी सादगी से हंसाते हैं।
__________________________
अन्नू कपूर इस फिल्म के नायक हैं।
__________________________
अन्नू कपूर और आयुष्मान खुरान की जुगलबंदी से विक्की डोनर शुरू से आखिर तक बांधे रखती है।
__________________________
उस्ताद अन्नू कपूर के शागिर्द के तौर पर आए आयुष्मान ने बराबर कोशिश की है।
__________________________
वे सफल रहे हैं।
__________________________
लेखक-निर्देशक ने फिल्म की साइड स्टोरी के रूप में विक्की की दादी और मां के बीच के अनोखे रिश्ते और आसिमा के पिता के माडर्न दृष्टिकोण को बहुत अच्छे तरीके से चित्रित किया है।
__________________________
बिना मर्द के परिवारों को भी औरतें कितनी अच्छी तरह संभाल सकती हैं।
__________________________
विक्की से नाराज होकर जब आसिमा कोलकाता चली जाती है तो विक्की का पक्ष लेते हुए अपनी बेटी के द्वंद्व और डर को उसके पिता सहज ढंग से समझा देते हैं।
__________________________
विक्की डोनर दर्शनीय फिल्म है।
__________________________
यह वीर्यदान संबंधी भ्रांतियों और पूर्वाग्रह को अप्रत्यक्ष तरीके से खत्म करती है।
__________________________
साथ ही देश की दो संस्कृतियों के दुराग्रहों को दूर कर प्रेम और समन्वय स्थापित करती है।
__________________________
वे कुछ नेक कर गुजरते हैं।
__________________________
सुपवित्र बाबुल की बिट्टू बॉस हिंदी फिल्मों की इसी पुरानी कहानी को नए अंदाज में कहते हैं।
__________________________
सुपवित्र बाबुल ने बिट्टू की भूमिका के लिए पुलकित सम्राट का सटीक चुनाव किया है।
__________________________
फिल्म में कस्बे का माहौल, शादी-व्याह और पंजाबी संस्कृति की उत्सवधर्मिता की झलक अच्छी और वास्तविक है।
__________________________
इस फिल्म के सहयोगी पात्रों का चुनाव भी जबरदस्त है।
__________________________
विक्की ड्रायवर के रूप में आशुतोष पाठक सहज, स्वाभाविक और विश्वसनीय दिखते हैं।
__________________________
उन्होंने चालू किस्म के दृश्यों में भी ताजगी ला दी है।
__________________________
वह मेहनत करती दिखाई देती हैं।
__________________________
बिट्टू बॉस में अभिनय और परिवेश का नयापन है।
__________________________
अगर उसे नजरअंदाज कर दें तो बिट्टू बॉस  रोचक और मनोरंजक फिल्म है।
__________________________
और फिर स्क्रिप्ट सुनने-समझने के बाद हां करने के लिए मशहूर कलाकारों को इस स्क्रिप्ट में क्या उल्लेखनीय लगा होगा।
__________________________
पुरूषों  का अंग प्रदर्शन, स्ट्रिपटीज, पोल डांस, लंदन, ट्रिनिटी कॉलेज, नायिकाओं  के लिए डिजायन  कपड़े, दो-तीन गाने और संजय दत्त का आयटम  अपीयरेंस.. देसी ब्वॉयज में यह सब है।
__________________________
ऐसा लगता  है कि रोहित  धवन और उनके सहयोगी लेखक मिलाप झावेरी  को पुरानी हिंदी फिल्मों के जो भी पॉपुलर  (घिसे पिटे पढ़ें) सीन याद आते गए, उनकी चिप्पी लगती  चली गई।
__________________________
अनेक पॉपुलर  डायरेक्टर का प्रभाव दिखता है।
__________________________
अक्षय कुमार और जॉन अब्राहम  आकर्षक दिखते हैं।
__________________________
इस काम को दीपिका पादुकोण और चित्रांगदा  सिंह ने बखूबी निभाया है।
__________________________
चित्रांगदा  सिंह पहली कमर्शियल  फिल्म के जोश में हैं।
__________________________
संजय दत्त अपने आयटम  अपीयरेंस  और संवादों से कुछ दर्शकों को अवश्य लुभएंगे।
__________________________
फिल्म  का टायटल  गीत ही याद रह जाता है।
__________________________
इस फिल्म के निर्माता अंजुम रिजवी के उल्लेखनीय समर्थन से युवा निर्देशकों के सपने पूरे होते हैं।
__________________________
उनके समर्थन और सहयोग से बनी कुछ फिल्में चर्चित भी हुई है।
__________________________
एक दस्तावेज जॉन के हाथ लगता है, जो गौतम (रणदीप हुड्डा) के लिए जरूरी है।
__________________________
एक दस्तावेज जॉन के हाथ लगता है, जो गौतम (रणदीप हुड्डा) के लिए जरूरी है।
__________________________
अहिशोर सोलोमन ने दो-चार किरदारों को लेकर एक रोमांचक फिल्म बनाने की कोशिश की है।
__________________________
इस फिल्म में चरित्रों के चित्रण से अधिक अभिनेताओं का चित्रण दिखता है।
__________________________
हर अभिनेता परफॉर्म करता दिखता है।
__________________________
वे अपनी भूमिकाओं को अच्छी तरह निभा ले जाते हैं।
__________________________
लेखक-निर्देशक ने दूसरी औसत फिल्मों की तरह अवश्य ही दो-चार चुस्त दृश्य अवश्य गढ़ लिए हैं।
__________________________
फिल्म का पाश्‌र्र्व संगीत संदीप चौटा ने तैयार किया है।
__________________________
उन्होंने हमेशा ऐसी फिल्मों के दृश्यों को अपने संगीत से प्रभावपूर्ण बना दिया है।
__________________________
निर्देशक कमल सदाना ने नए विषय पर फिल्म बनाने की कोशिश की है।
__________________________
'रोर' में वास्तविक लोकेशन के साथ वीएफएक्स का भरपूर उपयोग किया गया है।
__________________________
अपनी फोटोग्राफी के दौरान वह सफेद बाघ के एक शावक को बचाता है।
__________________________
'रोर' में छिटपुट रूप से सुंदरवन के रहस्य उद्घाटित होते हैं।
__________________________
जंगल की खूबसूरती माइकल वॉटसन की फोटोग्राफी में निखरी दिखती है।
__________________________
फिल्म के एक्शन दृश्य भी ठीक हैं।
__________________________
हालांकि अभिनव शुक्ला ने पंडित की जिद को पर्दे पर उतारने की कोशिश की है।
__________________________
'रोर' में सूफी (आरन चौधरी) और वीरा (सुब्रत दत्‍ता) ही अपने किरदारों के साथ न्याय कर सके हैं।
__________________________
हालांकि इसमें दो पॉपुलर हीरो हैं।
__________________________
उन्होंने नाच-गाने में भरपूर ऊर्जा दिखाई है।
__________________________
अर्जुन रामपाल और रणबीर कपूर समर्थ अभिनेता हैं।
__________________________
फिल्म के गाने ठीक-ठाक हैं।
__________________________
उनकी लोकप्रियता से कुछ दर्शक भले ही आ जाएं।
__________________________
'षमिताभ' अनोखी व प्रयोगवादी किस्सागोई करने को मशहूर फिल्मकार आर. बाल्की की फिल्म है।
__________________________
'षमिताभ' बड़ी खूबसूरती से हिंदी फिल्मकारों व सितारों की लकीर के फकीर वाली सोच व कार्यप्रणाली पर करारा प्रहार कर जाती है।
__________________________
उनकी जुगलबंदी रंग लाती है।
__________________________
दानिश का नया नाम षमिताभ रखा जाता है और पहली ही फिल्म सुपरहिट हो जाती है।
__________________________
वे अपनी दमदार संवाद अदायगी से बताते हैं कि 70 पार होने के बावजूद उनमें अब भी काफी ऊर्जा और उत्साह बाकी है।
__________________________
धनुष ने अपने किरदार से अमिताभ बच्चन की बुलंद आवाज और चेहरे पर हाव-भाव को ठीक-ठाक तौर पर कैरी किया है।
__________________________
वे बड़ी स्वीट लगी हैं, लेकिन उन्हें अपनी अदाकारी पर अभी और काम करना होगा।
__________________________
फिल्म का निर्देशन असाधारण है।
__________________________
आर. बाल्की ने 156 मिनट लंबी फिल्म को बोझिल नहीं होने दिया है।
__________________________
उन्होंने परिस्थितियों का ताना-बाना बेहद रोचक और तार्किक बुना है।
__________________________
पीसी श्रीराम की सिनेमैटोग्राफी उम्दा है।
__________________________
मुंबई, दिल्ली जैसे जगहों पर उन प्रयासों को हवा देने वाले प्रलोभनों  की भी कमी नहीं होती।
__________________________
गुरमीत सिंह और राजेश चावला ने मिलकर फिल्म की  चुस्त पटकथा गढ़ी है।
__________________________
पृथ्वी खुराना के रोल को जाएद खान को जीवंत बनाया है।
__________________________
उन्होंने एक सरल, सहज  और डरपोक पृथ्वी की भूमिका को जस्टिफाई किया है।
__________________________
उस पर अपनी शारीरिक  कद-काठी हावी नहीं होने दी।
__________________________
स्वच्छंद, बेपरवाह और दिलफेंक सैम के तौर पर  रणविजय सिंह जंचे हैं।
__________________________
थडानी के अवतार में अनुपम खेर अलग अंदाज में हैं।
__________________________
गाने भी उन्होंने  जरूरत भर रखे हैं।
__________________________
बताया जा रहा है कि उन्होंने फिल्म में कुछ नए दृश्य जोड़े हैं और इसका स्केल बढ़ा दिया है।
__________________________
'दिल' और 'बेटा' जैसी फिल्में दे चुके इंद्र कुमार पुराने स्कूल के माहिर निर्देशक के तौर पर जाने जाते हैं।
__________________________
वह भारती भाटिया के भीतर का स्वाभिमान जगाता है।
__________________________
उन्हें विज्ञापन जगत का एक जाना-माना नाम बनाता है।
__________________________
उन्होंने अपनी भूमिका के साथ न्याय भी किया है।
__________________________
ग्रे शेड को उन्होंने ठीक ठाक निभाया है।
__________________________
फिर भी निर्देशक अमित रवींद्रनाथ शर्मा की प्रस्तुति रोचक है।
__________________________
नए कलाकारों की वजह से उत्सुकता बनी रहती है।
__________________________
माना जाता है कि किसी हीरो को अगर दर्शक इन अदाओं में पसंद कर लेते हैं तो वह पॉपुलर हो जाता है।
__________________________
'तेवर' का ध्येय है अर्जुन कपूर को ऐसे पॉपुलर हीरो के तौर पर स्थापित करना।
__________________________
कुल मिला कर 'तेवर' शुद्ध मसाला फिल्मों के मानदंड पर खरी उतरती है।
__________________________
यह दर्शकों को भरपूर आनंद देगी।
__________________________
'तेवर' में निर्देशक अमित रवींद्रनाथ शर्मा ने अर्जुन कपूर और सोनाक्षी सिन्हा को पारंपरिक मसाला फिल्म के ढांचे में ही कुछ नया कर दिखाने के अवसर दिए हैं।
__________________________
सच कहें तो मनोज बाजपेयी की मौजूदगी ने फिल्म को नया आयाम दे दिया है।
__________________________
'तेवर' में देसी टच है।
__________________________
पिछले दिनों साउथ की रीमेक के तौर पर बनी अन्य फिल्मों से यह इसी कारण भिन्न प्रभाव डालती है।
__________________________
'तेवर' में सुब्रत दत्ता पर नजर टिकती है।
__________________________
वे दी गई भूमिका में प्रभावित करते हैं।
__________________________
इस बार तो वे अपनी जमीन के किरदार में थे।
__________________________
गौर करें तो इन प्रतिभाओं ने एक्टिंग की प्रचलित शैली को प्रभावित किया है।
__________________________
लेखन और निर्देशन में भी नई धाराएं खोली हैं।
__________________________
'द शौकीन्स' एनएसडी की प्रतिभाओं का नया जमावड़ा और कार्य है।
__________________________
इस बार तीनों ही थिएटर से आए प्रशिक्षित अभिनेता हैं।
__________________________
वे कम फिल्में करते हैं, लेकिन जबरदस्त दोहराव के शिकार हैं।
__________________________
यह उनकी सीमा है या निर्देशक उनकी छवि या शैली दोहरा कर संतुष्ट हो जाते हैं।
__________________________
अनुपम खेर और पीयूष मिश्रा ने अपने किरदारों को समझा है।
__________________________
उन्होंने दृश्यों को अश्लील और फूहड़ नहीं होने दिया है।
__________________________
दोनों ने अपनी भूमिकाओं को शालीन रखा है।
__________________________
इसका श्रेय लेख-निर्देशक को भी मिलना चाहिए कि उन्होंने इस एडल्ट कॉमेडी को द्विअर्थी संवादों से बचाया है।
__________________________
मॉरीशस की लोकेशन से फिल्म में खूबसूरती आ गई है।
__________________________
वह अक्षय कुमार की फैन है।
__________________________
अक्षय कुमार की जिंदगी के सच और फिल्म की कल्पना से अच्छा प्रहसन तैयार हुआ है।
__________________________
फिल्म के इस प्रहसन में बंगाली निर्देशक बने सुब्रत दत्ता ने उत्प्रेरक का काम किया है।
__________________________
अवधारणा की समानता के बावजूद इसे पुरानी 'शौकीन' की रीमेक के तौर पर देखने न जाएं तो अधिक आनंद आएगा।
__________________________
सभी कलाकारों और तकनीशियनों ने अच्छा काम किया है।
__________________________
इस फिल्म में लीजा हेडन, पीयूष मिश्रा और सुब्रत दत्ता की अतिरित तारीफ करनी होगी।
__________________________
तिग्मांशु धूलिया और अभिषेक शर्मा तो बधाई के पात्र हैं ही।
__________________________
उनकी वेशभूषा, चाल-ढाल, संवाद अदायगी, लुक और अंदाज को हर तरह से सजाने-संवारने की सफल कोशिश की गई है।
__________________________
फिल्म की दोनों हीरोइनों जारा और चांदनी की खूबसूरत और मादक अंदाज में पेश किया गया है।
__________________________
चूंकि माहौल ही फिल्म इंडस्ट्री की रौनक का है, इसलिए वे सभी फिल्म की कहानी में उपयुक्त लगते हैं।
__________________________
फिल्म में निर्माता-निर्देशक के तौर पर आए किरदारों को ठोस चरित्र दिए गए हैं।
__________________________
इरफान और आदिल हुसैन बेहतर कलाकार हैं।
__________________________
म्यूजिक की दो पॉपुलर प्रतिभाएं (हिमेश रेशमिया और हनी सिंह) इस फिल्म से जुड़ी हैं।
__________________________
संगीत मधुर और कर्णप्रिय है।
__________________________
उनका फिल्मांकन रोचक है।
__________________________
लेखक-निर्देशक मर्डर मिस्ट्री को अंत तक बनाए रखने में सफल रहे हैं।
__________________________
हालांकि निर्देशक और मुख्य कलाकारों ने अपने अंदाज और अभिनय से रहस्य गढ़ने और बढ़ाने की पूरी कोशिश की है।
__________________________
उनकी मेहनत, लगन और प्रतिभा नजर आती है।
__________________________
फिल्म के थीम को गीतकार गौरव सोलंकी ने भी अपने गीतों में सटीक अभिव्यक्ति दी है।
__________________________
इन दिनों बहुत कम फिल्मों में गीत-संगीत फिल्म के भाव को छू पाते हैं।
__________________________
'अग्ली' की कुरूपता समझने के लिए इन गीतों को फिल्म देखने के पहले या बाद में सुन लें तो पूरा नजरिया और संदर्भ मिल जाएगा।
__________________________
अनुराग की इस फिल्म में केवल कली ही निष्कपट चरित्र है।
__________________________
वह अपने पापा को प्यार करती है।
__________________________
मौसी को अपनी पैरॉट फिश और मनी प्लांट प्रिय है।
__________________________
नए कलाकारों ने अपनी भूमिकाओं में स्वतंत्र मेहनत की है।
__________________________
कड़ी से कड़ी जुड़ती जाती है, लेकिन वह किसी हार का रूप नहीं लेती है।
__________________________
एक बकरे के बहाने भारतीय समाज की कहानी कहती 'ये है बकरापुर' छोटी और सारगर्भित फिल्म है।
__________________________
अच्छी बात है कि ऐसे विषयों पर फिल्मों की कल्पना की जा रही है।
__________________________
निर्देशक का आत्मविश्वास कथ्य के चयन में नजर आता है।
__________________________
अपेक्षाकृत नए कलाकारों ने बेहतर काम किया है।
__________________________
अंशुमन झा और सुरुचि औलख ने अपने किरदारों के साथ न्याय किया है।
__________________________
कुछ कलाकारों के अभिनय में थिएटर का असर दिखता है।
__________________________
 द.अफ्रीकी शहर जोहांसबर्ग से समुद्री किनारों से लेकर, गगनचुम्बी बिल्डिगों और वहां के मैदानों की हरी घास को बहुत ही मास्टरी से दिखाया गया है।

__________________________
गीतकार सुब्रत सिन्हा के लिखे गानों में नयापन और बोलों में ताजगी का एहसास लगता है। फिल्म के पांच गीत म्यूजिक चार्ट में लंबे अर्से से टॉप फाइव पर हैं। 
__________________________
वह दिन दूर नहीं जब वह एक फिल्म के लिए सात से आठ करोड़ मेहनताना मांगकर खान तिकड़ी को चौंका दें।

__________________________
नेहा धूपिया इस फिल्म में अपनी पिछली फिल्मों के मुकाबले अलग लुक और रोल में नजर आई हैं। वहीं, 'भेजा फ्राई' के बाद रजत और विनय के बीच की केमिस्ट्री गजब की है। अनुराधा मेनन अपने रोल में जमी हैं
__________________________
राजपाल यादव का काम भी बेहतरीन है.

__________________________
 स्क्रिप्ट की बंदिशों के बावजूद उनका काम लाजवाब है. 

__________________________
 उनकी मौजूदगी से ऊर्जा का संचार होता है 

__________________________
अगर आप हल्की - फुलकी और साफ - सुथरी टाइम पास फिल्म फैमिली के साथ देखना चाहते है तो बेहिचक जाएं। 
__________________________
रिजवान के रोल में शाहरुख बेजोड़ हैं।
काजोल मंदिरा के रूप में लाजवाब रही हैं। 
शाहरुख और काजोल की ऑन स्क्रीन केमिस्ट्री गजब की है।
लंबे अर्से बाद स्क्रीन पर नजर आईं जरीना वहाब छोटी सी भूमिका के बावजूद जमी हैं।
__________________________
प्रीतम का संगीत दमदार है। 
फिल्म का टाइटिल सॉन्ग ' जिस दिन मेरा ब्याह होवेगा ,' पहले से ही टॉप टेन में शामिल है।
श्रेयस तलपड़े कैमरामैन के रोल में फिट है
__________________________
रामू ने कहानी की रफ्तार कहीं थमने नहीं दी। 
__________________________
 बिग बी के बेटे के रोल में सुदीप का जवाब नहीं
__________________________
अनुराग में ढेरों खूबियां हैं
__________________________
तीन शब्द ही सही, लेकिन इस टिप्पणी को पढ कर बढा अच्छा लगा.
__________________________
फिल्म का बैकग्राउंड स्कोर और गीत-संगीत उल्लेखनीय है। 

__________________________
डायरेक्टर विशाल की यह पहली फिल्म है और उन्होंने कम पात्रों के बावजूद कहानी को कहीं बिखरने नहीं दिया।

__________________________
उन्होंने जलील के किरदार को संयत तरीके से निभाया है। 

__________________________
खैर विपुल का दांव सटीक बैठा

__________________________
करण जौहर अपने विषय के प्रति ईमानदार हैं

__________________________
इस फिल्म को सलमान और अजय देवगन का लाजवाब अभिनय ने यादगार बना दिया

__________________________
फिल्म में ऋषि कपूर की ऐक्टिंग का जवाब नहीं। अपनी खुद की भूमिका के साथ उन्होंने पूरा न्याय किया है। सत्तर के दशक में आई राज कपूर की फिल्म मेरा नाम जोकर में रूसी ऐक्ट्रिस का प्रसंग इस फिल्म में बहुत दमदार ढंग से फिट किया गया है। 

__________________________
अभिषेक चौबे और विशाल भारद्वाज ने फिल्म की चुस्त पटकथा में रोमांच बनाए रखा है। 

__________________________
कम बजट में डायरेक्टर ने एक मजेदार फिल्म बनाई है। सिर्फ एक रात की पार्टी की कहानी में सौरभ ने हर पात्र से बेहतरीन काम लिया है। इसे सशक्त निर्देशन का कमाल ही कहा जा सकता है
__________________________
। इस फिल्म में काजोल का जरूरी योगदान है। 
__________________________
आंखों की रोशनी न होने के बावजूद फिल्म में अपने हैरतअंगेज ऐक्शन स्टंट दृश्यों को बिना किसी डुप्लिकेट का सहारा लिए खुद निभाया बल्कि ऐक्टिंग की एबीसी ना जानते हुए अपनी भूमिका के साथ काफी हद तक इंसाफ करने की कोशिश जरूर की है। 

__________________________
मिथुन पूरी फिल्म में दमदार लगे हैं। बच्चों ने अपना रोल दिल से निभाया है। सीमा बिश्वास अपनी छोटी सी भूमिका में जमी है। इस फिल्म में चालू मसाले चाहे न हो लेकिन एक अच्छी फिल्म देखने वालों की कसौटी पर यह खरी उतरने का दम रखती है। पूरी फिल्म बंधी हुई है और दिलचस्प है

__________________________
 पुरबिया और भोपाली लहजे से फिल्म की भाषा कथ्य के अनुकूल हो गई है।

__________________________
 स्टार्ट टू एंड मिथुन फिल्म में छाए हुए हैं।
__________________________
यह उस दौर की एक खूबसूरत और भव्य फिल्म थी। 

__________________________
 स्कूल प्रिंसिपल के रोल में सतीश कौशिक जब भी आए दर्शकों को कुछ गुदगुदा गए।
__________________________
केदार शिंदे की फिल्म की शुरूआत अच्छी है
__________________________
इस रोल के लिए बिग बी को छोड़कर और किसी के बारे में सोचा तक नहीं जा सकता।
__________________________
यंग डायरेक्टर चौबे की तारीफ करनी होगी कि उन्होंने बतौर डायरेक्टर अपनी पहली फिल्म के पात्रों में सही किरदारों का चयन किया है। 
__________________________
श्रेयस ने अपने रोल को असरदार करने के लिए अच्छी खासी मेहनत की है।
श्रेयस के सिवा फिल्म में बाकी सबने तो बस अपना रोल निभा भर दिया है।
__________________________
इस कसौटी पर करण काफी हद तक खरे भी उतरे हैं।
__________________________
साथ ही भारतीय कामकाझी महिला के रोल को उन्होंने बहुत ही संजीदगी से उभारा है. 

__________________________
 अगर वे बातें कर रहे हों तो हर मामले को रोशन कर देते हैं। 

__________________________

आपका सुरूर और कर्ज के मुकाबले हिमेश इस बार रोल में जमे है। फिल्म में उनकी एक्टिंग देखकर लगता है रेडियो जॉकी की भूमिका के लिए उन्होंने अच्छी खासी तैयारी की है। आरजे की लाइफ स्टाइल , रेडियो पर अपने शो को हिमेश ने दमदार अंदाज में पेश किया है। सोनल सहगल और शहनाज अपनी भूमिकाओं में ठीकठाक रहीं। छोटी सी भूमिका के बावजूद परेश रावल खूब जमे और हंसाने में कामयाब रहे। 
__________________________
मिथुन चक्रवर्ती और पुरू राज कुमार अपनी भूमिकाओं से प्रभावित करते हैं।

__________________________
पूरी फिल्म में इमरान का काम सबसे शानदार है।

__________________________
इस स्क्रिप्ट में भले ही नया कहने को कुछ ना हो लेकिन मां - बेटे के बीच की बेहतरीन केमिस्ट्री और फ्लैश बैक के सहारे चलते घटनाक्रम पर डायरेक्टर की अच्छी पकड़ के चलते उलझी स्क्रिप्ट भी दर्शकों को कुछ हद तक बांधे रखने में कामयाब है। 

__________________________
शाहरुख खान से मिलना किसी लाइव वायर को छू देने की तरह है।

__________________________
राज कुमार हिरानी ने इस मूवी में भी अपने डायरेक्शन का जलवा दिखा दिया। उन्होंने साबित कर दिया कि उनके पिटारे से हर बार कुछ अलग और नया निकलता है। कहानी पर हिरानी की शुरू से आखिर तक पकड़ है। आमिर के रहते शरमन , माधवन , बोमन से हिरानी ने बेहतरीन काम लिया और हर एक की मौजूदगी को फिल्म का अहम हिस्सा बनाया। एक पल भी कहानी की गति को उन्होंने सुस्त नहीं पड़ने दिया। 
__________________________
शाहरुख खान पर फिल्माया आइटम सॉन्ग और टाइटिल सॉन्ग ' दूल्हा मिल गया ' अच्छे बन पड़े हैं। 
__________________________
 लीला नायडू के अभिनय की अच्छी चर्चा हुई और फिल्म को राष्ट्रीय पुरस्कार भी मिला।

__________________________
एक्शन दृश्यों में सलमान ने खूब मेहनत की है।
__________________________
दरअसल भारतीय पुरा कथाओं का स्वरूप साइंस फिक्शन की फैंटेसी से काफी कुछ मेल खाता है। 

__________________________
अनुभव की कहानी बेहद संवेदनात्मक तरीके से बुनी गई है। फिल्म में इस तरह के अनेक नाटकीय और भावनात्मक प्रसंग हैं। इसे गुल पनाग और संजय सूरी ने बहुत प्रभावी ढंग से निभाया है। गुल और संजय के करियर की यह सबसे अच्छी फिल्म है। राज जुत्शी ने भी यादगार अभिनय किया है। जैकी श्रॉफ का अंदाज भी नया है।

__________________________
यह नए किस्म का चरित्रांकन है, जहां औरत पवित्रता की मू‌िर्त्त भर नहीं है

__________________________
 वह अपनी आजाद जिंदगी के राह पर मनपसंद व्यक्तियों के साथ निकल जाती है

__________________________
 स्क्रिप्ट में कई ऐसे मजेदार प्रसंग हैं, जो कहानी को और दिलचस्प व मजेदार बनाते हैं। सौरभ और रजत की लिखी इस स्क्रिप्ट की सबसे बड़ी खासियत यही है
__________________________
तब्बू का अभिनय फिल्म के लिए उचित है।
__________________________
इंटरवल के बाद जावेद और राजपाल की दमदार एंट्री के बाद फिल्म कुछ दिलचस्प बनती है। 

__________________________
इस फिल्म में के रविचंद्रन के छायांकन का महत्वपूर्ण योगदान है

__________________________
फिल्म शुरू से लेकर क्लाईमेक्स तक सरपट दौड़ती है और दर्शकों को बांधे रखने में कामयाब रहती है।

__________________________
फिल्म उन लोगों की सोच पर करारा व्यंग्य करती है , जो जनता को सिर्फ वोट हासिल करने और सत्ता प्राप्ति का एक जरिया समझते हैं।

__________________________
फिल्म में नौशीन पूरी तरह से छाई हुई हैं। इंटरवल तक वह काफी लो प्रोफाइल रहकर अपने रोल में फिट होने की कोशिश करती नजर आती है , तो इंटरवल के बाद उनका रोल सबसे ज्यादा उभरकर नजर आता है। 

__________________________
 स्ट्राइकर में परिवेश और चरित्रों का सुंदर संतुलन है।

__________________________
फिल्म देश विदेश में जोरदार कमाई कर रही है। 

__________________________
यह बात तब और दिलचस्‍प लगती है जब यह भेद किसी फ़ि‍ल्‍मकार की पहली ही फ़ि‍ल्‍म में दिखे.
__________________________
हिंदी फिल्मों में पहली बार आ रही पद्मप्रिया अच्छी लगी हैं।

__________________________
बड़े अर्थों में ‘स्‍लमडॉग मिलिनेयर’ भी, एक बड़े शहरी समुदाय के मन को भा रही है.
__________________________
गदर के बाद अनिल शर्मा ने एकबार फिर साबित किया कि एक्शन दृश्यों में उनका जवाब नहीं। 
__________________________
बागबान व्यावसायिक शैली में बनी एक ऐसी फिल्म थी जिसका विषय इससे पहले भी सफल रुप में अवतार जैसी कई फिल्मों में दोहराया जा चुका था।

__________________________
अरशद वारसी और नसीरुद्दीन शाह ने भरपूर साथ दिया है। 

__________________________
शाहिद और जेनेलिया के बीच गजब की केमिस्ट्री है। 
__________________________
महारानी गायत्री देवी के साथ लीला नायडू को भी वोग पत्रिका ने दुनिया की दस सुन्दर महिलाओं की अपनी सूची में रखा था ।

__________________________
संवादों में धार और चुटीलापन है। 

__________________________
हां , रॉक ऑन के बाद एक बार फिर सुहाना ने अपनी ऐक्टिंग का लोहा मनवाया। फिल्म का म्यूजिक रिलीस से पहले ही टीनएजर्स की जुबां पर है। फिल्म के दो गाने कई म्यूजिक चार्ट में टॉप फाइव पर जगह बनाए हुए है।

__________________________
फिल्म में अक्षय - करीना की जोड़ी के अलावा आधा दर्जन और कलाकार हैं , जिन्हें शायद इस छोटी सी लव स्टोरी को लंबा करने के मकसद से ही फिट किया गया। फिल्म में अक्षय हॉलिवुड फिल्मों के स्टंट मैन के रोल में हैं और निश्चित तौर पर उनके एक्शन सीन पिछली फिल्मों के मुकाबले बेहतरीन हैं। हॉलिवुड के युनिवर्सल और कोडक स्टूडियो के अलावा लॉस एंजिल्स , कैलफॉर्निया और वेनिस शहर की आउटडोर लोकेशन में कैमरामैन विकास सिवरमन की सिनेमेटोग्रफी का जवाब नहीं। 

__________________________
स्वानंद किरकिरे और विशाल भारद्वाज ने अपने संगीत से फिल्म के मूल भाव को गहराई दी है।

__________________________
 विजय हर्षवर्धन मलिक के रोल में अमिताभ बच्चन छाए हुए हैं। 
__________________________
पूरी फिल्म गोविंदा और रणवीर पर टिकी है , लेकिन अपनी बिंदास और बोल्ड इमेज के चलते लारा सुष्मिता पर भारी पड़ी हैं। 

__________________________
 फिल्म के किरदार थोपे हुए नहीं लगते।

__________________________
दोनों नाटकीय दृश्यों में एक-दूसरे के पूरक के रूप परफार्म करते हैं और अंतिम प्रभाव बढ़ा देते हैं। 

__________________________
अपूर्व ने फॉर्मुला फिल्म में भी नयापन का छौंका लगाया है। 

__________________________
किसान की कहानी के कई दृश्य दिल को छूते है , वहीं पंजाब के छोटे से गांव की रिअल लोकेशन पर फिल्माई फटॉग्रफी बेहतरीन है। सुहेल की तारीफ करनी चाहिए कि उन्होंने किसान जैसे सब्जेक्ट पर फिल्म बनाई। 

__________________________
 इस फिल्म में काजोल का जरूरी योगदान है।

__________________________
इम्तियाज़ अली ने एक प्रेम कहानी से ऐसा ही घनघोर प्रेम किया है.
__________________________
इस फिल्म के डाइरेक्टर की कैमरे पर जबर्दस्त पकड़ और न्यू स्टार्स से काम लेने की कला राम गोपाल वर्मा से काफी हद तक मिलती है। 

__________________________
यह फिल्म आज तक की सब से बेहतरीन फिल्म है.
__________________________
विद्या ने ऐक्टिंग भी अच्छी की है
__________________________
 बतौर  डायरेक्टर  चंदन  प्रभावित  करते  हैं

 सिद्धार्थ  और  अंकुर  विराल  का  लाजवाब  अभिनय।
__________________________
क्लाइमैक्स में अपने शो में दर्शकों से अपनी भूल के दृश्य में उनका जवाब नहीं।
__________________________
इंटरवल  के  बाद  अश्वेत  बहुल  जॉर्जिया  की  दुर्दशा  को  करण  ने  बड़े  सहज  ढंग  से  कहानी  का  अहम  हिस्सा  बनाया  है।

__________________________
राजेश्वरी के रूप में तब्बू का जवाब नहीं।
तब्बू जब भी स्क्रीन पर आती हैं सभी पर हावी हो जाती हैं।
वहीं शरमन जोशी और युविका की जोड़ी खूब जमी है। 
__________________________
ऐसे में सलमान की इस मेगा बजट फिल्म में हर ऐसा मसाला मौजूद है जो फ्रंट क्लास और मसाला फिल्मों के शौकीनों को पसंद है। 
__________________________
अमिताभ बच्चन ने बार-बार सिद्ध किया है कि वे क्यों अमिताभ बच्चन हैं 

__________________________
 ऐसे में लव गुरू युवाओं को ऐसे कारगर टिप्स देता है, जिससे बिगड़े रिश्ते भी बन जाते हैं।

__________________________
जन्नत की पूरी नई टीम वाकई तारीफ के काबिल है।

__________________________
जन्नत के संगीतकार प्रीतम को तो जैसे युवाओं की पसंद का पासवर्ड मिल गया हो

__________________________
इस पूरी फिल्म में आमिर छाए हुए हैं। अपने असरदार अभिनय से दर्शकों को आखिर तक बांधने में वह पूरी तरह कामयाब रहे हैं। वहीं , शरमन और माधवन का जवाब नहीं । प्रिंसिपल वीरु के रोल में बोमन ईरानी कमाल कर गए हैं। 
__________________________
 फिल्म की पैकेजिंग और संगीत इसकी जान है।

__________________________
ओम पुरी और गोविंद नामदेव का दमदार अभिनय , लंबे अर्से बाद पद्मिनी कोल्हापुरी की मां के रोल में दमदार वापसी से ऐसा लगता है बॉलिवुड को एक खूबसूरत मां मिल गई है।
__________________________
लिखते रहें डॉ अरविंद! 
__________________________
कहानी के हिसाब से लोकेशन एकदम फिट बैठती है

__________________________
तमाम बातों के बावजूद नायिका का भिड़ जाने का अंदाज.. याद रहेगा. 
__________________________
निर्देशक ने फिल्म की रफ्तार कहीं सुस्त नहीं पड़ने दी है। रियान के रोल में वीजे रणवीर सिंह पूरी तरह से फिट हैं। वहीं महेश मांजरेकर और सुशांत सिंह जब भी स्क्रीन पर आते हैं , दर्शक सहम जाते हैं। 

__________________________
उन्होंने स्लम की जिंदगी को उसकी धड़कनों के साथ कैमरे में कैद किया है। 

__________________________
 फिल्म का संगीत थोड़ा तेज और लाउड है, लेकिन ये कहानी की मांग के अनुसार फिट बैठता है।

__________________________
फिल्म में अपने किरदार वीर प्रताप सिंह की रोमैंटिक और सपनों की दुनिया में रहने वाले प्ले ब्वॉय को उन्होंने काफी हद तक जीवंत कर दिखाया है। फिल्म के क्लाइमेक्स सीन फिल्म की जान है , जिसमें संध्या की शादी के मौके पर जाकर उसने अपने प्यार का इजहार किया है। 

__________________________
रामू ने हर बार कुछ ऐसा किया जो मीडिया में छाया रहा।
__________________________
यकीनन फरहान ने इस बार फिर साबित किया कि उनके अंदर भूमिका को जीवंत करने का जज्बा है। कार्तिक के करैक्टर को फरहान ने दो बिल्कुल अलग लुक में पेश किया है। फिल्म की शुरुआत में चश्मा पहने हुए , बॉस की डांट खाने वाले और बाद में बॉस के केबिन में जाकर बॉस से मनचाही टर्म्स मनवाने वाले कार्तिक के रूप में फरहान खूब जमे हैं। पिछली फिल्मों के मुकाबले दीपिका इस फिल्म में बिल्कुल अलग और फ्रेश लुक में नजर आईं। 

__________________________
अंकुर में नसीरूद्दीन शाह जैसी स्वाभाविकता और खुलापन है

__________________________
अपार समर्थन देकर जनता ने करारा जवाब दे दिया है।

__________________________
दमदार स्क्रिप्ट और निर्देशन से सजी यह दिल को छूने वाली कहानी आने वाली पीढ़ी के लिए इन्वाइरन्मंट को सहेजने का मेसिज पेश करती है। 

__________________________
अभिषेक चौबे की पहली फिल्म इश्किया मनोरंजक फिल्म है।

__________________________
इस फिल्म की विशेषता है कि अगले दृश्यों और प्रसंगों का अनुमान नहीं हो पाता।

__________________________
वहीं फिल्म के हीरो इमरान ने हेलिकॉप्टर से चलती ट्रेन में छलांग लगाने वाले बेहद खतरनाक सीन को बिना किसी डुप्लिकेट के किया। यही नहीं फिल्म के सारे स्टंट संजय , और इमरान के हिस्से में रहे है बल्कि श्रुति हासन और चित्राशी ने भी अंडर वॉटर कई खतरनाक दृश्यों को बिना किसी डुप्लिकेट के शूट किया। 

__________________________
नसीरुद्दीन शाह, अरशद वारसी और विद्या बालन ने मिल कर फिल्म को प्रभावशाली बना दिया है।

__________________________
श्यामक डावर के ग्रुप से जुड़े रहे शाहिद ने साबित किया है कि डांस में उनका कोई जवाब नहीं। 
__________________________
आप को यह जानकर खुशी होगी 

__________________________
 ' दे ताली ' गाने का फिल्मांकन बहुत अच्छा बन पड़ा है। 
__________________________
मगर इस फिल्म का एक पहलू ऐसा है जो इससे पहले किसी फिल्म में नहीं था और उसने बागबान को सफल फिल्मों की कतार में लाकर खड़ा कर दिया

__________________________
सीबीआई इंस्पेक्टर का रोल कर रहे समीर कोचर ने भी अपनी पर्सनॉल्टी से दर्शकों का दिल जीतने में कामयाब रहे हैं। 

__________________________
 अब तक अपनी सेक्सी और हॉट इमेज से दर्शकों में अपनी पहचान बनाने वाली सेलिना को इस फिल्म के जरिए करियर में शायद पहली बार इतनी फुटेज मिली कि पूरी फिल्म उन्हीं के इर्दगिर्द टिकी रही। पेज थ्री पार्टियों की शौकीन सोनम के रोल में सेलिना खूब जमी हैं।
__________________________
फिल्म की कहानी उन्होंने बड़ी ही चालाकी से कोच से सट्टेबाज की तरफ घुमा दी।

__________________________
 फिल्म में सिनेमैटोग्राफी बहुत ही शानदार है।

__________________________
मूवी की स्क्रिप्ट और दिल को छूते डायलॉग 3 इडियट्स की जान है। कई संवाद ऐसे हैं , जो हमारी व्यवस्था पर सटीक कमेंट कसते है। वहीं , कई डायलॉग स्टूडेंट्स के लिए मेसेज हैं और पैरंट्स के लिए एक सही सोच। बेशक अभिजीत जोशी और हिरानी की स्क्रिप्ट फिल्म का बेहद मजबूत पक्ष है। 
__________________________
अपनी हर फिल्म का तरह इस फिल्म में भी भट्ट साहब बॉलीवुड के सामने कई नये चेहरे लाने वाले वादे में खरे उतरे। 

__________________________
विशाल भारद्वाज और गुलजार की जोड़ी हो तो गीत-संगीत लोकप्रिय होने के साथ फिल्म के लिए उपयोगी और सुंदर भी होते हैं।

__________________________
प्रीतम का संगीत दमदार है। 
फिल्म का टाइटिल सॉन्ग ' जिस दिन मेरा ब्याह होवेगा ,' पहले से ही टॉप टेन में शामिल है।
श्रेयस तलपड़े कैमरामैन के रोल में फिट है
__________________________
जांबाज पिंडारी योद्धा के रोल में सलमान खूब खूब जमे हैं 
__________________________
फिल्म का म्यूजिक कहानी का सशक्त पक्ष है।
इन गानों में ताजगी और संगीत में मेलडी के चलते दोनों गाने कहानी का अहम हिस्सा बने हैं। 
__________________________
 स्लम  बस्ती  में  रहने  वाले  कैरम  चैंपियन  सूर्या  के  अंदर  छिपी  टीस  और  आक्रोश  को  समाए  युवक  के  रोल  में  सिद्धार्थ  खूब  जमे 

द्म  प्रिया  के  हिस्से  में  चंद  सीन  आए  और  पद्म  उनमें  जमी हैं।

 जाएद  के  रोल  में  अंकुर  विराल  पूरी  फिल्म  में  छाए  रहे। 
__________________________
अमिताभ की डायलॉग डिलिवरी का जवाब नहीं।
__________________________
दिल को छूता सुरीला म्यूजिक फिल्म का प्लस पॉइंट है।
__________________________
अपराध और हिंसा पर फिल्म बनाना फिल्म निर्देशक अनुराग कश्यप का कम्फर्ट ज़ोन है, इससे बाहर निकलते हुए उन्होंने रोमांटिक फिल्म 'मनमर्जियां' बनाई है। ये अच्छी बात है कि निर्देशक के रूप में उन्होंने अपनी सरहदें लांघी हैं।

'मनमर्जियां' 1999 में प्रदर्शित फिल्म संजय लीला भंसाली की फिल्म 'हम दिल दे चुक सनम' का अनुराग वर्जन है। यह पहली बार है जब अनुराग ने अपनी फिल्म नहीं लिखी है। इसे कनिका ढिल्लो ने लिखा है और उन्होंने कई फिल्मों से प्रेरणा ली है। जब वी मेट, वो सात दिन और हम दिल दे चुके सनम जैसी फिल्मों की याद आती है।

कहानी अमृतसर में सेट है। विक्की (विक्की कौशल) और रूमी (तापसी पन्नू) एक दूसरे को बेहद चाहते हैं। प्यार के साथ फ्यार भी उनके लिए बहुत मायने रखता है। एक दिन दोनों की चोरी पकड़ी जाती है। रूमी कहती है कि वह विक्की से ही शादी करेगी और यदि विक्की तैयार नहीं हुआ तो वह किसी से भी शादी कर लेगी। जिम्मेदारी के नाम विक्की घबरा जाता है और वह रूमी के घर शादी की बात करने ही नहीं पहुंचता। आखिरकार रूमी लंदन के बैंकर रॉबी (अभिषेक बच्चन) के साथ अरेंज मैरिज के लिए तैयार हो जाती है।

विक्की इस शादी के खिलाफ है। वह रूमी के साथ भाग जाता है, लेकिन उसका लापरवाह स्वभाव फिर आड़े जाता है। उसे पता ही नहीं कि रूमी को लेकर कहां जाना है? क्या करना है? इससे खफा होकर रूमी घर लौट आती है, पर विक्की के प्रति उसकी मोहब्बत में कोई कमी नहीं आती।

शादी के ठीक एक दिन पहले फिर रूमी और विक्की भागने का प्लान बनाते हैं, लेकिन विक्की फिर दगा देता है और रूमी की शादी रॉबी से हो जाती है। रॉबी यह जानते हुए कि रूमी से शादी कर लेता है कि विक्की उसका बॉयफ्रेंड है। शादी के बाद भी विक्की को रूमी भूला नहीं पाती। अपनी मनमर्जी चलाती है जिससे इस यह प्रेम त्रिकोण बेहद जटिल हो जाता है।

फिल्म की कहानी नई नहीं है, लेकिन अनुराग कश्यप का ट्रीटमेंट इस फिल्म को अलग बनाता है। रूमी और विक्की के कन्फ्यूजन को वे काफी हद तक दिखाने में सफल रहे हैं। उन्होंने अपनी बात कहने के लिए दर्जन भर गानों का सहारा लिया है और इस रोमांटिक फिल्म को म्यूजिकल भी बनाया है।

फिल्म कुछ जुदा होने की कोशिश करती है। प्यार को काला या सफेद के बजाय ग्रे कहती है। 'जमाना है बदला, मोहब्बत भी बदली, घिसे पिटे वर्जन नू, मारो अपडेट' कहते हुए 'प्यार' और 'फ्यार' के बीच की लाइन को 'ब्लर' भी करती है, लेकिन इन बातों को हौले से छूती है।

रूमी और विक्की के कैरेक्टर्स के जरिये बताया गया है कि प्यार और फ्यार के लिए शादी जरूरी नहीं है। बिना शादी के ही जब सब ठीक चल रहा है तो शादी कर मामले को क्यों उलझाया जाए? लेकिन समाज इस तरह के रिश्ते को पसंद नहीं करता है। रूमी और विक्की पर दबाव बनाया जाता है कि इस रिश्ते पर शादी की मुहर लगाई जाए।

निर्देशक और लेखक ने युवा पीढ़ी के प्यार को लेकर कन्फ्यूज़न को दर्शाने की कोशिश की है, लेकिन कहीं-कहीं वे खुद भी कन्फ्यूज नजर आए। इसके साथ ही फिल्म की लंबाई (157 मिनट) भी बहुत ज्यादा है इस कारण कई बार फिल्म ठहरी हुई लगती है।

स्क्रिप्ट में इस बात की कमी खलती है कि यदि रूमी का परिवार और विक्की का भी परिवार शादी के लिए राजी है तो विक्की क्यों बार-बार शादी के नाम पर भाग जाता है? विक्की और रूमी के बारे में सब कुछ जानते हुए भी रॉबी क्यों रूमी से शादी करने के लिए तैयार हो जाता है?

स्क्रिप्ट की खामियों को काफी हद तक अनुराग कश्यप अपने निर्देशन के बल पर ढंक लेते हैं। उन्होंने फिल्म को बेहद अच्छे से शूट किया है। दो एक जैसी दिखने वाली लड़कियों के डांस, कहवा पीते खामोश लड़के और‍ स्क्रिप्ट में गानों को गूंथ कर फिल्म को देखने लायक बनाया है। उन्होंने रूमी और विक्की के प्यार को आक्रामकता के साथ दिखाया है। कई जगह फिल्म दोहराव का शिकार भी हुई है।

कनिका ढिल्लो के संवाद अच्छे हैं। 'डिस्कशन अच्छी चीज होती है' जैसे कुछ बेहतरीन संवाद सुनने को मिलते हैं। फिल्म में एक अच्छा सीन लिखा गया है। रूमी जो खुले में सुट्टा लगाने से परहेज नहीं करती है, शादी के बाद अपने प्रेमी से चोरी-छिपे मिलने जाती है। इस पर उसका पति कहता है कि गाड़ी से जाया करो, मुंह छिपाकर चोरी से नहीं। शायद यहीं पर उसकी सोच अपने पति और खुद के प्रति बदलती है।

फिल्म का सबसे चमकदार पहलू रूमी का किरदार है। इतना बिंदास महिला पात्र बहुत ही कम हिंदी फिल्म में देखने को मिला है। अपनी शर्तों पर जीने वाली, डॉमिनेटिंग, इच्छाओं को खुल कर व्यक्त करने वाली रूमी दरअसल इस फिल्म की हीरो है।

तापसी पन्नू ने यह किरदार निभाया है और यह उनके करियर का बेहतरीन अभिनय है। रूमी की आक्रामकता, बिंदासपन, छटपटाहट, प्यार, फ्यार को उन्होंने बेहतरीन तरीके से जिया है। हर सीन में वे अन्य कलाकारों पर भारी पड़ी हैं।

विक्की कौशल का अभिनय भी बेहतरीन है, हालांकि कई बार लगता है कि उनके किरदार को लेखक और निर्देशक ने फिल्म के बीच भूला दिया है। अभिषेक बच्चन का निर्देशक ने चतुराई के साथ उपयोग किया है। वे अभिषेक के अभिनय की रेंज जानते हैं, इसलिए उन्होंने अभिषेक को ऐसे सीन नहीं दिए जहां वे अनकम्फर्टेबल महसूस करें। उन्हें कम संवाद दिए गए हैं।

अमित त्रिवेदी का संगीत शानदार है और फिल्म की कहानी को आगे बढ़ाने में अहम योगदान देता है।


बैनर : ए कलर येलो प्रोडक्शन, इरोस इंटरनेशनल, फैंटम फिल्म्स
निर्माता : आनंद एल. राय
निर्देशक : अनुराग कश्यप
संगीत : अमित त्रिवेदी
कलाकार : तापसी पन्नू, अभिषेक बच्चन, विक्की कौशल
सेंसर सर्टिफिकेट : यूए * 2 घंटे 37 मिनट 16 सेकंड

__________________________
स्त्री एक हॉरर-कॉमेडी फिल्म है जिसमें कॉमेडी ज्यादा है। यहां तक कि डरावने दृश्यों में भी आप हंसते रहते हैं। चंदेरी नामक एक कस्बे की कहानी है जहां पर हर वर्ष पूजा के खास चार दिनों में भय का माहौल छा जाता है। कहा जाता है कि एक स्त्री आती है और रात में पुरुष को ले जाती है। यह चुड़ैल पढ़ी-लिखी है। जिस घर की दीवार पर लिखा होता है 'ओ स्त्री कल आना', वहां यह नहीं आती। बेवकूफ भी है जो 'कल' वाली बात उसे समझ में नहीं आती है।

चंदेरी का मनीष मल्होत्रा यानी कि विक्की (राजकुमार राव) लेडिस टेलर है जो मात्र 31 मिनट में लहंगा सिल देता है। उसके दो खास यार हैं, बिट्टू (अपारशक्ति खुराना) और जाना (अभिषेक बैनर्जी)। विक्की की मुलाकात एक लड़की (श्रद्धा कपूर) से होती है जो उसे पसंद आती है। इससे बिट्टू को जलन होने लगती है। यह लड़की पूजा वाले दिनों में ही आती है, नाम नहीं बताती, उसके पास मोबाइल भी नहीं है। बिट्टू को शक है कि यही वो स्त्री है जिसने चंदेरी के पुरुषों को परेशान कर रखा है। बिट्टू, विक्की, जाना और रूद्र (पंकज त्रिपाठी) इस रहस्य से परदा उठाते हैं।

फिल्म की कहानी बहुत दमदार नहीं है। अच्छी शुरुआत के बाद लड़खड़ा जाती है। फिल्म का अंत कई सवाल छोड़ जाता है और दर्शकों को पूरी तरह संतुष्ट नहीं करता। जिस खूबसूरती से बात को शुरू किया गया था वैसा समेट नहीं पाए। आखिर 'स्त्री' का इरादा क्या था, पूरी तरह स्पष्ट नहीं हो पाया। उसके अतीत के बारे में एक कहानी बताई गई है कि वह स्त्री एक खूबसूरत वेश्या थी जिससे एक पुरुष प्यार कर बैठता है। यह चंदेरी के लोगों पसंद नहीं आती और वे दोनों को मार डालते हैं।

यह दर्शाने की कोशिश की गई है कि प्रेम को समाज बर्दाश्त नहीं कर पाता। वेश्या से संबंधों पर समाज को आपत्ति नहीं है, लेकिन उससे आप प्यार नहीं कर सकते। फिल्म में कुछ और बातें भी अस्पष्ट हैं जैसे रूद्र एक मृत महिला से फोन पर बात करता रहता है। इसका रहस्य क्या था यह फिल्म में बताना ही भूल गए।

लेकिन ये कमियां भारी नहीं पड़ती हैं क्योंकि फिल्म मनोरंजन से भरपूर है। निर्देशक अमर कौशिक को हंसाने वाले वन लाइनर, शानदार लोकेशन और बेहतरीन एक्टर्स का साथ मिला है और ये खूबियां फिल्म की कमजोरियों पर भारी पड़ती है। दर्शक हंसते-हंसते इन बातों पर ध्यान नहीं देते हैं।

एक कस्बे की बारीकी को निर्देशक ने बहुत खूबी से पकड़ा है। ऐसा लगता है जैसे हम खुद उस छोटे से कस्बे में पहुंच गए हों। पुराने घर, संकरी गलियां, मंदिर, ओटले बहुत अच्छी तरह से फिल्माए गए हैं। इस कस्बे के रहने वाले लोगों के मिजाज को भी अच्छी तरह से दर्शाया गया है। विक्की, बिट्टू और जाना पर फिल्माए गए दृश्य खूब हंसाते हैं।

एक कस्बे में रहने वाले लड़के से जब लड़की बात करती है तो उस लड़के की हालत और उसके दोस्त को होने वाली तकलीफ वाले सीन बेहतरीन बन पड़े हैं। पिता-पुत्र के बीच वाला एक सीक्वेंस भी खूब हंसाता है जिसमें पिता अपने जवान होते बेटे को जवानी काबू में रखने के उपाय बताता है।

निर्देशक और लेखक ने आज की राजनीतिक परिस्थिति को भी बड़ी सफाई के साथ फिल्म से जोड़ा है। एक किरदार (विजय राज) को अभी भी लगता है कि इमरजेंसी लगी हुई है। लोग उसे कहते हैं कि अब हालत सुधर चुकी है, लेकिन वह मानने को तैयार नहीं है। एक दोस्त दूसरे को बोलता है कि कुछ भी बनो पर भक्त ना बनो। इन दृश्यों के साथ कॉमेडी को खूबसूरती के साथ जोड़ा गया है।

निर्देशक के रूप में अमर कौशिक का काम सराहनीय है। उन्होंने फिल्म की कमियों को ज्यादा उभरने नहीं दिया और दर्शकों के एंटरटेनमेंट का भरपूर ध्यान रखा। साथ ही वे अंत तक दर्शकों की यह उत्सुकता बनाए रखने में सफल रहे हैं कि आगे क्या होगा। हालांकि रहस्य से परदा उठ भी जाता है, लेकिन फिल्म में रूचि बनी रहती है। कहानी को कहने का उनका प्रस्तुतिकरण उम्दा है।

फिल्म के संवाद बेहतरीन हैं। चक्षु, आंकलन, निम्नलिखित जैसे गाढ़ी हिंदी शब्द भी सुनने को मिलते हैं। इनका इस्तेमाल इतनी सफाई से किया गया है कि आपके चेहरे पर मुस्कान आ जाती है। साथ ही कूल दिखने के लिए किरदारों का अंग्रेजी शब्दों का उच्चारण भी खूब हंसाता है।


बिट्टू के किरदार के रूप में अपारशक्ति खुराना जबरदस्त रहे हैं। 'विक्की प्लीज' वाले सीन में उनका अभिनय कमाल का है। अभिषेक बैनर्जी ने भी शानदार तरीके से इनका साथ निभाया है और वे जब-जब स्क्रीन पर आते हैं, हंसी आती है। पंकज त्रिपाठी का अभिनय इतना बेहतरीन है कि लगता है कि उन्हें और स्क्रीन टाइम मिलना था।

बेहतरीन अभिनय, हास्य से भरपूर दृश्य और चुटीले संवाद 'स्त्री' को देखने के पर्याप्त कारण हैं।

बैनर : मैडडॉक फिल्म्स, डी2आर फिल्म्स प्रा.लि.
निर्माता : दिनेश विजन, राज-डीके
निर्देशक : अमर कौशिक
संगीत : सचिन संघवी, जिगर सरैया
कलाकार : राजकुमार राव, श्रद्धा कपूर, पंकज त्रिपाठी, अपारशक्ति खुराना, अभिषेक बैनर्जी

__________________________
यह सही बात है कि 1948 में लंदन में हुए ओलिंपिक में स्वतंत्र भारत ने हॉकी में अपना पहला स्वर्ण पदक जीता था, लेकिन ये कल्पना है कि एक बंगाली बाबू तपन (अक्षय कुमार) ने यह सपना देखा था और टीम बनाने में अहम योगदान दिया था।

रीमा कागती द्वारा निर्देशित फिल्म 'गोल्ड' में आधी हकीकत और आधा फसाना को दर्शाया गया है। राजेश देवराज और रीमा ने मिलकर ऐसी कहानी लिखी है जिसमें खेल है, देश प्रेम है और अपने सपने को पूरा करने की जिद है। इस तरह की फिल्में इस समय खासी धूम मचा रही हैं और इन्हीं बातों का समावेश कर शायद एक हिट फिल्म रचने की कोशिश की गई है।

फिल्म शुरू होती है 1936 के बर्लिन ओलिंपिक से जब ब्रिटिश इंडिया हॉकी टीम फाइनल में थी और उसका मुकाबला जर्मनी की टीम से था। तानाशाह हिटलर की उपस्थिति में ब्रिटिश इंडिया टीम 8-1 से मैच जीत जाती है। तपन इस टीम से बतौर मैनेजर जुड़ा हुआ रहता है। उसके सहित भारतीय खिलाड़ियों को तब दु:ख होता है जब उनकी जीत के बाद यूनियन जैक ऊपर जाता है और ब्रिटेन का राष्ट्रीय गीत बजता है।

तब तपन सपना देखता है कि एक दिन तिरंगा ऊपर जाएगा और 'जन गण मन' सुनने को मिलेगा। उसका सपना 1948 में लंदन ओलिंपिक में पूरा होता है। इस 12 साल के उसके संघर्ष को फिल्म में दिखाया गया है कि किस तरह से वह हॉकी टीम बनाता है और तमाम मुश्किलों का सामना करता है।

फिल्म की कहानी बुनियाद थोड़ी कमजोर है। यह 1936 में जीते स्वर्ण पदक की महत्ता को कम करती है। ठीक है उस समय हमारा देश गुलाम था और टीम को ब्रिटिश इंडिया कहा गया था, लेकिन उसमें खेलने वाले अधिकतर खिलाड़ी भारतीय थे और उन्होंने टीम को गोल्ड मैडल दिलाया था। 1948 का स्वर्ण पदक इसलिए खास बन गया क्योंकि यह आजाद भारत का पहला गोल्ड मैडल था, लेकिन इससे 1936 की जीत की चमक फीकी नहीं पड़ जाती।

दूसरी कमी यह लगती है कि सपना देखने वाला जो कि फिल्म का लीड कैरेक्टर है, कोच या खिलाड़ी न होकर एक मैनेजरनुमा व्यक्ति है, जो शराब पीकर सपने देखा करता है। उसके योगदान को लेखकों ने बहुत गहराई नहीं दी गई है जिससे फिल्म का असर कम हो जाता है।

वह अपनी पत्नी मोनोबिना (मौनी रॉय) के गहने गिरवी रख खिलाड़ियों का खर्चा उठाता है और उन्हें इकट्ठा करता है, लेकिन खेल में कोई योगदान नहीं देता। उसके सपने को फिल्म में बार-बार जोर देकर बताया गया है कि यह बहुत बड़ा सपना था जो पूरा हुआ। यह 'कोशिश' कई बार फिल्म देखते समय अखरती है।

तपन के सामने जो मुश्किलें खड़ी की गई हैं वो भी बनावटी लगती है। जैसे फंड की कमी को लेकर तपन-वाडिया और मेहता के बीच का एक प्रसंग डाला गया है वो महज फिल्म की लंबाई को बढ़ाता है।

कहानी की इन मूल कमियों पर कम ध्यान इसलिए जाता है कि फिल्म में मनोरंजन का खासा ध्यान रखा गया है। प्रताप सिंह (अमित साध) और हिम्मत सिंह (सनी कौशल) के किरदार बड़े मजेदार हैं। जहां प्रताप में राजसी ठसक है वहीं हिम्मत में देसीपन है। दोनों की नोकझोक बढ़िया लगती है। हिम्मत की प्रेम कहानी भी फिल्म का मूड हल्का-फुल्का करती है।

ट्रेनिंग के दौरान बिखरी टीम में एकता लाने के लिए ईंट के ढेर को जमाने से जो बात समझाई गई है वो फिल्म का बेहतरीन सीन है।

फिल्म तब दम पकड़ती है जब लंदन ओलिंपिक के लिए खिलाड़ी चुन लिए जाते हैं और सम्राट ( कुणाल कपूर) खिलाड़ियों को प्रशिक्षण देना शुरू करता है। इसके बाद सेमीफाइनल और फाइनल मैच का रोमांच फिल्म को ऊंचाइयों पर ले जाता है और आप फिल्म की कमियों को भूल जाते हैं। नंगे पैर खेल कर भारतीय खिलाड़ी जब फाइनल जीतते हैं, जीत के बाद जब तिरंगा ऊपर जाता है और 'जन गण मन' सुनने को मिलता है तो गर्व से सीना फूल जाता है।


हॉकी खेलने वाले सीन में खेल धीमा लगता है, लेकिन इस बात की छूट दी जा सकती है कि वे अभिनेता हैं, खिलाड़ी नहीं। हां, ये दृश्य रोमांच पैदा करने में जरूर सफल रहे हैं।

अक्षय कुमार की भूमिका थोड़ी अजीब है। उनके पास करने को ज्यादा कुछ नहीं था, लेकिन सबसे लंबा रोल उन्हें मिला। तपन के किरदार में उन्होंने मनोरंजन तो किया है, लेकिन तपन के सपने में वो जुनून नहीं दिखा और इसमें लेखकों का दोष ज्यादा है। मौनी रॉय को ज्यादा स्क्रीन टाइम नहीं मिला है, लेकिन वे उपस्थिति दर्ज कराती हैं। कुणाल कपूर, विनीत सिंह, अमित साध और सनी कौशल अपने अभिनय से फिल्म को दमदार बनाते हैं।

यह फिल्म उन खिलाड़ियों को आदरांजलि देने के लिए देखी जा सकती है जिन्होंने आजादी के तुरंत बाद गोरों के देश में जाकर गोरों को हराकर 'गोल्ड' जीता और 200 वर्ष की गुलामी का छोटा सा हिसाब वसूला था।

निर्माता : रितेश सिधवानी, फरहान अख्तर
निर्देशक : रीमा कागती
संगीत : सचिन-जिगर
कलाकार : अक्षय कुमार, मौनी रॉय, कुणाल कपूर, अमित साध, विनीत सिंह, सनी कौशल, निकिता
सेंसर सर्टिफिकोट : यूए * 2 घंटे 33 मिनट 42 सेकंड

__________________________

कहानी है मुराद अली मोहम्मद (ऋषि कपूर) की जो अपनी पत्नी तबस्सुम (नीना गुप्ता), छोटे भाई बिलाल (मनोज पाहवा) और उसके परिवार के साथ रहता है। 65वें जन्मदिन पर वह अपने पड़ोसियों के साथ एक पार्टी रखता है जिसमें शामिल होने के लिए विदेश से उसकी हिंदू बहू आरती (तापसी पन्नू) भी आती है। पार्टी के ठीक बाद बिलाल का बेटा शाहिद (प्रतीक बब्बर) का नाम इलाहबाद में हुए विस्फोट में सामने आता है। उस बम विस्फोट में 16 लोग मारे जाते हैं।

शाहिद की पुलिस के साथ मुठभेड़ में मौत हो जाती है। शाहिद की मां और मुराद उसका शव लेने से इनकार कर देता है क्योंकि वह आतंकवादी था। इसके बाद परिवार मुश्किल में घिर जाता है क्योंकि पुलिस बिलाल और मुराद को भी आतंकवादी घोषित करने में लग जाती है। वकील संतोष आनंद (आशुतोष राणा) के सामने अदालत में मुराद की बहू आरती वकील के रूप में खड़ी होती है।

अनुभव सिन्हा की यह कहानी सामान्य है। अगर इसमें यह बात छिपा ली जाए कि किरदारों के धर्म क्या है तो इस तरह की कहानी कई बार परदे पर आ चुकी है, लेकिन किरदारों के धर्म जाहिर कर देने से बात में वजन आ गया। साथ ही कहानी में उन्होंने अन्य बातों को भी जोड़ ड्रामे को आगे बढ़ाया है इसलिए कहानी और विशेष बन जाती है। फिल्म में कई प्रश्न उठाए गए हैं और उनके जवाब भी दिए हैं।  ALSO READ:कारवां : फिल्म समीक्षा
ALSO READ:कारवां : फिल्म समीक्षा

मुराद अली मोहम्मद (ऋषि कपूर) के घर के बाहर जब लोग लिख देते हैं- 'पाकिस्तान जाओ' तो मुस्लिम भड़क जाते हैं। इस पर वह कहता है कि यदि कुछ मुस्लिम पाकिस्तान के मैच जीतने पर पटाखे फोड़ेंगे तो लोग ऐसा ही बोलेंगे।

मुस्लिमों पर देशभक्ति साबित करने का दबाव भी रहता है। एंटी टेररिस्ट स्क्वॉड इंस्पेक्टर दानिश जावेद अपनी देशभक्ति को साबित करने के लिए शाहिद को मार देता है जबकि वह उसे जिंदा भी पकड़ सकता था। मुराद को समझ नहीं आता कि वे देशप्रेम कैसे साबित करे जबकि 1947 के बंटवारे में उसने धर्म के बजाय देश को चुना था।

अदालत का जज इस बात को मानते हुए कि ज्यादातर आतंकवादी मुस्लिम निकलते हैं, मुस्लिमों को सलाह देता है कि वे अपने युवा बच्चों पर नजर रखें कि वे गलत सोहबत में तो नहीं पड़ गए हैं।

जज साहब गैर मुस्लिमों को भी सलाह देते हैं कि वे आम मुस्लिम की दाढ़ी और ओसामा बिन लादेन की दाढ़ी में फर्क करना समझे। इन सारी बातों के जरिये लेखक और निर्देशक अनुभव सिन्हा ने संतुलन को बनाए रखा और दोनों धर्मों के एक-दूसरे को देखने के चश्मे को साफ कर देखने की सलाह दी है।

फिल्म का पहला हाफ बेहद उम्दा है। दूसरे हाफ में फिल्म कोर्ट रूम ड्रामा में तब्दील हो जाती है और यहां पर कई बार फिल्म पर से पकड़ छूटती हुई भी दिखाई देती है। पुलिस क्यों बिलाल और मुराद को आतंकवादी बताने पर तुली रहती है इसकी ठोस वजह सामने नहीं आती। साथ ही कोर्ट रूम ड्रामा थोड़ा सिंपल हो गया है। पहले संतोष अपना नजरिया व्यक्त करता है और फिर आरती।  ALSO READ:फन्ने खां : फिल्म समीक्षा
ALSO READ:फन्ने खां : फिल्म समीक्षा

कुछ बात कहने के लिए कहानी में जगह नहीं मिली तो उन्हें कहीं भी चिपका दिया गया। जैसे सड़क पर उर्स लगने से ट्रैफिक जाम होने वाला सीन जो कि कहानी में फिट ही नहीं था। आरती और उसके पति में होने वाले बच्चे के धर्म को लेकर भी मतभेद होते हैं और इसका क्या हल निकलता है यह नहीं बताया गया है।

कमियों के बावजूद फिल्म बांध कर रखती है क्योंकि फिल्म देखते समय कई तरह की बातें दिमाग में उठती हैं और कुछ दृश्य आपको परेशान करते हैं। तीखे बाणों की तरह चुभते हैं। फिल्म के संवाद बेहतरीन हैं।

निर्देशक के रूप में अनुभव सिन्हा का काम तारीफ के काबिल है। उन्होंने किसी का पक्ष न लेते हुए दोनों धर्मों की एक-दूसरे के प्रति सोच को सीधे-सीधे और स्पष्ट तरीके से सामने रखा है। उन्होंने फिल्म को बनावटी और उपदेशात्मक होने से बचाया। उनके किरदार स्टीरियो टाइप नहीं लगते।

मुल्क का एक्टिंग डिपार्टमेंट बहुत मजबूत है। अपनी दूसरी पारी में ऋषि कपूर लगातार कमाल कर रहे हैं। मुराद अली की हताशा को उन्होंने अच्छे से दर्शाया है। तापसी पन्नू को पहले हाफ में ज्यादा मौका नहीं मिला, लेकिन दूसरे हाफ में उनकी एक्टिंग बेहतरीन है। क्लाइमैक्स में वे दिखा देती हैं कि एक एक्ट्रेस के रूप में उनकी रेंज क्या है।

जज के रूप में कुमु‍द मिश्रा का अभिनय जबरदस्त है। फैसला सुनाते समय उनका अभिनय देखने लायक है। आशुतोष राणा ने अपना रोल इस तरह अदा किया है कि लोग उनके किरदार से नफरत करे। फिल्म की सपोर्टिंग कास्ट का काम भी अच्छा है। इन सबमें बाजी मार ले जाते हैं मनोज पाहवा। पुलिस कस्टडी में वे अपने अभिनय से हिला देते हैं।

मुल्क की खासियत यह है कि यह बेहतर हिंदू या बेहतर मुसलमान बनने की बजाय बेहतर इंसान बनने की बात करती है।


बैनर : सोहम रॉकस्टार एंटरटेनमेंट, बनारस मीडिया वर्क्स प्रोडक्शन

निर्माता : दीपक मुकुट, अनुभव सिन्हा
निर्देशक : अनुभव सिन्हा
संगीत : प्रसाद सास्थे, अनुराग साइकिया
कलाकार : तापसी पन्नू, ऋषि कपूर, प्रतीक बब्बर, नीना गुप्ता, रजत कपूर, मनोज पाहवा, आशुतोष राणा
सेंसर सर्टिफिकेट : यूए * 2 घंटे 20 मिनट 18 सेकंट

__________________________
यह मिशन इम्पॉसिबल सीरिज की लोकप्रियता का ही कमाल है कि छठी फिल्म आ गई और अभी भी रोमांच और ताजगी बरकरार है। टॉम क्रूज का स्टारडम इस सीरिज की फिल्मों को एक अलग ही लेवल पर ले जाता है और उनको खतरनाक स्टंट्स करते देखने का एक अलग ही मजा है। हर बार डर लगता है कि सीरिज की अगली फिल्म स्तर को ऊंचा उठाएंगी या नहीं, लेकिन 'मिशन इम्पॉसिबल : फॉलआउट' (हिंदी में इसे मिशन इम्पॉसिबल तबाही नाम से रिलीज किया गया है) तो इस सीरिज की बेहतरीन फिल्मों में से एक है।


'फॉलआउट' को 'रोग नेशन' का सीक्वल कह सकते हैं क्योंकि इसकी कहानी उस फिल्म की कहानी खत्म होने के बाद शुरू होती है। हालांकि जिन्होंने 'रोग नेशन' नहीं देखी है वे भी इसका मजा ले सकते हैं, लेकिन जिन्होंने पांचवां भाग देखा है उन्हें छठे भाग में ज्यादा मजा आएगा।

सोलोमॉन लेन की करतूत अभी भी जारी है। उसके एजेंट्स अभी भी काम कर रहे हैं। ईथन हंट को खबर मिलती है कि आतंकियों के एक ग्रुप ने तीन प्लूटोनियम कोर्स चुरा लिए हैं जिनका इस्तेमाल न्यूक्लियर हथियारों में होना है। हंट को बेंजी और लुथर के साथ इन प्लूटोनियम को वापस लाने का मिशन मिलता है। यह मिशन इतना आसान नहीं है जितना लगता है। दोस्त को बचाने के चक्कर में हंट प्लूटोनियम गंवा बैठता है और यह उसके लिए अब बड़ा चैलेंज हो जाता है। मिशन में ऐसी चुनौती मिलती हैं जिनके बारे में हंट ने कभी सोचा भी नहीं था। कदम-कदम पर खतरा, षड्यंत्र और विश्वासघात से उसका सामना होता है। कड़ी दर कड़ी जोड़ते हुए वह आगे बढ़ता है।

क्रिस्टोफर मैकक्वेरी का स्क्रीनप्ले कमाल का है। यह फिल्म आपको दिमाग लगाने पर मजबूर करती है और यदि आपने ऐसा नहीं किया तो कुछ पल्ले नहीं पड़ेगा। हर कड़ी इतनी बारीकी से जोड़ी गई है कि दर्शकों को हर पल चौकन्ना रहना पड़ता है। हर संवाद सुनना पड़ता है। पलक झपकाने में भी डर लगता है कि कहीं कुछ छूट न जाए। हर सीन आपको चौंकाता है और आप जो सोचते हैं उससे कुछ अलग देखने को मिलता है। कहानी में जबरदस्त टर्न और ट्विस्ट दिए गए हैं।

शुरुआती डेढ़ घंटा कहानी में आए उतार-चढ़ाव मजा देते हैं। जैसे-जैसे हंट आगे बढ़ता है मिशन उसके लिए कठिन होताा जाता है। वह प्लान कुछ बनाता है और होता कुछ है। इस वजह से उसे सिचुएशन के अनुसार फैसले लेने पड़ते हैं। कहानी बर्लिन, पेरिस होते हुए लंदन जा पहुंचती है। कहानी के बीच में एक्शन सीन के लिए भी गुंजाइश भी रखी गई है जो मजा और बढ़ा देती है।

फिल्म का आखिरी का एक घंटा एक्शन को दिया गया है। इस दौरान कहानी बैकफुट पर आ जाती है और फिल्म थोड़ा नीचे आती है क्योंकि दर्शकों के सामने सारे पत्ते खुल जाते हैं। दिलचस्पी इस बात में रहती है कि हंट अब अपने मिशन को कैसे अंजाम देता है। क्लाइमैक्स में बर्फीली पहाड़ियों पर हेलिकॉप्टर द्वारा पीछे किया जाने वाला सीक्वेंस फिल्म को ऊंचाइयों पर ले जाता है।

नि:संदेह फॉलआउट लार्जर देन लाइफ एक्शन मूवी है। इस तरह की फिल्में तब मजा देती हैं जब इसमें ऐसा सुपरस्टार हो जो दर्शकों को यकीन दिला सके कि जो वह कर रहा है वह विश्वसनीय है, एक्शन को जस्टिफाई करने वाला कारण हो और स्टोरी में लॉजिक हो। और, इन सारी अपेक्षाओं पर फिल्म खरी उतरती है।

निर्देशक के रूप में क्रिस्टोफर मैकक्वेरी का काम बेहतरीन है। उनका प्रस्तुतिकरण इस तरह का है कि स्क्रीन पर से आंख नहीं हटा सकते हैं। आगे क्या होने वाला है इसका अंदाजा लगाना मुश्किल है। उन्होंने हर सीन को भव्य बनाया है जिसका मजा बिग स्क्रीन पर देखने में मिलता है। एक्शन और कहानी में उन्होंने अच्‍छा संतुलन बनाया है। मनोरंजन का भी ध्यान रखा है और हर किरदार को उसकी जरूरत के मुताबिक स्क्रीन टाइम दिया है। टॉम क्रूज को उसी इमेज में पेश किया है जिसके लिए वे जाने जाते हैं। फिल्म को यदि वे 15 मिनट छोटा रखते तो बेहतर होता। आखिरी आधे घंटे में टाइट एडिटिंग की जा सकती थी।



रॉब हार्डी की सिनेमाटोग्राफी फिल्म को भव्य लुक देती है। उन्होंने पूरी फिल्म को शानदार तरीके से फिल्माया है चाहे एरियल शॉट हो, एक्शन सीन हो या संकरी गलियां हो। फिल्म का बैकग्राउंड म्युजिक एक सुपरस्टार की एक्शन फिल्म देखने का फील देता है।

56 साल की उम्र में भी टॉम क्रूज फिट लगते हैं। उन्होंने खतरनाक स्टंट्स को अंजाम देकर बताया है कि उम्र महज एक नंबर है। उनका अभिनय बेहतरीन है और स्टारडम बरकरार है। एक्शन दृश्यों में वे बेहद स्टाइलिश नजर आए। हेनरी केविल ने वॉकर के किरदार में टॉम का भरपूर साथ दिया है। हेनरी को हम सुपरमैन के रूप में देख चुके हैं। साइमन पेग, रेबेका फर्ग्युसन, विंग रेम्स सहित अन्य कलाकारों का भी अभिनय उम्दा है।

फास्ट, स्लीक और फन के लिए यह सीरिज जानी जाती है और 'फॉलआउट' में ये सारी बातें भरपूर हैं। थ्रिलिंग स्टंट्स और शानदार लेखन इस फिल्म को देखने लायक बनाते हैं।


निर्माता : टॉम क्रूज, जेजे अबराम्स, डेविड एलिसन, डैन गोल्डबर्ग, डॉन ग्रेंजर, क्रिस्टोफर मैकक्वेरी, जैक मेयर्स
निर्देशक : क्रिस्टोफर मैकक्वेरी
कलाकार : टॉम क्रूज, साइमन पेग, रेबेका फरगस, हेनरी केविल
सेंसर सर्टिफिकेट : यूए * 2 घंटे 27 मिनट 55 सेकंड

__________________________

आखिरकार फैंस के फेवरेट दिलजीत दोसांझ एक बार फिर फिल्म 'सूरमा' के साथ बड़े परदे पर आ ही गए। उम्मीद के मुताबिक फिल्म बॉक्स-ऑफिस पर तो अच्छा प्रदर्शन कर रही है लेकिन दर्शक इस फिल्म से कुछ असमंजस में हैं। असमंजस यह कि संदीप सिंह की यह बायोपिक 'सूरमा' आखिर उनकी इंस्पिरेशनल कहानी है या उनकी लव स्टोरी।

दरअसल, कहानी उनके 'फ्लिकर सिंह' बनने से ज़्यादा उनकी 'लव स्टोरी' बयां करती है। शुरू से शुरू करना बेहतर होगा। दिलजीत दोसांझ स्टारर हॉकी लीजेंड संदीप सिंह की यह बायोपिक 'सूरमा' शुरू होती है संदीप के बचपन से। बचपन से ही पिता ने अपने दोनों बेटों को हॉकी की ट्रेनिंग में लगा दिया था ताकि वे इंडिया टीम में सिलेक्ट होकर कोई सरकारी नौकरी पा लें। सपना ज़्यादा बड़ा नहीं थी लेकिन इस वजह से परिवार में हॉकी का ही माहौल था। संदीप ने बचपन में ही हॉकी छोड़ अपने बड़े भाई बिक्रमजीत सिंह (अंगद बेदी) का सपोर्ट किया। मस्ती करते हुए संदीप बड़े हुए और एक लड़की हरप्रीत (तापसी पन्नू) से सिर्फ आकर्षित होने पर ही हॉकी खेलने की इच्छा रखी।

बस यहीं से असली कहानी शुरू होती है। संदीप उस लड़की से मिलने के लिए रोज़ हॉकी मैदान पर जाकर प्रेक्टिस करने लगे। 9 वर्षों से हॉकी छोड़ चुके संदीप की कहानी यूं ही चलती रही और वे अपना टैलेंट दिखाते रहे। लेकिन इस लव स्टोरी में भी हमेशा की तरह एक विलेन था जिसने संदीप को आगे नहीं बढ़ने नहीं दिया और लव स्टोरी पर लग गया ब्रेक। अब कहानी आगे बढ़ाने के लिए संदीप ने अपने बड़े भाई की मदद ली। बड़े भाई के जिक्र से याद आया कि फिल्म में सबसे बेहतरीन इंस्पिरेशन यही था कि चाहे जीवन में कुछ भी हो जाए, परिवार का साथ हमेशा बहुत ज़रुरी होता है। इस बात को निर्देशक ने बहुत अच्छी तरह से दर्शाया है। बड़े भाई ने हर मोड़ पर संदीप का साथ दिया, या ऐसा कह सकते हैं कि उन्हीं की वजह से संदीप इतने बड़े प्लेयर बन पाए हैं।

लव स्टोरी और हॉकी दोनों ही बहुत बेहतरीन चल रहा था। संदीप और हरप्रीत का इंडिया टीम में सिलेक्शन भी हुआ और शादी भी तय हुई। ट्रेजेडी तब हुई जब संदीप सिंह को गोली लग गई और उनके जीवन में सब कुछ बिखर गया। निर्देशक ने फर्स्ट हाफ में कहानी को पॉइंट टू पॉइंट दर्शाया, इसलिए यह बेहतर लगी। हालांकि दर्शक कंफ्युस होना शुरू हो चुके थे कि यह इंस्पिरेशनल स्टोरी है या लव स्टोरी।

सेकंड हाफ की कहानी सभी को पता है इसलिए इसे कम शब्दों में ही बताया जा सकता है। कोमा से बाहर निकलने के बाद दोबारा अपने पैरों पर खड़े होना और हॉकी में भारत को इंटरनेशनल प्लेटफॉर्म पर रिप्रेज़ेंट करना कोई आसान बात नहीं। और यही कहानी है लीजेंड संदीप सिंह की। लेकिन दर्शकों को इसमें सबसे ज़्यादा अखरा कि इस पार्ट में भी लव स्टोरी को ज़्यादा बढ़ावा दिया गया।

'सूरमा' में दिलजीत दोसांझ की एक्टिंग दिल जीतने वाली थी। वे अपने किरदार में पूरी तरह से डुब गए थे। इसके अलावा उनका साथ दिया तापसी पन्नू ने। लव स्टोरी के तौर पर देखें तो तापसी इस फिल्म की दूसरी लीड कास्ट थी लेकिन तापसी के टैलेंट का बेहतर उपयोग निर्देशक फिल्म में नहीं कर पाए। हालांकि दोनों की हॉकी प्रैक्टिस शानदार थी और फिल्म में उन्होंने इसे बहुत अच्छे से प्रदर्शित किया है। बड़े भाई के किरदार में अंगद बेदी शानदार थे। नेहा धूपिया से शादी के बाद यह अंगद की पहली फिल्म थी और वाकई नेहा को अपने पति की एक्टिंग पर बहुत गर्व होगा। सतीश कौशिक ने भी बेहतरीन काम किया है। कोच के रूप में विजय राज़ शानदार थे। फिल्म में थोड़ा ह्युमर देने की बेहे कोशिश की गई जो कि सफल रही।  ALSO READ:हनुमान वर्सेस महिरावण : फिल्म समीक्षा
ALSO READ:हनुमान वर्सेस महिरावण : फिल्म समीक्षा

दर्शकों को इमोशनल करने की कोशिश की गई लेकिन रोना नहीं आया। कहीं सीन को जबर्दस्ती बहुत लंबा खींचा गया तो कहीं बहुत छोटे से सीन दिखाकर अधुरापन रखा गया। हालांकि फिल्म दर्शकों को सवा दो घंटे तक बांधे रखने में कामयाब रही। दर्शक फिल्म के किसी सीन से बोर नहीं हुए। दिलजीत, तापसी और अंगद की शानदार एक्टिंग और संदीप सिंह की पूरी कहानी को दर्शकों तक पहुंचाने का पूरा क्रेडिट जाता है निर्देशक शाद अली को। उन्होंने कहानी को कम समय में दर्शाने की कोशिश की जिसमें वे सफल रहे।

फिल्म के गाने और म्युज़िक कुछ खास नहीं है। हालांकि 'सूरमा एंथम' रिलीज़ होते ही बहुत फेमस हो गया था। जिसे गाया है शंकर महादेवन ने। साथ ही 'इश्क दी बाजियां' आजकल यूथ का फेवरेट लव सांग बन चुका है। इसके अलावा इस स्पोर्ट्स फिल्म को शाहरुख खान की 'चक दे इंडिया' से भी कम्पेयर किया गया था लेकिन आपको बता दें कि यह उस कहानी से बिल्कुल मेल नहीं खाती। वीकेंड एंजॉय करने के लिए यह अच्छी और पैसा वसूल पिक्चर है। वेबदुनिया की ओर से फिल्म 'सूरमा' को 3 स्टार।

निर्देशक : शाद अली
संगीत : शंकर एहसान लॉय
कलाकार : दिलजीत दोसांझ, तापसी पन्नू, अंगद बेदी, सिद्धार्थ शुक्ला, कुलभुषण खरबंदा, पितोबश, विजय राज, हैरी तंगीरी, अम्मार तालवाला
सेंसर सर्टिफिकेट : यूए * 2 घंटे 11 मिनट

__________________________
राजकुमार हीरानी जैसे ऊंचे कद के निर्देशक के लिए संजय दत्त जैसा विषय स्तर से नीचे है। आखिर संजय दत्त के जीवन में ऐसा क्या है कि हीरानी को उस पर फिल्म बनाने की जरूरत महसूस हो। नि:संदेह संजय के जीवन में कई ऐसे उतार-चढ़ाव हैं जिस पर कमर्शियल फिल्म बनाई जा सकती है, लेकिन हीरानी कभी भी अपनी फिल्म को सफल बनाने के लिए इस तरह समझौते नहीं करते।


संजय दत्त के साथ हीरानी ने तीन फिल्में की हैं और उस दौरान संजय ने ऐसे कई किस्से सुनाए जिन्हें सुन हीरानी को लगा हो कि संजय के ये रोचक किस्से दर्शकों तक पहुंचने चाहिए। साथ ही यह बात भी बताना जरूरी है कि अदालत फैसला दे चुकी है कि संजय दत्त आतंकवादी नहीं हैं और उन्होंने सिर्फ गैरकानूनी तरीके से हथियार रखे थे जिसकी सजा वे काट चुके हैं। यह बात ज्यादा लोगों तक नहीं पहुंच पाई।

संजू फिल्म आपका भरपूर मनोरंजन करती है, लेकिन यदि गहराई से सोचा जाए तो यह संजय दत्त का महिमा मंडन भी करती है। संजय दत्त को एक 'हीरो' की तरह पेश किया गया है मानो उन्होंने अपनी जिंदगी में बहुत बड़े कारनामे किए हो। यही बात फिल्म देखते समय खटकती है क्योंकि कई जगह निर्देशक और लेखक लाइन क्रॉस कर गए हैं।

सभी जानते हैं कि संजय दत्त उस समय ड्रग्स की चपेट में आ गए थे जब उनकी पहली फिल्म 'रॉकी' रिलीज भी नहीं हुई थी। उसी दौरान उनकी मां और फिल्म अभिनेत्री नरगिस दत्त की मृत्यु हो गई थी और संजय दत्त नशे में चूर थे। इंटरवल तक, ड्रग्स लेने वाले संजय से लेकर तो ड्रग्स से छुटकारा पाने वाले संजय की कहानी फिल्म में दिखाई गई है।

इंटरवल के बाद फिल्म उस किस्से को दिखाती है जब संजय हथियार रखने के मामले में फंस जाते हैं और किस तरह से संजय और उनके पिता सुनील दत्त परिवार पर लगे दाग को मिटाने के लिए संघर्ष करते हैं।


फिल्म की शुरुआत से संजय दत्त के प्रति इमोशन्स जगा दिए गए हैं। सीन ऐसे बनाए गए हैं कि दर्शक तुरंत संजय दत्त को पसंद करने लगते हैं। इसके बाद उन्हें सभी बातों में मजा आने लगता है और पूरी सहानुभूति संजय दत्त के साथ हो जाती है।

यदि किसी फिल्म का ऐसा सीन होता तो जिसमें अस्पताल में मां कोमा में है और सामने बैठा उसका बेटा ड्रग्स ले रहा है तो दर्शक उसे व्यक्ति को धिक्कारते, लेकिन 'संजू' में इस दृश्य को इस तरह से पेश किया गया है कि संजय के लिए आपको दया आती है। गलती संजय की नहीं बल्कि उस दोस्त की लगती है जो संजू को ड्रग्स के दलदल की ओर धकेलता है।

एक लेखिका (अनुष्का शर्मा) का किरदार बनाया गया है जो संजय दत्त के जीवन पर इसलिए किताब नहीं लिखती क्योंकि संजय ड्रग्स लेते हैं। आतंकवादी होने का उस पर ठप्पा लगा है, लेकिन बाद में वह किताब लिखने के लिए मान जाती है। इस सीक्वेंस के जरिये दर्शकों के मन में बात डाली गई है कि संजय दत्त फंस गए थे।

संजय दत्त के जीवन के कई किस्से हैं। एक सुपरस्टार को उन्होंने धमकाया था। एक हीरोइन के घर के सामने उन्होंने फायर किए थे। उन्होंने कई शादियां की। उनकी बड़ी बेटी त्रिशाला से उनके संबंध तनावपूर्ण रहे। वे गलत संगतों में फंस गए थे। 90 के दशक की एक टॉप हीरोइन से उनकी नजदीकियां थीं। इन बातों का कोई जिक्र फिल्म में नहीं मिलता।

यह भी कहा जा सकता है कि अब इन लोगों की अपनी जिंदगियां हैं जिनके साथ खिलवाड़ करना उचित नहीं है, लेकिन एक राजनेता को दिखाने में समझौता नहीं किया गया जो संजय दत्त से मुलाकात के वक्त सो जाता है। इशारों-इशारों में वह नेता कौन है ये बता दिया गया है। जब यह दिखाया जा सकता है तो इशारों में और भी कई बातें दिखाई जा सकती थीं।

यहां पर लेखक और निर्देशक ने सूझबूझ से काम लिया और साफ कह दिया कि यह बायोपिक नहीं है। इसलिए उन्हें अधिकार मिल जाता है कि वे क्या दिखाएं और क्या नहीं? उन्होंने वहीं पहलू चुने जिससे यह लगे कि संजय दत्त मासूम थे और न चाहते हुए भी उलझते चले गए।

इन बातों को ज्यादा तवज्जो नहीं दिया जाए तो आप फिल्म का भरपूर मजा ले सकते हैं। फिल्म लगातार मनोरंजन करती है। एक पल के लिए भी बोझिल नहीं होती। कई दृश्य आपको हंसाते हैं। आपको इमोशनल करते हैं। खास तौर पर संजय दत्त और सुनील दत्त वाले किस्से शानदार बने हैं।

संजय दत्त और सुनील दत्त के रिश्ते के बारे में कई बातें पता चलती हैं। संजय दत्त जब जेल में थे तब सुनील दत्त भी जमीन पर सोते थे और पंखा भी चालू नहीं करते थे क्योंकि संजय के पास भी कोई पंखा नहीं था। संजय दत्त अपने पिता से इसलिए नाराज थे क्योंकि वह कभी भी संजू की तारीफ नहीं करते थे। सुनील दत्त की छवि एक ईमानदार और साफ-सुथरे शख्स की थी और संजय दत्त इसलिए कुंठित थे कि वे पिता जैसे नहीं बन पाए। उनकी महानता को नहीं छू पाए।

फिल्म का वो सीक्वेंस बेहद इमोशनल है जहां पर संजय दत्त ने अपनी पिता की तारीफ में एक भाषण तैयार किया है और परिस्थितिवश वे अपने पिता को यह सुना नहीं पाते और अगले ही दिन सुनील दत्त की मृत्यु हो जाती है। पिता-पुत्र के रिश्ते में उपजे तनाव और प्यार को बेहद खूबसूरती के साथ दिखाया गया है और यह दिल को छू जाता है।

इसी तरह संजय दत्त और उनके खास दोस्त कमलेश कापसी (विक्की कोशल) के बीच दृश्य खूब हंसाते हैं। जो हर मुसीबत में संजय दत्त का साथ निभाता है और एक बार रूठ भी जाता है। कमलेश के अनुसार संजय की जिंदगी सिर्फ 'ख', 'प' और 'च' शब्दों के इर्दगिर्द घूमती है। इनकी पहली मुलाकात, साथ में नाइट क्लब जाना, चाय में वोदका पिलाना, संजय की पहली गर्लफ्रेंड रूबी से मिलने वाले सीन खूब मनोरंजन करते हैं।

निर्देशक के रूप में राजकुमार हीरानी ने फिल्म को संजय दत्त के 'सफाईनामा' के रूप में पेश किया है। वे संजय का यह रूप दिखाने में सफल रहे कि वे 'सिचुएशन्स' का शिकार रहे हैं और उनकी ज्यादा गलतियां नहीं थी। संजय की छवि खराब करने वाली बातों को उन्होंने चुना ही नहीं। संजय और अंडरवर्ल्ड कनेक्शन को भी उन्होंने उतना ही दिखाया जितना जरूरी था।

फिल्म को मनोरंजक बनाने में वे सफल रहे और पूरी फिल्म में उन्होंने दर्शकों को बांध कर रखा है। घटनाओं को उन्होंने इस तरह से पेश किया है कि फिल्म रोचक लगती है। कुछ दृश्यों में वे हास्य के नाम पर 'स्तर' से नीचे भी गए हैं।

इस फिल्म को आप चाहें तो सिर्फ रणबीर कपूर के लिए भी देख सकते हैं। फिल्म की पहली फ्रेम से ही वे संजय दत्त लगते हैं। ऐसा लगता है मानो हम संजय दत्त को देख रहे हैं। उनका अभिनय फिल्म को अविश्वसनीय ऊंचाइयों पर ले जाता है और दर्शकों को वे अपने अभिनय से सम्मोहित कर लेते हैं। केवल रणबीर का अभिनय देखते हुए ही हमें फिल्म अच्छी लगने लगती है। संजय दत्त के मैनेरिज्म और बॉडी लैंग्वेज को उन्होंने बहुत ही सूक्ष्मता से पकड़ा है और कहीं भी पकड़ को ढीली नहीं होने दिया। इस फिल्म में उनका अभिनय वर्षों तक याद किया जाएगा।


सुनील दत्त के किरदार में परेश रावल का अभिनय बेहतरीन है। सुनील दत्त की जो छवि है उसे परेश ने अपने अभिनय से दर्शाया है। दत्त साहब की विशाल शख्सियत को परेश के अभिनय से आप महसूस कर सकते हैं। विक्की कौशल ने संजय दत्त के जिगरी दोस्त के रूप में खूब मनोरंजन किया है। वे बेहद तेजी से आगे बढ़ रहे हैं और हर फिल्म में उनका अभिनय देखने लायक होता है।

संजय दत्त को ड्रग्स देने वाले व्यक्ति का किरदार जिम सरभ ने इतना शानदार तरीके से अभिनीत किया है उनसे आप नफरत करने लगते हैं। छोटे-छोटे रोल में अनुष्का शर्मा, दीया मिर्जा, सोनम कपूर, बोमन ईरानी, करिश्मा तन्ना, मनीषा कोइराला, अंजन श्रीवास्तव, सयाजी शिंदे ने अपना काम शानदार तरीके से किया है।

फिल्म के गाने देखते समय अच्छे लगते हैं। अंत में संजय दत्त पर भी एक गाना फिल्माया गया है जिसमें वे 'मीडिया' और उसके 'सूत्रों' को कोसते नजर आते हैं जिन्होंने उनकी जिंदगी में भूचाल ला दिया था।

एक्टिंग और एंटरटेनमेंट इस फिल्म को देखने दो बड़े कारण हैं, लेकिन फिल्म हीरानी के स्तर की नहीं है।

निर्माता : विनोद चोपड़ा फिल्म्स, राजकुमार हिरानी फिल्म्स, फॉक्स स्टार स्टूडियोज़
निर्देशक : राजकुमार हिरानी
संगीत : रोहन रोहन, विक्रम मंट्रोज़
कलाकार : रणबीर कपूर, अनुष्का शर्मा, सोनम कपूर, परेश रावल, मनीषा कोइराला, दीया मिर्जा, विक्की कौशल, जिम सरभ, बोमन ईरानी
सेंसर सर्टिफिकेट : यूए * 2 घंटे 41 मिनट 45 सेकंड

__________________________


2015 में जुरासिक वर्ल्ड से इस सीरिज को रीबूट किया गया और अब इसका सीक्वल 'जुरासिक वर्ल्ड: फॉलन किंगडम' रिलीज हुआ है, जिसे हिंदी में डब कर 'जुरासिक वर्ल्ड: दहशत में सल्तनत' नाम से रिलीज किया गया है। डायनासोर्स की सल्तनत दहशत में इसलिए है क्योंकि इस्ला नुबलर आइलैंड जहां पर डायनासोर्स को रखा गया है वहां पर एक ज्वालामुखी फट पड़ा है।

डायनासोर्स को बचाने से सरकार अपना पल्ला झाड़ लेती है इससे डायनासोर्स के विनाश का खतरा है। यह प्रजाति विलुप्त हो सकती है। डायनासोर्स को बचाने के लिए ओवेन और क्लेयर अपने दो और साथियों के साथ मिशन पर निकलते हैं। वहां पहुंचने पर उन्हें पता चलता है कि डायनासोर्स को बेचने के लिए बचाया जा रहा है।

ऐसे में ओवेन और क्लेयर को न केवल डायनासोर्स की जान बचाना है बल्कि उनकी तस्करी को भी रोकना है। इस दोहरे मिशन में उन्हें लगातार कई अड़चनों का सामना करना पड़ता है।



फिल्म की कहानी ठीक-ठाक है। जब तक डायनासोर्स को बचाने का मिशन चलता है, तब तक पटरी पर रहती है, लेकिन जानवरों की नीलामी वाली बात ठीक तरह से दर्शाई नहीं गई है। क्यों इन खतरनाक जानवरों को लोग खरीदना चाहते हैं? उनका क्या मकसद है? इनके जवाब संतुष्ट नहीं करते।

इसके बावजूद यदि फिल्म बांध कर रखती है तो अपने भरपूर एक्शन के कारण। लगातार स्क्रीन पर ऐसा कुछ चलता रहता है जिससे उत्सुकता बनी रहती है। तरह-तरह के डायनासोर्स, धधकता ज्वालामुखी, खाक कर देने वाला लावा, डायनासोर्स की नई प्रजाति, डायनासोर्स की नीलामी, षड्यंत्र, छोटी बच्ची की मासूमियत जैसे कई प्रसंग आपको फिल्म से जोड़ कर रखते हैं।


ज्वालामुखी के फटने के बाद भागते जानवर और इंसान के दृश्य आपको रोमांचित कर देते हैं। फिल्म का क्लाइमैक्स लंबा है, लेकिन बढ़िया है। अंत खुला हुआ है ताकि जुरासिक वर्ल्ड की ट्रॉयोलॉजी तीसरे भाग के जरिये पूरी हो।

सबसे अहम बात यह कि इस फिल्म में आप जिस तरह के दृश्यों की उम्मीद लेकर जाते हैं वो भरपूर देखने को मिलते हैं इस वजह से खामियों की तरफ ज्यादा ध्यान नहीं जाता।

फिल्म के निर्देशक जे.ए. बायोना ने कहानी की कमियों को अपने उम्दा प्रस्तुतिकरण से कवर किया है। यह फिल्म उन्होंने अपनी टारगेट ऑडियंस को ध्यान में रख कर बनाई है। उन्होंने कुछ नए प्रयोग भी किए हैं, दर्शकों को चौंकाया और डराया भी है।

पूरी फिल्म क्रिस प्रैट और ब्राइस डलास हॉवर्ड के कंधों पर टिकी हुई है और उन्होंने अपनी दमदार शख्सियत और अभिनय से फिल्म को विश्वसनीय बनाया है। कुछ नए एक्टर्स को भी जोड़ा गया है, लेकिन इससे फिल्म को विशेष फायदा नहीं हुआ है।

फिल्म के सीजीआई और स्पेशल इफेक्ट्‍स लाजवाब हैं। एकदम वास्तविक लगते हैं, कहीं भी नकलीपन नजर नहीं आता। इसके लिए तकनीशियन बधाई के पात्र हैं।

जुरासिक वर्ल्ड: फॉलन किंगडम में भले ही नवीनता न हो, लेकिन यह फिल्म भरपूर रोमांच और मजा देती है।

निर्देशक: जे.ए. बायोना
कलाकार: क्रिस प्रैट, ब्राइस डलास हॉवर्ड, जस्टिस स्मिथ, जैफ गोल्डबल्म, जेम्स क्रोमवेल

__________________________
बॉलीवुड में लड़कियों की दोस्ती और उनकी मौज-मस्ती पर बहुत कम फिल्में बनी हैं और 'वीरे दी वेडिंग' इस कमी को पूरा करती है। इस फिल्म की चार लड़कियां बिंदास लाइफ जीती हैं और रूढ़िवादी विचारों के खिलाफ उनके बगावती तेवर हैं।

कालिंदी पुरी (करीना कपूर), अवनि शर्मा (सोनम कपूर), साक्षी सोनी (स्वरा भास्कर) और मीरा सूद (शिखा तलसानिया) की दोस्ती बचपन से है। जवां होने के बाद सबकी अलग-अलग कहानियां है। अवनि एक वकील है और उसकी मां उसके लिए लड़का ढूंढ रही है। लड़कों को लेकर उसकी अपनी पसंद है।

साक्षी के पिता ने करोड़ों रुपये खर्च कर उसकी शादी की, लेकिन शादी के कुछ महीनों बाद अब वह अपने पति से अलगाव चाहती है। मीरा ने भाग कर एक गोरे से शादी की है और उसके घर वाले उसके इस फैसले से नाराज है।

सिडनी में रहने वाली कालिंदी की जिंदगी में ऋषभ मल्होत्रा (सुमित व्यास) नामक बेहतरीन लड़का है, लेकिन वह शादी करने से घबराती है क्योंकि उसका बचपन अपने माता-पिता के झगड़ों में बीता है। उसका मानना है कि पति बनते ही प्रेमी बदल जाता है। काफी सोच समझ कर वह शादी के लिए हां कहती है।

सभी सहेलियां उसकी शादी के लिए दिल्ली में जमा होती हैं और भव्य शादी की तैयारियां शुरू होती हैं। रस्मो-रिवाज और ढेर सारे रिश्तेदार देख कालिंदी घबरा जाती है और शादी करने से इंकार कर देती है।

इन चारों लड़कियों के माध्यम से दिखाया गया है कि शादी और बच्चों का लड़कियों पर कितना ज्यादा प्रेशर है। वे अपनी मर्जी के लड़के से शादी नहीं कर सकती। शादी नहीं करना चाहती हैं तो उन पर शादी का दबाव डाला जाता है। फिर पहले बच्चे का दबाव, फिर दूसरे का दबाव। कोई लड़की यदि अपनी मर्जी से पति से अलग होना चाहे तो उसके चरित्र पर अंगुली उठाई जाती है।

कालिंदी के कैरेक्टर के जरिये लड़कियों के शादी के प्रति कन्फ्यूज नजरिये को दिखाया गया है। वे तय नहीं कर पातीं कि वे शादी करें या नहीं।

फिल्म के लेखक निधि मेहरा और मेहुल सूरी ने बहुत सारी बातों को अपनी कहानी में समेटा है। इसमें गॉसिप करने वाली आंटियां हैं, जो सारी बातें करने के बाद बोलती हैं, छोड़ो हमें क्या करना है, एक गे कपल है जिसे देख कोई चौंकता नहीं है, मम्माज़ बॉय है, सेक्स को लेकर बातें करने वाली लड़कियां हैं। हर किरदार की अपनी समस्या है और इसे पूरे डिटेल्स के साथ लिखा गया है।

इन सभी बातों को मसालेदार तरीके से कहा गया है। फिल्म आपको लगातार हंसाती रहती है और कहानी भी आगे बढ़ती रहती है। अंत में कहानी समेटने में लेखक कुछ नया नहीं सोच पाए और सुखद अंत के साथ फिल्म को समाप्त करने में ही उन्होंने भलाई समझी। अचानक सारी उलझनें सुलझ जाती हैं। लेखक थोड़ी और गहराई में जा सकते थे।

निर्देशक के रूप में शशांक की मेहनत नजर आती है। उन्होंने कई छोटे-छोटे सीन रचे हैं और फिल्म को बोझिल नहीं होने दिया। जहां फिल्म ठहरती हुई महसूस होती है वहीं पर वे मनोरंजक दृश्यों के जरिये फिल्म को पटरी पर ले आते हैं।


फिल्म की मुख्य किरदार महिलाएं हैं, लेकिन उन्होंने फिल्म को फेमिनिस्ट नहीं होने दिया। खोखली नारीवाद की बातें या पुरुषों को कमतर करने की कोशिश नहीं की है। इसके बजाय उन्होंने अपने महिला कैरेक्टर्स पर भरपूर काम किया है। उन्हें स्टीरियोटाइप नहीं बनने दिया है।

ऐसे बोल्ड और बिंदास फीमेल कैरेक्टर्स संभवत: पहली बार हिंदी फिल्मों में दिखाई दिए हैं। साथ ही एक साधारण कहानी को उन्होंने अपने आधुनिक किरदारों और प्रस्तुतिकरण के जरिये एक अलग लुक दिया है। फिल्म में कई प्रोडक्ट्स को प्रमोशन के लिए दिखाया गया है जो आंखों को चुभते हैं।

फिल्म के संवाद ऐसे हैं जैसे कि दोस्त आपस में बात करते हैं- 'ले ली', 'दे दी', 'चढ़ जा', 'अपना हाथ जगन्नाथ' आदि-आदि।

फिल्म की स्टारकास्ट बढ़िया है। शादी को लेकर कन्फ्यूज लड़की के रोल में करीना कपूर का काम अच्छा है। सोनम कपूर, स्वरा भास्कर और शिखा तलसानिया अपनी-अपनी जगह अच्छी हैं। नीना गुप्ता, मनोज पाहवा सहित सपोर्टिंग कास्ट ने भी अपना काम ठीक से किया है।

वीरे दी वेडिंग 'महिला सशक्तिरकण' जैसे नारे की बजाय इस बात के इर्दगिर्द ज्यादा है कि 'व्हाय शुड बॉयज़ हेव ऑल द फन?'

बैनर: अनिल कपूर फिल्म्स कंपनी, बालाजी टेलीफिल्म्स लि.
निर्माता : रिया कपूर, एकता कपूर, शोभा कपूर, अनिल कपूर, निखिल द्विवेदी
निर्देशक : शशांक घोष
संगीत : शाश्वत सचदेव, विशाल मिश्रा
कलाकार : करीना कपूर खान, सोनम कपूर आहूजा, स्वरा भास्कर, शिखा तलसानिया, सुमित व्यास, नीना गुप्ता, विवेक मुश्रान, मनोज पाहवा
सेंसर सर्टिफिकेट : केवल वयस्कों के लिए * 2 घंटे 5 मिनट

__________________________

उस समय यह परीक्षण जरूरी हो गया था क्योंकि रूस के विघटन के कारण भारत को कमजोर समझा जा रहा था। इस ऐतिहासिक घटना को इंजीनियर्स, सेना के अधिकारियों और वैज्ञानिकों ने खुफिया तरीके से अंजाम दिया था। फिल्म 'परमाणु: द स्टोरी ऑफ पोखरण' में इसी घटना को दर्शाया गया है कि किस तरह से तमाम विपत्तियों से लड़ते हुए इन भारतीयों ने अपने मिशन में सफलता पाई।

'परमाणु' एक सत्य घटना पर आधारित है जिसमें कुछ काल्पनिक पात्र डाल कर इसे दिखाया गया है। आईआईटी से शिक्षा प्राप्त आईएएस ऑफिसर अश्वत रैना (जॉन अब्राहम) पीएमओ में काम करता है और 1995 में वह न्यूक्लियर टेस्ट की बात करता है तो उसकी हंसी उड़ाई जाती है। बाद में उसकी बात मान कर परीक्षण की तैयारियां की जाती है तो अमेरिकी सैटेलाइट इस बात को पकड़ लेते हैं। उसे नौकरी से हटा दिया जाता है।

1998 में पीएमओ का एक बड़ा ऑफिसर हिमांशु शुक्ला (बोमन ईरानी) उसे फिर इस मिशन के लिए तैयार करता है। वैज्ञानिक, सेना अधिकारी और विशेषज्ञों की एक टीम अश्वत तैयार करता है और इस मिशन को सफलतापूर्वक पूरा करता है। 24 घंटे में दो बार अमेरिकी सैटेलाइट की नजर पोखरण से हट जाती थी जिसे ब्लैंक स्पॉट कहा गया है। ब्लैंक स्पॉट के कुछ घंटों में ये सब अपना काम करते थे, जिससे ये सैटेलाइट उन्हें पकड़ नहीं पाए। अमेरिकियों को ध्यान भटकाने के लिए भारत ने कश्मीर में सैन्य हलचल भी बढ़ा दी थी ताकि ध्यान उधर चला जाए और यह नीति काम कर गई।

फिल्म को अभिषेक शर्मा, संयुक्ता चावला शेख और एस. क्वाड्रस ने मिलकर लिखा है। लेखकों के सामने यह चुनौती थी कि फिल्म को डॉक्यूमेंट्री बनने से बचाना था। इसलिए उन्होंने काल्पनिक किरदार जोड़े। अश्वत की पारिवारिक जिंदगी में हो रही उथल-पुथल को जोड़ा। अफसोस की बात यह है कि ये सब बातें मूल ऐतिहासिक घटना पर पैबंद जैसी लगती है। इनमें से ज्यादातार सीक्वेंसेस का कोई मतलब नहीं निकलता।

टीम बनाना और फिर मिशन पूरा करना ये बात हाल ही की कई फिल्मों में नजर आई है और यहां पर लेखक कुछ नया नहीं सोच पाए और जब-जब इस तरह का प्रसंग फिल्म में दिखाया जाता है तो फिल्म रूटीन लगने लगती है।

फिल्म में एक बात अखरती है जब टीम का एक सदस्य पोखरण की गर्मी या काम को लेकर शिकायत करता है। इस तरह के सीन फिल्म देखते समय मुंह का स्वाद खराब करते हैं क्योंकि देश के लिए काम कर रहे लोगों के मुंह से ऐसी बातें अच्‍छी नहीं लगती। इस तरह के दृश्यों से बचा जाना चाहिए था।

इंटरवल के बाद फिल्म जरूर रफ्तार पकड़ती है जब पाकिस्तानी और अमेरिकी जासूस पोखरण में रह कर इस बात को पकड़ लेते हैं कि भारत परमाणु परीक्षण करने जा रहा है। यहां पर थ्रिल पैदा होता है। क्लाइमैक्स अच्छे से लिखा गया है और दर्शक सिनेमाहॉल छोड़ते समय अच्छी फिलिंग लेकर निकलते हैं और लेखक यहां पर कामयाब हुए हैं।


निर्देशक अभिषेक शर्मा ने फिल्म बनाने के लिए एक बेहतरीन विषय चुना है, जिसमें सच्ची घटना और देशप्रेम शामिल है। आधे से ज्यादा लोग तो केवल इसीलिए फिल्म पसंद करेंगे क्योंकि यह पोखरण परमाणु परीक्षण कर आधारित है। अभिषेक इस घटना के बहुत ज्यादा अंदर नहीं गए। उनका मुख्य उद्देश्य इस बात पर था कि किस तरह से यह सब किया गया, हालांकि यहां भी बहुत ज्यादा डिटेलिंग नहीं है, कमियों के बावजूद वे पोखरण परमाणु परीक्षण वाली घटना को इस तरह से पेश करने में सफल हो गए कि यह दर्शकों के दिल को छू जाए।

जॉन अब्राहम अब उसी तरह की फिल्म चुनते हैं जिसमें वे कम्फर्टेबल हों। उनके चेहरे पर बहुत ज्यादा भाव नहीं आते हैं और अश्वत रैना की भूमिका निभाने के लिए बहुत ज्यादा एक्सप्रेशन्स की जरूरत नहीं थी, इसलिए वे इस रोल को निभा ले गए। डायना पैंटी को सिर्फ इसलिए लिया गया क्योंकि निर्देशक को लगा कि फिल्म के लिए हीरोइन का होना जरूरी है। वे जॉन की टीम का हिस्सा बनी हैं। बोमन ईरानी का अभिनय बेहतरीन है। जॉन की पत्नी के रूप में अनुजा साठे का इमोशनल दृश्यों में अभिनय देखने लायक है। आदित्य हितकारी, योगेन्द्र टिक्कू, विकास कुमार और अजय शंकर ने सपोर्टिंग कास्ट के रूप में अच्छा अभिनय किया है।

कुल मिला कर फिल्म 'परमाणु- द स्टोरी ऑफ पोखरण' का सब्जेक्ट इतना मजबूत है कि कमियां छिप जाती हैं और फिल्म एक बार देखने लायक बन जाती है।

निर्माता : जेए एंटरटेनमेंट, ज़ी स्टूडियोज़, केवायटीए प्रोडक्शन
निर्देशक : अभिषेक शर्मा
संगीत : सचिन-जिगर, जीत गांगुली
कलाकार : जॉन अब्राहम, डायना पेंटी, बोमन ईरानी, अनुजा साठे, आदित्य हितकारी, योगेन्द्र टिक्कू, विकास कुमार, अजय शंकर
सेंसर सर्टिफिकेट : यू * 2 घंटे 9 मिनट 32 सेकंड

__________________________
डेडपूल वयस्कों का सुपरहीरो है क्योंकि ये अन्य सुपरहीरो से काफी अलग है जो कि बच्चों का मनोरंजन करते हैं। डेडपूल दूसरे सुपरहीरोज़ का मजाक उड़ाता है। वह बदसूरत है। गालियां बकता है। फ्लर्टिंग करता है। उसे चोट भी लगती है। यहीं बातें उसे दूसरे सुपरहीरोज़ से जुदा बनाती है।


सुपरहीरोज़ बोर भी करने लगे थे। उनकी कहानियां एक-सी होने लगी थी और इनके बीच डेडपूल ने थोड़ी ताजगी प्रदान की। डेडपूल को दर्शकों ने हाथों हाथ लिया और इसका दूसरा भाग 'डेडपूल 2' नाम से आया है। हालांकि इसे एक्समैन सीरिज़ की 11वीं फिल्म भी कहा जाता है क्योंकि डेडपूल भी एक ट्रेनी एक्समैन है।


फिल्म की कहानी बहुत दमदार नही हैं, लेकिन इसे देखने लायक बनाते हैं इसके किरदार। कहानी पर किरदार भारी पड़ते हैं क्योंकि हर किरदार मजेदार है जो लगातार मनोरंजन करता है।

डेडपूल 2 खुद को गंभीरता से नहीं लेता, हर बात मजाक में उड़ाता है, खुद पर भी हंसता है, इसलिए दर्शक भी हर बात को गंभीरता से नहीं लेते हैं और परदे पर दिखाए जा रहे हर घटनाक्रम को मजा लेते हैं। यही फिल्म की सबसे बड़ी खासियत है।

निर्देशक डेविड लीच इस बात की आड़ में कई ऐसे प्रसंग डाल देते हैं जिन पर विश्वास करना कठिन है। हमारी दक्षिण भारतीय फिल्मों को भी वे पीछे छोड़ देते हैं। मसलन पांच फीट की दूरी से डेडपूल पर दनादन गोलियां दागी जाती हैं, लेकिन वह तलवार से हर गोली को नाकाम कर देता है। पर इसे पेश करने का तरीका इतना जोरदार है कि आप सब बातें भूल कर मजा लेने लगते हैं।

एक्शन फिल्म का प्लस पाइंट है। लगातार एक्शन सीन बीच-बीच में आकर फिल्म का स्तर ऊंचा उठाते रहते हैं। एक बड़े से ट्रक से बच्चे को छुड़ाने वाला सीक्वेंस जबरदस्त है। डेडपूल का अपनी टीम बनाने वाला सीन, पैराशूट से कूद कर आधी टीम के खत्म होने वाले सीन भी बेहद मनोरंजक हैं। डेविड लीच ने सिर्फ इस बात का ध्यान रखा है कि दर्शकों का लगातार मनोरंजन होता रहे और इसमें वे सफल रहे हैं।


डेडपूल 2 का सबसे मजबूत पक्ष इसके डायलॉग्स हैं। जिसने भी इसके हिंदी संवाद लिखे हैं उसने फिल्म को भारतीय रंग में रंग दिया है। फिल्म का टोन बदलकर इसे मजेदार बना दिया है। डायलॉग खूब हंसाते हैं। कुछ डायलॉग तो कादर खान की याद दिला देते हैं। कुछ सीमा के पार निकल जाते हैं। हिंदी वर्जन में रणवीर सिंह ने डेडपूल को अपनी आवाज दी है और उनका काम किसी हीरो से कम नहीं है।

फिल्म के सारे कलाकारों का अभिनय जोरदार है। रयान रेनॉल्ड्स ने डेडपूल के किरदार को शानदार तरीके से जिया है। जोश ब्रोलिन ने केबल का किरदार निभाकर फिल्म को शक्तिशाली किया है। मोरेना बैक्करीन ने वनेसा के रोल के जरिये फिल्म को नजाकत दी है। करण सोनी, जूलियन डेनिसन सहित अन्य कलाकार भी अपनी उपस्थिति दर्ज कराते हैं।

कई बार 'बी-ग्रेड' मूवीज़ स्तरहीन होकर भी मनोरंजन कर जाती हैं और यही मजा डेडपूल 2 देती है।

निर्माता : साइमन किनबर्ग, रयान रेनॉल्ड्स, लॉरेन श्लेर डोनर
निर्देशक : डेविड लीच
संगीत : टाइलर बेट्स
कलाकार : रयान रेनॉल्ड्स, जोश ब्रोलिन, मोरेना बैक्करीन, जूलियन डेनिसन, करण सोनी
सेंसर सर्टिफिकेट : केवल वयस्कों के लिए * 2 घंटे 37 सेकंड

__________________________


फिल्म 1971 में सेट है जब ईस्ट पाकिस्तान में मुजीबुर रहमान की गतिविधियों के कारण भारत-पाकिस्तान के संबंध तनावपूर्ण हो गए थे। तब दिल्ली यूनिवर्सिटी में पढ़ने वाली सेहमत खान (आलिया भट्ट) को पाकिस्तान जासूस बनाकर भेजा जाता है। सेहमत के पिता हिदायत खान (रजित कपूर) उसकी शादी पाकिस्तानी आर्मी ऑफिसर इकबाल सईद (विक्की कौशल) से करा देते हैं जिसके परिवार के अन्य लोग भी पाकिस्तानी आर्मी में हाई रेंक ऑफिसर्स हैं।

शादी के पहले सेहमत को ऐसी ट्रेनिंग दी जाती है कि खून देख चक्कर खाने वाली सेहमत वक्त आने पर किसी इंसान को मारने से भी नहीं चूकती। पाकिस्तान जाकर सेहमत अपना काम शुरू कर देती है।

सेहमत से एक भारतीय ऑफिसर पूछता है कि तुम यह सब करने के लिए क्यों राजी हुईं? तो वह इसका जवाब देती है कि वह मुल्क और खुद को अलग करके नहीं देखती। वह खुद को ही मुल्क मानती है। यह संवाद सेहमत के किरदार को इतने ठोस तरीके से परिभाषित करता है कि दर्शकों को यकीन हो जाता है कि यह लड़की देश के लिए कुछ भी कर सकती है।

शुरुआत के कुछ मिनटों में भारत-पाक के तनावपूर्ण रिश्ते, सेहमत की ट्रेनिंग और उसकी शादी दिखाई गई है। इसके बाद फिल्म पूरी तरह से सेहमत पर शिफ्ट हो जाती है। सेहमत के लिए यह सब आसान नहीं था। वह एक परिवार का हिस्सा होकर उनकी ही जासूसी करती है। उसके परिवार में रिश्ते बन जाते हैं। लगाव पैदा हो जाता है। सेहमत जानती हैं कि उसका पति, ससुर, जेठ सभी अपने मुल्क (पाकिस्तान) के लिए काम कर रहे हैं और वह अपने मुल्क (भारत) के लिए, इसलिए उसे किसी की गलती नजर नहीं आती। मोहब्बत से ज्यादा मान वे देश को देती है, लेकिन कहीं ना कहीं उसके दिल पर चोट भी लगती है कि वह अपने परिवार के साथ विश्वासघात कर उन्हें मुसीबत में डाल रही है।

सेहमत के दिमाग में चल रही इस उथलपुथल को निर्देशक मेघना गुलज़ार ने बेहतरीन तरीके से दर्शाया है। उन्होंने पाकिस्तानियों को ऐसे पेश नहीं किया कि वे भारत या भारतीयों के खिलाफ खूब जुबां चला रहे हों। इसलिए वे विलेन नहीं लगते और इससे दर्शक सेहमत की मानसिक स्थिति को गहराई के साथ समझते हैं।


'राज़ी' बताती है कि सरहद पर सेना के जवान तो अपना काम बखूबी कर रहे हैं, लेकिन कई गुमनाम एजेंट्स ऐसे काम कर जाते हैं जिनको वाहवाही भी नहीं मिलती। सेहमत अपने देश के लिए तन-मन-धन तक न्यौछावर कर देती है। सेहमत का जब राज खुलता है तो उसका पति पूछता है कि क्या वह कभी 'सच' भी थी। उसका इशारा उन अंतरंग क्षणों की ओर था कि क्या वह बिस्तर पर भी ड्यूटी निभा रही थी? सेहमत के पास इसका कोई जवाब नहीं होता।

सेहमत को आखिर में अहसास होता है कि उसका जंग में सब कुछ लूट गया और उसे कोई फायदा नहीं हुआ। वह अपने बेटे को भारतीय सेना का हिस्सा बनाती है जिसका पिता पाकिस्तान सेना में था। इस तरह बातें जहां सोचने पर मजबूर करती हैं, कई तरह के सवाल पैदा करती हैं, वहीं स्पाय ड्रामा पूरी तरह बांध कर रखता है।

फिल्म की कहानी और प्रस्तुतिकरण इतना सशक्त है कि आप फिल्म में डूबे रहते हैं। सेहमत के खुफिया जानकारी जुटाने वाले सीन इतने बेहतरीन तरीके से फिल्माए गए हैं कि आप पलक भी नहीं झपक सकते। भवानी अय्यर और मेघना गुलजार द्वारा लिखा गया स्क्रीनप्ले कई टर्न्स और ट्विस्ट्स लिए हुए है और फिल्म सरपट गति से भागती है।

निर्देशक के रूप में मेघना गुलजार की इस बात के लिए तारीफ करनी होगी कि इस जासूसी ड्रामे को उन्होंने रियल रखने की कोशिश की है। आमतौर पर फिल्मों में जिस तरह से जासूस का ग्लैमराइज्ड वर्जन दिखाया जाता है उससे यह फिल्म कोसों दूर है। मेघना ने फिल्म में बेहतरीन तरीके से थ्रिल पैदा किया है जिसे हम उनकी पिछली फिल्म 'तलवार' में भी देख चुके हैं। थ्रिल के साथ-साथ उन्होंने सेहमत के किरदार से दर्शकों को शानदार तरीके से कनेक्ट किया है जो कि आसान बात नहीं थी।

फिल्म में एक-दो बातें खटकती भी हैं जैसे इतने भरे-पूरे परिवार में सेहमत सारा काम बहुत आसानी से करती है। खुफिया जानकारियों वाली फाइल को घर के लोग बड़ी आसानी से टेबल पर ही रख देते हैं। कॉम्बेट ट्रेनिंग लेने वाली सेहमत स्टूल पर चढ़ने में लड़खड़ाती है। लेकिन फिल्म की पकड़ इतनी मजबूत है कि दर्शकों का ध्यान ग‍लतियों पर नहीं जाता।

एक और सवाल उठता है कि इतने हाई रेंक आर्मी ऑफिसर्स अपने परिवार की भारतीय बहू पर शक क्यों नहीं करते? दरअसल सेहमत अपनी मासूमियत से सभी का दिल जीत लेती हैं और जब तक वे उस पर शक करते वह अपना काम कर चुकी थी।

आलिया भट्ट कई फिल्मों में दिखा चुकी हैं कि वे कितनी बेहतरीन एक्ट्रेस हैं। 'राज़ी' में वे अपने स्तर को और ऊंचा उठाती हैं। एक कठिन भूमिका को उन्होंने चैलेंज की तरह लिया और शानदार तरीके से अभिनीत किया। उन्होंने अपने किरदार को उतनी ही मासूमियत और मैच्योरिटी दी जितनी की जरूरत थी। कई दृश्यों में उनका अभिनय लाजवाब है।

विक्की कौशल, जयदीप अहलावत, रजत कपूर, शिशिर शर्मा, आरिफ ज़कारिया, सोनी राज़दान, अमृता खानविलकर सहित सारे कलाकारों का अभिनय बेजोड़ है। सिनेमाटोग्राफी और सम्पादन शानदार है।

राज़ी को जरूर देखा जाना चाहिए।

बैनर : जंगली पिक्चर्स, धर्मा प्रोडक्शन्स
निर्माता : विनीत जैन, करण जौहर, हीरू यश जौहर, अपूर्वा मेहता
निर्देशक : मेघना गुलज़ार
संगीत : शंकर-एहसान-लॉय
कलाकार : आलिया भट्ट, विक्की कौशल, जयदीप अहलावत, रजत कपूर, शिशिर शर्मा, आरिफ ज़कारिया, सोनी राज़दान, अमृता खानविलकर
सेंसर सर्टिफिकेट : यूए * 2 घंटे 20 मिनट

__________________________
बहुत कम ऐसा देखने को मिलता है जब कलाकार, स्क्रिप्ट और निर्देशन के स्तर से ऊंचे उठ कर फिल्म को देखने लायक बना देते हैं। अमिताभ बच्चन और ऋषि कपूर ये कमाल फिल्म '102 नॉट आउट' में कर दिखाते है। पुरानी शराब की तरह इन दोनों के अभिनय में उम्र बढ़ने के साथ-साथ और निखार आता जा रहा है।

फिल्म की कहानी साधारण है, लेकिन जो बात उसे अनोखी बनाती है वो हैं इसके किरदार- 102 वर्ष का दत्तात्रय वखारिया (अमिताभ बच्चन) बाप है और उसका 75 वर्षीय बेटा बाबूलाल (ऋषि कपूर), शायद ही पहले ऐसे किरदार हिंदी फिल्म में देखे गए हों। पिता तो कूल है, लेकिन बेटा ओल्ड स्कूल है। बाबूलाल ने बुढ़ापा ओढ़ लिया है और गुमसुम, निराश रहता है। दूसरी ओर दत्तात्रय जिंदगी के हर क्षण का भरपूर मजा लेता है। वह बाबूलाल को सुधारने के लिए एक अनोखा प्लान बनाता है।

कथा, पटकथा और संवाद सौम्या जोशी के हैं। बाबूलाल को सुधारने वाले प्लान में कल्पना का अभाव नजर आता है और सब कुछ बड़ी ही आसानी से हो जाता है। यह कहानी की सबसे बड़ी कमजोरी है, लेकिन कुछ अच्छे सीन और कलाकारों का अभिनय फिल्म को डूबने से लगातार बचाते रहते हैं।


निर्देशक उमेश शुक्ला ने बेहद सरल तरीके से कहानी को फिल्माया है। उन्होंने कुछ विशेष करने की कोशिश भी नहीं की है। लेखक की तरह उनका काम भी इसलिए आसान हो गया कि दो बेहतरीन कलाकार का साथ उन्हें मिला। अमिताभ और ऋषि के अभिनय में दर्शक इतने सम्मोहित हो जाते हैं कि खामियों की ओर उनका ध्यान जाता नहीं है। वैसे इस बात के लिए उमेश की तारीफ की जा सकती है कि दो वृद्ध अभिनेताओं को लीड रोल देने का जोखिम उन्होंने उठाया है।

दत्तात्रय वखारिया के रूप में अमिताभ बच्चन का अभिनय जबरदस्त है। 102 उम्र के जिंदादिल और 'युवा' वृद्ध के रूप में उन्होंने जान फूंक दी। गुजराती एक्सेंट में उनकी हिंदी सुनते ही बनती है। उन्होंने अपनी संवाद अदायगी में भी खासा बदलाव किया है। बाबूलाल की पत्नी की मृत्यु वाला किस्सा जब वे सुनाते हैं तो उनका अभिनय देखते ही बनता है।

ऋषि कपूर भी अभिनय के मामले में अमिताभ से कम नहीं रहे। उन्हें संवाद कम मिले और उनका किरदार एक 'दबा' हुआ व्यक्ति है, लेकिन एक निराश बूढ़े से हंसमुख 'युवा' में आने वाले परिवर्तन को उन्होंने अपने अभिनय से बखूबी दर्शाया है। इन दो दिग्गज कलाकारों के बीच जिमीत त्रिवेदी अपनी जगह बनाने में सफल रहे हैं।

बैनर : बेंचमार्क पिक्चर्स, ट्रीटॉप एंटरटेनमेंट, सोनी पिक्चर्स
निर्माता-निर्देशक : उमेश शुक्ला
संगीत : सलीम मर्चेण्ट, सुलेमान मर्चेण्ट
कलाकार : अमिताभ बच्चन, ऋषि कपूर, जिमित त्रिवेदी

__________________________
कुछ फिल्में ऐसी होती हैं जो शुद्ध मनोरंजन की कसौटी पर खरी उतरती हैं। इन्हें पॉपकॉर्न और कोला के साथ देखने का मजा ही कुछ और होता है। अवेंजर्स सीरिज की फिल्में इसी तरह हैं जिनमें कई सुपरहीरो को एक साथ देखने का सुकून मिलता है। कॉमिक्स से निकल कर बिग स्क्रीन पर जब ये अपने कारनामे दिखाते हैं तो रोमांच का मजा कई गुना बढ़ जाता है।


अवेंजर्स इन्फिनिटी वॉर में तो इस बार सुपरहीरोज़ की भरमार है। निर्देशक रूसो ब्रदर्स ने तमाम सुपरहीरो को जमा कर अपेक्षाओं को बेहद ऊंचा कर दिया। इतनी अपेक्षाएं कई बार फिल्म पर भारी पड़ जाती हैं, लेकिन एंथनी रूसो और जो रूसो इन अपेक्षाओं पर खरा उतरते हैं और दर्शकों को भरपूर मनोरंजन देते हैं।

जब इतने सारे सुपरहीरो जमा हों तो फिल्म के विलेन का दमदार होना जरूरी है। लगना चाहिए कि इससे टक्कर लेने के लिए कई सुपरहीरो की जरूरत है। थेनोस के इरादे नेक नहीं है। उसे उन स्टोन्स की तलाश है जिसे पाकर वह पूरे ब्रह्मांड पर राज करना चाहता है और पृथ्वी भी सुरक्षित नहीं है, लेकिन स्टोन्स और थेनोस के बीच आयरनमैन, स्पाइडरमैन, हल्क, थोर, कैप्टन अमेरिका, स्टीव रोजर्स, ब्लैक विडो जैसे तमाम योद्धा हैं जो पृथ्वी को सर्वनाश से बचाने के लिए किसी भी हद तक जा सकते हैं।

एक लाइन की कहानी पर ढाई घंटे तक दर्शकों को थिएटर में बैठाए रखना निर्देशक एंथनी रूसो और जो रूसो की कामयाबी मानी जाएगी। इतने सारे सुपरहीरोज़ के बीच उन्होंने संतुलन बनाए रखा और कहीं भी दर्शकों को कन्फ्यूज नहीं होने दिया। उनका कहानी कहने का तरीका इतना सटीक है कि दर्शक को हर बात समझ में आती है और इतने सारे किरदारों के होने के बावजूद वह भ्रमित नहीं होता।


एक्शन और स्पेशल इफेक्ट्स के धमाकों के बीच इन दिग्गज हीरो के आपसी संवाद मजेदार हैं। इनमें से कई को एक-दूसरे की मौजूदगी का अहसास भी नहीं है। वे आपस में ही टकरा जाते हैं, लेकिन जब पता चलता है कि सभी की लड़ाई थेनोस के विरुद्ध है तो वे एक हो जाते हैं।

फिल्म बहुत तेज गति से चलती है और ज्यादा सोचने के लिए समय नहीं देती। कुछ जगह इधर-उधर भटकती है, कुछ दृश्य अनावश्यक रूप से लंबे भी हो गए हैं, जैसे थेनोस और उसकी बेटी गमोरा के बीच के दृश्य। फिल्म की शुरुआत थोड़ी गड़बड़ है, ऐसा लगता है मानो हम किसी फिल्म को बीच से देख रहे हैं, लेकिन 149 मिनट की अवधि वाली फिल्म में ज्यादातर समय इसकी चमक बरकरार रहती है।

फिल्म का संपादन कमाल का है। इतने सारे कलाकारों और एक्शन सीक्वेंस को बेहद सफाई के साथ जोड़ा गया है कि पूरी फिल्म बहती हुई लगती है। फिल्म की हर बात भव्य है। बजट, स्टार्स, सेट और इफेक्ट्स पर खूब पैसा बहाया गया है। सीजीआई कही भी बनावटी या नकली नहीं लगते।

फिल्म का क्लाइमैक्स जरूर चौंकाता है। इस तरह के अंत की उम्मीद नहीं थी। फिल्म खत्म होने के पहले जो एक्शन सीक्वेंस है वो कमाल का है।

फिल्म में रॉबर्ट डाउनी जू., क्रिस हेम्सवर्थ, मार्क रफेलो, क्रिस इवांस, स्कॉरलेट जोहानसन, जोश ब्रुलिन, टॉम हॉलैंड जैसे दमदार कलाकार हैं जो अपनी दमदार उपस्थिति दर्ज कराते हैं। सभी को ठीक-ठाक स्क्रीन टाइम देने की कोशिश निर्देशक ने की है, हालांकि सुपरहीरो के कुछ फैंस को शिकायत हो सकती है कि उनके प्रिय कैरेक्टर को कम समय दिया गया है, लेकिन इसमें निर्देशक की कोई गलती नहीं है। वैसे विलेन जोश ब्रुलिन ज्यादा समय तक स्क्रीन पर नजर आते हैं।

अवेंजर्स : इन्फिनिटी वॉर की की सबसे बड़ी खासियत यह है कि ढाई घंटे बाद भी मन नहीं भरता तथा थोड़ा और पाने की ख्वाहिश रहती है।

निर्माता : केविन फीज
निर्देशक : एंथनी रूसो, जो रूसो
संगीत : एलन सिल्वेस्ट्री
कलाकार : रॉबर्ट डाउनी जू., क्रिस हेम्सवर्थ, मार्क रफेलो, क्रिस इवांस, स्कॉरलेट जोहानसन, जोश ब्रुलिन, टॉम हॉलैंड
2 घंटे 29 मिनट

__________________________
ईरानी फिल्मकार माजिद मजीदी को अंतरराष्ट्रीय ख्याति प्राप्त है। चिल्ड्रन ऑफ हेवन, द कलर ऑफ पैराडाइज़, द सांग ऑफ स्पेरोज़ जैसी बेहतरीन फिल्में वे बना चुके हैं। उनकी फिल्म में मानवीय संवेदनाओं और रिश्तों के समीकरणों को सूक्ष्मता के साथ दिखाया जाता है। वे उन लोगों को फिल्म का मुख्य किरदार बनाते हैं जिन्हें जीवन में हर पल संघर्ष करना होता है और वे आशा का साथ नहीं छोड़ते।


माजिद ने इस बार हिंदी फिल्म 'बियॉण्ड द क्लाउड्स' बनाई और पूरी फिल्म को मुंबई में फिल्माया है। मुंबई विदेशी फिल्मकारों को भी लुभाता रहा है और उनका इस शहर को देखने का नजरिया अलग ही होता है। आमतौर पर हिंदी फिल्मों में चमक-दमक वाली मुंबई देखने को मिलती है, लेकिन ऊंची और चमचमाती बिल्डिंगों के साथ लाखों लोग झुग्गियों में भी रहते हैं जिनका जीवन अभावग्रस्त होता है।

बियॉण्ड द क्लाउड्स की पहली फ्रेम में मुंबई का वो पुल नजर आता है जहां लाखों रुपये की महंगी कारें दौड़ रही हैं। फिर कैमरा पुल के नीचे जाता है जहां संकरी-सी जगह में लोग रहते हैं। यहां से माजिद मजीदी ऐसा मुंबई दिखाते हैं जो बहुत कम दिखाई देता है। कई मुंबईवासी भी अपने इस शहर को पहचान नहीं पाएंगे।

कहानी है आमिर (ईशान खट्टर) की जो ड्रग्स बेचता है और मुंबई की निचली बस्ती में रहता है। उसे बहन तारा ने पाल पोसकर बढ़ा किया है। तारा के साथ एक इंसान गलत व्यवहार करने की कोशिश करता है और तारा उसके सिर पर जोरदार वार कर देती है।

वो आदमी जाता है अस्पताल और तारा पहुंच जाती है जेल में। उस आदमी का जिंदा रहना जरूरी है वरना तारा को हत्या करने के बदले में उम्रकैद हो सकती है। आमिर उसी आदमी की अस्पताल में सेवा करता है जिसने उसकी बहन के साथ गलत व्यवहार किया है।

उस आदमी का परिवार कई दिनों बाद दक्षिण भारत से आता है जिसमें बूढ़ी मां और दो छोटी बेटियां हैं। वे हिंदी नहीं समझते। आमिर उनसे टूटी-फूटी अंग्रेजी में बात करता है (कितनीअजीब बात है कि भारत के दो अलग-अलग प्रांतों में रहने वालों को अंग्रेजी ही जोड़ती है)। सभी की बुरी हालत देख आमिर उन्हें अपने घर ले आता है। उनसे आमिर का एक अनोखा संबंध बन जाता है।


आमिर की इस उलझन को निर्देशक माजिद मजीदी ने बेहतरीन तरीके से दर्शाया है। आमिर की उलझन और दर्द को दर्शक महसूस कर सकते हैं। मुंबई के इस स्ट्रीट स्मार्ट छोरे की अच्‍छाई बार-बार सतह पर आती रहती है। शुरू में वह उस शख्स के परिवार से नफरत करता है, लेकिन जब अपने घर के बाहर बारिश में उन्हें भीगते देखता है तो घर के अंदर ले आता है। उसका यह हृदय परिवर्तन वाला सीक्वेंस बेहतरीन है।

निर्देशक ने यह दर्शाया है कि प्यार की कोई भाषा नहीं होती है। आमिर और वो परिवार एक-दूसरे की भाषा नहीं समझते हैं, लेकिन आंखों के जरिये एक-दूसरे की मन की बात जान लेते हैं।

फिल्म में एक और सीन कमाल का है जब आमिर लड़की को बेचने के लिए ले जाता है। रास्ते में दोनों शरबत पीते हैं और लड़की का हाथ खराब हो जाता है। जब भीड़ में दोनों अलग होते हैं तो लड़की घबराकर अपने गंदे हाथ से आमिर का जैकेट पकड़ लेती है और जैकेट खराब हो जाता है। आमिर उसी पल समझ जाता है कि वह लड़की उस पर कितना विश्वास करती है कि अपना गंदा हाथ भी उसके जैकेट पर लगा देती है। उसी पल वह उस लड़की को बेचने का इरादा त्याग देता है।

निर्देशक के रूप में माजिद मजीदी प्रभावित करते हैं। कहानी को उन्होंने ऐसे पेश किया है कि दर्शक खुशी, दु:ख और दर्द को महसूस करते हैं। उन्होंने दर्शाया है कि अभावग्रस्त लोग छोटी-छोटी बातों में खुशी ढूंढ लेते हैं। जेल में नारकीय जीवन जीने वाली तारा एक छोटे-से बच्चे से अद्‍भुत रिश्ता बना लेती है।

तारा द्वारा उस शख्स को मारने वाला सीन माजिद ने अद्‍भुत तरीके से फिल्माया है। धोबी घाट में सूख रही सफेद चादरों के बीच परछाई के जरिये यह सीन दिखाया गया है। आमिर और छोटी बच्चियों के रिश्ते में मासूमियत और खूबसूरती की सुगंध महसूस कर सकते हैं।

माजिद ने अपने कलाकरों से भी बेहतरीन काम लिया है। ईशान खट्टर ने पहली फिल्म में ही शानदार अभिनय किया है। उन्होंने भावनाओं को त्रीवता के साथ दर्शाया है। गुस्सा, आक्रामकता और अच्छाई के रंग उनके अभिनय में देखने को मिलते हैं। घर जाकर वे गुस्से में जब फट पड़ते हैं उस सीन में उनका अभिनय देखने लायक है। आंखों का इस्तेमाल उन्होंने अच्छे से किया है।

मालविका मोहनन का डेब्यू भी शानदार रहा है। तारा के रूप में उन्होंने अपनी भूमिका गंभीरता के साथ निभाई है। उन्हें थोड़ा और फुटेज दिया जाता तो बेहतर होता। बूढ़ी स्त्री के रूप में जीवी शारदा का अभिनय उल्लेखनीय है। दो छोटी बच्चियों ने अपने अभिनय से फिल्म को मासूमियत दी है।

सिनेमाटोग्राफर अनिल मेहता ने माजिद मजीदी की आंख से मुंबई को दिखाया है। धोबी घाट, सूखती चादरें, कीचड़, कोठा, लोकल ट्रेन, तंग गलियां, झोपड़ी की पृष्ठभूमि में ऊंची बिल्डिंग जैसे रियल लोकेशन्स फिल्म को धार देते हैं। एआर रहमान का बैकग्राउंड म्युजिक कलाकारों की मनोदशा को अनुरूप है और फिल्म को ताकत देता है।

भले ही 'बियॉण्ड द क्लाउड्स' में माजिद अपने उच्चतम स्तर को छू नहीं पाए हों, लेकिन उनकी यह फिल्म देखने लायक है।

बैनर : ज़ी स्टूडियो, नम: पिक्चर्स
निर्देशक : माजिद मजीदी
संगीत : ए.आर. रहमान
कलाकार : ईशान खट्टर, मालविका मोहनन, गौतम घोष, जीवी शारदा

__________________________


दिल्ली की एक पांच सितारा होटल में डैन (वरुण धवन) होटल मैनेजमेंट ट्रैनी है। यह काम उसे खास पसंद नहीं है और वह बात-बात में चिढ़ता है। तौलियों से वह जूते पोंछ कर गुस्सा निकालता है। होटल में आए ग्राहकों पर भी वह आपा खो बैठता है और अक्सर अपने सीनियर्स से डांट खाता है।

शिउली (बनिता संधू) भी उसके साथ ट्रैनी है। दोनों के बीच कोई खास रिश्ता नहीं है। एक‍ दिन पार्टी करते हुए शिउली तीसरी मंजिल से नीचे गिर जाती है और कोमा में पहुंच जाती है। अस्पताल में डैन उससे अनिच्छा से मिलने जाता है। उसकी हालत देख वह परेशान हो जाता है और रोजाना उससे मिलने जाने लगता है।

शिउली के भाई, बहन और मां से वह कभी नहीं मिला था, लेकिन धीरे-धीरे वह उनके करीब आकर फैमिली मेम्बर की तरह बन जाता है।

'अक्टूबर' में डैन के हमें दो रूप देखने को मिलते हैं। वह दुनियादारी और नियम-कायदों से चलने पर चिढ़ता है। वह ऐसी राह पर था जिस पर चलना उसे पसंद नहीं है, लिहाजा वह बात-बात पर उखड़ने लगता है। उसे किसी तरह का दबाव पसंद नहीं है और दबाव पड़ने पर वह फट जाता है।

होटल में उसके काम करने की शैली से उसके व्यवहार की झलक हमें मिलती है। उसके इसी व्यवहार के कारण उसे कोई बहुत ज्यादा पसंद नहीं करता और दोस्त भी उसे प्रेक्टिकल होने के लिए कहते हैं।

दोस्तों से डैन को पता चलता है कि ऊपर से नीचे गिरने के पहले शिउली ने पूछा था कि डैन कहां है? यह बात उसके दिल को छू जाती है। उसे महसूस होता है कि किसी ने उसके बारे में भी पूछा है तो वह नि:स्वार्थ भाव से शिउली की अस्पताल में सेवा करता है। यह जानते हुए भी कि शिउली कोमा में हैं वह उससे बात करता है और उसके प्रयासों से ही शिउली में इम्प्रूवमेंट देखने को मिलता है।

डैन का होटल से अलग रूप हॉस्पिटल में देखने को मिलता है। यहां उसकी अच्छाइयां नजर आती हैं। वह शिउली के ठीक होने की आशा उसके परिवार वालों में जगाए रखता है। होटल में नियम तोड़ने वाले डैन को जब हॉस्पिटल में बिस्किट खाने से रोका जाता है तो वह मुंह से बिस्किट निकाल लेता है। होटल के व्यावसायिक वातावरण में शायद उसका दम घुटता था, जहां दिल से ज्यादा दिमाग की सुनी जाती है। हॉस्पिटल में दिल की ज्यादा चलती थी इसलिए वह नर्स और गार्ड से भी बतिया लेता था।

जूही चतुर्वेदी ने फिल्म की स्टोरी, स्क्रीनप्ले और डायलॉग लिखे हैं। जूही ने 'अक्टूबर' के माध्यम से कहने की कोशिश की है कि व्यक्ति का व्यवहार पूरी तरह से परिस्थितियों पर निर्भर करता है और इसलिए उसका आंकलन करते समय सभी बातों पर गौर करना चाहिए।

फिल्म में घटनाक्रम और संवाद बेहद कम हैं। साथ ही कहानी भी बेहद संक्षिप्त है, इसलिए निर्देशक शूजीत सरकार के कंधों पर बहुत ज्यादा भार था। शूजीत की तमाम कोशिशों के बावजूद भी यह फिल्म दो घंटे से कम होने के बावजूद लंबी लगती है और फिल्म की स्लो स्पीड से कई लोगों को शिकायत हो सकती है। लेकिन शूजीत, डैन के मन में उमड़ रहे भावनाओं के ज्वार से दर्शकों का कनेक्शन बैठाने में कामयाब रहे हैं। निश्चित रूप से यह बात बेहद कठिन थी।

जुड़वां 2 और मैं तेरा हीरो जैसी फॉर्मूला फिल्मों के बीच वरुण धवन 'बदलापुर' और 'अक्टूबर' जैसी फिल्में भी करते रहते हैं जो यह दर्शाता है कि लीक से हट कर फिल्म करने की चाह उनमें मौजूद है। यह पूरी फिल्म उनके ही कंधों पर थी और उन्होंने बेहतरीन अभिनय किया है। हर सिचुएशन में उनके किरदार की प्रतिक्रिया और सोच एकदम अलग होती है और इस बात को उन्होंने अपने अभिनय से निखारा है। बनिता संधू ने बमुश्किल एक-दो संवाद बोले होंगे। ज्यादातर समय उन्हें मरीज बन कर बिस्तर पर लेटना ही था, लेकिन उन्होंने काफी अच्छे एक्सप्रेशन्स दिए।

शिउली की मां के रूप में गीतांजलि राव और डैन के सीनियर के रूप में प्रतीक कपूर का अभिनय भी जोरदार है। अविक मुखोपाध्याय की सिनेमाटोग्राफी शानदार है। ठंड और कोहरे में लिपटी दिल्ली, आईसीयू और फाइव स्टार के माहौल को उन्होंने कैमरे से बखूबी पकड़ा है।

शूजीत सरकार की फिल्मों से जो अपेक्षा रहती हैं उस पर भले ही फिल्म पूरी नहीं उतर पाती हो, लेकिन देखी जा सकती है। टेस्ट क्रिकेट को देखने वाले धैर्य की जरूरत इस फिल्म को देखते समय भी पड़ती है।

बैनर : राइजि़ंग सन फिल्म्स प्रोडक्शन
निर्माता : रॉनी लाहिरी, शील कुमार
निर्देशक : सुजीत सरकार
संगीत : शांतुनु मोइत्रा, अनुपम रॉय, अभिषेक अरोरा
कलाकार : वरुण धवन, बनिता संधू, गीतांजलि राव, प्रतीक कपूर
सेंसर सर्टिफिकेट : यू * 1 घंटा 55 मिनट 30 सेकंड

__________________________

स्टोरी आइडिया उम्दा है और निर्देशक अभिनय देव इस पर एक देखने लायक फिल्म बनाने में कामयाब हुए हैं। वैसे, इस कहानी पर बहुत कुछ काम किया जा सकता था, लेकिन सारी संभावनाओं का दोहन नहीं हो पाया। मूल कहानी के साथ कुछ उप कहानियां भी हैं, जो लगातार मनोरंजन का डोज देती रहती है।

देव के बॉस का 'टॉयलेट पेपर' का बिजनेस है। उसका मानना है कि पीने का पानी नहीं मिलता तो धोने में पानी क्यों बरबाद करना। पानी की निरंतर होती कमी को वह अपने व्यवसाय के लिए अवसर मानता है। हालांकि इस बात को लेकर कुछ ज्यादा ही सीन हो गए। कुछ कम किए जा सकते थे।

रंजीत के साथ उसकी पत्नी डॉली (दिव्या दत्ता) कुत्ते की तरह व्यवहार करती है क्योंकि वह एक पैसा नहीं कमाता। यह ट्रेक सिर्फ हंसाने के लिए रचा गया है। ऑफिस गॉसिप हैं। पुरुषों की फैंटेसी है। दिक्कत इस बात को लेकर है कि एक जैसे सीन की मात्रा कुछ ज्यादा ही हो गई है लिहाजा सेकंड हाफ में ये थोड़ा उबाते हैं क्योंकि इनमें नवीनता नहीं रहती।

'ब्लैकमेल' में आगे क्या होने वाला है ये अंदाजा लगाना मुश्किल है और यही बात फिल्म के पक्ष में जाती है। इस कारण फिल्म में अंत तक रूचि बनी रहती है। दूसरी खास बात है मजेदार किरदार। देव, उसका दोस्त, उसका बॉस, रंजीत, उसकी पत्नी, पत्नी के मां-बाप, एक जासूस, ये सब फनी हैं और इनको लेकर कुछ ऐसे सीन बनाए गए हैं जिन पर आप हंस सकते हैं।

फिल्म के शुरुआती 10-15 मिनट बोझिल हैं। शायद इन्हें देव की मनोदशा दिखाने के लिए रखा गया है जिसकी जिंदगी में कोई चार्म नहीं है। इसके बाद निर्देशक अभिनव देव की फिल्म पर पकड़ मजबूत हो जाती है। खासतौर पर अरुणोदय सिंह की एंट्री होने के बाद फिल्म में मनोरंजन का ग्राफ ऊंचा होने लगता है।

निर्देशक ने फिल्म को थ्रिलर बनाने के बजाय ह्यमूरस बनाने पर ज्यादा जोर दिया है। अभिनव का प्रस्तुतिकरण अच्छा है और उन्हें कलाकारों ने भी भरपूर सहयोग दिया है। स्क्रिप्ट में कुछ कमियां हैं, जिन्हें यहां पर लिखा नहीं जा सकता क्योंकि इससे फिल्म देखने का मजा बिगड़ सकता है, लेकिन ये कमियां फिल्म देखने में ज्यादा बाधक नहीं बनती हैं। देव और उसकी पत्नी का ठंडा रिश्ता, रंजीत और उसकी पत्नी का नफरत वाला रिश्ता क्यों है, इस पर प्रकाश नहीं डाला गया है।


इरफान खान को संवाद कम दिए गए हैं और उन्हें चेहरे के भाव से ज्यादा काम चलाना पड़ा है, जिसमें उन जैसे काबिल अभिनेता को बिलकुल भी परेशानी नहीं हुई। अरुणोदय सिंह को अभिनय करते देखना अच्छा लगता है। उन्होंने तरह-तरह के चेहरे बना कर अपने किरदार को कॉमिक लुक दिया है। कीर्ति कुल्हारी एकमात्र ऐसी कलाकार रही जिनके साथ स्क्रिप्ट न्याय नहीं कर पाई। ओमी वैद्य, दिव्या दत्ता, गजराज राव (चावला), अभिजीत चव्हाण (पुलिस इंसपेक्टर) सहित अन्य अभिनेताओं का काम भी उम्दा है। उर्मिला मातोंडकर ने न जाने क्या सोच कर एक गाना किया है।

कुल मिलाकर ब्लैकमेल एक नई कहानी और बेहतरीन एक्टिंग के कारण देखी जा सकती है।

बैनर : टी-सीरिज़ सुपर कैसेट्स इंडस्ट्री लि., आरडीपी मोशन पिक्चर्स
निर्माता : कृष्ण कुमार, भूषण कुमार, अभिनय देव, अपूर्बा सेनगुप्ता
निर्देशक : अभिनय देव
संगीत : अमित त्रिवेदी, बादशाह
कलाकार : इरफान खान, कीर्ति कुल्हारी, अरुणोदय सिंह, दिव्या दत्ता, ओमी वैद्य, उर्मिला मातोंडकर (स्पेशल अपियरेंस)
सेंसर सर्टिफिकेट : यूए * 2 घंटे 19 मिनट

__________________________

ईमानदार ऑफिसर अमय पटनायक (अजय देवगन) नेताओं की आंखों की किरकिरी है और उसके 49 ट्रांसफर हो चुके हैं। लखनऊ पहुंचते ही उसे सांसद ताऊजी (सौरभ शुक्ला) के बारे में जानकारी मिलती है कि इनके पास 420 करोड़ रुपये के आसपास की संपत्ति है। अभी भी यह बहुत बड़ी रकम है और 1981 में यह कितनी बड़ी होगी इसका आप अंदाजा ही लगा सकते हैं।

ताऊजी के यहां छापा डालना बेहद मुश्किल काम है, लेकिन यह जोखिम अमय उठा लेता है। किस तरह से वह छिपी हुई संपत्ति अपनी टीम के साथ ढूंढता है? किस तरह अमय के काम में ताऊजी और उसका लंबा-चौड़ा परिवार दखल डालता है? किस तरह के दबाव अमय को बर्दाश्त करने पड़ते हैं? यह सब रोचक तरीके से फिल्म में दिखाया गया है।

रितेश शाह द्वारा लिखी गई कहानी (स्क्रीनप्ले और संवाद भी) ऐसे दो मजबूत किरदारों की कहानी है जिसमें एक अत्यंत ईमानदार है तो दूसरा घोर बेईमान। इनकम टैक्स का छापा दोनों को साथ ला खड़ा करता है और दोनों अपने गुणों व अवगुणों के साथ टकराते हैं।

कहानी एक ऐसे छापे के बारे में है जो घंटों तक चलता रहता है। एक ही लोकेशन पर ज्यादातर समय कैमरा घूमता रहता है। फिल्म का हीरो भी ज्यादातर समय में एक ही ड्रेस में रहता है। ऐसे में दर्शकों को बहलाना आसान बात नहीं है, लेकिन स्क्रीनप्ले इस तरह लिखा गया है कि दर्शक फिल्म से बंधे रहते हैं।

खासतौर पर ताऊजी और अमय के बीच जो बातचीत है वो बेहद रोचक है। यहां पर फिल्म के संवाद महत्वपूर्ण भूमिका निभाते हैं। फिल्म के पहले हाफ में ताऊ भारी पड़ता है जब अमय और उसकी टीम के हाथ कुछ भी नहीं लगता, लेकिन धीरे-धीरे यह बाजी पलटने लगती है। इस छापे के तनाव के बीच कुछ हल्के-फुल्के दृश्य भी हैं। ताऊ की मां वाले सीन हंसाते हैं।

हालांकि जैसे-जैसे फिल्म समाप्ति की ओर जाती है मनोरंजन का ग्राफ नीचे आने लगता है। दृश्यों में दोहराव आने लगता है। ऐसा लगता है कि अब कुछ नया सूझ नहीं रहा है। फिल्म का क्लाइमैक्स खूब हंगामेदार है, लेकिन प्रभावित नहीं कर पाता।

निर्देशक के रूप में राजकुमार गुप्ता का काम ठीक है। एक ऐसी कहानी जिसमें दिखाने के लिए ज्यादा कुछ नहीं है, वे दर्शकों को बांध कर रखते हैं। उन्होंने फिल्म को रियल रखने की कोशिश की है साथ कमर्शियल फॉर्मूलों का मोह भी नहीं छोड़ पाए हैं। जरूरी नहीं है कि फिल्म में हीरोइन रखी जाए। 'रेड' में इलियाना डीक्रूज नहीं भी होती तो भी फर्क नहीं पड़ता। अजय-इलियाना के बीच के दृश्य बोर करते हैं और बेवजह फिल्म की लंबाई बढ़ाते हैं।

अमय को इस छापे के पूर्व सारी जानकारी देने वाला सोर्स, जिसकी तलाश ताऊ को भी रहती है, के सस्पेंस पर से परदा हटता है तो मजा नहीं आता।

अजय देवगन और सौरभ शुक्ला का अभिनय ‍फिल्म में रूचि बने रहने का बड़ा कारण है। एक ईमानदार ऑफिसर के रूप में अजय बिलकुल परफेक्ट लगे। उनका अभिनय एकदम सधा हुआ है और पहली फ्रेम से ही वे दर्शकों को अपने साथ कर लेते हैं।

ताऊजी जैसे किरदार सौरभ शुक्ला जैसा अभिनेता ही निभा सकता है। उन्होंने भी अपना किरदार फिल्म की शुरुआत से बारीकी से पकड़ा और अंत तक नहीं छोड़ा। उनकी संवाद अदायगी तारीफ के काबिल है।
इलियाना डीक्रूज का रोल महत्वहीन था, हालांकि उनका अभिनय ठीक-ठाक है। पुष्पा सिंह छोटे से किरदार में असर छोड़ती है।

फिल्म का संगीत अच्छा है। सानू एक पल चैन, नित खैर मांगा सुनने लायक हैं। हालांकि गानों की फिल्म में जगह नहीं बनती थी।

फिल्म में कई अगर-मगर हैं, लेकिन समग्र रूप से यह ऐसी फिल्म है जो देखी जा सकती है।

बैनर : टी-सीरिज़ सुपर कैसेट्स इंडस्ट्रीज़ लि., पैनोरामा स्टूडियोज़
निर्माता : भूषण कुमार, कुमार मंगत पाठक, अभिषेक पाठक, कृष्ण कुमार
निर्देशक : राजकुमार गुप्ता
संगीत : अमित त्रिवेदी, तनिष्क बागची
कलाकार : अजय देवगन, इलियाना डिक्रूज़, सौरभ शुक्ला, पुष्पा सिंह
सेंसर सर्टिफिकेट : यूए * 2 घंटे 8 मिनट

__________________________
बॉलीवुड की ज्यादातर फिल्मों में प्रेमियों को मिलाने की कोशिश की जाती है, लेकिन 'सोनू के टीटू की स्वीटी' में सोनू अपने भाई से भी बढ़ कर दोस्त टीटू की स्वीटी के साथ जोड़ी तोड़ने की कोशिश में लगा रहता है। सोनू को टीटू के लिए स्वीटी सही लड़की नहीं लगती है जिसके साथ टीटू की शादी होने वाली है। रोमांस बनाम ब्रोमांस का मुकाबला देखने को मिलता है।



जब वह यह स्वीकार कर लेता है कि स्वीटी अच्छी लड़की है तब स्वीटी खुद सोनू को बता देती है कि वह चालू लड़की है। वह सोनू को चैलेंज देती है कि अब रिश्ता तोड़ कर दिखाए। क्या स्वीटी सच कह रही है? क्या सोनू यह कर पाएगा? इसके जवाब फिल्म में मिलते हैं।

कहानी में कुछ बात खटकती है। यदि स्वीटी 'बदमाश' है और सोनू को उस पर शक है तो वह क्यों आगे रह कर उसे बताती है कि वह 'बदमाश' है। जबकि आधी फिल्म में वह यह जताने की कोशिश करती है कि एक अच्छी लड़की है। स्वीटी यदि अच्छी लड़की नहीं है तो यह दर्शाने के लिए कुछ भी नहीं बताया गया है कि आखिर वह क्यों अच्छी लड़की नहीं है। वह टीटू से शादी कर क्या पाना चाहती है? इसलिए स्वीटी से इतनी नफरत नहीं होती जितनी की कहानी की डिमांड थी।

कमियों के बावजूद यदि फिल्म अच्छी लगती है तो इसका श्रेय स्क्रीनप्ले और निर्देशक लव रंजन को जाता है। कई मजेदार सीन रखे गए हैं जो यदि कहानी से ज्यादा ताल्लुक नहीं भी रखते हैं तो भी इसलिए अच्छे लगते हैं कि उनसे मनोरंजन होता है।

सोनू, टीटू और स्वीटी के किरदारों के साथ-साथ आलोकनाथ, वीरेन्द्र सक्सेना सहित अन्य सीनियर सिटीजन्स के किरदारों पर भी मेहनत की गई है। ये किरदार समय-समय पर आकर फिल्म के गिरते ग्राफ को उठा लेते हैं। सोनू के साथ इनके सीन बढ़िया हैं। सोनू और स्वीटी के मुकाबले वाले दृश्य भी अच्छे लगते हैं।

निर्देशक के रूप में लव रंजन का काम अच्छा है। वे 'प्यार का पंचनामा' भाग एक और दो बना चुके हैं और उनकी युवा दर्शकों पर अच्छी पकड़ है। 'सोनू के टीटू की स्वीटी' में भी उन्होंने वही फ्लेवर बरकरार रखा है। उनके द्वारा रचा गया फैमिली ड्रामा सूरज बड़जात्या या करण जौहर की फिल्मों से बिलकुल अलग है और दादी, मां, पिता, चाचा के किरदार बड़े दिलचस्प हैं। हालांकि इन किरदारों का किससे क्या रिश्ता है, यह बहुत ज्यादा स्पष्ट नहीं होता।


फिल्म को यदि वे छोटा रखते तो बेहतर होता, खासकर सेकंड हाफ में कुछ प्रसंग गैरजरूरी लगते हैं, जैसे एम्सटर्डम जाने वाली बात। कहानी की कमियों को उन्होंने मनोरंजक प्रस्तुतिकरण के जरिये बखूबी छिपाया है।

लव रंजन ने अपने एक्टर्स से भी अच्छा काम लिया है। फिल्म के तीनों मुख्य कलाकार कार्तिक नारायण, नुसरत भरूचा और सनी सिंह का अभिनय बेहतरीन है। तीनों ने अपने किरदारों को बारीकी से पकड़ा और पूरी फिल्म में यह पकड़ बनाए रखी। आलोकनाथ, वीरेन्द्र सक्सेना और अन्य कलाकारों का अभिनय भी लाजवाब है। उनके रोल छोटे हैं, लेकिन वे अपनी उपस्थिति दर्ज कराते हैं।

म्युजिक फिल्म का प्लस पाइंट है। 'बम डिगी डिगी' जैसे हिट गीत को फिल्म में जगह दी गई है। इसके साथ ही 'दिल चोरी', 'सुबह सुबह', 'तेरा यार हूं मैं' जैसे गीत भी सुनने लायक हैं।

कुल मिलाकर 'सोनू के टीटू की स्वीटी' कमियों के बावजूद मनोरंजन करती है।

बैनर : लव फिल्म्स, टी-सीरिज सुपर कैसेट्स इंडस्ट्री लि.
निर्माता : लव रंजन, अंकुर गर्ग, भूषण कुमार, कृष्ण कुमार
निर्देशक : लव रंजन
संगीत : हंस राज हंस, जैक नाइट, रोचक कोहली, यो यो हनी सिंह, अमाल मलिक, गुरु रंधावा, सौरभ-वैभव
कलाकार : कार्तिक नारायण, नुसरत भरूचा, सनी सिंह निज्जर, आलोकनाथ, वीरेन्द्र सक्सेना, सोनाली सहगल
सेंसर सर्टिफिकेट : यूए * 2 घंटे 20 मिनट 23 सेकंड

__________________________
महिलाओं में माहवारी एक प्राकृतिक प्रक्रिया है, जिसका भारतीय समाज में बहुत बड़ा हौव्वा बना कर रखा गया है। इस बारे में बात करते समय लोग असहज हो जाते हैं। माहवारी के दिनों में 82 प्रतिशत महिलाएं गंदे कपड़े, राख और पत्तों का इस्तेमाल करती हैं। उन्हें कोई छूता नहीं है। घर या रसोई से उन्हें बाहर बैठा दिया जाता है। सभी उसे हेय दृष्टि से देखते हैं मानो उसने अपराध कर दिया हो। गरीबी और अशिक्षा इसका मूल कारण है।

इन कठिन दिनों में सेनिटरी पैड्स के उपयोग से कई बीमारियों से बचा जा सकता है, लेकिन भारत की ज्यादातर महिलाओं ने इसके बारे सुना भी नहीं होगा क्योंकि इस देश में मात्र 18 प्रतिशत इसका इस्तेमाल करती हैं। कुछ करना चाहती हैं, लेकिन गरीबी उनके हाथ रोक देती है क्योंकि इनका उत्पादन करने वाली कं‍पनियां महंगे दामों में इन्हें बेचती है। आश्चर्य की बात है कि सरकार का भी अभी तक इस ओर ध्यान नहीं गया है।

अरुणाचलम मुरुगानांथम नामक शख्स से यह नहीं देखा गया कि उनकी पत्नी पैड्स की बजाय घटिया तरीके आजमाए और बीमारियों को आमंत्रित करे। पैसा नहीं था तो खुद ही पैड बनाने की सोची। आठवीं पास इस इंसान ने बड़े इंजीनियरों को भी हैरत में डाल दिया जब उन्होंने पैड बनाने की मशीन का ईजाद किया। उन्होंने मात्र दो रुपये की लागत में पैड उपलब्ध कराए और लाखों महिलाओं को फायदा पहुंचाया।

इन्हीं अरुणाचलम का जिक्र ट्विंकल खन्ना ने अपनी किताब 'द लीजैंड ऑफ लक्ष्मी प्रसाद' में किया। ट्विंकल यही नहीं रूकी। उन्होंने अरुणाचलम पर 'पैड मैन' नामक फिल्म भी बना डाली। जिसमें अक्षय कुमार ने लीड रोल निभाया है। यह फिल्म अरुणाचलम के जीवन से प्रेरित है। चूंकि इस पर फिल्म बनाना आसान बात नहीं है इसलिए लेखक और निर्देशक ने अपनी कल्पना के रेशे भी कहानी में जोड़े हैं।

महेश्वर में रहने वाले लक्ष्मीकांत चौहान (अक्षय कुमार) की शादी होती है। जब वह पत्नी को माहवारी के दिनों में गंदे कपड़ों का इस्तेमाल करते देखता है तो सिहर जाता है। पैड्स खरीदने की उसकी हैसियत नहीं है। एक फैक्ट्री में काम करने वाला लक्ष्मी दिमाग से तेज है। उसके दिमाग में आइडिए की कमी नहीं है। चीजों को बेहतर बनाकर जिंदगी को वह आसान बनाता है। उसकी पत्नी हनुमानजी के नारियल खाने और प्रसाद देने से चकित है, लेकिन वह जानता है कि हनुमानजी के अंदर एक मशीन काम कर रही है।

लक्ष्मीकांत पैड बनाने की सोचता है। कुछ प्रयोग करता है जो असफल रहते हैं। महिलाओं, रिश्तेदारों, गांव वालों की बातें सुनना पड़ती है। यहां तक कि उसकी मां, बहनें और पत्नी भी उसे छोड़ कर चली जाती है, लेकिन वह पैड बनाने की मशीन बनाने की धुन में लगा रहता है और कामयाब होता है। उसकी इस यात्रा को फिल्म में बेहतरीन तरीके से दर्शाया गया है।

फिल्म को दो भागों में बांटा है। पहले भाग में इस मुद्दे पर लोगों की सोच को बताया है। लक्ष्मी जब पैड्स बनाने का काम शुरू करता है तो उसे 'ढीले नाड़े का आदमी' कह कर ताने मारे जाते हैं। उसे गांव तक छोड़ना पड़ता है। दूसरे भाग में पैड्स बनाने की मशीन को लेकर लक्ष्मीकांत के संघर्ष को दर्शाया गया है कि कैसे वह अंतरराष्ट्रीय स्तर पर चर्चित होता है।

लक्ष्मी के प्रयोगों को लेकर कई मजेदार सीन रचे गए हैं। वह पैंटी खरीदता है। पैड बनाता है। खुद पैड लगाता है। प्रयोग के लिए बकरे का खून उसमें डालता है। उसकी पैंट पर लगे खून को देख लोग घबरा जाते हैं। पैड के प्रयोग के लिए वह मारा-मारा घूमता है, लेकिन उसे फीडबैक ही नहीं मिलता कि वह सही कर रहा है या गलत। दुकानदार पैड को टेबल के नीचे से देता है मानो चरस-गांजा दे रहा हो। लक्ष्मी और उसकी पत्नी का रोमांस भी दिल को छू जाने वाला है।

दूसरे हाफ में परी (सोनम कपूर) की एंट्री फिल्म को ताजगी देती है। परी उसकी पहली ग्राहक रहती है। परी के मुंह से लक्ष्मी का यह सुनना कि उसके द्वारा बनाया गया पैड भी अन्य पैड्स की तरह ही है, वाला सीन बेहतरीन है। इसमें अक्षय कुमार के एक्प्रेशन देखने लायक हैं। परी और उसके पिता की बॉण्डिंग भी प्रभावित करती है, 'पिता बच्चे को मां की तरह पाले तो ही मजा है' वाली बातें दिखाने में बाल्की माहिर हैं।


निर्देशक रूप में बाल्की का काम शानदार हैं। एक ऐसा विषय जिस पर लोग बात करना पसंद नहीं करते, उस पर ऐसी फिल्म बनाना जो लोग पसंद करें, ढेढ़ा काम है, लेकिन बाल्की ने यह कर दिखाया। वे विषय की गहराई में गए। दर्शकों को बांधने के लिए मनोरंजक सीन बनाए और अपनी बात दर्शकों के सामने रखने में सफल रहे। बाल्की की तारीफ इसलिए भी की जा सकती है कि उन्होंने न तो फिल्म को डॉक्यूमेंट्री बनने दी और न ही सरकारी भोंपू।

पहले हाफ में जरूर कुछ सीन अति नाटकीय हो गए, जैसे पंचायत पूरे गांव के सामने लक्ष्मीकांत को फटकार लगाती है। इस तरह के दृश्यों से बचा जा सकता था जिससे फिल्म की लंबाई भी कम हो जाती। लक्ष्मी और परी का एक-दूसरे की ओर आकर्षित होना भी थोड़ा अखरता है, लेकिन अरुणाचलम ने स्वीकारा है कि वे अपनी अंग्रेजी पढ़ाने वाली टीचर की ओर आकर्षित हो गए थे और उसी रिश्ते यहां पर निर्देशक ने दिखाया है।


राधिका आप्टे उम्दा अभिनेत्री हैं। 'पैड मैन' में उन्हें ग्रामीण स्त्री का कैरेक्टर मिला है जिसे लोक-लाज का हमेशा भय सताता रहता है। इस किरदार को उन्होंने बखूबी जिया है। सोनम कपूर फिल्म को अलग ऊंचाई पर ले जाती हैं। परी के रूप में उनका अभिनय देखने लायक है। छोटी-छोटी भूमिकाओं में कई कलाकार हैं और सभी का अभिनय उल्लेखनीय है।

पी.सी. श्रीराम की सिनेमाटोग्राफी शानदार हैं। उनके एरियल शॉट्स देखने लायक हैं। गाने थीम के अनुरुप हैं।

अरुणाचलम मुरुगानांथम बधाई के पात्र हैं कि उन्होंने ऐसी मशीन बनाई जो सस्ते पैड्स बनाती है। 'पैड मैन' की टीम इसलिए बधाई की पा‍त्र है किइस कठिन विषय पर फिल्म बना कर लोगों का ध्यान इस ओर खींचा है। अब सरकारी की बारी है जो उन 82 प्रतिशत महिलाओं के बारे में सोचेजो पैड्स का इस्तेमाल नहीं करती हैं।

बैनर : मिसेस फनीबोन्स मूवीज़, सोनी पिक्चर्स, क्रिअर्ज एंटरटेनमेंट, होप प्रोडक्शन्स, केप ऑफ गुड फिल्म्स
निर्माता : ट्विंकल खन्ना, गौरी शिंदे, प्रेरणा अरोरा, अर्जुन एन. कपूर
निर्देशक : आर. बाल्की
संगीत : अमित त्रिवेदी
कलाकार : अक्षय कुमार, सोनम कपूर, राधिका आप्टे
सेंसर सर्टिफिकेट : यूए * 2 घंटे 19 मिनट 59 सेकंड

__________________________
डार्क और गालियों से भरपूर फिल्म बनाने वाले निर्देशक अनुराग कश्यप ने इस बार थोड़ा मिजाज बदला है। 'मुक्काबाज' में गालियां सुनने को नहीं मिली और एक प्रेम कहानी भी उनकी फिल्म में दिखाई देती है। मुक्केबाज की बजाय मुक्काबाज नाम क्यों है, यह फिल्म में एक दृश्य के माध्यम से दिखाया गया है।

फिल्म की कहानी परिचित सी लगती है। एक खिलाड़ी को किस तरह से राजनीतिक ताकतें रोकती हैं और उत्तर प्रदेश में गुंडागर्दी किस स्तर तक पहुंच गई है ये फिल्मों में कई बार दर्शाया जा चुका है। इस चिर-परिचित कहानी को अलग बनाता है अनुराग कश्यप का प्रस्तुतिकरण। उन्होंने खेल और राजनीति को आपस में गूंथ कर अपनी नजर से कहानी को दिखाया है।

यह कहना मुश्किल है कि प्रेम कथा की पृष्ठभूमि में बॉक्सिंग और राजनीति है या राजनीति और बॉक्सिंग की पृष्ठभूमि में प्रेम कहानी। इसे अनुराग का कमाल भी मान सकते हैं कि उन्होंने बढ़िया संतुलन बनाए रखा।

श्रवण सिंह (विनीत कुमार सिंह) बॉक्सर के रूप में नाम कमाना चाहता है और इसके लिए वह भ्रष्ट नेता भगवान दास मिश्रा (जिमी शेरगिल) की सेवा में जुटा रहता है क्योंकि बॉक्सिंग फेडरेशन में भगवान की तूती बोलती है। भगवान की भतीजी सुनयना (ज़ोया हुसैन) को श्रवण चाहने लगता है। सुनयना भी उसे पसंद करती है।

भगवान दास के व्यवहार के कारण श्रवण उससे पंगा ले लेता है तो भगवान दास भी कसम खा लेता है कि खिलाड़ी के रूप में वह श्रवण का करियर बरबाद कर देगा। जब भगवान दास को सुनयना और श्रवण की मोहब्बत के बारे में पता चलता है तो उसका गुस्सा और बढ़ जाता है। इसके बाद श्रवण और सुनयना का जीना भगवान दास मुश्किल कर देता है।

इस कहानी में कई मुद्दों को समेटा गया है। जातिवाद, खेलों में राजनीति, गुंडागर्दी, गौ-रक्षा के नाम पर हत्याएं, गौ-मांस को लेकर राजनीति, खेल में बाहुबलियों का प्रवेश, नौकरी में खिलाड़ियों की स्थिति जैसी बातों को फिल्म में जोरदार तरीके से दिखाया गया है।

श्रवण जितना बॉक्सिंग के रिंग में लड़ता है उससे ज्यादा लड़ाई उसे रिंग से बाहर लड़ना पड़ती है। एक साथ दो मोर्चों पर लड़ते हुए उसके दर्द और झल्लाहट को निर्देशक ने इस तरह से पेश किया है कि दर्शक इसको महसूस कर सकते हैं।


इसके साथ ही यह भी दिखाया गया है कि लाख कोशिशों के बावजूद भी जातिवाद की ज़हरीली लहर अभी भी चल रही है। दलित को अभी भी अलग जग या गिलास में पानी पिलाया जाता है। नाम से ज्यादा सरनेम को महत्व मिलता है। गाय के नाम पर खूब राजनीति चल रही है।

फिल्म की नायिका को गूंगा दिखाया गया है जो उस इलाके की महिलाओं की स्थिति को बयां करती है। महिलाओं को कुछ भी बोलने का अधिकार नहीं है। ये सारी बातें कई छोटे-छोटे दृश्यों के जरिये दिखाई गई है।


इंटरवल तक तो फिल्म फर्राटे से चलती है और परदे पर चल रहा घटनाक्रम आपको बैचेन करता है। कुछ बेहतरीन सीन भी देखने को मिलते हैं, जैसे श्रवण और उसके पिता की नोकझोंक। एक आम पिता की तरह वे परेशान रहते हैं कि बेटे की नौकरी लगे और श्रवण की झटपटाहट कि वह कोशिश तो कर रहा है। अपने पिता को वह खूब सुनाता है।

इंटरवल के बाद कई जगह महसूस होता है कि फिल्म को लंबा खींचा जा रहा है। 'मुक्काबाज' एक रूटीन फिल्म की तरह कई जगह हो जाती है। आसानी से फिल्म को 20 मिनट छोटा किया जा सकता था।

अनुराग कश्यप अपने निर्देशन से प्रभावित करते हैं। एक साधारण सी कहानी को उन्होंने अपने निर्देशन के जरिये शानदार तरीके से पेश किया है। कई मुद्दों पर उन्होंने पंच लगाए हैं, कुछ हवा में गए हैं तो कुछ चेहरे पर जोरदार तरीके से लगे हैं। रियल लोकेशन पर उन्होंने फिल्म को शूट किया है जो फिल्म को ताकत देता है।

अनुराग ने कलाकारों से बेहतरीन अभिनय लिया और कई दृश्यों को आक्रामकता के साथ पेश किया है। 'आइटम बॉय' के प्रति उनका आकर्षण कायम है और नवाजुद्दीन सिद्दीकी से एक गाना उन्होंने कराया है। गानों का फिल्म में अच्छा उपयोग किया गया है। श्रवण और सुनयना की प्रेम कहानी को भी उन्होंने बखूबी दर्शाया है। सेकंड हाफ में जरूर उनके हाथों से फिल्म कई बार फिसली है और इसकी वजह से ठहरी हुई सी महसूस होती है।

विनीत सिंह ने तो ऐसे अभिनय किया मानो इसी रोल के लिए वे पैदा हुए हों। बॉक्सर जैसी फिजिक उन्होंने बनाई है और उनके बॉक्सिंग वाले सारे दृश्य असली लगते हैं। उनके अभिनय की त्रीवता देखने लायक है। उनके अंदर धधकती आग की आंच महसूस होती है।

ज़ोया हुसैन का किरदार गूंगा है, लेकिन वे अपनी आंखों और चेहरे के एक्सप्रेशंस के जरिये कई बातें बोल जाती हैं। जिमी शेरगिल अब इस तरह के रोल में टाइप्ड हो गए हैं। हालांकि उनका अभिनय देखने लायक है। रवि किशन छोटे-से रोल में अपनी प्रभावी उपस्थिति दर्ज कराते हैं। उनका रोल लंबा होता, ऐसा महसूस होता है। अन्य सारे सपोर्टिंग एक्टर्स का योगदान भी तारीफ के काबिल है।

रचिता अरोरा का संगीत फिल्म के मूड के अनुरूप है। उनके गानों से फिल्म आगे बढ़ती है और सारे गाने सिचुएशनल हैं।

बैनर : इरोस इंटरनेशनल, फैंटम फिल्म्स, कलर येलो प्रोडक्शन्स
निर्माता : आनंद एल. राय, अनुराग कश्यप, मधु मंटेना, विक्रमादित्य मोटवाने
निर्देशक : अनुराग कश्यप
संगीत : रचिता अरोरा
कलाकार : विनीत कुमार सिंह, ज़ोया हुसैन, जिमी शेरगिल, रवि किशन, साधना सिंह, नवाजुद्दीन सिद्दीकी (कैमियो)
सेंसर सर्टिफिकेट : यूए * 2 घंटे 35 मिनट 28 सेकंड

__________________________


फिल्म 1996 से शुरु होती है। एलेक्स नामक किशोर को रेत में दबा 'जुमानजी' नामक बोर्ड गेम मिलता है। अब बोर्ड गेम कौन खेलता है? कह कर वह कोई रूचि नहीं लेता। वह दौर वीडियो गेम का था जब कैसेट्स लगा कर गेम खेले जाते थे। जुमानजी नामक वो गेम वीडियो गेम में बदल जाता है।

फिर कहानी शिफ्ट होती है आज के दौर में। चार टीनएजर्स को अलग-अलग कारणों से एक कमरे को साफ करने की सजा सुनाई जाती है। वहां पर उनके हाथ जुमानजी नामक वीडियो गेम हाथ लगता है। वे टीवी से कनेक्ट कर गेम खेलते हैं। अचानक वे इस दुनिया से जुमानजी के जंगल में अपने आपको पाते हैं। वे जो किरदार को चुनते हैं उसमें वे बदल जाते हैं।

पढ़ाकू और डरपोक स्पेंसर एक शक्तिशाली इंसान (ड्वेन जॉनसन) में बदल जाता है। हट्टा-कट्टा फ्रिज एक दुबले और नाटे इंसान (केविन हार्ट) के रूप में अपने आपको पाता है। लड़कों से बात करने में घबराने वाली मार्था एक हॉट लड़की (करेन गिलान) में परिवर्तित हो जाती है। सबसे मजेदार कैरेक्टर तो बैथनी को मिलता है। वह एक मोटे पुरुष के रूप में बदल जाती है।

कैरेक्टर के बदलाव को लेकर निर्देशक और लेखक ने कुछ मजेदार सीन बनाए हैं। कुछ जोक्स 'एडल्ट' किस्म के भी हैं, लेकिन इनका मजा लिया जा सकता है।

जब ये टीनएजर्स वीडियो गेम के शक्तिशाली किरदारों में बदलते हैं और अपनी-अपनी शक्तियों और कमियों से परिचित होते हैं तब दर्शकों का अच्छा खासा मनोरंजन होता है।

किरदारों की यहां से यात्रा शुरू होती है अपने आपको गेम की दुनिया से बाहर निकाल कर फिर से दुनिया में आने की। लेकिन यह इतना आसान नहीं है। गेम को जीतना होगा। कई लेवल पार करना होंगे। इस यात्रा को बेहद रोमांचक बनाया गया है।

कुछ दर्शकों को यह बात अखर सकती है कि विलेन को बेहद शक्तिशाली नहीं बताया गया है, लेकिन ध्यान देने की बात यह है कि बजाय एक खास किस्म के विलेन पर फोकस करने के वीडियो गेम की तरह अलग-अलग विलेन बनाए गए हैं। कभी ये बाइकर्स के रूप में आते हैं, कभी गैंडा बन कर पीछा करते हैं, कभी मगरमच्छ के रूप में निगलने आते हैं तो कभी जगुआर बन मुश्किल पैदा करते हैं।

स्क्रिप्ट की दूसरी खासियत फिल्म के प्रमुख किरदारों की केमिस्ट्री है। आपस में वे एक मजबूत टीम बन कर सामने आते हैं। इनके बीच कई दृश्य मजेदार हैं जो गुदगुदाते हैं।

हां, लॉजिक को कई बार दरकिनार रखा गया है, लेकिन इसे इग्नोर इसलिए किया जा सकता है कि आप एक वीडियो गेम का हिस्सा हैं और वीडियो गेम में लॉजिक से ज्यादा एंटरटेनमेंट का ध्यान रखा जाता है।

निर्देशक जेक कस्डन ने फिल्म को मनोरंजक बनाया है। उनके प्रस्तुतिकरण में ताजगी महसूस होती है। फिल्म का मूड उन्होंने हल्का-फुल्का रखा है और फिल्म देखने में वीडियो गेम खेलने जैसा मजा मिलता है।

ड्वेन जॉनसन अपनी एक्टिंग से ज्यादा अपने लुक्स से प्रभावित करते हैं। वे बॉडी-बिल्डिंग के चैम्पियन की तरह लगते हैं। ब्रेवस्टोन के किरदार के रूप में जब वे धुनाई करते हैं तो मजा आता है। उनके बोले गए संवाद मनोरंजन करते हैं। केविन हर्ट, करेन गिलन, निक जोनास, जैक ब्लैक सहित अन्य कलाकारों का अभिनय भी बेहतरीन है।

फिल्म को 3-डी में देखना विशेष अनुभव है। कई दृश्य 3-डी में मजा देते हैं। मनोरंजन के लिए यह एक्शन, एडवेंचर, कॉमेडी फिल्म को वक्त दिया जा सकता है। यदि आपने पहले वाली मूवी देख रखी है तो भी यह फिल्म मजा देती है।


__________________________
सुलोचना को प्यार से सुलु कहा जाता है। 12वीं भी पास नहीं कर पाई। उसका एक बेटा और पति है। मध्यम उम्र और मध्यमवर्गीय परिवार में रहने वाली सुलु की दो बहनें नौकरी करती हैं और घर बैठ कर रेडियो सुनने वाली सुलु को नीचा दिखाने का कोई अवसर नहीं छोड़ती। लेकिन सुलु को इस बात को लेकर कोई कड़वाहट नहीं है। वह हंसमुख हैं और अपनी जिंदगी से खुश है। उसका पति तो एकदम 'गाय' है।


सुलु की जिंदगी में तब बदलाव आता है जब वह अपना इनाम लेने रेडियो स्टेशन जाती है और कुछ दिनों में आरजे बन जाती है। उसका शो रात में प्रसारित होता है और लोगों को वह अपनी बातों से खुश करने की कोशिश करती है। आरजे बन कर सुलु की खुशियां ज्यादा दिनों कायम नहीं रह पाती क्योंकि इसका असर उसकी निजी जिंदगी पर पड़ने लगता है।

सुरेश त्रिवेणी द्वारा लिखी कहानी बेहद सरल है, इसमें आगे क्या होने वाला है यह पता करना मुश्किल नहीं है, इसके बावजूद यह फिल्म आपको बांध कर रखती है तो इसका श्रेय सुलु के किरदार और ऐसे कई दृश्यों को जाता है जो आपको हंसाते और इमोशनल करते हैं।

फिल्म की शुरुआत दमदार नहीं है, लेकिन जैसे-जैसे समय बीतने लगता है फिल्म की पकड़ मजबूत होती जाती है। एक मध्यमवर्गीय परिवार की मुश्किलों को बेहद बारीकी से दिखाया गया है। सुलु और उसकी बहनों वाले और सुलु तथा उसके पति के बीच के दृश्य बढ़िया बने हैं।

रेडियो स्टेशन जाकर सुलु का आरजे के लिए ऑडिशन देना, सेक्सी स्टाइल में 'हैलो' बोलना, श्रोताओं से बातें करने वाले दृश्य बहुत‍ अच्छे लिखे गए हैं। साड़ी पहने सुलु कहती हैं कि वह आरजे बनना चाहती है तो सबसे पहले उसके हुलिए को देखा जाता है, मानो आरजे के लिए अच्‍छी आवाज जरूरी नहीं है बल्कि लुक है। इस तरह के सीन लेखक और निर्देशक के कौशल को दर्शाते हैं।

फिल्म में सबसे अच्छी बात यह है कि सुलु किसी के लिए अपने अंदर कोई परिवर्तन नहीं करती। उसका वजन ज्यादा है, वह साड़ी पहनती है, उसका लुक आम भारतीय महिला की तरह है, लेकिन इसमें कोई बदलाव किए बिना जैसी है वैसी ही बनी रहती है, जबकि उसके साथ काम करने वाले लोग 'हाई-फाई' नजर आते हैं।

इंटरवल तक तो फिल्म बेहतरीन है। हल्के-फुल्के दृश्यों के कारण बहती हुई लगती है। इंटरवल के बाद फिल्म में थोड़ी दरारें पैदा होती हैं। जैसे सुलु के कारण उसके पति का असुरक्षित महसूस करना। यहां पर थोड़ी जल्दबाजी की गई है। साथ ही सुलु के बेटे को लेकर जो ड्रामा गढ़ा गया है वो सतही है। यहां पर लेखकों के हाथ से फिल्म फिसल जाती है। ऐसा लगता है कि एक हल्की-फुल्की फिल्म में फैमिली ड्रामा घुसेड़ने की कोशिश की जा रही है, लेकिन ये रुकावटें फिल्म पर बहुत ज्यादा असर नहीं डालती।

निर्देशक के रूप में सुरेश त्रिवेणी को अपनी लिखी कहानी को ज्यादा करीब से जानते थे, इसलिए उनका काम आसान रहा। उन्होंने अपने प्रस्तुतिकरण को सिम्पल रखा है। सुलु के पति का एक डांस है जिसमें वह बॉलीवुड हीरो की तरह शर्ट निकाल कर घूमाता है और जेब में रखी चिल्लर गिर जाती है, एक महिला ड्राइवर का पाकिस्तानी गायकों के गीतों को इसलिए नहीं सुनना कि कोई बखेड़ा न खड़ा हो जाए, ऐसे दृश्य निर्देशक की पकड़ को दिखाते हैं।

विद्या बालन ने लगे रहो मुन्नाभाई में भी आरजे की भूमिका निभाई थी, लेकिन यहां पर उनका रोल रियलिटी के ज्यादा करीब है। उनका अभिनय लाजवाब है। ऐसा लगता है कि सुलु के किरदार को वही निभा सकती थी। उनके चेहरे के भाव देखने लायक है। एक गृहिणी से आरजे बनने का उनका सफर शानदार है। नौकरी छोड़ते समय नेहा धूपिया के साथ उनका जो दृश्य है उसमें उनका अभिनय देखने लायक है। एक साथ घुमड़ते कई भावों को उन्होंने चेहरे के जरिये दर्शाया है।

मानव कौल भी अपनी दमदार उपस्थिति दर्शाते हैं। एक सीधे-सादे पति के रूप में उन्होंने बढ़िया अभिनय किया है। उनके ऑफिस वाले कुछ दृश्य बढ़िया हैं जहां मानव को छोड़ सारे लोग सत्तर पार हैं। रेडियो स्टेशन की हेड के रूप में नेहा धूपिया परफेक्ट लगीं। क्रिएटिव प्रोड्यूसर और कवि के रूप में विजय मौर्या हंसाते हैं।

विद्या बालन का शानदार अभिनय और सुरेश त्रिवेणी का कुशल निर्देशन 'तुम्हारी सुलु' को देखने लायक बनाता है।

बैनर : एलिप्सिस एंटरटेनमेंट, टी-सीरिज़ सुपर कैसेट्स इंडस्ट्री लि.
निर्माता : भूषण कुमार, कृष्ण कुमार, तनुज गर्ग, अतुल कस्बेकर, शांति शिवराम मणिनी
निर्देशक : सुरेश त्रिवेणी
संगीत : गुरु रंधावा, रजत नागपाल, तनिष्का बागची, लक्ष्मीकांत-प्यारेलाल
कलाकार : विद्या बालन, मानव कौल, नेहा धूपिया, विजय मौर्या, आरजे मलिष्का, अभिषेक शर्मा
सेंसर सर्टिफिकेट : यू * 2 घंटे 20 मिनट

__________________________
आमिर खान ने पिछले एक दशक में ऐसी प्रतिष्ठा हासिल कर ली है कि यदि उनका नाम किसी फिल्म से जुड़ा हो तो वो अच्छी फिल्म गारंटी होता है। उनके बैनर की ताजा फिल्म 'सीक्रेट सुपरस्टार' इस बात को और आगे ले जाती है और दर्शाती है कि आमिर खान बहुत ही सूझबूझ के साथ अपनी फिल्मों को चुनते हैं।


सीक्रेट सुपरस्टार एक ऐसी लड़की की कहानी है जिसका एक सपना है। अपने सपनों में वह रंग भरना चाहती है, लेकिन उसकी राह में ढेर सारी अड़चने हैं। अपने सपने को पूरा करने की उसकी जो यात्रा फिल्म में दिखाई गई है वो आपको भावुक कर देती है। मंजिल सभी को पता है, लेकिन उस तक जाने का जो सफर है वो फिल्म को यादगार बनाता है।

वडोदरा में रहने वाली इंसिया की उम्र है 15 वर्ष। वह टीवी पर आने वाला सिंगिंग रियलिटी शो देखती है और उसकी तमन्ना भी जाग जाती है कि वह गायकी के क्षेत्र में अपना नाम कमाए। उसके पिता बेहद क्रूर हैं। इंसिया की मां के साथ वे खराब व्यवहार तो करते ही हैं, साथ ही इंसिया का गाने के प्रति लगाव भी उन्हें सख्त नापसंद है।

सोशल मीडिया उन लोगों को प्लेटफॉर्म उपलब्ध कराता है जो कुछ करना चाहते हैं। चूंकि इंसिया के पिता दकियानुसी हैं, इसलिए उसकी राह और भी मुश्किल है। उसकी मदद करती है उसकी मां। मां उसको जितनी आजादी दे सकती थी, देती है, लेकिन पिता तो इंसिया को सपना देखने की आजादी भी नहीं देते।

इंसिया बुरका पहने यू-ट्यूब पर अपने गाने लोड करती है जो बेहद प्रसिद्ध होते हैं। उसकी फैन फॉलोइंग बढ़ती जाती है। शक्ति कुमार नामक बददिमाग संगीतकार इंसिया के लिए फरिश्ता बन कर आता है और इंसिया का सपना पूरा करने में मदद करता है।

इस फिल्म को अद्वैत चंदन ने लिखा और निर्देशित किया है। रूढ़िवादी परंपराएं और आधुनिक तकनीक को उन्होंने बारीकी से जोड़ा है। एक लेखक के रूप में उनका काम शानदार है। इंसिया की पृष्ठभूमि, उसके सपने, मां, भाई और दोस्त के साथ उसके रिश्ते को बड़ी सफाई के साथ लिखा गया है।

स्क्रिप्ट में इतनी कसावट है कि शुरू से आखिरी तक यह आपको बांध कर रखती है। फिल्म में ऐसे कई इमोशनल सीन आते हैं जब कई लोगों को आंसू रोक पाना मुश्किल होगा। इंसिया का अपनी मां को बुद्धू समझना और बाद में यह जानना कि उसकी मां ने उसके लिए कितना कुछ किया है, फिल्म का मास्टर स्ट्रोक है।

फिल्म दो ट्रैक पर चलाती है। एक फैमिली ड्रामा है और दूसरा इंसिया का सपना। इस कारण दो धमाकेदार क्लाइमैक्स देखने को मिलते हैं। जिस तरह से इंसिया की मां अपने पति से रिश्ता तोड़ती है, उसके लिए जो सिचुएशन बनाई गई है वो जबरदस्त है। इसके तुरंत बात इंसिया अपनी पहचान को छिपाने वाला बुरका निकाल कर फेंक देती है वो सीन भी शानदार है।


जहां तक कमियों का सवाल है तो इंसिया जिस तेजी से सफलता हासिल करती है, उसको लेकर कुछ लोगों को आपत्ति हो सकती है। इसी तरह कहीं-कहीं फिल्म में मेलोड्रामा कुछ ज्यादा ही हावी हो गया है, फिल्म की लंबाई भी थोड़ी अखरती है, लेकिन फिल्म का कंटेंट शानदार होने के कारण छोटी-मोटी कमियों को इग्नोर किया जा सकता है।

अच्‍छी बात यह है कि फिल्म आपको कई जगह हंसाती भी है। इंसिया और उसके दोस्त चिंतन के कई ऐसे दृश्य हैं। आमिर खान का हर सीन लाजवाब है। उन्होंने अपनी बॉडी लैंग्वेज और चेहरे के भावों से दर्शकों का भरपूर मनोरंजन किया है।


ज़ायरा वसीम ने कमाल का अभिनय किया है। इस 'दंगल गर्ल' ने दिखा दिया कि उसमें बहुत दम है। ज़ायरा के चेहरे पर पल-पल बदलते जो भाव हैं वो देखने लायक हैं। पूरी फिल्म को उन्होंने अपने कंधे पर उठा कर रखा है और हर सीन में वे अपनी छाप छोड़ती हैं।

मां के रोल में मेहेर विज का अभिनय लाजवाब है। पति से डरने वाली, लेकिन बच्चों के लिए किसी भी हद तक गुजरने वाली स्त्री के किरदार में उन्होंने जान डाल दी है।

आमिर खान पर फिल्म को सफल बनाने का किसी तरह का दबाव नहीं था, इसलिए उन्होंने उन्मुक्त अभिनय किया है। अपने किरदार को उन्होंने लाउड रखा है, लेकिन कैरीकेचर नहीं बनने दिया। वे जब-जब स्क्रीन पर आते हैं चेहरे पर मुस्कान आ जाती है।

इंसिया के पिता के रूप में राज अरुण, भाई के रूप में कबीर साजिद, और चिंतन का रोल निभाने वाले तीर्थ शर्मा का का काम भी उल्लेखनीय है।

कौसर मुनीर ने बेहतरीन गीत लिखे हैं और अमित त्रिवेदी का संगीत भी अच्छा है। 'मैं कौन हूं' के साथ-साथ 'मेरी प्यारी अम्मी', 'गुदगुदी' और 'आई मिस यू' भी सुनने लायक हैं।

'सीक्रेट सुपरस्टार' को जरूर देखा जाना चाहिए।

बैनर : आमिर खान प्रोडक्शन्स, ज़ी स्टुडियो
निर्माता : आमिर खान, किरण राव, आकाश चावला
निर्देशक : अद्वैत चंदन
संगीत : अमित त्रिवेदी
कलाकार : ज़ायरा वसीम, आमिर खान, राज अरुण, मेहर विज़, राज अरुण, तीर्थ शर्मा, कबीर साजिद 2 घंटे 30 मिनट

__________________________

भारत में लोकतंत्र, व्यवस्था और कानून इसलिए ही बनाए गए ताकि लाइन में बैठे आखिरी व्यक्ति तक इसका फायदा पहुंचे, लेकिन इनके बीच की पतली गलियों का सहारा लेकर कुछ लोगों ने इन बातों को मखौल बना दिया है। शहरों में ही चकाचौंध और विकास दिखता है, लेकिन ग्रामीण इलाकों के लोग तो मूलभूत सुविधाओं के लिए भी तरसते हैं, ऐसे में क्या हमारे लोकतंत्र पर हमें गर्व करना चाहिए? निर्देशक अमित मसूरकर और लेखक मयंक तिवारी ने अपनी फिल्म के जरिये इस पर कड़ा प्रहार किया है।

फिल्म का नाम न्यूटन क्यों है? नूतन कुमार (राजकुमार राव) को यह नाम पसंद नहीं है इसलिए वह नू को न्यू और तन को टन बना कर न्यूटन कुमार बन जाता है। सरकारी नौकरी लगती है और उसे छत्तीसगढ़ में नक्सली प्रभावित सुदूर एक गांव में चुनाव अधिकारी बना कर भेजा जाता है। न्यूटन बेहद ईमानदार और आदर्शवादी है। चुनाव की प्रक्रिया पर उसका पूरा विश्वास है और वह निष्पक्ष चुनाव करवाना चाहता है।

हेलिकॉप्टर के जरिये उसे जंगल में पहुंचाया जाता है, जहां से वह सैनिकों और अपने साथियों लोकनाथ (रघुवीर यादव) और माल्को (अंजलि पाटिल) के साथ आठ किलोमीटर पैदल चलकर एक खस्ताहाल स्कूल पहुंचता है जहां पर वोट डाले जाने हैं। 76 आदिवासियों के लिए यह मतदान केन्द्र बनाया गया है जहां कदम-कदम पर खतरा है।

मिलिट्री ऑफिसर आत्मा सिंह (पंकज त्रिपाठी) का कहना है कि मतदान केन्द्र तक जाया ही नहीं जाए क्योंकि नक्सलियों ने चुनाव के बहिष्कार के लिए कहा है और कोई भी वोट डालने नहीं आएगा, लेकिन न्यूटन कुमार की जिद के आगे उसे झुकना पड़ता है।

मतदान केन्द्र बनाया जाता है और लंबे समय तक वोट डालने कोई नहीं आता। आखिरकार आत्मा सिंह गांव वालों को डरा धमका कर मतदान केन्द्र तक लाता है। उन्हें मशीन के जरिये वोट डालना ही नहीं आता। उन्हें प्रशिक्षण दिया जाता है, वे हिंदी नहीं समझते और माल्को उन्हें उनकी भाषा में समझाती है।

वोट देने के लिए आत्मा सिंह लोगों को इसलिए इकट्ठा करता है क्योंकि विदेशी मीडिया वहां आने वाला है और लोकतंत्र की सही छवि उनके आगे दिखानी है। धीरे-धीरे न्यूटन को हकीकत समझ आने लगती है और उसके आदर्श चकनाचूर होने लगते हैं। जब वह आदिवासियों की हालत देखता है तो उसका दिल पसीज उठता है। इन आदिवासियों का महज वोट के लिए उपयोग किया जा रहा है और चुनाव के बाद उन्हें भूला दिया जाएगा।

न्यूटन कुमार एक आदिवासी को बोलता है कि आप वोट दीजिए ताकि आपकी हालत बदल जाएगी। सड़क, बिजली, अस्पताल आपको मिलेंगे, लेकिन हर बार वह आदिवासी जवाब देता है कि कुछ नहीं बदलेगा।

फिल्म में आदिवासियों के जो दबे, कुचले, निराश, शोषित चेहरे दिखाए हैं वो आपको दहला देते हैं। सोचने पर ये मजबूर करते हैं कि भारत की बड़ी आबादी को अभी मूलभूत सुविधाएं उपलब्ध नहीं है और आजादी के वर्षों बाद भी यह हालत है। फिल्म सवाल करती है, लेकिन न्यूटन कुमार जैसे लोगों के जरिये आशा का साथ भी नहीं छोड़ती। न्यूटन कुमार ईमानदारी और मुस्तैदी से अपने काम में जुटा हुआ है और उसे विश्वास है कि एक दिन सब कुछ बदलेगा।

फिल्म की ताकत इसके रियल लोकेशन हैं। शहरी चकाचौंध से दूर यह ऐसे भारत में ले जाती है जिसकी कई लोगों ने कल्पना भी नहीं की होगी। मकान, हॉल, जंगल, स्कूल सभी फिल्म में अपनी तीखी उपस्थिति दर्ज कराते हैं।

अतुल मसूरकर ने फिल्म को हल्का-फुल्का रखा है और चुनाव प्रक्रिया के जरिये कई अनकही बातों को कहा है। न्यूटन कुमार और आत्मा सिंह की नोकझोंक दिलचस्प है और आपको हंसने का मौका देती है। आत्मा सिंह नियम-कायदे पर चलने वाला आदमी है। उसका मानना है कि सारी प्रक्रिया ठीक से हो, नियम से हो और नियमों के फेर में पड़ कर वह कई बार लाइन के पार भी चला जाता है। इसको लेकर न्यूटन कुमार से उसके मतभेद होते रहते हैं।

फिल्म की गति कुछ जगह दिक्कत देती है, खासतौर पर जब चुनाव करवाने के लिए जंगल में सभी किरदार पैदल जाते हैं। ये यात्रा बहुत लंबी हो जाती है। तकनीकी रूप से भी फिल्म थोड़ी कमजोर है। सिनेमाटोग्राफी का स्तर बहुत ऊंचा नहीं है। 'ईमानदारी के अवॉर्ड में सबसे ज्यादा बेईमानी होती है' और 'वर्दी में विनम्रता भी धमकी लगती है' जैसे उम्दा संवाद सुनने को मिलते हैं।

राजकुमार राव लगातार अपने अभिनय से चौंकाते रहे हैं और एक बार फिर उनका अभिनय बेहतरीन रहा है। न्यूटन कुमार की ईमानदारी और कर्तव्यनिष्ठा उनके अभिनय से झलकती है। रघुवीर यादव मंजे हुए कलाकार हैं और लंबे समय बाद फिल्म में नजर आए हैं। पंकज त्रिपाठी का अभिनय शानदार हैं। आत्मा सिंह के रूप में रौबीले ऑफिसर में वे खूब जमे हैं। उम्दा कलाकारों के बीच अंजलि पाटिल अपनी छाप छोड़ती हैं।

न्यूटन को वक्त दिया जाना चाहिए।

बैनर : दृश्यम फिल्म्स
निर्माता : मनीष मूंदड़ा
निर्देशक : अमित मसूरकर
संगीत : नरेन चंदावरकर, बैनेडिक्ट टेलर
कलाकार : राजकुमार राव, पंकज त्रिपाठी, अंजलि पाटिल, रघुवीर यादव
सेंसर सर्टिफिकेट : यूए * 1 घंटा 46 मिनट 27 सेकंड

__________________________
मर्दाना कमजोरी पर हिंदी में शायद ही पहले कोई फिल्म बनी होगी। इस विषय पर फिल्म बनाना रस्सी पर चलने जैसा है। जरा सा संतुलन बिगड़ा और धड़ाम। रेखा पार की और फिल्म अश्लील हो सकती थी, लेकिन निर्देशक आरएस प्रसन्ना फिल्म 'शुभ मंगल सावधान' में सधे हुए अंदाज से चले। यह फिल्म तमिल फिल्म 'कल्याणा सामयाल साधम' से प्रेरित है। कहानी का मूल प्लाट छोड़ सब कुछ बदल दिया गया है।

कहानी मुदित (आयुष्मान खुराना) और सुगंधा (भूमि पेडनेकर) की है। मुदित को सुगंधा पसंद आ जाती है और वह ऑनलाइन रिश्ता भिजवाता है। सुगंधा के दिल में भी मुदित धीरे-धीरे बस जाता है। शादी तय हो जाती है। शादी के कुछ दिन पहले घर में सुगंधा अकेली रहती है और मुदित वहां आ पहुंचता है। दोनों अपने पर काबू नहीं रख पाते हैं। इसके पहले की वे कुछ कर बैठे मुदित अपने अंदर 'मर्दाना कमजोरी' पाता है। इसके बाद यह बात दोनों पक्षों में फैल जाती है और हास्यास्पद परिस्थितियां निर्मित होती हैं।

इस गंभीर मुद्दे को फिल्म में हल्के-फुल्के अंदाज से दिखाया गया है। फिल्म में कई दृश्य ऐसे हैं जिन पर आपकी हंसी नहीं रूकती। खासतौर पर जब सुगंधा की मां अलीबाबा और गुफा वाला किस्सा सुनाती है, जब मुदित की कमजोरी के बारे में उसके और सुगंधा के पिता को पता चलता है, सुगंधा के पिता और उनके बड़े भाई की नोकझोंक, मुदित का फिर से बारात लाना वाले सीन उम्दा बन पड़े हैं। फिल्म का स्क्रीनप्ले हितेश केवल्य ने लिखा है और उन्होंने इस बात का ध्यान रखा है कि दर्शकों का भरपूर मनोरंजन हो।

कहानी की सबसे महत्पूर्ण बात यह है कि सुगंधा को जब पता चल जाता है कि मुदित एक कमजोरी से जूझ रहा है तब वह कभी की मुदित से रिश्ता तोड़ने की बात नहीं सोचती। लगातार उस पर उसके पिता दबाव भी डालते हैं, लेकिन वह नहीं मानती। वह सेक्स के बजाय प्यार को अहमियत देती है और इससे प्रेम कहानी पॉवरफुल बनती है।

फिल्म दर्शकों को बांध कर रखती है, लेकिन कुछ दरारें समय-समय पर उभरती है। जैसे, मुदित अपने इलाज के बारे में कभी गंभीर नहीं लगता। बाबा बंगाली के पास जाने के बजाय वह डॉक्टर के पास क्यों नहीं जाता? एक बार सुगंधा के पिता उसे डॉक्टर के पास ले जाते हैं, लेकिन वे जानवरों के डॉक्टरों के पास क्यों ले जाते हैं यह समझ से परे है।

फिल्म में एक दृश्य है कि शादी के ठीक पहले मुदित और सुगंधा एक कमरे में बंद हो जाते हैं। बाहर सारे लोग इस बात पर शर्त लगाते हैं कि कुछ होगा या नहीं। थोड़ी देर बाद वे बाहर आते हैं। मुदित कहता है हो गया और सुगंधा कहती है नहीं हुआ। असल में हुआ क्या, यह बताया नहीं गया। ठीक है, इस सीन से हास्य पैदा किया गया है, लेकिन दर्शक सोचते ही रह जाते हैं कि आखिर हुआ क्या? इसी तरह मुदित और उसकी एक्स गर्लफ्रेंड वाला किस्सा भी आधा-अधूरा सा है। इन कमियों के बावजूद फिल्म में थोड़े-थोड़े अंतराल के बाद उम्दा सीन आते रहते हैं, लिहाजा कमियों पर ध्यान कम जाता है।

निर्देशक के रूप में आरएस प्रसन्ना का काम अच्‍छा है। एक मध्मवर्गीय परिवार की तस्वीर उन्होंने अच्छे से पेश की है जो मॉडर्न भी होना चाहता है और थोड़ा डरता भी है। एक संवेदनशील विषय को उन्होंने अच्छे से हैंडल किया है और किरदारों को गहराई के साथ पेश किया है।

आयुष्मान खुराना का अभिनय दमदार है और कुछ दृश्यों में उन्होंने अपनी चमक दिखाई है, लेकिन बाजी मार ले जाती हैं भूमि पेडनेकर। वे जब भी स्क्रीन पर आती हैं छा जाती हैं। एक तेज-तर्रार और मुदित को चाहने वाली लड़की के रोलमें उन्होंने बेहतरीन अभिनय किया है। फिल्म की सपोर्टिंग कास्ट का अभिनय भी शानदार है। नीरज सूद (सुगंधा के पिता), सीमा पाहवा (सुगंधा की मां), चितरंजन त्रिपाठी (मुदित के पिता), सुप्रिया शुक्ला (मुदित की मां) और ब्रजेन्द्र काला (सुगंधा के ताऊ) का अभिनय शानदार है।

हल्की-फुल्की फिल्म पसंद करने वालों को 'शुभ मंगल सावधान' पसंद आ सकती है।

बैनर : इरोस इंटरनेशनल, ए कलर यलो प्रोडक्शन
निर्माता : आनंद एल. राय, कृषिका लुल्ला
निर्देशक : आर.एस. प्रसन्ना
संगीत : तनिष्क-वायु
कलाकार : आयुष्मान खुराना, भूमि पेडनेकर, ब्रजेन्द्र काला, सीमा पाहवा, नीरज सूद, चितरंजन त्रिपाठी, सुप्रिया शुक्ला
सेंसर सर्टिफिकेट : यूए * 1 घंटा 45 मिनट 25 सेकंड

शुभ मंगल सावधान को आप पांच में से कितने अंक देंगे?


__________________________
अस्सी के दशक में अमिताभ बच्चन शिखर सितारा थे तब कईनिर्माताओं की पहुंच से वे दूर थे। इसलिए छोटे निर्माता अमिताभनुमा फिल्में मिथुन चक्रवर्ती के साथ बनाया करते थे और मिथुन को गरीबों का अमिताभ कहा जाता था। फॉक्स स्टार स्टुडियो ने रितिक रोशन के साथ-साथ बैंग बैंग नामक महंगी फिल्म बनाई थी जो किसी तरह बस लागत ही वसूल कर पाई थी। वैसी हॉलीवुड स्टाइल की देसी मूवी 'ए जेंटलमैन- सुंदर सुशील रिस्की' इसी बैनर ने सिद्धार्थ मल्होत्रा के साथ बनाई है जिनकी स्टारवैल्यू रितिक रोशन जैसी नहीं है। रितिक की तरह ही सिद्धार्थ को इस फिल्म में पेश किया गया है और इस फिल्म को बैंग बैंग का 'सस्ता' सीक्वल कह सकते हैं।

फिल्म निर्देशन कृष्णा डीके, राज निदिमोरू ने किया है, जिन्होंने 99 और शोर इन द सिटी जैसी कुछ अच्छी फिल्में बनाई हैं। राज और डीके का तकनीकी पक्ष मजबूत है और उनका कहानी कहने का तरीका चौंकाने वाला है, लेकिन स्क्रिप्ट के चुनने में उनकी पकड़ ढीली है। 'ए जेंटलमैन' में भी वे इस कमजोरी पर काबू नहीं कर पाए।

इंटरवल तक उन्होंने दर्शकों को गौरव और ऋषि की कहानी के जरिये खूब चौंकाया है। गौरव (सिद्धार्थ मल्होत्रा) मियामी में रहता है और सुंदर तथा अति सुशील है। एक सॉफ्टवेयर कंपनी के मार्केटिंग डिपार्टमेंट में काम करता है। उसकी दोस्त काव्या (जैकलीन मल्होत्रा) को गौरव में यही खराबी नजर आती है कि उसमें कोई खराबी नहीं है। हर तरह के नियम-कायदे वह मानता है और जिंदगी के प्रति उसका रवैया अति सुरक्षित है।

दूसरी ओर ऋषि (सिद्धार्थ मल्होत्रा) है जो हूबहू गौरव जैसा नजर आता है। उसकी लाइफ में रिस्क ही रिस्क है। वह कर्नल (सुनील शेट्टी) की यूनिट एक्स के लिए काम करता है। उसका काम एजेंट्स की तरह है और उसे विश्वास दिलाया जाता है कि वह जो भी खून-खराबा कर रहा है देश के लिए कर रहा है। ऋषि इस जिंदगी से ऊब गया है और उसे कर्नल की बातों पर भरोसा नहीं है।

फिल्म के पहले हिस्से में निर्देशक और लेखक ने दर्शकों के सामने ज्यादा पत्ते नहीं खोले हैं और दर्शक अपने स्तर पर ही पहेलियां बूझते रहते हैं। इंटरवल एक जोरदार ट्विस्ट पर होता है और इसे प्रस्तुतिकरण का कमाल कह सकते हैं। सेकंड हाफ से बहुत ज्यादा उम्मीद जाग जाती हैं और ये उम्मीद ही फिल्म पर भारी पड़ती है। फिल्म का सेकंड हाफ पहले हाफ की तुलना में कमजोर है और यहां पर कहानी की कमजोरी की कलई खुलने लगती है।

चूंकि फिल्म लार्जर देन लाइफ है, लिहाजा लेखक और निर्देशक ने कुछ ज्यादा ही लिबर्टी ले ली है। जिस तरह से विदेशी धरती पर ऋषि और उसके पीछे पड़े दुश्मन गोली-बारी करते हैं उसे देख आश्चर्य पैदा होता है कि वहां पुलिस या कानून जैसी चीजें हैं भी यहां नहीं। ऋषि और गौरव का कनेक्शन भी सहूलियत के हिसाब से लिखा गया है और जितनी आसानी से यह दिखाया गया है हकीकत में उतना ही मुश्किल है।


कहानी या स्क्रिप्ट के इन कमजोरियों को छोड़ दिया जाए तो फिल्म मनोरंजक लगती है। फिल्म के एक्शन सीक्वेंस (मुंबई की गलियों से लेकर मियामी की सड़कों तक), बाइक और कार के चेजि़ंग दृश्य, गोलीबार वाले सीन रोमांच से भरपूर है। दो बिल्डिंगो के बीच ऊंचाई पर कार का फंस जाने वाला सीन बेहतरीन बन पड़ा है।

एक्शन, रोमांस और कॉमेडी के बीच अच्छा संतुलन बनाया गया है। गौरव का काव्या को प्रपोज़ करने के लिए होटल में ले जाना, गे बनकर एक व्यक्ति को रिझाना, काव्या का जब यह जानना कि गौरव सुंदर और सुशील होने के साथ-साथ रिस्की भी है, काव्या के माता-पिता का गौरव के घर आने वाले सीन अच्छे बन पड़े हैं। यदि स्क्रिप्ट पर थोड़ी मेहनत और की जाती तो निश्चित रूप से फिल्म में और निखार आ जाता है। खास तौर पर सुनील शेट्टी का किरदार अधूरा सा लगता है। उसके बारे में फिल्म ज्यादा जानकारी नहीं देती।

डीके और राज का कहानी कहने का तरीका उम्दा है। उन्होंने फिल्म को स्लिक, स्टाइलिश और कूल लुक दिया है। उनका शॉट टेकिंग बढ़िया है। दूसरे हाफ में फिल्म कहीं-कहीं उबाऊ लगती है और इस तरह के दृश्यों से निर्देशक को बचना था।

एक्शन फिल्मों में सिद्धार्थ मल्होत्रा अच्छे लगते हैं और इस फिल्म में उनका काम अच्छा है। वे बेहद हैंडसम, फिट और स्टाइलिश लगे हैं। जैकलीन फर्नांडिस के लिए ज्यादा कुछ नहीं था, लेकिन जितना भी रोल उन्हें मिला उन्होंने अच्छे से निभाया है। गेस्ट अपियरेंस में सुनील शेट्टी इम्प्रेस नहीं कर पाए और कुछ हद तक लेखकों का भी दोष है कि उनका रोल ठीक से नहीं लिखा गया है। दर्शन कुमार और हुसैन दलाल का काम अच्छा है।

फिल्म का संगीत औसत है और सचिन-जिगर एक भी मधुर धुन नहीं दे पाए। रोमन जैकोबी की सिनेमाटोग्राफी जबरदस्त है और फिल्म को भव्य लुक देती है।

कई बार ऐसी फिल्में अच्‍छी लगती हैं जिसमें गुडलुकिंग हीरो-हीरोइन हो, खूबसूरत लोकेशन हो, स्टाइलिश एक्शन हो, भले ही स्क्रिप्ट में थोड़ी-बहुत खामियां हों, 'ए जेंटलमैन' इसी तरह की फिल्म है।


निर्माता : फॉक्स स्टार स्टुडियोज़
निर्देशक : कृष्णा डीके, राज निदिमोरू
संगीत: सचिन-जिगर
कलाकार : सिद्धार्थ मल्होत्रा जैकलीन फर्नांडीस, सुनील शेट्टी, रजित कपूर, दर्शन कुमार, हुसैन दलाल
सेंसर सर्टिफिकेट : यूए * 2 घंटे 12 मिनट 35 सेकंड

__________________________

बिट्टी मिश्रा (कृति सेनन) वर्किंग गर्ल है, जिसे ब्रेक डांस और इंग्लिश फिल्में देखना पसंद है और स्मोकिंग भी करती है। इस कारण उसकी शादी नहीं हो पा रही है। मां परेशान है जबकि पिता को उम्मीद है कि कुछ न कुछ हो जाएगा। एक बार 'बरेली की बर्फी' नामक कहानी की किताब बिट्टी के हाथ लगती है। इस कहानी में जिस लड़की का वर्णन है वो हूबहू बिट्टी जैसी है। यह पढ़ कर बिट्टी इसके लेखक प्रीतम विद्रोही (राजकुमार राव) से मिलना चाहती है और इस सिलसिले में इस किताब को छापने वाले प्रिंटिंग प्रेस के मालिक चिराग दुबे (आयुष्मान खुराना) से मिलती है।

बिट्टी को यह पता नहीं रहता है कि यह किताब चिराग ने ही लिखी है, लेकिन नाम प्रीतम का दे दिया है। बिट्टी को वह प्रीतम का पता नहीं बताता। चिराग को बिट्टी चिठ्ठी लिख कर प्रीतम तक पहुंचाने का कहती है। चिराग वह अपने पास रख लेता है और प्रीतम बन कर जवाब देता है। बिट्टी को मन ही मन चिरागचाहने लगता है। जब बात बहुत आगे बढ़ती है तो बिट्टी से मिलाने के लिए वह प्रीतम को बुलाता है। उसके पहले चिराग, प्रीतम को अकड़ू और रंगबाज बनाने की ट्रेनिंग देता है ताकि बिट्टी उसे नापसंद करे।

चिराग की यह चाल उलटी पड़ जाती है। बिट्टी को प्रीतम पसंद आने लगता है। परेशान होकर चिराग इस रिश्ते की तोड़ने की सारी कोशिश करता है।

इस कहानी में कई उतार-चढ़ाव देने की कोशिश की गई है, लेकिन जरूरी नहीं है कि हर ट्विस्ट और टर्न अच्छे ही हों। कहानी में कुछ बातें अजीब लगती है, जैसे बिट्टी को चिराग क्यों नहीं बताता कि उसी ने 'बरेली की बर्फी' लिखी है? अपने प्रेम का इजहार करने में वह क्यों घबराता है? प्रीतम से मिलने के बाद बिट्टी क्यों नहीं पूछती कि उसके जैसा किरदार आखिर कैसे लिखा गया है, जबकि इसी बात को पूछने के लिए वह उसे ढूंढ रही थी? फिल्म के आखिर में कुछ प्रश्नों के जवाब मिलते भी हैं, लेकिन दूसरे हाफ में फिल्म देखते समय ये परेशान करते हैं, जिस कारण दर्शक फिल्म का पूरा मजा नहीं ले पाता।

कहानी की कमजोरियों को कुछ हद तक स्क्रीनप्ले ढंक लेता है। ये बहुत ही मजेदार तरीके से लिखा गया है। प्रीतम और बिट्टी की पहली मुलाकात, प्रीतम को रंगबाज बनाने की ट्रेनिंग देना, बिट्टी के पिता का पंखे से बात करना जैसे कई दृश्य हैं जो थोड़े-थोड़े अंतराल के बाद आते रहते हैं और मनोरंजन करते रहते हैं। दो दृश्यों को अच्छे से कनेक्ट भी किया गया है। संवाद इस मामले में अहम रोल निभाते हैं। 'दाल तुम्हारी गल गई, सीटी किसी और की बज गई' जैसे गुदगुदाने वाले संवाद लगातार सुनने को मिलते हैं, जिससे दर्शकों का फिल्म में मन लगा रहता है। साथ ही इस बात की उत्सुकता भी बनी रहती है कि अंत में होगा क्या?


निर्देशक अश्विनी अय्यर तिवारी ने अपने प्रस्तुतिकरण में इस बात का ध्यान रखा कि फिल्म हल्की-फुल्की और मनोरंजक लगे। कॉमेडी के नाम पर फिल्म को 'चीप' होने से उन्होंने बचाया है। हालांकि कहानी और भी बेहतर तरीके से पेश की जा सकती थी। ये भी संभव था कि दर्शकों के लिए राज पहले ही खोल दिया जाता। अश्विनी ने अच्छी लोकेशन ढूंढी और दृश्यों को अच्छी तरह से गढ़ा। कुछ जगह जरूर उनके साथ से फिल्म फिसलती है, लेकिन जल्दी ही पटरी पर आ जाती है।

संगीत फिल्म का माइनस पाइंट है। एक-दो हिट गीत इस तरह की फिल्मों में जरूरी होते हैं। फिल्म का संपादन ढीला है और कसावट लाई जा सकती थी।

एक्टिंग डिपार्टमेंट में यह फिल्म अमीर है। कृति सेनन का यह अब तक का सर्वश्रेष्ठ प्रदर्शन है। यूपी के लहजे को उन्होंने अच्छे से पकड़ा और बिंदास बिट्टी की भूमिका अच्छे से निभाई। आयुष्मान खुराना ने अपना सौ प्रतिशत दिया, हालांकि उनका सामना राजकुमार राव जैसे अभिनेता से हुआ और कुछ सीन में वे राजकुमार के आगे फीके भी पड़े। एक घोंचू किस्म के इंसान से तेजतर्रार इंसान में बदलने की प्रक्रिया को राजकुमार राव ने बेहतरीन तरीके से अभिनीत किया। बिट्टी के पिता के किरदार में पंकज त्रिपाठी और मां के किरदार में सीमा पाहवा का चयन एकदम सटीक रहा।

यदि आप हल्की-फुल्की, रोमांटिक और कॉमेडी फिल्म देखने के मूड में है तो यह 'बरेली की बर्फी' खाई जा सकती हैं।

बैनर : जंगली पिक्चर्स, बीआर स्टुडियोज़
निर्माता : विनीत जैन, रेणु रवि चोपड़ा
निर्देशक : अश्विनी अय्यर तिवारी
संगीत : तनिष्क बागची, वायु, आर्को, समीरा कोप्पिकर
कलाकार : आयुष्मान खुराना, कृति सेनन, राजकुमार राव, पंकज त्रिपाठी, सीमा पाहवा
सेंसर सर्टिफिकेट : यूए * 2 घंटे 2 मिनट 49 सेकंड

__________________________

खुले में शौच करने में सबसे ज्यादा परेशानी महिलाओं को होती है। सूर्योदय होने के पूर्व उन्हें गांव से बाहर जाना होता है। दिन में जरूरत हो तो पेट पकड़ कर बैठे रहो। मनचलों की छेड़खानी अलग से सहो। शायद इसी कारण वर्तमान सरकार स्वच्छता और शौचालय के निर्माण पर इतना जोर दे रही है। इन सारी बातों को 'टॉयलेट- एक प्रेम कथा' में बुना गया है। नाम से ही स्पष्ट है कि यह प्रेम कहानी टॉयलेट के इर्दगिर्द घूमती है।

केशव (अक्षय कुमार) और जया (भूमि पेडनेकर) की पहली मुलाकात टॉयलेट के सामने ही होती है। मुलाकात प्यार में बदलती है और प्यार शादी में। ससुराल आकर जया को पता चलता है कि यहां तो टॉयलेट ही नहीं है। अलसुबह उठकर महिलाओं के साथ समूह में जाकर 'लोटा पार्टी' करना है।

जया पढ़ी-लिखी है और चाहती है कि घर में टॉयलेट हो। ससुर (सुधीर पांडे) इसके लिए तैयार नहीं है। केशव पिता से डरता है इसलिए तरह-तरह के जुगाड़ करता है, लेकिन जुगाड़ टिकाऊ नहीं होते। इसके बाद केशव महिलाओं की समस्या को समझता है। किस तरह से वह अपनी रूठी पत्नी को मनाता है और अपने पिता सहित गांव वालों से लड़ता है यह फिल्म का सार है।


श्री नारायण सिंह निर्देशित यह फिल्म हमें भारत के भीतरी इलाकों में ले जाती है, जहां अभी भी दकियानुसी लोग रहते हैं। निर्देशक और लेखक (सिद्धार्थ-गरिमा) ने फिल्म को दो भागों में बांटा है। इंटरवल के पहले माहौल को हल्का-फुल्का रखा गया है और केशव तथा जया के रोमांस को कॉमेडी के साथ दिखाया गया है। हालांकि 49 वर्षीय अक्षय कुमार पर कई दृश्यों में उम्र हावी लगती है और इसीलिए फिल्म में स्पष्ट कर दिया गया है कि केशव 36 साल का हो गया है और किसी कारणवश उसकी शादी नहीं हो पाई है।

कुछ दृश्य आपको हंसाते हैं वहीं कुछ जगह लगता है कि फिल्म को बेवजह खींचा जा रहा है। कुछ दृश्य और गाने कम किए जा सकते थे। दूसरे हाफ में फिल्म थोड़ी गंभीर होती है। टॉयलेट वाला मुद्दा हावी होता है। कुछ जगह फिल्म सरकारी भोंपू भी बन जाती है, लेकिन बीच-बीच में मनोरंजक दृश्य भी आते रहते हैं और दर्शकों का मन फिल्म देखने में लगा रहता है।

सिद्धार्थ और गरिमा द्वारा लिखी कहानी और स्क्रिप्ट की सबसे बड़ी कमजोरी यह है कि आगे क्या होने वाला है यह सभी को पता रहता है और सबसे बड़ी खूबी यह है कि यह सफर मजेदार है। टॉयलेट के महत्व का संदेश हास्य और रोमांस में लपेट कर उन्होंने दिया है।

निर्देशक श्री नारायण सिंह के काम को देख लगता है कि वे ग्रामीण मानसिकता को अच्छे से समझते हैं। गांव या छोटे शहर का माहौल उन्होंने अच्छे से क्रिएट किया है। फिल्म में मैसेज के साथ एंटरटेनमेंट हो इस बात को उन्होंने ध्यान रखा है। हालांकि उनका तकनीकी पक्ष थोड़ा कमजोर नजर आया। कुछ जगह सेट नकली लगते हैं तो कहीं वीएफएक्स कमजोर हैं।

फिल्म का संपादन भी उन्होंने किया है इसलिए वे अपने ही दृश्यों को काटने की हिम्मत नहीं जुटा पाए। इस कारण फिल्म की लंबाई अखरती है। जैसे सना खान वाले प्रसंग का कोई मतलब ही नहीं है। गानों की अधिकता से भी बचा जा सकता था। लठ्ठ मार होली को भी दो बार दिखाना अखरता है।

अक्षय कुमार ने अपना काम ईमानदारी के साथ किया है। उन्होंने ग्रामीण लहजे और बॉडी लैंग्वेज को बारीकी से पकड़ा है। जब उनके पिता द्वारा टॉयलेट तोड़ देने के बाद उनके गुस्से वाले सीन में उनका अभिनय बेहतरीन है। रोमांटिक दृश्यों में उम्र उन पर हावी लगी है। उनकी मूंछ पूरी फिल्म में एक जैसी नहीं है। कहीं-कहीं नकली लगती है और इस बात का ध्यान रखा जाना था।

भूमि पेडनेकर का अभिनय शानदार है। दृश्य के मुताबिक वे अपने चेहरे पर भाव लाती हैं और सभी पर वे भारी पड़ी हैं। अनुपम खेर का रोल महत्वहीन है और उन्हें केवल इसलिए फिल्म से जोड़ा गया है ताकि फिल्म वजनदार लगे। सुधीर पांडे और द्वियेंदु शर्मा का अभिनय शानदार है। गाने फिल्म का कमजोर पक्ष है।

टॉयलेट में छोटी-मोटी कमियां जरूर हैं, लेकिन जिस उद्देश्य से यह फिल्म बनाई गई है उसमें यह सफल है।

बैनर : वायकॉम18 मोशन पिक्चर्स, कृअर्ज एंटरटेनमेंट, प्लान सी स्टुडियोज़, केप ऑफ गुड फिल्म्स
निर्माता : अरूणा भाटिया, शीतल भाटिया, वायकॉम18 मोशन पिक्चर्स, अर्जुन एन कपूर, हितेश ठक्कर
निर्देशक : श्री नारायण सिंह
संगीत : विक्की प्रसाद, मानस-शिखर, सचेत-परम्परा
कलाकार : अक्षय कुमार, भूमि पेडनेकर, द्वियेंदु शर्मा, सुधीर पांडे, शुभा खोटे, अनुपम खेर
सेंसर सर्टिफिकेट : यूए * 2 घंटे 41 मिनट

__________________________
केरी पैकर का नाम क्रिकेट की दुनिया में भले ही आदर के साथ न लिया जाता हो, लेकिन इस शख्स ने 1977 में क्रिकेट में छिपे व्यापार की संभावनाओं को तलाश लिया था। उन्होंने विश्व के नामी खिलाड़ियों को मुंहमांगा धन देकर अनुबंधित किया और वर्ल्ड सीरिज क्रिकेट के तहत उन्हें खिलाया गया। इसे केरी पैकर का सर्कस कहा गया। दुनिया के तमाम क्रिकेट बोर्ड इससे घबरा गए और बड़ी मुश्किल से इस हालात पर काबू किया गया, लेकिन क्रिकेट को व्यापार बनाने का बीज यही से पड़ा। आज क्रिकेट के जरिये करोड़ों रुपये कमाए जा रहे हैं और यह पूरी तरह से व्यापार बन चुका है।

भारत में इंडियन प्रीमियर लीग (आईपीएल) खेली जाती है, जिसकी लोकप्रियता अपार है। यहां पर क्रिकेट एक ब्लॉकबस्टर फिल्म की तरह नजर आता है, जिसमें बड़े सितारे हैं, दिल की धड़कन बढ़ाने वाले क्षण हैं और ग्लैमर है। इस चमक के पीछे अंधेरा भी बहुत है। इसमें होने वाले मैचेस पर भारी सट्टा लगाया जाता है। खिलाड़ी तक बिक चुके हैं। कुछ टीमों पर इसी कारण प्रतिबंध भी लगा। मैच के बाद होने वाली पार्टी में कई खिलाड़ियों के पैर भी फिसले हैं। इसको आधार बना कर 'इनसाइड एज' नामक वेब टेलीविजन सीरिज बनाई गई है। इनसाइड एज का इस्तेमाल कॉमेंटेटर्स उस समय करते हैं जब बल्ले का भीतरी किनारा लगता है। अपने नाम के अनुरूप इस सीरिज में भीतरी परतों को उजागर किया गया है।

दस एपिसोड्स (लगभग 45 मिनट का एक एपिसोड) में सिमटी इस सीरिज में बताया गया है कि आईपीएल जैसी पॉवर प्ले लीग (पीपीएल) का आयोजन भारत में चल रहा है। मुंबई मावेरिक्स नामक टीम भी इसमें हिस्सा ले रही है। मुंबई की टीम केन्द्र में है। इस टीम का एक मालिक हट गया है और इस कारण को-ओनर ज़रीना मलिक (रिचा चड्ढा) परेशान हैं। ज़रीना लोकप्रिय अभिनेत्री हैं। संकट के समय बिज़नेस मैन विक्रांत धवन (विवेक आनंद ओबेरॉय) मुंबई टीम से जुड़ जाता है। विक्रांत के इरादे नेक नहीं है और वह अपने ढंग से टीम को चलाना चाहता है। मुंबई टीम का वायु राघवन (तनुज वीरवानी) स्टार बैट्समैन है और इस टीम की कप्तानी अरविंद वशिष्ठ (अंगद बेदी) के हाथों है। टीम का कोच निरंजन सूरी (संजय सूरी) है।

इस टीम के जरिये दिखाया गया है कि क्रिकेट का स्वरूप कितना बदल गया है। इस खेल में धन के आगमन से यह पूरी तरह व्यापार बन गया है। कोच, मालिक, खिलाड़ियों, सपोर्टिंग स्टाफ के अपने-अपने स्वार्थ हैं। अत्यधिक पैसों के आगमन के कारण कई बुराइयों ने भी इस खेल को जकड़ लिया है। सेक्स, पैसा और पॉवर का यह घालमेल बहुत ही खतरनाक हो गया है और कुछ लोग खेल को अपनी तरह से चला रहे हैं। जो मैच आप देख रहे हैं वो स्क्रिप्टेड भी हो सकते हैं। सटोरिये पैसा कमाने के लिए कुछ भी कर सकते हैं। सट्टा प्रोफेशनल तरीके से संचालित होता है। आधुनिक तकनीक का इस्तेमाल इसमें होता है पैसों का इतना ज्यादा लेन-देन होता है कि जिम्मेदार लोग आंख मूंद लेते हैं और नाक के नीचे होने वाली गतिविधियों को उपेक्षित कर देते हैं।

इनसाइड एज में हकीकत और कल्पना को बहुत ही अच्‍छे तरीके से बुना गया है। क्रिकेट, स्टार खिलाड़ी, टीमें, फिल्म स्टार्स, चीयरलीडर्स, पीपीएल वास्तविक से लगते हैं और इन पर कहानी बुनी गई है जिस पर कितना यकीन करना है इसका फैसला आपको करना है। लेकिन जिस तरह से पिछले कुछ दिनों से क्रिकेट पर बातें सुनने को मिल रही है उसे देख ज्यादातर बातों पर विश्वास होता है।

इस पूरे ड्रामे को इतना बेहतरीन तरीके से पेश किया गया है कि मानो आप मुंबई टीम के सदस्य हों। ड्रेसिंग रूम के अंदर की हलचल, टीम मीटिंग्स, खिलाड़ियों का ड्रग्स का लेना, चीयरगर्ल्स से संबंध बनाना, स्टार क्रिकेटर्स का एटीट्यूड, दबाव के कारण बिखरते निजी संबंध, मालिकों का दबाव, सटोरियों का टीम से सम्पर्क, मैच होने के पूर्व रणनीति बनाना जैसी कई बातों की तह में जाकर विस्तारपूर्वक इन्हें दर्शाया गया है। यहां ज्यादातर लोग बेहद स्वार्थी हैं और पैसे के लिए किसी भी हद तक जा सकते हैं। सभी किसी न किसी से काम निकालने की फिराक में हैं। सिस्टम इतना भ्रष्ट हो चुका है कि खरे सिक्कों को खोटे सिक्के अपने आप बाहर निकाल देते हैं।

शुरुआती 6 एपिसोड आपको बांधकर रखते हैं। कहानी में दरारें सातवें एपिसोड्स से पैदा होती हैं जब बात को समेटने की कोशिश की जाती है। अरबों-खरबों रुपये में खेलने वाला एक अमीर इंसान हत्या कर देता है, यह थोड़ा अविश्वसनीय लगता है। वायु नामक स्टार प्लेयर का सावर्जनिक स्थानों पर किया गया व्यवहार भी अजीब लगता है। कुछ और बातें भी हैं, जिनका उल्लेख यहां इसलिए नहीं किया जा सकता क्योंकि इससे आपका सीरिज़ देखने का मजा खराब हो सकता है, लेकिन ये छोटी-मोटी अड़चनें हैं और इन्हें उपेक्षित किया जा सकता है।

इस सीरिज के नौ एपिसोड्स करण अंशुमन ने निर्देशित किए हैं जबकि एक एपिसोड करण और गुरमीत ने मिलकर निर्देशित किया है। करण का काम कमाल का है। उन्होंने सीरिज को बेहतरीन तरीके से प्रस्तुत किया है और कहीं भी इस बात पर समझौता नहीं किया है कि फिल्म की बजाय यह वेब सीरिज नामक छोटे माध्यम के लिए बनाई जा रही है। एक-एक शॉट पर मेहनत दिखाई देती है। अमीरों की लाइफस्टाइल, क्रिकेट का तकनीकी पक्ष, ड्रेसिंग रूम की हलचल को जिस तरीके से उन्होंने पेश किया है वो दाद देने लायक है। पूरी सीरिज पर उनकी पकड़ कहीं नहीं छूटती। आमतौर पर स्पोट्स बेस्ड फिल्म या सीरिज़ में खेल का स्तर ऊंचा नहीं दिख पाता, लेकिन यहां पर करण ने खेल को लगभग ऐसा ही पेश किया है मानो सचमुच के खिलाड़ी खेल रहे हों। दो मैचों का रोमांच तो लाइव मैच जैसा मजा देता है। यदि आप क्रिकेट प्रेमी हैं तो यह सीरिज देखने का मजा दोगुना हो जाता है।

निर्देशक के रूप में करण यह दिखाने में भी सफल रहे हैं कि किस तरह खेल के दबाव के कारण यहां रिश्ते बनते और बिगड़ते हैं। अरविंद और उसकी पत्नी का रिश्ता, सेक्सहोलिक वायु के अपनी गर्लफ्रेंड के साथ रिश्ते, ज़रीना का ढलता करियर, बॉलीवुड की हलचल को बारीकी से उन्होंने दिखाया है। तकनीकी रूप से भी करण अंशुमन का काम तारीफ के काबिल है। उन्होंने पूरी सीरिज को बेहतरीन तरीके से फिल्माया है।

करण ने कहानी को बोल्ड तरीके से दर्शाया है जिस पर कुछ लोगों को आपत्ति हो सकती है। बोल्ड सीन और गालियों से उन्होंने परहेज नहीं किया है। कई बार गालियों की अति हो जाती है और इससे बचा जा सकता था। सीरिज को हिंग्लिश में रखा है, हालांकि 80 प्रतिशत संवाद अंग्रेजी में हैं। हिंदी का इस्तेमाल गालियों में ज्यादा है और यह बात आपत्तिजनक है कि किरदार हिंदी तभी बोलते हैं जब गा‍ली बकना हो। सीरिज का समापन सकारात्मक तरीके से किया गया है जो कि इस बात को मजबूती देती है कि यह खेल पूरी तरह से बरबाद नहीं हुआ है और अभी भी ज्यादातर खिलाड़ी ईमानदारी के साथ खेल रहे हैं। क्रिकेट पर किस तरह से सट्टा लगता है और कैसे यह काम होता है इसे भी वे सफल तरीके से दिखाने में सफल रहे हैं।

इनसाइड एज में कई दमदार कलाकार हैं। अभिनेत्री के रूप में करियर के ढलान पर खड़ी और मुंबई टीम की को-ओनर के रूप में रिचा चड्ढा का अभिनय जबरदस्त हैं। अपनी झटपटाहट को उन्होंने अपने अभिनय से व्यक्त किया है। अरबपति विक्रांत धवन का किरदार विवेक ओबेरॉय ने निभाया है। अमीरों की बॉडी लैंग्वेज, बोलने का अंदाज उन्होंने बारीकी से पकड़ा है और अपने किरदार को स्टाइलिश बनाया है।

स्टार क्रिकेटर वायु राघवन का अप्रत्याशित स्वभाव और एटीट्यूड को तनुज वीरवानी ने अच्छे से दर्शाया है। क्रिकेट खेलते समय भी वे बनावटी नहीं लगते। अंगद बेदी ने अपना काम गंभीरता से किया है और वे ऐसे क्रिकेट खिलाड़ी लगे हैं जो गंदगी बरदाश्त नहीं कर सकता।

देवेंदर मिश्रा नामक भ्रष्ट खिलाड़ी के रूप में अमित सियाल का काम अच्छा है, हालांकि वे खिलाड़ी नहीं लगते, लेकिन अभिनय के बलबूते अपनी इस कमजोरी को छिपा लेते हैं। वे अपने आपको ऊंची जाति का मानते हैं और प्रशांत नामक खिलाड़ी को नीची जाति का मान जम कर प्रताड़ित करते हैं। सिद्धांत चतुर्वेदी, सारा जेन डायस, मनु ऋषि, आशा सैनी, जीतीन गुलाटी सहित सभी कलाकारों का अभिनय अच्छा है।

करण अंशुमन, अमेय सारडा, पुनीत कृष्णा, सुमित पुरोहित, सौरव दवे ने इस सीरिज को लिखा है। वे विषय के बारे में गहराई से जानते हैं यह उनके लेखन में झलकता है।

फरहान अख्तर और रितेश सिधवानी ने इसे अमेज़ॉन प्राइम वीडियो के लिए बनाया है और यह सीरिज मिस नहीं करना चाहिए।

__________________________
कई लोग लड़कियों को सिगरेट या शराब पीते हुए देख चौंक जाते हैं और कहते हैं कि यह लड़की होकर शराब पी रही है। निश्चित रूप से यह बुरी लत है, लेकिन लड़कों को यह सब करते देख किसी को हैरानी नहीं होती।


दरअसल सारी नैतिकता और आदर्श की बातें स्त्रियों पर ही थोपी जाती है और उनकी सोच, इच्छा और आत्मसम्मान को पुरुष लगातार कुचलता रहता है। स्त्रियों को आजादी देने से पुरुष घबराते हैं इसलिए आदर्श और परम्परा की जंजीरों में स्त्रियों को जकड़ा हुआ है।

ये सारी बातें अलंकृता श्रीवास्तव द्वारा निर्देशित फिल्म 'लिपस्टिक इन माय बुरखा' में उभर कर आती है। चार स्त्रियां फिल्म की प्रमुख पात्र हैं जो अलग-अलग उम्र और वर्ग की हैं, लेकिन चारों की हालत समान है। किसी को नौकरी पहनने की अनुमति नहीं, तो किसी को करियर बनाने की। तो कोई अपनी पसंद का लड़का भी नहीं चुन सकती। इन्हें घुट-घुट कर जीना पड़ता है।

शिरीन असलम (कोंकणा सेन शर्मा) शादीशुदा है, लेकिन उसका पति सिर्फ उसे सेक्स मशीन मानता है। घर का खर्च वो चोरी-छिपे नौकरी कर चलाती है क्योंकि नौकरी की उसे इजाजत नहीं है। उसका पति का दूसरी महिला से अफेयर चल रहा है।

बुआजी (रत्ना पाठक शाह) विधवा है। उम्र हो चली है इसलिए जमाना मानता है कि उन्हें पूजा-पाठ में ही व्यस्त रहना चाहिए। बुआजी धार्मिक किताबों के बीच रोमांटिक कहानियों की किताब रख कर पड़ती है और उम्र में अपने से आधे स्विमिंग कोच जसपाल (जगत सिंह सोलंकी) की तरफ आकर्षित हो जाती है। वह जसपाल को पहचान बताए बिना फोन लगाती है और फोन सेक्स उनके बीच होता है।

लीला (आहना कुमरा) की शादी मनोज से तय हुई है जिसे वह पसंद नहीं करती। वह फोटोग्राफर अर्शद (विक्रांत मेस्सी) को चाहती है और सगाई के बाद भी दोनों में सेक्स जारी रहता है।

रेहाना अबिदी (प्लाबिता बोरठाकुर) पॉप स्टार बनना चाहती है। जींस पहनना चाहती है, पब जाकर स्मोकिंग और ड्रिंकिंग करना चाहती है, लेकिन उसे बुरखा पहन कर कॉलेज जाना पड़ता है और अपने पिता की दुकान में काम करना पड़ता है।

इन चारों महिलाओं के जीवन पर पुरुष और समाज की पाबंदियां हैं। इनके परिवार 'क्या कहेंगे लोग' से ग्रसित हैं। वे अपनों की बजाय बेगानों की चिंता ज्यादा करते हैं। वे इन लड़कियों से अपनी इज्जत को जोड़ते हैं और इसी वजह से उन्होंने इन्हें जकड़ रखा है। इन स्त्रियों की झटपटाहट, बगावती तेवर, इच्छाओं के दमन को यह फिल्म बोल्ड तरीके से दिखाती है।

निर्देशक को अपनी बात को त्रीवता प्रदान करने के लिए इन बोल्ड दृश्यों की जरूरत महसूस हुई हो, लेकिन इनसे बचा जा सकता था।

चारों महिलाओं की कहानी में से रेहाना और शिरीन की कहानी अपील करती है। ये शोषित नजर आती हैं। दूसरी ओर लीला की कहानी से दिखाया गया है कि उसके आक्रामक तेवर से पुरुष घबराते हैं। बुआजी की कहानी ज्यादा अपील नहीं करती।

निर्देशक अलंकृता श्रीवास्तव ने कहानी को कहने के लिए भोपाल शहर चुना है, जहां दकियानूसी अभी भी पैर पसारे हुए है और आधुनिकता की आहट भी सुनाई देने लगी है। कलाकारों से उन्होंने अच्छा काम लिया है। फिल्म के अंत दर्शाता है कि अभी भी महिलाओं को आजादी पाने में लंबा समय लगेगा।

फिल्म के सभी कलाकारों ने बेहतरीन अभिनय किया है। कोंकणा सेन शर्मा और आहना कुमरा का अभिनय इन सबमें बेहतरीन है। कोंकणा के हाव-भाव देखने लायक है वहीं आहना कैमरे के सामने बिंदास दिखाई दी है।

लिपस्टिक इन माय बुरखा परफेक्ट फिल्म नहीं है, लेकिन जो बात यह फिल्म कहना चाहती है वो उभर कर सामने आती है।
बैनर : प्रकाश झा प्रोडक्शन्स, एएलटी एंटरटेनमेंट
निर्माता : प्रकाश झा
संगीत : अलंकृता श्रीवास्तव
संगीत : ज़ेबुन्निसा बंगश
कलाकार : कोंकणा सेन शर्मा, रत्ना पाठक शाह, अहाना कुमरा, सुशांत सिंह, विक्रात मैस्से, प्लाबिता बोरठाकुर, जगत सिंह सोलंकी
सेंसर सर्टिफिकेट : ए * 1 घंटा 58 मिनट 23 सेकंड

__________________________
बलात्कार और बदला पर बॉलीवुड में कई फिल्में बनी हैं। कानून और पुलिस का साथ नहीं मिलता और बलात्कारी मुस्कुराते हुए छूट जाते हैं। इसे देख कभी प्रेमी का खून खौलता है तो कभी पति का। कभी पिता का तो कभी 'मॉम' का। चिर-परिचित प्लॉट पर आधारित होने के बावजूद श्रीदेवी अभिनीत मॉम आपको शुरू से लेकर अंत तक बांध कर रखती है।

हाल ही में लड़कियों की सुरक्षा को लेकर दृश्यम, पिंक और मॉम जैसी फिल्में आई हैं। ये फिल्में दर्शाती है कि अपराधियों को छोड़ना नहीं चाहिए। पिंक में एक होनहार वकील अपराधियों को सलाखों के पीछे करता है तो दृश्यम में एक पिता अपने तरीके से बेटी को बचाता है। समाज में महिलाओं को अपनी सुरक्षा को लेकर जो चिंता है वो इन फिल्मों से व्यक्त हो रही है।

दिल्ली में देवकी (श्रीदेवी) एक टीचर है। उसकी दो बेटियां हैं जिसमें से बड़ी आर्या सबरवाल (सजल अली) की उम्र 18 वर्ष के करीब है। अपने दोस्तों के साथ एक पार्टी में वह जाती है जहां पर उसका क्लास मेट मोहित, उसका भाई और दो अन्य लोग बलात्कार करते हैं। सबूतों के अभाव में ये अपराधी छूट जाते है।

पुलिस अफसर मैथ्यु फ्रांसिस (अक्षय खन्ना) चाह कर भी देवकी और आर्या की मदद नहीं कर पाता। देवकी और उसका पति बेहद दु:खी हैं। ऐसे समय दया शंकर (नवाजुद्दीन सिद्दीकी) नामक एक प्राइवेट जासूस देवकी की मदद के लिए आगे आता है। किस तरह से देवकी अपराधियों को सबक सिखाती है, यह फिल्म का सार है।

इस फिल्म को रवि उदयावर, गिरीश कोहली और कोना वेंकट राव ने लिखा है। बलात्कार और बदले के साथ उन्होंने कुछ उप-कहानियां भी मुख्य कहानी से जोड़ी है। मसलन मां और बेटी के रिश्ते में तनाव, युवा लड़की की सुरक्षा को लेकर उसके माता-पिता की चिंता, बलात्कार को लेकर लचर कानून, जैसी कुछ बातें फिल्म को अलग लुक देती है।

फिल्म को दो भागों में बांटा गया है। पहला भाग बलात्कार होने के बाद की पीड़ा को दर्शाता है और यह काफी दर्दनाक है। बलात्कार पीड़िता को ताउम्र इस दर्द से गुजरना पड़ता है, साथ ही उसके परिवार का हर सदस्य इस दर्द को भोगता है। फिल्म का यह हिस्सा आपको बैचेन कर देता है। आर्या के खौफ और दर्द को सिनेमाघर में बैठा हर दर्शक महसूस करता है और यह निर्देशक रवि उदयावर की कामयाबी है।

आप आर्या के माता-पिता की असहायता को भी महसूस करते हैं कि वे कुछ नहीं कर पाते। यहां निर्देशक ने एक उम्दा दृश्य रखा है। अपराधियों को अदालत बेकसूर करार देती है तो आर्या के पिता एक बलात्कारी को घूसा जड़ देते हैं और उन्हें सजा हो जाती है। देवकी कहती है कि इस देश में रेपिस्ट छूट जाते हैं और उन्हें एक चांटा मारने वाले को सजा हो जाती है। यह सीन हमारे समाज, देश और कानून के बारे में काफी कुछ कह जाता है।

फिल्म का दूसरा भाग थ्रिलर में परिवर्तित हो जाता है, जिसमें देवकी अपराधियों को अपने तरीके से सजा देती है। यह भाग थोड़ा अविश्वसनीय है। अपराधियों को जिस तरह से देवकी सबक सिखाती है, यह देख अच्छा जरूर लगता है, लेकिन जिस तरह से वह यह सब करती है उस पर यकीन कम होता है। निर्देशक रवि यहां थोड़ा बहक गए और उन्होंने श्रीदेवी पर कुछ ज्यादा ही फोकस कर दिया। इससे नवाजुद्दीन सिद्दीकी और अक्षय खन्ना के किरदारों को उभरने का अवसर नहीं मिल पाया। बावजूद इसके ‍फिल्म के खत्म होने तक रूचि बनी रहती है।

फिल्म में देवकी और उसके परिवार का सम्पन्न दिखाया गया है। वे साधन-सम्पन्न हैं और हर तरह की मदद लेकर अपराधियों को सजा दे सकते हैं, लेकिन देश में कई ऐसी बलात्कार पीड़ित महिलाएं होंगी जो साधन सम्पन्न नहीं हैं क्या उन्हें न्याय मिलता होगा? क्या सबकी 'मॉम' इतनी शक्तिशाली है? क्या कानून को 'मॉम' जैसा ताकतवर नहीं होना चाहिए? ऐसे सवाल फिल्म देखते समय दिमाग में उभरते हैं।

फिल्म में प्रतिभाशाली कलाकारों का समूह है। श्रीदेवी का अभिनय शानदार है। उन्हें अपने अभिनय में कई रंग दिखाने का अवसर मिला है और जिसका उन्होंने भरपूर फायदा उठाया है। अस्पताल में जब पहली बार अपनी बेटी का बलात्कार होने के बाद मिलती हैं, उस सीन में उनका अभिनय देखने लायक है। उनकी संवाद अदायगी जरूर कहीं-कहीं दोषपूर्ण है।

नवाजुद्दीन सिद्दीकी जब-जब स्क्रीन पर आते हैं, तनाव से भरी इस फिल्म में थोड़ी राहत मिलती है। एक अलग ही हुलिया और अभिनय का अंदाज उन्होंने अपनाया है और हमेशा की तरह उनका अभिनय जबरदस्त रहा है। आर्या के रूप में सजल अली खूबसूरत लगीं और श्रीदेवी के अभिनय के स्तर को उन्होंने 'मैच' किया है। अक्षय खन्ना के पास ज्यादा करने के लिए कुछ नहीं था, लेकिन कड़क पुलिस ऑफिसर के रोल में वे जमे। आर्या के पिता के रूप में अदनान सिद्दीकी और खलनायक जगन के रूप में अभिमन्यु सिंह का अभिनय उल्लेखनीय है।

फिल्म का बैकग्राउंड म्युजिक एआर रहमान ने दिया है और तारीफ करनी होगी रहमान के संगीत की, जिसके कारण 'मॉम' को ताकत मिली है। प्रोडक्शन डिजाइन, सिनेमाटोग्राफी तारीफ के काबिल है। संपादन दूसरे भाग में थोड़ा ढीला है और यहां पर फिल्म को छोटा किया जा सकता था।

मॉम को वास्तविकता के निकट रखने की कोशिश की गई है, लेकिन जो हल सुझाया गया है वो वास्तविक नहीं लगता, बावजूद इसके यह फिल्म एक बार देखी जा सकती है।

बैनर : ज़ी स्टुडियो, मैड फिल्म्स, थर्ड आई पिक्चर्स
निर्माता : बोनी कपूर, सुनील मनचंदा, नरेश अग्रवाल, मुकेश तलरेजा, गौतम जैन
निर्देशक : रवि उदयावर
संगीत : ए.आर. रहमान
कलाकार : श्रीदेवी, अक्षय खन्ना, नवाजुद्दीन सिद्दीकी, सजल अली, अदनान सिद्दीकी, अभिमन्यु सिंह
सेंसर सर्टिफिकेट : यूए * 2 घंटे 27 मिनट 43 सेकंड

__________________________


सचिन तेंदुलकर को भारतीय क्रिकेट का भगवान माना जाता है। इस 'गॉड ऑफ क्रिकेट' ने अपने करोड़ों भक्तों को आनंद के ऐसे कई क्षण दिए हैं जिनकी जुगाली कर क्रिकेट प्रेमी जब-तब आनंद लेते रहते हैं। सचिन तेंदुलकर ने अपने करिश्माई खेल से क्रिकेट को भारत में बेहद लोकप्रिय बनाया और जिस तरह से इस खेल में पैसा बरस रहा है उसमें सचिन के योगदान को नजरअंदाज नहीं किया जा सकता।

सचिन तेंदुलकर का अंतरराष्ट्रीय करियर 24 वर्षों का रहा। भारत की ओर से 664 इंटरनेशनल क्रिकेट मैचेस में प्रतिनिधित्व करते हुए 34357 रन बनाए। इतना लंबा करियर, बचपन से आज तक की बातें, मैदान के अंदर और बाहर की गतिविधियों को दो-ढाई घंटे की एक फिल्म में दर्शाना किसी भी फिल्मकार के लिए टेढ़ी खीर है। निर्देशक जेम्स अर्कस्किन ने इस चुनौती को स्वीकारा और वे सफल भी रहे।

'सचिन: ए बिलियन ड्रीम्स' में सचिन के बचपन से आज तक की प्रमुख घटनाओं को पिरोया गया है। इसमें 'एमएस धोनी- द अनटोल्ड स्टोरी' की तरह ड्रामा नहीं है जिसमें किसी और कलाकार ने धोनी का रोल अदा किया था। यह एक डॉक्यू-फीचर है जिसमें सचिन के बचपन को एक किरदार के जरिये दिखाया गया है, लेकिन बाकी की बातें सचिन सुनाते चलते हैं।

सचिन- ए‍ बिलियन ड्रीम्स की शुरुआत सचिन के बचपन से होती है कि वे किस तरह से यह नटखट बच्चा क्रिकेट के प्रति गंभीर हो गया। किस तरह से सचिन के गुरु रमाकांत आचरेकर ने कितनी कड़ी मेहनत सचिन से कराई।

इसके बाद, सचिन का पहला टेस्ट, उनकी नाक पर गेंद का लगना, अब्दुल कादिर को छक्के जमाना, 1996 का विश्व कप, सचिन के पिता का निधन और उसके बाद फिर से उनका विश्व कप क्रिकेट के लिए इंग्लैंड लौटना, सचिन का कप्तान बनना, 2003 का विश्व कप क्रिकेट का फाइनल, क्रिकेट पर फिक्सिंग का साया, 2001 में ऑस्ट्रेलिया से हुआ कोलकाता टेस्ट मैच, सचिन बनाम वॉर्न सीरिज़, चैपल का प्रशिक्षक बनना और फिर 2011 का विश्व कप जीतना जैसे कई यादगार लम्हें आंखों के सामने से गुजरते हैं जिन्हें देख सिनेमाहॉल में बैठे क्रिकेट प्रेमी के अंदर भावनाओं का ज्वार घुमड़ता है। कुछ सचिन की यादगार पारियों की भी झलक इनमें मिलती है।

सचिन का इन घटनाओं के प्रति क्या दृष्टिकोण रहा, यह भी जानने को मिलता है। मसलन फिक्सिंग पर उस समय चुप रहने का कारण बताते हुए सचिन ने कहा कि उनके पास बोलने को कुछ नहीं था और न ही सबूत थे।

कुछ नई बातें भी पता चलती हैं। सचिन और अंजली की पहली मुलाकात कैसे हुई थी? जब सचिन तनाव में रहते हैं तो बप्पी लाहिरी द्वारा संगीतबद्ध कौन सा गाना सुनना पसंद करते हैं? कौन सा मैच सचिन अपने करियर का सबसे मुश्किल मैच मानते हैं? शेन वॉर्न ने जब सचिन को पहली बार आउट किया था तो उन्होंने क्या किया था? सचिन को अपने करियर के पहले मैच में नाक पर बॉल लगी थी तो जावेद मियांदाद ने क्या कहा था? विश्वकप क्रिकेट 2011 के फाइनल में सचिन जब आउट हुए थे तब वे क्या महसूस कर रहे थे? सचिन कप्तान क्यों नहीं बनना चाहते थे? विराट कोहली को कब महसूस हुआ कि जब वे बैटिंग के लिए मैदान में जा रहे थे तो ऐसा लगा मानो श्मशान में जा रहे हो? किस मैच के बाद कई खिलाड़ी बाथरूम में जाकर रोए थे?

इन बातों को विराट कोहली, सहवाग, पोटिंग, वॉर्न, सहवाग, युवराज, लारा, गावस्कर जैसे खिलाड़ियों ने भी बताया है। ड्रेसिंग रूम के फुटेज सहित कई ऐसे फुटेज भी हैं जो संभवत: पहली बार सामने आए हैं। जैसे विश्व कप क्रिकेट 2011 का सेमीफाइनल जीतने के बाद कोच गैरी कर्स्टन ने ड्रेसिंग रूम में क्या कहा था? सचिन के निजी संग्रह के भी फुटेज हैं जिनमें उनके पारिवारिक जीवन की झलक मिलती है और ये फिल्म की विश्वसनीयता को बढ़ाते हैं।

सचिन: ए बिलियन ड्रीम्स में जिस बात की कमी लगती है वो उनके साथ खेले खिलाड़ियों की राय की। कुछ खिलाड़ी फिल्म में दिखाए गए हैं, लेकिन उनकी बात अत्यंत ही संक्षिप्त है। सौरव गांगुली, अनिल कुंबले, ब्रायन लारा, राहुल द्रविड़, सुनील गावस्कर, वसीम अकरम, जैसे खिलाड़ियों के मुंह से सचिन के बारे में बातें सुनना सचिन प्रेमियों को अच्छा लगता, भले ही फिल्म लंबी हो जाती। उनकी कुछ यादगार पारियों का उल्लेख और उनकी बेटिंग तकनीक पर भी बातें की जा सकती थी।

अज़हर से सचिन के मनमुटाव वाला हिस्से सहित कुछ कड़वी यादों को हल्के से छुआ गया है। फिल्म में एक फुटेज कमाल का है जिसमें युवा सचिन से प्रशंसक आटोग्राफ ले रहे हैं और पास में बैठे सुपरस्टार अजहरुद्दीन को कोई पूछ नहीं रहा है। अज़हर की बैचेनी उनके चेहरे पर साफ देखी जा सकती है। सचिन के खास दोस्त रहे विनोद कांबली गायब हैं।

जेम्स अर्कस्किन ने अपना प्रस्तुतिकरण सीधा और सरल रखा है। उन्होंने सचिन को एक हीरो की तरह पेश किया है और यही बात उनके प्रशंसक देखना चाहते हैं। सचिन, हर्ष भोगले और एक-दो अन्य लोगों की वाइस ओवर के जरिये उन्होंने बात को आगे बढ़ाया है। सचिन कुछ बार कैमरे के सामने असहज लगते हैं, लेकिन इस बात को छोड़ा जा सकता है क्योंकि वे 'अभिनेता' नहीं हैं। सचिन के अंतिम टेस्ट मैच में दिए बिदाई भाषण से फिल्म को खत्म करना मास्टर स्ट्रोक है।

सचिन: ए बिलियन ड्रीम्स उन लोगों को पसंद आएगी जिनके लिए क्रिकेट 'धर्म' है। सचिन के फैंस को तो यह देखना ही चाहिए।

सेंसर सर्टिफिकेट : यूए * 2 घंटे 12 मिनट 33 सेकंड


__________________________


दिल्ली में रहने वाले एक अच्छे खाते-पीते परिवार की कहानी के जरिये लेखक और निर्देशक साकेत चौधरी ने दिखाया है कि 'अंग्रेजी' बोलने वालों को 'क्लासी' माना जाता है और हिंदी बोलने वालों को दोयम दर्जा दिया जाता है। मीता (सबा कमर) और उसका पति राज बत्रा (इरफान खान) दिल्ली में चांदनी चौक में रहते हैं। राज की कपड़ों की बड़ी दुकान है। बीएमडब्ल्यू में घूमता है। सब कुछ होने के बावजूद मीता इसलिए परेशान रहती है कि उसके पति की अंग्रेजी अच्छी नहीं है। इस कारण वो 'क्लास' लोगों में उठने-बैठने में असहज महसूस करती है।

राज और मीता की बेटी पिया अब स्कूल जाने लायक हो गई है। मीता चाहती है कि उसकी बेटी दिल्ली के टॉप पांच स्कूल में से किसी एक में दाखिला ले। स्कूल में इंटरव्यू के पहले पिया के साथ-साथ राज और मीता की भी ट्रेनिंग होती है क्योंकि माता-पिता से भी सवाल पूछे जाते हैं। चार स्कूलों में पिया का एडमिशन नहीं हो पाता। आखिर में एक स्कूल बचता है, जहां एडमिशन फॉर्म के लिए ही रात में लोग लाइन में लग जाते हैं। इस स्कूल में सिफारिश भी नहीं चलती।

राज को पता चलता है कि राइट टू एज्युकेशन के तहत गरीब बच्चों के लिए कुछ सीटें आरक्षित है। वह गरीब होने के कागजात जुटा लेता है। जब पता चलता है कि स्कूल वाले घर देखने आएंगे तो वह अपनी पत्नी और बेटी के साथ एक गरीब बस्ती में शिफ्ट हो जाता है। इसके बाद कई हास्यास्पद परिस्थितियां जन्म लेती हैं। अमीर-गरीब लोगों के व्यवहार में अंतर को वह और उसकी पत्नी करीब से महसूस करते हैं।

फिल्म इस बात को बारीकी से उठाती है कि अंग्रेजी माध्यम और महंगे स्कूलों की होड़ में माता-पिता बिना सोचे-समझे शामिल हो जाते हैं, मानो इन स्कूलों में दाखिला होते ही उनके बच्चे बड़े आदमी बन जाएंगे। वे इसके लिए किसी भी हद तक जा सकते हैं। यह स्टेटस सिंबल का भी प्रतीक होता है। साथ ही अंग्रेजी न आने पर हीन भावना से ग्रसित होने की मनोदशा को भी फिल्म में व्यंग्यात्मक तरीके से दर्शाया गया है।

स्क्रिप्ट में इस बात का ध्यान रखा गया है कि संदेश के साथ-साथ मनोरंजन भी हो। पहले हाफ में कई मनोरंजक दृश्य फिल्म में नजर आते हैं। संवाद भी गुदगुदाते हैं। दूसरे हाफ में फिल्म थोड़ा गंभीर होती है क्योंकि यह विषय की मांग भी थी। क्लाइमैक्स ठीक है और इससे बेहतर कुछ हो भी नहीं सकता था।

अंग्रेजी और अंग्रेजी माध्यम के प्रति पैरेंट्स के मोह को दिखाया गया है, शिक्षण व्यवस्था के व्यावसायिक होने पर भी फिल्म सवाल उठाती है, लेकिन ये सारी बातें सभी जानते हैं। न चाहते हुए भी लोगों की अंग्रेजी सीखना और अंग्रेजी माध्यम में पढ़ना मजबूरी है क्योंकि अधिकांश अच्छी नौकरियां आपके अंग्रेजी ज्ञान के आधार पर ही मिलती है। अच्छा होता यदि फिल्म इस बात को भी दिखाती कि क्यों अंग्रेजी को भारत में इतना महत्व दिया जाता है? क्यों अंग्रेजी बोलने वाले को ज्यादा विद्वान माना जाता है?

साकेत चौधरी का निर्देशन अच्छा है। उन्होंने कलाकारों से बेहतरीन अभिनय करवाया है और अपने प्रस्तुतिकरण के जरिये अच्छा माहौल बनाया है। फिल्म को मनोरंजक बनाते हुए उपदेशात्मक होने से बचाया है। अच्छा होता यदि फिल्म के अंत में दिखाए गए टाइटल हिंदी में होते।

फिल्म बेहतरीन कलाकारों से सजी हुई है। इरफान खान कितने बेहतरीन अभिनेता हैं यह बताने की जरूरत नहीं है। उन्होंने अपने अभिनय से दर्शकों को हंसाया है। पति पर प्रभुत्व जमाने वाली और अपनी बेटी को किसी अच्छे स्कूल में दाखिला दिलाने वाली मां के रूप में सबा कमर का अभिनय कहीं भी इरफान से कम नहीं है। अपनी बॉडी लैंग्वेज का उन्होंने खूब उपयोग किया है। गरीब आदमी कैसा होता है यह बताने में दीपक डोब्रियाल ने कोई कसर नहीं छोड़ी है। इंटरवल के बाद वे आते हैं और छा जाते हैं। अमृता सिंह का रोल ठीक से लिखा नहीं गया है। संजय सूरी, नेहा धूपिया, राजेश शर्मा छोटे-छोटे रोल में प्रभावित करते हैं।

अमितोष नागपाल के संवाद बेहतरीन हैं। 'ये ताजा-ताजा गरीब बना है', 'हम तो खानदानी गरीब हैं', जैसे कई संवाद दाद देने लायक हैं।

'हिंदी मीडियम' अंग्रेजी बोलने वालों और न बोलने वाले के बीच के अंतर और शिक्षा व्यवस्था पर सवाल खड़े करती है। अच्छा होता यदि विषय की और गहराई में जाया जाता। बावजूद इसके यह फिल्म एक बार देखने लायक है ।

बैनर : टी-सीरिज़ सुपर कैसेट्स इंडस्ट्री लि., मैडॉक फिल्म्स
निर्माता : भूषण कुमार, दिनेश विजन, कृष्ण कुमार
निर्देशक : साकेत चौधरी
संगीत : सचिन जिगर
कलाकार : इरफान, सबा कमर, दीपक डोब्रियाल, अमृता सिंह, संजय सूरी, नेहा धूपिया, दीक्षिता सहगल
सेंसर सर्टिफिकेट : यू * 2 घंटे 13 मिनट 26 सेकंड


__________________________


बाहुबली दो में इसका जवाब इंटरवल के बाद मिलता है। तब तक कहानी में ठोस कारण पैदा किए गए हैं ताकि दर्शक कटप्पा के इस कृत्य से सहमत लगे। भले ही दर्शक जवाब मिलने के बाद चौंकता नहीं हो, लेकिन ठगा हुआ भी महसूस नहीं करता क्योंकि तब तक फिल्म उसका भरपूर मनोरंजन कर चुकी होती है।

बाहुबली को के विजयेन्द्र प्रसाद ने लिखा है। इसकी कहानी रामायण और महाभारत से प्रेरित है। फिल्म के कई किरदारों में भी आप समानताएं खोज सकते हैं। महिष्मति के सिंहासन के लिए होने वाली इस लड़ाई में षड्यंत्र, हत्या, वफादारी, सौगंध, बहादुरी, कायरता जैसे गुणों और अवगुणों का समावेश है, जिनकी झलक हमें लगातार सिल्वर स्क्रीन पर देखने को मिलती है।

निर्देशक एस राजामौली ने इन बातों को भव्यता का ऐसा तड़का लगाया है कि लार्जर देन लाइफ होकर यह कहानी और किरदार दर्शकों को रोमांचित कर देते हैं। राजामौली की खास बात यह है कि बाहुबली के किरदार को उन्होंने पूरी तरह विश्वसनीय बनाया है। हाथी जैसी ताकत, चीते जैसी फुर्ती और गिद्ध जैसी नजर वाला बाहुबली जब बिजली की गति से दुश्मनों पर टूट पड़ता है और पलक झपकते ही जब उसकी तलवार दुश्मनों की गर्दन काट देती है तो ऐसा महसूस होता है कि हां, यह शख्स ऐसा कर सकता है। बाहुबली की इन खूबियों को फिल्म के दूसरे हिस्से में खूब भुनाया गया है।

'बाहुबली द कॉन्क्लूज़न' देखने के लिए 'बाहुबली: द बिगनिंग' याद होना चाहिए वरना फिल्म समझने में थोड़ी मुश्किल हो सकती है। हालांकि पहले भाग में महेंन्द्र बाहुबली के कारनामे थे तो इस बार उसके पिता अमरेन्द्र बाहुबली के हैरतअंगेज कारनामे देखने को मिलते हैं।

पिछली बार हमने देखा था कि महेंद्र बाहुबली को कटप्पा उसके पिता की कहानी सुनाता है। दूसरे भाग में विस्तृत रूप से इस कहानी को देखने को मिलता है। अमरेन्द्र और देवसेना के रोमांस को बेहद कोमलता के साथ दिखाया गया है। चूंकि पहले भाग के बाद कटप्पा की लोकप्रियता बहुत बढ़ गई थी इसलिए दूसरे भाग में उसे ज्यादा सीन दिए गए हैं। कॉमेडी भी करवाई गई है। अमरेन्द्र और देवसेना तथा अमरेन्द्र और शिवागामी के साथ किस तरह से भल्लाल देव और उसका पिता षड्यंत्र करते हैं यह कहानी का मुख्य बिंदू है।

कहानी ठीक है, लेकिन जिस तरह से इसे पेश किया गया है वो प्रशंसा के योग्य है। फिल्म की स्क्रिप्ट बेहतरीन है और इसमें आने वाले उतार-चढ़ाव लूगातार मजा देते रहते हैं। हर दृश्य को बेहतर और भव्य बनाया गया है और फिल्म में कई दृश्य ऐसे हैं जो ताली और सीटी के लायक हैं।

जैसे, बाहुबली की एंट्री वाला दृश्य, बाहुबली और देवसेना के बीच रोमांस पनपने वाले सीन, बाहुबली और देवसेना के साथ में तीर चलाने वाला सीन, भरी सभा में देवसेना का अपमान करने वाले का सिर काटने वाला सीन, ऐसे कई दृश्य हैं।

इंटरवल तक फिल्म भरपूर मनोरंजन करती है। इंटरवल के बाद ड्रामा ड्राइविंग सीट पर आता है और फिर क्लाइमैक्स में एक्शन हावी होता है।

फिल्म की कमियों की बात की जाए तो कुछ को कहानी थोड़ी कमजोर लग सकती है। पहले भाग में जिस भव्यता से दर्शक चकित थे और दूसरे भाग से उनकी अपेक्षाएं आसमान छू रही थी, उन्हें दूसरे भाग की भव्यता वैसा चकित नहीं करती है। क्लाइमैक्स में सिनेमा के नाम पर कुछ ज्यादा ही छूट ले ली गई है और दक्षिण भारतीय फिल्मों वाला फ्लेवर थोड़ा ज्यादा हो गया है। लेकिन इन बातों का फिल्म देखते समय मजा खराब नहीं होता है और इनको इग्नोर किया जा सकता है।

निर्देशक के रूप में एसएस राजामौली की पकड़ पूरी फिल्म पर नजर आती है। उन्होंने दूसरे भाग को और भव्य बनाया है। एक गाने में जहाज आसमान में उड़ता है वो डिज्नी द्वारा निर्मित फिल्मों की याद दिलाता है। कॉमेडी, एक्शन, रोमांस और ड्रामे का उन्होंने पूरी तरह संतुलन बनाए रखा है। जो आशाएं उन्होंने पहले भाग से जगाईं उस पर खरी उतरने की उन्होंने यथासंभव कोशिश की है। एक ब्लॉकबस्टर फिल्म कैसे बनाई जाती है ये बात वे अच्छी तरह जानते हैं और दर्शकों के हर वर्ग के लिए उनकी फिल्म में कुछ न कुछ है।

प्रभाष और बाहुबली को अलग करना मुश्किल है। वे बाहुबली ही लगते हैं। बाहुबली का गर्व, ताकत, बहादुरी, प्रेम, समर्पण, सरलता उनके अभिनय में झलकता है। उनकी भुजाओं में सैकड़ों हाथियों की ताकत महसूस होती है। ड्रामेटिक, एक्शन और रोमांटिक दृश्यों में वे अपने अभिनय से प्रभावित करते हैं। देवसेना के रूप में अनुष्का शेट्टी को इस भाग में भरपूर मौका मिला है। देवसेना के अहंकार और आक्रामकता को उन्होंने बेहतरीन तरीके से पेश किया। वे अपने अभिनय से भावनाओं की त्रीवता का अहसास कराती हैं। भल्लाल देव के रूप में राणा दग्गुबाती अपनी ताकतवर उपस्थिति दर्ज कराते हैं। शिवगामी बनीं रम्या कृष्णन का अभिनय शानदार हैं। उनकी बड़ी आंखें किरदार को तेज धार देती है। कटप्पा बने सत्यराज ने इस बार दर्शकों को हंसाया भी है और उनके किरदार को दर्शकों का भरपूर प्यार मिलेगा। नासेर भी प्रभावित करते हैं। तमन्ना भाटिया के लिए इस बार करने को कुछ नहीं था।

फिल्म की वीएफएक्स टीम बधाई की पात्र है। हालांकि कुछ जगह उनका काम कमजोर लगता है, लेकिन उपलब्ध साधनों और बजट में उनका काम हॉलीवुड स्टैंडर्ड का है। खास तौर पर युद्ध वाले दृश्य उल्लेखनीय हैं। फिल्म का बैकग्राउंड म्युजिक अच्छा है। गानों में जरूर फिल्म मार खाती है क्योंकि ये अनुवादनुमा लगते हैं, लेकिन इनका फिल्मांकन शानदार है। तकनीकी रूप से फिल्म बेहद सशक्त है। सिनेमाटोग्राफी, सेट लाजवाब हैं। कलाकारों का मेकअप उनकी सोच के अनुरूप है।

बाहुबली 2 भव्य और बेहतरीन है। पहले भाग को मैंने तीन स्टार दिए थे क्योंकि आधी फिल्म को देख ज्यादा कहा नहीं जा सकता। पूरी फिल्म देखने के बाद चार स्टार इसलिए क्योंकि ब्लॉकबस्टर मूवी ऐसी होती है।

बैनर : धर्मा प्रोडक्शन्स, एए फिल्म्स, आरको मीडिया वर्क्स प्रा.लि.
निर्देशक : एसएस राजामौली
संगीत : एमएम करीम
कलाकार : प्रभाष, राणा दग्गुबाती, अनुष्का शेट्टी, तमन्ना भाटिया, रामया कृष्णन, सत्यराज, नासेर
सेंसर सर्टिफिकेट : यूए * 2 घंटे 47 मिनट 30 सेकंड्स


__________________________
स्त्रियों के हित में भले ही भारत में कितनी बात की गई हो, लेकिन लोगों की सोच में थोड़ा-सा ही फर्क पड़ा होगा। अभी भी बेटे को हथियार और बेटी को सिर पर लटकती तलवार माना जाता है। बेटी होते ही उसके माता-पिता दहेज की रकम जोड़ना शुरू कर देते हैं क्योंकि समाज की कुरीतियां ही ऐसी हैं। इस वजह से लड़कियों को लड़कों की तुलना में कमतर आंका जाता है। पुरुष शासित समाज में कई स्त्रियां योग्य होने के बावजूद न चाहते हुए रसोई संभालती है और उनसे आगे बढ़ने के अवसर गृहस्थी के नाम पर ‍छीन लिए जाते हैं। 
 
इन सब बातों को निर्देशक-लेखक शशांक खेतान ने 'बद्रीनाथ की दुल्हनिया' में समेटा है। यह विषय काफी पुराना है और कई फिल्मकार इस पर अपनी फिल्म बना चुके हैं। विषय पुराना होने के बावजूद शशांक का लेखन और निर्देशन फिल्म को देखने लायक बनाता है। युवाओं की पसंद के अनुरूप उन्होंने कॉमेडी, डांस, गाने के जरिये उन्होंने अपनी बात को पेश किया है। 'हम्प्टी शर्मा की दुल्हनिया' 'दिलवाले दुल्हनिया ले जाएंगे' से प्रेरित होकर बनाई थी, लेकिन दूसरी फिल्म में वे अपनी पिछली फिल्म से आगे निकल गए। 
 


फिल्म की कहानी झांसी में रहने वाला बद्रीनाथ बंसल (वरुण धवन) की है जो अमीर बाप का बेटा है। उसे इस बात का थोड़ा-सा घमंड भी है। बद्री के पिता रूढि़वादी हैं। अपनी बड़ी बहू को वे काम करने की इजाजत नहीं देते हैं। कोटा में रहने वाली वैदेही त्रिवेदी (आलिया भट्ट) पर बद्री का दिल आ जाता है। वैदेही की बड़ी बहन भी अविवाहित है और उसके पिता को दिन-रात बेटियों के विवाह की चिंता सताती रहती है। बद्री को वैदेही पसंद नहीं करती, लेकिन जब बद्री उसकी बड़ी बहन के लिए लड़का ढूंढ देता है तो वह शादी के लिए तैयार हो जाती है। 
 
यहां तक फिल्म में मनोरंजन की धारा बहती रहती है। कई ऐसे सीन हैं जो दर्शकों को हंसाते हैं। इंटरवल ऐसे मोड़ पर होता है कि दर्शक आगे की कहानी जानने के लिए उत्सुक हो जाते हैं। इंटरवल के बाद फिल्म में इमोशन हावी हो जाता है और उठाए गए मुद्दों के प्रति फिल्म गंभीर हो जाती है। क्लाइमैक्स थोड़ा ड्रामेटिक जरूर है, लेकिन अच्छा लगता है। 
 
बद्रीनाथ की दुल्हनिया को बहुत अच्छे से लिखा गया है। चिर-परिचित फिल्म होने के बावजूद ताजगी महसूस होती है। फिल्म में कई उम्दा सीन हैं, जैसे बद्री और उसके दोस्त की लड़ाई और फिर समुंदर में बद्री का दोस्त को मनाना, बद्री और वैदेही के बीच बस वाला दृश्य, माता की चौकी में बद्री का वैदेही की बहन के लिए लड़का ढूंढना, वैदेही का बद्री को कहना कि वह अपने पिता के सामने क्या मुंह खोलने की हिम्मत कर सकता है। 
 
शशांक ने फिल्म में दिए गए संदेशों को थोपा नहीं है। मनोरंजन की आड़ में उन्होंने अपनी बात इतने चुपके से कही है कि महसूस की जा सकती है। फिल्म में एक छोटा सा सीन है जिसमें आलिया अपने पिता को लड़के के पिता के सामने झुकता हुआ महसूस करती है और उनके चेहरे के भाव इस सीन को धार देते हैं। 
 
हालांकि कुछ सीन अखरते भी हैं जैसे वैदेही का बद्री द्वारा लगातार पीछा करना। इस तरह के दृश्य इस बात को बल देते हैं कि लड़कियों को पटाना है तो लगाता उनका पीछा करो, हालांकि स्क्रिप्ट में इसे जस्टिफाई किया गया है, लेकिन फिर भी इस तरह के दृश्यों से बचा जा सकता था। फिल्म में एक सीन में वैदेही को पकड़ कर बद्री कार की डिक्की में बंद कर देता है और यह भी फिल्म में जंचता नहीं है। सेकंड हाफ में फिल्म कही-कही थोड़ा कमजोर पड़ती है, खासतौर पर सिंगापुर वाला प्रसंग कुछ ज्यादा ही लंबा हो गया है, लेकिन अच्छी बात यह है कि इसके बावजूद फिल्म में दर्शकों की रूचि बनी रहती है। 
 
शशांक निर्देशक के रूप में प्रभावित करते हैं। उन्होंने अपने सारे कलाकारों से अच्छा काम लिया है। गीतों का सही इस्तेमाल किया है। उनका प्रस्तुतिकरण हल्का-फुल्का है और फिल्म में मैसेज होने के बावजूद मनोरंजन का पूरा ध्यान रखा है। झांसी, कोटा और सिंगापुर में उन्होंने फिल्म को फिल्माया है और हर जगह का अच्छा उपयोग किया है। फिल्म के संवाद भी इस काम में उनकी खासी मदद करते हैं। 
 
वरुण धवन और आलिया की केमिस्ट्री शानदार रही है। फिल्म वरुण को भरपूर असवर देती है जिसका उन्होंने पूरी तरह उपयोग किया है। वे हरफनमौला कलाकार हैं और कॉमेडी, इमोशन और रोमांटिक दृश्यों में अपनी छाप छोड़ते हैं। डांस उनकी खासियत है और इसका भी निर्देशन ने खासा उपयोग किया है। वरुण की ऊर्जा से फिल्म भागती हुई महसूस होती है। आलिया भट्ट का किरदार ठहराव लिए हुए है। उन्हें कुछ कठिन दृश्य भी दिए गए हैं और वे बखूबी उन्हें निभा ले गई हैं। बद्रीनाथ के दोस्त के रूप में साहिल वद ने भी शानदार अभिनय किया है। फिल्म की कास्टिंग अच्छे से की गई है और हर किरदार में कलाकार फिट लगता है। >
	>
	फिल्म के विषय को देखते हुए सवाल उठाया जा सकता है कि क्या ये अच्छा नहीं होता कि फिल्म का नाम शशांक 'वैदेही का दूल्हा' रखते? पर बॉलीवुड भी नायक प्रधान है। 
 
होली के त्योहार पर प्रदर्शित हुई 'बद्रीनाथ की दुल्हनिया' मनोरंजन के कई रंग समेटे हुई है और साथ में संदेश भी है। 
 
बैनर : फॉक्स स्टार स्टुडियोज़, धर्मा प्रोडक्शन्स
निर्माता : करण जौहर, हीरू जौहर, अपूर्वा मेहता
निर्देशक : शशांक खेतान
संगीत : तनिष्क बागची, अमाल मलिक, बप्पी लाहिरी
कलाकार : वरुण धवन, आलिया भट्ट, साहिल वेद, गौहर खान, श्वेता बसु 
सेंसर सर्टिफिकेट : यूए * 2 घंटे 19 मिनट 25 सेकंड


__________________________
कुछ फिल्में वास्तविक घटनाओं को जस का तस प्रस्तुत करती हैं। कुछ सच्ची घटनाओं से प्रेरित होती है जिसके आधार पर काल्पनिक कथा गढ़ी जाती हैं। 'द गाजी अटैक' इसी तरह की फिल्म है।
 
1971 में भारत-पाकिस्तान के युद्ध के ठीक पहले पाकिस्तानी पनडुब्बी गाजी भारतीय जल सीमा में घुसी जिसके इरादे नेक नहीं थे। वे विशाखापत्तनम पर हमला और भारतीय युद्धपोत आईएनएस विक्रांत को नष्ट करना चाहते थे, लेकिन भारतीय नौसेनिकों की बहादुरी ने उनके इरादे नाकामयाब करते हुए गाजी को नष्ट कर दिया। 
 
गाजी के बारे में पाकिस्तान ने कभी भी स्वीकार नहीं किया कि उनकी पनडुब्बी को भारत ने ध्वस्त किया। यह ऐसा राज है जो समुंदर में दफन है। फिल्म के आरंभ में ही बता दिया गया है कि यह कहानी सच्ची नहीं है। इसे नौसेना का क्लासिफाइड मिशन कहा गया जिसका रिकॉर्ड कही नहीं है। इस मिशन को अंजाम देने वाले सैनिकों की स्तुति में कोई गान भी नहीं होता। 



भारतीय पनडुब्बी एस-21 (आईएनएस राजपूत) में कैप्टन रणविजय सिंह (केके मेनन), अर्जुन (राणा दग्गुबाती) और एक्सीक्यूटिव ऑफिसर देवराज (अतुल कुलकर्णी) हैं। इन्हें पता चलता है कि पाकिस्तानी पनडुब्बी गाजी समुंदर में है। गाजी में सवार लोग भी भांप जाते हैं कि एस-21 को पता चल गया है। इसके बाद माइंड गेम शुरू होता है। एक-दूसरे को समुंदर के अंदर चकमे दिए जाते हैं। एक-दूसरे को फांसने के लिए जाल बिछाए जाते हैं।
 
फिल्म में मनोरंजन और थ्रिल का ग्राफ पनडुब्बी की तरह ऊपर-नीचे होता रहता है। सही मायने में कहा जाए तो अंतिम आधे घंटे में ही फिल्म में रोमांच पैदा होता है जब भारतीय और पाकिस्तानी पनडुब्बी आमने-सामने होती है और हमले में तेजी आती है। इसके पहले का हिस्सा माइंड गेम और दो नौसेनिकों के आदर्शों के टकराव में खर्च किया गया है। 
 
फिल्म की कहानी, स्क्रीनप्ले और निर्देशन का जिम्मा संकल्प रेड्डी ने उठाया है। संकल्प की कहानी में कुछ बातें गैरजरूरी और मिसफिट लगती है। रणविजय को आक्रामक बताया गया है तो अर्जुन हमेशा नियम से चलता है। इसको लेकर दोनों में टकराव होता है और इस टकराव की ड्रामे में ठीक से जगह नहीं बनाई गई है। 
 
इसी तरह तापसी पन्नू का किरदार क्यों रखा गया है, समझ से परे है? क्या केवल फिल्म में एक हीरोइन होनी चाहिए इसलिए तापसी को रखा गया है? उनके किरदार को फिल्म से हटा भी दिया जाए तो रत्ती भर फर्क नहीं पड़ेगा। ऊपर से तापसी को महज दर्शक बना दिया गया है। इन दोनों ट्रेक से फिल्म कई बार ठहरी हुई प्रतीत होती है। 'जन-गण-मन' का बार-बार प्रयोग ठीक नहीं कहा जा सकता है। केवल देशभक्ति की लहर पैदा करने के लिए यह किया गया है। 
 
निर्देशक के रूप में संकल्प की यह पहली फिल्म है और उनके प्रयास की सराहना की जा सकती है। फिल्म में रूचि इसलिए बनी रहती है कि भारत में इससे पहले इस तरह की फिल्म नहीं बनी है। पनडुब्बी के बारे में कई जानकारियां पता चलती है। तकनीकी शब्दों का इस्तेमाल किया गया है, लेकिन दर्शकों को समझ में आ जाता है कि क्या हो रहा है और क्या किया जा रहा है। 
 
निर्देशक के रूप में संकल्प फिल्म के अंतिम आधे घंटे में तनाव और रोमांच पैदा करने में सफल रहे हैं। पनडुब्बी के सेट वास्तविक लगते हैं। केके मेनन, राणा दग्गुबाती और अतुल कुलकर्णी को उन्होंने बराबर फुटेज दिए हैं। 
 
केके मेनन एक काबिल अभिनेता हैं, लेकिन रणविजय के रूप में वे प्रभावित नहीं करते। उनके किरदार की आक्रामकता अभिनय में नहीं झलकती। राणा और अतुल का अभिनय प्रभावी है। तनाव और दबाव को अपने अभिनय के जरिये वे व्यक्त करते हैं। ओम पुरी और नासेर संक्षिप्त भूमिकाओं में दिखाई दिए। तापसी पन्नू को निर्देशक ने बर्बाद किया है। 
 
सिनेमाटोग्राफर के रूप में मधी को एक सीमित जगह ही कैमरा घुमाना था, लेकिन उन्होंने अपना काम अच्छे से किया है। 
 
द गाजी अटैक में निशाना पूरी तरह से टारगेट पर नहीं लगा है, लेकिन अनोखे अनुभव के लिए इसे एक बार देखा जा सकता है। 
 
बैनर : पीवीपी सिनेमा, मैटिनी एंटरटेनमेंट, एए फिलम्स, धर्मा प्रोडक्शन्स
निर्देशक : संकल्प रेड्डी 
कलाकार : राणा दग्गुबाती, तापसी पन्नू, केके मेनन, अतुल कुलकर्णी, ओम पुरी
सेंसर सर्टिफिकट : यूए * 2 घंटे 5 मिनट 13 सेकंड 


__________________________
अक्सर सीक्वल अपने पहले भाग की तुलना में कमजोर रहते हैं, लेकिन 'जॉली एलएलबी 2' इस मामले में अपवाद है। अक्षय कुमार अभिनीत यह फिल्म अपने पहले भाग (जो अच्छा था) से आगे है। 'जॉली‍ एलएलबी' में भारत की न्याय व्यवस्था की कार्यप्रणाली पर व्यंग्य किया गया था। साथ ही दिखाया गया था कि किस तरह वकील मुकदमों की आड़ में अपना उल्लू सीधा करते हैं। 'जॉली एलएलबी 2' में भी यही सब बाते हैं, लेकिन फर्जी एनकाउंटर वाला प्रकरण और अक्षय कुमार इस फिल्म को अलग लुक देते हैं। 
 

कानपुर का रहने वाला वकील जगदीश्वर मिश्रा उर्फ जॉली (अक्षय कुमार) लखनऊ में एक वकील का सहायक है। वह अपना चेम्बर चाहता है, लेकिन उसकी काबिलियत देखते हुए उसका बॉस उससे घरेलू काम करवाता है। अपना चेम्बर खरीदने के चक्कर में वह एक विधवा हिना सिद्दीकी को धोखा देता है। हिना आत्महत्या कर लेती है और जॉली अपने आपको कसूरवार मान कर हिना का मुकदमा खुद लड़ने का फैसला करता है, जहां उसका मुकाबला शहर के नामी वकील माथुर (अन्नू कपूर) से होता है। हिना के मामले का जब जॉली अध्ययन करता है तो उसे पता चलता है कि यह मुकदमा आसान नहीं है। उसे कई शक्तिशाली लोगों से लड़ाई मोल लेना होगी। किस तरह से जॉली जूझता है, यह फिल्म का सार है। 
 
फिल्म की कहानी, स्क्रीनप्ले, संवाद और निर्देशन सुभाष कपूर का है। उनकी लिखी कहानी ठीक है, लेकिन जिस तरह से उन्होंने स्क्रीनप्ले और संवाद का कलेवर कहानी पर चढ़ाया है वो फिल्म को खास बना देता है। सुभाष के स्क्रीनप्ले में तमाम तरह के उतार-चढ़ाव हैं जो फिल्म के शुरू होने से लेकर तो अंत तक दर्शकों को बांध कर रखते हैं।
>
	 जॉली एलएल बी 2 के टिकट बुक करने के लिए क्लिक करें>
		 
जॉली एलएल बी 2 के टिकट बुक करने के लिए क्लिक करें>
		 
आधी फिल्म कोर्ट रूम ड्रामा है और एक कमरे से कैमरा बाहर नहीं निकलता है, यहां पर दर्शक बोर हो सकते थे, लेकिन फिल्म में कोर्ट रूम ड्रामा इतने मनोरंजक तरीके से पेश किया गया है ‍कि दर्शकों का ध्यान कही नहीं भटकता। दर्शकों को अक्षय कुमार की 'रुस्तम' भी याद होगी जिसमें भी कोर्ट रूम ड्रामा था, लेकिन जॉली एलएलबी 2 का कोर्ट रूम ड्रामा ज्यादा रियल लगता है।
 
फर्जी एनकाउंटर कर प्रमोशन हासिल करने वाले पुलिस ऑफिसर्स की पोल भी फिल्म खोलती है और इस तरह के कई किस्से हम पढ़ और सुन चुके हैं। इस बात को कहानी में अच्छे से गूंथा गया है। फिल्म यह भी बताती है कि किस तरह व्यवस्थाएं ईमानदार को बेईमान और बेईमान को ईमानदार के रूप में पेश करती है। 
 
स्क्रिप्ट में कमियां भी हैं, जैसे, कुछ बातें जॉली के लिए बेहद आसान कर दी गई है। उसे आसानी से सबूत हाथ लग जाते हैं और वह मुख्य अपराधी तक भी पहुंच जाता है। कहीं बात को कुछ ज्यादा ही बढ़ा-चढ़ा कर बता दिया गया है, लेकिन मनोरंजन के बहाव में ये बातें छिप जाती हैं। दर्शक इनकी उपेक्षा कर देता है। 
 
निर्देशक के रूप में भी सुभाष कपूर प्रभावित करते हैं। जॉली सीरिज की टोन को उन्होंने बरकरार रखा है। उत्तर भारत के मिजाज को प्रस्तुत करने में आनंद एल राय और सुभाष कपूर का जवाब नहीं है। पूरी फिल्म में उत्तर प्रदेश का मिजाज उभर कर सामने आता है। फिल्म का पहला सीन ही यहां की चरमराई व्यवस्था पर करारा तंजा है। अदालत के भीतर और अंदर की बातों को भी बारीकी से पेश किया गया है। अंधेरे बदबूदार कमरों में किस तरह न्याय किया जाता है फिल्म यह बात दर्शाने में सफल रही है। सुभाष कपूर ने फिल्म में मनोरंजन का ग्राफ कभी की गिरने नहीं दिया है और इसके लिए उनकी तारीफ की जा सकती है। फिल्म में कुछ इमोशनल सीन भी है जो दिल को छूते हैं। 
 
फिल्म से कुछ वकील नाराज बताए जा रहे हैं, लेकिन फिल्म देखने के बाद उनकी नाराजगी दूर हो जाएगी। आखिर किस पेशे में बुरे लोग नहीं होते? यदि यहां माथुर जैसा खुर्राट वकील है जो पैकेज बताकर काम करता है तो दूसरी ओर जॉली जैसा अच्छे वकील भी है जो सच्चाई के लिए किसी से भी भिड़ जाता है। 
 
फिल्म जजों के दर्द को भी बयां करती है। तीन करोड़ मुकदमे पेडिंग पड़े हैं और इक्कीस हजार जज हैं, तो देर तो होनी ही है। अच्छे वकील, बुरे वकील और एक जज की जुगलबंदी बहुत कुछ फिल्म में बयां करती है। 
 
अक्षय कुमार के करियर की बेहतरीन फिल्मों में जॉली एलएलबी 2 का नाम शामिल रहेगा। अपने किरदार को उन्होंने बारीकी से पकड़ा है। एक मस्तमौला इंसान से एक संजीदा इंसान में तब्दील होने वाली बात को उन्होंने अपने अभिनय से दर्शाया है। उनकी कॉमिक टाइमिंग भी बढ़िया रही है। 
 
अन्नू कपूर ने एक नामी वकील के रूप में वह सब किया है कि दर्शक उनसे नफरत करें और यही उनकी कामयाबी है। सौरभ शुक्ला ने जज के रूप में दर्शकों को खूब हंसाया है। उनका नजदीक से पढ़ना, पौधे को पानी डालना, बिटिया की शादी का टेंशन और कोर्ट के माहौल को हल्का करने की कोशिश करना दर्शकों को खूब हंसाता है। 
 
हुमा कुरैशी का रोल बड़ा तो नहीं है, लेकिन वे अपनी उपस्थिति दर्ज कराती हैं। हिना के रूप में सयानी गुप्ता ने बहुत उम्दा एक्टिंग की है। उनका वो सीन कमाल का है जब उन्हें पता चलता है कि जॉली ने उसके साथ धोखा किया है। फिल्म के अन्य कलाकार भी मंजे हुए हैं। 
 
फिल्म के संवाद चुटीले हैं। 'गो पागल' और 'बावरा मन' गाने सुनने में अच्छे लगते हैं। 
 
बैनर : फॉक्स स्टार स्टुडियो
निर्देशक : सुभाष कपूर
संगीत : मीत ब्रदर्स, विशाल खुराना, मंज मौसिक, चिरंतन भट्ट
कलाकार : अक्षय कुमार, हुमा कुरैशी, अन्न कपूर, सौरभ शुक्ला, कुमु‍द मिश्रा, सयानी गुप्ता 
सेंसर सर्टिफिकेट : यूए * 2 घंटे 18 मिनट 31 सेकंड 


__________________________
शराबबंदी का मुद्दा इस समय भारत के कुछ प्रदेशों में गरमाया है। कुछ राजनीतिक दल चुनाव जीतने के लिए इसे अहम मानते हैं। गुजरात में वर्षों से मदिरा पर रोक है, बावजूद इसके वहां पर चोरी-छिपे पच्चीस हजार करोड़ रुपये की शराब साल भर में पी जाती है। बिना भ्रष्ट पुलिस ऑफिसर्स और नेताओं के ये संभव नहीं है। माफियाओं और भ्रष्टों को इसके जरिये एक व्यवसाय हाथ लग गया है और रईस (शाहरुख खान) जैसे लोग इस शराबबंदी की ही देन है जो अवैध रूप से शराब पियक्कड़ों तक पहुंचाते हैं। रईस की कहानी गुजरात के एक तस्कर से प्रेरित है, हालांकि फिल्म से जुड़े लोग इसे नकारते हैं। शायद उन्होंने किरदार और कुछ वास्तविक घटनाओं को लेकर कुछ कल्पना के रेशे अपने तरफ से डाल दिए हो। 



फिल्म की कहानी अस्सी के दशक में सेट है। जब टीवी ब्लैक एंड व्हाइट से रंगीन हो रहा था। रईस बेहद गरीब परिवार से है और चश्मा खरीदने के पैसे भी उसके पास नहीं है। उसकी मां की बात 'कोई धंधा छोटा या बुरा नहीं होता' उसके दिमाग में बैठ जाती है। बचपन से ही वह शराब की बोतल एक जगह से दूसरी जगह ले जाना शुरू कर देता है। जवान होते ही वह खुद का धंधा करने की सोचता है ताकि ज्यादा माल कमा सके। वह अवैध शराब के व्यवसाय को बुरा नहीं मानता क्योंकि इससे किसी का बुरा नहीं होता। 
 
देखते ही देखते नेताओं और पुलिस के संरक्षण में रईस खूब पैसा कमा लेता है। पुलिस ऑफिसर मजमूदार (नवाजुद्दीन सिद्दीकी) बेहद ईमानदार और अवैध शराब का व्यापार करने वालों का काल है, लेकिन रईस उसके हाथ नहीं लगता। हर बार वह मजमूदार को आंखों में धूल झोंक देता है। जब मजमूदार उस पर भारी पड़ता है तो रईस उसका ट्रांसफर तक करा देता है।
	
	का बिल की फिल्म स मीक्षा पढ़ने के लिए क्लिक करें
 
रईस से हारना मजमूदार को पसंद नहीं आता। वह दूसरे शहर से भी रईस पर निगाह रखता है। पैसा कमा कर रईस रॉबिनहुड जैसा व्यवहार करने लगता है। इससे उसकी लोकप्रियता बढ़ जाती है और वह नेताओं की आंखों की किरकिरी बन जाता है। धीरे-धीरे रईस को समझ आता है कि वह नेताओं के हाथ की कठपुतली बन गया है। मुसीबत में घिरे रईस से ऐसी गलती हो जाती है कि मजमूदार उसकी जान के पीछे पड़ जाता है। 
 
फिल्म को आशीष वाशी, नीरज शुक्ला और हरित मेहता ने लिखा है। स्क्रिप्ट में दर्शाया गया है कि किस तरह नेता और पुलिस अपने हित साधने के लिए रईस जैसे अपराधियों का भी इस्तेमाल करते हैं। इसे शराबबंदी, दंगों और बम ब्लॉस्ट से जोड़ा गया है। बॉलीवुड में इस तरह कई फिल्में आ चुकी हैं, लेकिन 'रईस' की स्क्रिप्ट इस तरह लिखी गई है कि दोहराई गई चीजों को एक बार फिर स्क्रीन पर देखना अच्छा लगता है। कई उतार-चढ़ाव स्क्रिप्ट में दिए गए हैं, जो दर्शकों की फिल्म में रूचि बनाए रखते हैं। बॉलीवुड कमर्शियल फिल्मों के मसाले यहां संतुलित नजर आते हैं। जोरदार संवाद, एक्शन, हीरो की अकड़, चोर-पुलिस का खेल फिल्म को रोचक बनाते हैं। 
 
फिल्म में कई ऐसे सीन हैं जिन पर तालियां और सीटियां बजती हैं। मसलन रईस की एंट्री, मजमूदार की एंट्री, मजमूदार और रईस के बीच डायलॉगबाजी, लैला गाने के बीच दिखाए गए एक्शन दृश्य, रईस के बचपन के दृश्य, मजमूदार द्वारा रईस का ट्रक पकड़ना और उसमें से चाय का गिलास निकलना, जयराज की घड़ी रईस द्वारा लौटाना, जैसे कई दृश्य फिल्म को लगातार धार देते रहते हैं। 
 
फिल्म के एक्शन सीन भी जबरदस्त हैं। हालांकि खून-खराबा ज्यादा है जिसे कुछ दर्शक नापसंद भी करे, लेकिन एक्शन दृश्यों के लिए सिचुएशन अच्छी बनाई गई है। फिल्म का पहला हाफ शानदार है। तेज गति से भागती फिल्म और रईस का किरदार छाप छोड़ता है। चोर-पुलिस का खेल रोचक लगता है, लेकिन सेकंड हाफ में फिल्म खींची हुई लगने लगती है जब रईस अपने आपको मसीहा बनाने की कोशिश करता है। यहां पर फिल्म ट्रेक से छूटने लगती है। 
 
रईस का रोमांटिक ट्रेक कमजोर है। यह फिल्म में नहीं भी होता तो खास फर्क नहीं पड़ता। शायद शाहरुख खान रोमांस के बादशाह कहलाए जाते हैं इसलिए रोमांस को महत्व दिया गया है, लेकिन यह अधूरे मन से रखा गया है। गाने चूंकि लोकप्रिय नहीं हैं इसलिए फिल्म देखते समय व्यवधान उत्पन्न करते हैं। अच्छी बात यह है कि इन स्पीड ब्रेकर्स के बीच अच्छे दृश्य आ जाते हैं और फिल्म को संभाल लेते हैं। कुछ लोगों को यह भी शिकायत हो सकती है कि एक अपराधी को फिल्म महामंडित करती है, हालांकि मनोरंजन की आड़ में यह बात दब जाती है। 
 
फिल्म का निर्देशन राहुल ढोलकिया ने किया है। राहुल ने इसके पहले 'लम्हा' जैसी बुरी फिल्म बनाई थी। यहां पर उन्हें बड़ा कैनवास और सुपरस्टार का साथ मिला है। फिल्म की कहानी साधारण है, लेकिन राहुल का जोरदार प्रस्तुतिकरण फिल्म को देखने लायक बनाता है। कहानी अस्सी के दशक की है इसलिए राहुल ने कही-कही अपना प्रस्तुतिकरण उस दौर की फिल्मों जैसा भी रखा है, जैसे हीरो का बचपन दिखाया गया है। पहले, जैसे भागते हुए बच्चे, वयस्क बन जाते थे, वैसे ही यहां पर मोहर्रम में मातम बनाता हुआ हीरो जवान हो जाता है। सुपरस्टार की छवि को देखते हुए और उनके प्रशंसकों को खुश करने के लिए राहुल ने रईस के किरदार पर काफी मेहनत की है। उनकी यह कोशिश कामयाब भी रही है कि फिल्म देखने के बाद दर्शकों को रईस याद रहता है। शाहरुख की खासियत को निर्देशक ने बखूबी उभारा है। फिल्म के अंत में वे रईस के किरदार को एक हीरो का रूप देने में भी सफल रहे हैं। 
 
फिल्म के संवाद शानदार हैं। 'दिन और रात तो लोगों के होते हैं, शेरों का तो जमाना होता है' जैसे कई संवाद सुनने को मिलते हैं। राम संपत का बैकग्राउंड म्युजिक उल्लेखनीय है। गाने जरूर कमजोर हैं। पुराने गाने 'लैला' में अभी भी दम है और यही ऐसा गीत है जो देखने और सुनने में अच्छा लगता है। फिल्म की सिनेमाटोग्राफी बहुत बढ़िया नहीं कही जा सकती है। 
 
शाहरुख खान ने जिस तरीके से पिछली कुछ फिल्में की थीं उनके चयन पर उंगलियां उठने लगी थीं। इस बार शाहरुख खान ने कुछ हद तक शिकायत को दूर किया है। बहुत दिनों बाद वे देशी फिल्म में नजर आए हैं। वे अक्सर उन किरदारों में अच्छे लगते हैं जिसमें ग्रे शेड्स होते हैं। यहां पर शाहरुख अपने अभिनय और स्टारडम के बल पर पूरी फिल्म का भार उठाते हैं। पठानी सूट, चश्मा, आंखों में काजल और दाढ़ी उनके किरदार पर सूट होती है। बनिये का दिमाग और मियां भाई की डेअरिंग उनके अभिनय में झलकती है। माहिरा खान दिखने में औसत हैं, लेकिन उनका अभिनय अच्छा है। 
 
पुलिस ऑफिसर के रोल में नवाजुद्दीन सिद्दीकी का अभिनय जबरदस्त है। खासतौर पर उनके संवाद बोलने की शैली दाद देने लायक है। वे स्क्रीन पर जब भी आते हैं छा जाते हैं। शाहरुख के दोस्त के रूप में जीशान अली अय्यूब, अतुल कुलकर्णी, नरेंद्र झा सहित तमाम कलाकारों का काम बढ़िया है। 'लैला' गाने में आकर सनी लियोन माहौल को गरमा देती हैं। 
 
रईस की कहानी रूटीन जरूर है, लेकिन इसमें दर्शकों को खुश करने का भरपूर मसाला है। 
 
बैनर : एक्सेल एंटरटेनमेंट, रेड चिलीज़ एंटरटेनमेंट 
निर्माता : फरहान अख्तर, रितेश सिधवानी, गौरी खान 
निर्देशक : राहुल ढोलकिया
संगीत : राम संपथ 
कलाकार : शाहरुख खान, माहिरा खान, नवाजुद्दीन सिद्दीकी, शीबा चड्डा, मोहम्मद ज़ीशान अय्यूब, अतुल कुलकर्णी, सनी लियोन (आइटम नंबर)  
सेंसर सर्टिफिकेट : ए * 2 घंटे 24 मिनट 


__________________________
हॉलीवुड में एक्शन फिल्म बनाने वालों को कुछ नया नहीं सूझ रहा है। पिछले कुछ एक्शन फिल्मों की कहानी मिलती-जुलती है। एक खतरा पैदा होता है। दुश्मन से भिड़ना होता है। हीरो अपनी टीम बनाता है और लड़ाई करता है। 'xXx: रिटर्न ऑफ ज़ेंडर केज' की भी यही कहानी है। 
 
'पैंडोरा बॉक्स' के जरिये सैटेलाइट्‍स को पृथ्‍वी पर कही भी गिराया जा सकता था। यह पैंडोरा बॉक्स उन लोगों के हाथ है जिनके इरादे खतरनाक है। उन लोगों से लड़ने के लिए एक काबिल शख्स की जरूरत है। ऐसे में जेंडर केज (विन डीजल) सामने आता है जिसे मृत मान लिया गया था। वह अपनी टीम बनाता है और पैंडोरा बॉक्स हासिल करता है। 
 
कहानी ऐसी है कि आगे क्या होने वाला है ये कोई भी बता दे, लेकिन जो बात फिल्म को देखने लायक बनाती है वो ये कि यह किस तरह होगा। हैरतअंगेज स्टंट्स, जबरदस्त एक्शन, धड़कन बढ़ाने वाले चेज़ सीक्वेंसेस, ताकतवर विन डीज़ल, खूबसूरत दीपिका पादुकोण के जरिये जब बात को आगे बढ़ाया जाता है तो फिल्म में समय तो अच्‍छी तरह से कट ही जाता है। 
 

हॉलीवुड मूवीज़ में हर किरदार की एंट्री मजेदार तरीके से दिखाने का चलन है और यहां भी वहीं बात देखने को मिलती है। हर किरदार की कुछ खासियत और आदतें हैं। विन डीज़ल की एंट्री भी जोरदार तरीके से होती है और स्क्रिप्ट उनकी इमेज के अनुरूप लिखी गई है ताकि उनके फैंस का पैसा वसूल हो सके। विन डीज़ल ने स्टाइलिश तरीके से अपने किरदार को निभाया है और एक्शन दृश्यों में धमाके पर धमाके करते रहे। पानी में बाइक चलाने वाले चेज़ सीक्वेंस तो शानदार है। 
 
फिल्म का फर्स्ट हाफ थोड़ा धीमा है और एक्शन फिल्म की गरमाहट महसूस नहीं होती है। सेकंड हाफ में फिल्म ऐसी लय पकड़ती है कि आप सीट पर बैठे रहने के लिए मजबूर हो जाते हैं। लंबा क्लाइमैक्स है और एक्शन प्रेमियों के लिए यहां पर भरपूर मसाला है। 
 
विन डीज़ल को ताकतवर और बहादुर दिखाने के लिए सिनेमा के नाम पर भरपूर छूट ली गई है। सैकड़ों गोलियां उन पर दागी जाती है, लेकिन वे बच निकलते हैं, खरोंच भी नहीं आती। सैटेलाइट्स से हवाई जहाज की टक्कर करवा देते हैं और चंद सेकंड पहले हजारों फीट ऊपर से कूद जाते हैं, लेकिन ये दृश्य इतनी सफाई से शूट किए गए हैं कि विश्वसनीय लगते हैं। 
 
फिल्म के लिए कलाकारों का चयन सटीक है। विन डीज़ल के इर्दगिर्द पूरी फिल्म घूमती है, फिर भी अन्य कलाकारों को अवसर मिलते हैं। दीपिका खूबसूरत लगी हैं। हालांकि उनका रोल लंबा नहीं है, लेकिन महत्वपूर्ण जरूर है। नीना डोबरेव ने एक्शन के बीच हंसने का अवसर दिया है। 
 
निर्देशक डी.जे. करुसो ने बजाय कुछ नया करने के उन्हीं आजमाए फॉर्मूलों को अपनाया है जिन्हें देख दर्शक खुश होते हैं। उनकी टारगेट ऑडियंस वे लोग हैं जो एक्शन फिल्म देखना पसंद करते हैं और इसका भरपूर डोज़ उन्होंने दिया है। 
 
कुल मिलाकर 'xXx: रिटर्न ऑफ ज़ेंडर केज' एक्शन और स्टंट्स के बल पर मनोरंजन करने में सफल है। 
 
निर्माता : विन डीज़ल, जो रोथ, सामंथा विसेंट 
निर्देशक : डी.जे. करुसो 
संगीत : ब्रायन टेलर
कलाकार : विन डीज़ल, डॉनी येन, दीपिका पादुकोण, क्रिस वू, रूबी रोज़ 

__________________________
भारत में लिव-इन रिलेशनशिप को अच्छी निगाहों से नहीं देखा जाता है और यह रिश्ता सिर्फ मेट्रो सिटीज़ में ही नजर आता है। लिव-इन रिलेशनशिप पर कुछ फिल्में बनी हैं और मणिरत्नम के शिष्य शाद अली ने एक और प्रयास 'ओके जानू' के रूप में किया है। यह 2015 में प्रदर्शित फिल्म 'ओ कधल कनमनी' का हिंदी रिमेक है। 
 
लिव इन रिलेशनशिप में लड़का-लड़की साथ रहते हैं। दोनों का आर्थिक रूप से स्वतंत्र होना जरूरी है। खर्चा आधा-आधा बंटता है। किसी किस्म की प्रतिबद्धता या वायदा नहीं होता है। कोई किसी पर हक नहीं जमाता। प्यार कम और शारीरिक आकर्षण ज्यादा रहता है। प्यार के अभाव में यह रिश्ता ज्यादा चल नहीं पाता। यदि प्यार होता है तो इस रिश्ते की अगली मंजिल शादी होती है। 
 


'ओके जानू' में लेखक मणिरत्नम ने दर्शाने की कोशिश की है कि कोई भी रिश्ता हो उसमें प्यार जरूरी है। शारीरिक आकर्षण भी ज्यादा देर तक बांध कर नहीं रख सकता। फिल्म में दो जोड़ियां हैं। आदि (आदित्य रॉय कपूर) और तारा (श्रद्धा कपूर) युवा हैं, शादी को मूर्खता समझते हैं। दूसरी जोड़ी गोपी (नसीरुद्दीन शाह) और उनकी पत्नी चारू (लीला सैमसन) की है। दोनों वृद्ध हैं। शादी को लगभग पचास बरस होने आए। शादी के इतने वर्ष बाद भी दोनों का नि:स्वार्थ प्रेम देखते ही बनता है। 
 
गोपी के यहां आदि और तारा पेइंग गेस्ट के रूप में रहते हैं। इन दोनों जोड़ियों के जरिये तुलना की गई है। एक तरफ गोपी और उनकी पत्नी हैं जिनमें प्यार की लौ वैसी ही टिमटिमा रही है जैसी वर्षों पूर्व थी। दूसरी ओर आदि और तारा हैं, जो प्यार और शादी को आउट ऑफ फैशन मानते हैं और करियर से बढ़कर उनके लिए कुछ नहीं है। फिल्म के आखिर में दर्शाया गया है कि प्यार कभी आउट ऑफ फैशन नहीं हो सकता है। 
 
फिल्म की कहानी में ज्यादा उतार-चढ़ाव या घुमाव-फिराव नहीं है। बहुत छोटी कहानी है। कहानी में आगे क्या होने वाला है यह भी अंदाजा लगना मुश्किल नहीं है। इसके बावजूद फिल्म बांध कर रखती है इसके प्रस्तुति के कारण। निर्देशक शाद अली ने आदि और तारा के रोमांस को ताजगी के साथ प्रस्तुत किया है। इस रोमांस के बूते पर ही वे फिल्म को शानदार तरीके से इंटरवल तक खींच लाए। आदि और तारा के रोमांस के लिए उन्होंने बेहतरीन सीन रचे हैं। 
 
इंटरवल के बाद फिल्म थोड़ी लड़खड़ाती है। दोहराव का शिकार हो जाती है। कुछ अनावश्यक दृश्य नजर आते हैं, लेकिन बोर नहीं करती। कुछ ऐसे दृश्य आते हैं जो फिल्म को संभाल लेते हैं। फिल्म के संवाद, एआर रहमान-गुलजार के गीत-संगीत की जुगलबंदी, मुंबई के खूबसूरत लोकेशन्स, आदित्य रॉय कपूर और श्रद्धा कपूर की केमिस्ट्री मनोरंजन के ग्राफ को लगातार ऊंचा रखने में मदद करते हैं। 
 
ओ के जानू के टिकट बुक करने के लिए क्लिक करें >
	 
निर्देशक के रूप में शाद प्रभावित करते हैं। ऐसी फिल्मों में जहां कहानी का बहुत ज्यादा साथ नहीं मिलता है, स्क्रीन पर क्या दिखाया जाए, के लिए निर्देशक को बहुत मेहनत करना होती है। शाद ने अच्छी तरह से अपना काम किया है। वे फिल्म को थोड़ा छोटा रखते तो उनका काम और भी बेहतर होता। 
 
आदित्य रॉय कपूर और श्रद्धा कपूर की जोड़ी अच्छी लगती है। एक बेफिक्र रहने वाले युवा की भूमिका आदित्य ने अच्छे से निभाई है। श्रद्धा कपूर को निर्देशक ने कुछ कठिन दृश्य दिए हैं और इनमें वे अपने अभिनय से प्रभावित करती हैं। बुजुर्ग दंपत्ति के रूप में नसीरुद्दीन शाह और लीला सैमसन अच्‍छे लगे हैं। 
 
'ओके जानू' की कहानी में नई बात नहीं है, लेकिन आदि-तारा का रोमांस और शाद अली का प्रस्तुतिकरण फिल्म में दिलचस्पी बनाए रखता है। 
>
	बैनर : मद्रास टॉकीज़, फॉक्स स्टार स्टुडियोज़, धर्मा प्रोडक्शन्स 
निर्माता : मणि रत्नम, करण जौहर 
निर्देशक : शाद अली
संगीत : एआर रहमान
कलाकार : श्रद्धा कपूर, आदित्य रॉय कपूर, नसीरुद्दीन शाह, लीला सैमसन
सेंसर सर्टिफिकेट : यूए * 2 घंटे 17 मिनट 

__________________________
दंगल को सिर्फ स्पोर्ट्स फिल्म कहना गलत होगा। इस फिल्म में कई रंग हैं। लड़कियों के प्रति समाज की सोच, रूढि़वादी परंपराएं, एक व्यक्ति का सपना और जुनून, लड़के की चाह, अखाड़े और अखाड़े से बाहर के दांवपेंच, देश के लिए कुछ कर गुजरने की तमन्ना, चैम्पियन बनने के लिए जरूरी अनुशासन और समर्पण जैसी तमाम बातें इस दंगल में समेटी गई हैं। फिल्म की स्क्रिप्ट कमाल की है और पूरी फिल्म बहती हुई एक मनोरंजन की नदी के समान है जिसमें दर्शक डुबकी लगाते रहते हैं। 
 
जैसा की सभी जानते हैं कि यह फिल्म पहलवान महावीर सिंह फोगाट के जीवन से प्रेरित है। बिलाली गांव में रहने वाला महावीर देश के लिए स्वर्ण पदक जीतना चाहता है। पहलवानी में उसने प्रतिष्ठा और प्रसिद्धी तो कमाई, लेकिन पैसा नहीं कमा पाया और इसी कारण उसे पहलवानी छोड़ एक छोटी-सी नौकरी करना पड़ी। 
 


महावीर ने सोचा कि अपने बेटों के जरिये वह अपने सपने को पूरा करेगा, लेकिन चार लड़कियां होने पर उसने अपने सपने को पेटी में यह सोच कर बंद कर दिया कि लड़कियों का जन्म तो चूल्हे-चौके और झाडूू-पोछे के लिए होता है। एक दिन उसकी बेटियां गीता और बबीता लड़कों की पिटाई करती है और यही से महावीर को महसूस होता है- म्हारी छोरियां छोरों से कम हैं के? >
	 
छोटे से गांव में छोरियों को छोरों से कम ही माना जाता है। जिसके घर सिर्फ लड़कियां पैदा होती हैं उसे लोग तुच्छ नजरों से देखते हैं। जिस गांव में लड़कियां बाल कटा कर ही ग्रामीणों के लिए चर्चा का विषय बन जाती हों वहां पर महावीर, गीता और बबीता को पहलवानी सिखाने का साहसिक फैसला लेता है और उन्हें चैम्पियन बना कर ही दम लेता है। 
 
एक अखबार में महावीर सिंह फोगाट के बारे में लेख पढ़ कर इस पर फिल्म बनाने का आइडिया पैदा हुआ था, जिसे निर्देशक नितेश तिवारी ने फिल्म के रूप में बेहतरीन तरीके से प्रस्तुत किया है। फोगाट की कहानी बहुत ही दमदार और प्रेरणादायी है। यह दर्शाती है कि कुछ पाने की चाह के आगे साधनहीन होने की बात बौनी साबित हो जाती है। 
 
फिल्म यह बात बखूबी दर्शाती है कि फोगाट को दो मोर्चों पर लड़ना पड़ा। एक तो उसे अपना सपना पूरा करना था और दूसरा उस समाज से लड़ना था जो लड़कियों को कम आंकता है। उसकी तथा उसकी बेटियों की हंसी उड़ाई जाती है, लेकिन वह टस से मस नहीं होता। 
 
फिल्म इंटरवल तक इतनी तेज गति से भागती है कि दर्शकों की सांसें थम जाती है। फिल्म का पहला सीन ही इतना लाजवाब है कि तालियों और सीटियों का खाता फौरन खुल जाता है। इसके बाद एक से बढ़कर एक सीन की निर्देशक नितेश तिवारी झड़ी लगा देते हैं। चाहे वो लड़के पैदा करने के टोटके हो, बच्चियों को पहलवानी का प्रशिक्षण देने के दृश्य हों, पिता की सख्ती हो, छोरियों के छोरों से कुश्ती लड़ने के दृश्य हों, सभी इतनी बढ़िया तरीके से गूंथे गए हैं कि दर्शक बहाव में बहते चले जाते हैं। कहानी को परत दर परत प्रस्तुत किया गया है और इंटरवल के समय सवाल उठता है कि निर्देशक ने इतना कुछ दिखा दिया है कि अब उसके पास दिखाने के लिए बचा क्या है? 
 
इंटरवल के बाद 'दंगल' स्पोर्ट्स फिल्म बन जाती है। थोड़ा ग्राफ नीचे आता है, क्योंकि स्पोर्ट्स फिल्में कमोबेश एक जैसी ही लगने लगती हैं, लेकिन जल्दी ही स्थिति संभल जाती है। हो सकता है कि कई लोगों को खेल में रूचि न हो या कुश्ती के बारे में जानकारी न रखते हो, लेकिन फिल्म के यह हिस्सा भी उन्हें पसंद आएगा। कुश्ती की तकनीक इस कुशलता से बताई गई है कि यह फिल्म कुश्ती के बारे में आपकी जानकारी में इजाफा करती है। गीता के राष्ट्रीय स्तर से अंतरराष्ट्रीय स्तर तक के सफर को यहां पर दर्शाया गया है। 
 
खेल के अलावा यह बात भी जोरदार तरीके से दिखाई गई है कि एक छोटे से गांव से निकल कर बड़े शहर की चमक-दमक किस तरह खिलाड़ी का ध्यान भंग कर सकती है। यहां पर बाप और बेटी के द्वंद्व को भी दिखाया गया है। गीता का नया कोच, महावीर के प्रशिक्षण को खारिज कर देता है और गीता उसकी बातों में आ जाती है। पिता-पुत्री के बीच कुश्ती का मैच फिल्म का एक शिखर बिंदु है जिसमें वे दोनों शारीरिक रूप से कुश्ती लड़ते हैं, लेकिन असली लड़ाई उनके दिमाग के अंदर चल रही होती है। >
	
	दं गल के टिकट बुक करने के लिए क्लिक करें 
	आमतौर पर स्पोर्ट्स फिल्में खेल दिखाए जाने वाले दृश्यों में मार खा जाती हैं। नकलीपन हावी हो जाता है, लेकिन 'दंगल' में दिखाए गए कुश्ती के मैच इतने जीवंत हैं कि असल और नकल में भेद करना मुश्किल हो जाता है। फातिमा सना शेख ने युवा ‍गीता का किरदार निभाया है और उन्होंने इतनी सफाई से कुश्ती वाले दृश्य किए हैं कि वे सचमुच की कुश्ती खिलाड़ी लगी हैं।
 
इन कुश्ती दृश्यों को इतने रोचक तरीके से फिल्माया गया है कि सिनेमाहॉल, स्टेडियम लगने लगता है और तनाव के मारे आप नाखून चबाने लगते हैं। राष्ट्रमंडल खेल में जब गीता स्वर्ण पदक जीतती है और तिरंगा को ऊपर जाते देख जो गर्व का भाव पैदा होता है उसे शब्दों में बयां करना मुश्किल है। जब पार्श्व में 'जन-गण-मन' बजने लगता है तो सिनेमाहॉल में मौजूद सारे दर्शक में राष्ट्रप्रेम की भावना ऐसे हिलोरे लेती हैं कि वह स्वत: ही सम्मान में खड़ा हो जाता है। नितेश तिवारी ने इस सीक्वेंस को बखूबी फिल्माया है। 
 
निर्देशक के रूप में नितेश की पूरी फिल्म पर पकड़ है। पहले हाफ में उन्होंने दर्शकों का भरपूर मनोरंजन किया है। हंसते-हंसाते उन्होंने गंभीर बातें कह डाली हैं। फिल्म में ऐसे कई दृश्य हैं जो आपको ठहाका लगाने के साथ-साथ सोचने पर भी मजबूर करते हैं। खासतौर पर महावीर के भतीजे का जो किरदार है वो अद्‍भुत है। उसके नजरिये से ही 'दंगल' दिखाई गई है और उसका वॉइस ओवर कमाल का है। 
 
अभिनय के मामले में फिल्म जबरदस्त है। कास्टिंग डायरेक्टर मुकेश छाबड़ा की तारीफ करना होगी कि उन्होंने हर भूमिका के लिए परफेक्ट एक्टर्स का चुनाव किया है। आमिर खान तो अपने किरदार में पूरी तरह डूब गए। वे महावीर लगे हैं, स्टार आमिर खान नहीं। वजन कम ज्यादा उन्होंने इस रोल के लिए किया है, लेकिन केवल इसके लिए ही तारीफ नहीं बनती। ये तो कई लोग कर सकते हैं। उनका अभिनय भी तारीफ के योग्य है। पहलवानों की बॉडी लैंग्वेज और हरियाणवी लहजे को जिस सूक्ष्मता के साथ पकड़ा है वो काबिल-ए-तारीफ है। अपने किरदार को उन्होंने धीर-गंभीर लुक दिया है। उन्होंने नए कलाकारों पर हावी होने के बजाय उन्हें भी उभरने का अवसर दिया है। 
 
ज़ायरा वसीम ने बाल गीता का किरदार निभाया है और उन्हें देख लगता ही नहीं कि यह लड़की एक्टिंग कर रही है। सुहानी भटनागर ने बाल बबीता बन उनका साथ खूब निभाया है। युवा गीता के रूप में फातिम सना शेख और युवा बबीता में रूप में सान्या मल्होत्रा अपना प्रभाव छोड़ती हैं। खासतौर पर फातिमा का अभिनय प्रशंसनीय है। महावीर के भतीजे के रूप में ऋत्विक साहोरे और अपारशक्ति खुराना ने कलाकारों ने दर्शकों का भरपूर मनोरंजन किया है। साक्षी तंवर अपनी मौजूदगी का अहसास कराती हैं। 
 
गाने फिल्म देखते समय अच्छे लगते हैं क्योंकि वे कहानी को आगे बढ़ाने में सहायक हैं और किरदारों की मनोदशा को दर्शाते हैं। सेतु श्रीराम की सिनेमाटोग्राफी बेहतरीन है। कुश्ती वाले सीन उन्होंने बेहतरीन तरीके से फिल्माए हैं। फिल्म की लंबाई से शिकायत हो सकती है, लेकिन इस तरह की फिल्मों के इत्मीनान जरूरी है। 
 
महावीर सिंह फोगाट अपनी बेटी गीता को तभी 'साबास्स' कहता है जब वह अंतरराष्ट्रीय स्तर पर स्वर्ण पदक जीतती है। ऐसी ही साबासी आमिर और नितेश के लिए फिल्म देखने के बाद मुंह से निकलती है। 
 
बैनर : डिज्नी इंडिया स्टुडियो, आमिर खान प्रोडक्शन्स
निर्माता : सिद्धार्थ रॉय कपूर, आमिर खान, किरण राव 
निर्देशक : नितेश तिवारी
संगीत : प्रीतम चक्रवर्ती
कलाकार : आमिर खान, साक्षी तंवर, सान्या मल्होत्रा, फातिमा सना शेख सेंसर सर्टिफिकेट : यू * 2 घंटे 41 मिनट 


__________________________
सुजॉय घोष द्वारा निर्देशित फिल्म 'कहानी' (2012) बॉलीवुड में बनी बेहतरीन थ्रिलर मूवीज़ में से एक है। सुजॉय ने साबित किया कि बिना चेजिंग सीन, गन, स्टाइलिश लुक और लार्जर देन लाइफ के भी एक थ्रिलर फिल्म बनाई जा सकती है। वही सुजॉय, विद्या बालन और बंगाल एक बार फिर 'कहानी 2 : दुर्गा रानी सिंह' में लौट आए हैं। 
 
कहानी पार्ट टू में नई कहानी और किरदार हैं। विद्या बागची इस बार विद्या सिन्हा (विद्या बालन) है। कोलकाता से 35 किलोमीटर दूर एक छोटे से कस्बे चंदननगर में अपनी 14 वर्षीय बेटी मिनी (नायशा खन्ना) के साथ रहती है। मिनी चल नहीं पाती है और उसके इलाज के लिए विद्या पैसा इकट्ठा कर अमेरिका जाना चाहती है।
 
एक दिन मिनी का अपहरण हो जाता है और विद्या बदहवास होकर उसे ढूंढने निकलती है। रास्ते में वह दुर्घटना का शिकार होकर कोमा में पहुंच जाती है। मामले की जांच के लिए इंस्पेक्टर इंद्रजीत सिंह (अर्जुन रामपाल) अस्पताल पहुंचता है और वह विद्या की पहचान दुर्गा रानी सिंह के रूप में करता है। दुर्गा एक अपराधी है जिसकी पुलिस को लंबे समय से तलाश है। उस पर अपहरण और हत्या का आरोप है। क्या विद्या और दुर्गा एक ही है? दुर्गा अपराधी क्यों बनी? इंद्रजीत सिंह उसे कैसे जानता है? जैसे-जैसे फिल्म आगे बढ़ती है गुत्थियां सुलझती जाती हैं। 
 


फिल्म की कहानी सुजॉय घोष और सुरेश नायर ने मिलकर लिखी है जबकि स्क्रीनप्ले और निर्देशन सुजॉय घोष का है। फिल्म की शुरुआत बेहतरीन है। अलसाया सा चंदननगर और विद्या बालन का दमदार अभिनय फिल्म के मूड को सेट कर देता है। पहली फ्रेम से ही विद्या साबित कर देती है कि वह अपनी बेटी को कितना चाहती है। शुरुआती पंद्रह-बीस मिनट में जब आप सिनेमाघर की कुर्सी पर अपने आपको एडजस्ट करते हैं तब तक फिल्म में तेजी से घटनाक्रम घट जाते हैं। मिनी का अपहरण, विद्या का एक्सीडेंट और यह प्रश्न भी सामने आता है कि यह विद्या है या दुर्गा? अपनी इस तेज गति से निर्देशक चौंका देते हैं। 
 
इसके बाद फिल्म थोड़ा थमती है। कहानी आठ साल पीछे जाती है। विद्या के अतीत से पर्दा हटाती है। कहानी पश्चिम बंगाल के हिल स्टेशन कलिम्पोंग में शिफ्ट हो जाती है। यहां पर कहानी की इमोशन अपील बढ़ जाती है। बाल यौन शोषण वाला मुद्दा दर्शकों को परेशान करता है। आप सिहर जाते हैं। फर्स्ट हाफ तक निर्देशक सुजॉय घोष कमाल करते हैं। स्क्रिप्ट एक दम कसी हुई लगती है, लेकिन जैसे ही दूसरा हाफ शुरू होता है स्क्रिप्ट में क्रैक उभरने लगते हैं और सुजॉय के हाथों फिल्म फिसलने लगती है। 
 
स्क्रिप्ट की यहां ज्यादा बात इसलिए नहीं की जा सकती है क्योंकि इससे रहस्य की परतें उजागर हो जाएंगी, लेकिन यह कहा जा सकता है कि सेकंड हाफ में 'कहानी 2' फिल्मी होने लगती है और कुछ बातें अधूरी लगती हैं। जैसे- आठ साल तक विद्या कैसे पुलिस से बचती रही? मिनी के अपहरण का मकसद मात्र मिनी और विद्या की हत्या ही था तो उसका अपहरण क्यों किया गया? क्यों विद्या की असली पहचान पुलिस को अपहरणकर्ता ने नहीं बताई? विद्या और इंद्रजीत की शादी वाली बात फिल्म की कमजोर कड़ी है और इसे बहुत हल्के से लिया गया है। बाल यौन शोषण वाला ट्रैक थोड़ा लंबा हो गया है जो दर्शकों में उदासी पैदा करता है। 
 
स्क्रिप्ट की खूबियों की बात की जाए तो विद्या और मिनी के रिश्ते को बेहतरीन तरीके से प्रस्तुत किया गया है। मिनी के प्रति विद्या के प्यार को आप महसूस करते हैं। तनाव से भरी और उदास फिल्म में इंद्रजीत तथा उसकी पत्नी के बीच के प्रसंग थोड़ी राहत देते हैं। 
 
कहा नी-2 के टिकट बुक कराने के लिए क्लिक करें 
 
स्क्रिप्ट की कमियों के बावजूद यदि फिल्म आपको बांध कर रखती है तो इसका श्रेय सुजॉय घोष के निर्देशन और विद्या बालन के अभिनय को जाता है। सुजॉय ने रियल लोकेशन पर शूटिंग की है जो कहानी को वास्तविकता के नजदीक ले जाता है। थ्रिलर फिल्म के लिए उन्होंने अच्छा माहौल बनाया है। चंदननगर, कलिम्पोंग, कोलकाता और बांग्ला संस्कृति को आप महसूस करते हैं। सुजॉय का प्रस्तुतिकरण शानदार है। स्क्रिप्ट की कमजोरी के कारण दूसरे हाफ में सुजॉय असहाय हो जाते हैं और फिल्म कही-कही बनावटी हो जाती है। फिल्म का क्लाइमैक्स ऐसा नहीं है जो सभी को अच्छा लगे, इस पर बहस हो सकती है। 
 
विद्या बालन ने स्क्रिप्ट से उठकर अभिनय किया है। एक ऐसी मां जो अपनी बेटी को बचाने के लिए कुछ भी कर सकती है, अन्याय न सहने वाली और किसी भी हद तक जाने वाली महिला का किरदार उन्होंने बारीकी से पकड़ा है और वे फिल्म की 'हीरो' हैं। अर्जुन रामपाल भी अपने अभिनय से प्रभावित करते हैं तो इसका श्रेय निर्देशक सुजॉय घोष को जाता है कि उन्होंने अर्जुन से एक्टिंग करा ली है। नायशा खन्ना, जुगल हंसराज, खरज मुखर्जी, कौशिक सेन और मनिनी चड्ढा अपनी दमदार उपस्थिति दर्ज कराते हैं। 
 
फिल्म का बैकग्राउंड म्युजिक तारीफ के काबिल है। पार्श्व में बजते पुराने गीत और वातावरण में होने वाले कोलाहल का अच्छा प्रयोग किया गया है।
 
कहानी 2 एक डार्क मूवी है। जिसमें थोड़ा रहस्य है, थोड़ा रोमांच है, कुछ खूबियां हैं तो कुछ कमजोरियां। फिल्म बहुत अच्छी नहीं है तो इतनी खराब भी नहीं कि देखी भी न जा सके। 
 
निर्माता : सुजॉय घोष, जयंतीलाल गढ़ा
निर्देशक : सुजॉय घोष 
संगीत : क्लिंटन केरेजो
कलाकार : विद्या बालन, अर्जुन रामपाल, जुगल हंसराज, मनिनी चड्ढा, नायशा खन्ना, कौशिक सेन 
सेंसर सर्टिफिकेट : यूए * 2 घंटे 9 मिनट 55 सेकंड्स

__________________________
निर्देशक गौरी शिंदे ने 'इंग्लिश विंग्लिश' बनाकर चौंका दिया था। उनकी फिल्म लीक से हटकर थी और सफल भी रही थी। वे ऋषिकेश मुखर्जी, बासु चटर्जी और गुलजार जैसे निर्देशकों की राह पर चलने वाली निर्देशक हैं। ये मध्यमार्गी फिल्मकार माने जाते हैं जो संदेश देने वाली फिल्म मनोरंजक अंदाज में पेश करते हैं। गौरी शिंदे की दूसरी फिल्म 'डियर जिंदगी' में उन्होंने जिंदगी के मायने समझाने की कोशिश की है। खूब सारा ज्ञान दिया गया है, लेकिन इस बात का ध्यान भी रखा है कि यह 'भारी' न हो जाए। 
 
कियारा (आलिया भट्ट) नामक लड़की के जरिये बात कही गई है। वह कैमरावूमैन है। अपने करियर में बहुत कुछ करना चाहती है, लेकिन अवसर नहीं मिल रहे हैं। अपनी लव लाइफ को लेकर कन्फ्यूज है। माता-पिता से उसकी बनती नहीं है। अपनी जिदंगी को उसने उलझा रखा है। समस्या इतनी जटिल नहीं है जितनी उसने बना रखी है। सिर्फ दोस्तों के साथ रहना उसे अच्‍छा लगता है। 
 


मुंबई से कियारा को कुछ कारणों से अपने माता-पिता के पास गोआ जाना पड़ता है। यहां उसकी मुलाकात दिमाग के डॉक्टर जहांगीर खान उर्फ जग्स (शाहरुख खान) से होती है। कियारा उससे सलाह लेने के लिए जाती है और जग्स से लगातार मुलाकात उसका जिंदगी के प्रति दृष्टिकोण बदल देती है। उसे समझ में आता है कि उसका व्यवहार और जिंदगी के प्रति नजरिया ऐसा क्यों हो गया है। छोटी-छोटी बातें हमें उलझा कर रख देती हैं और हम जिंदगी के सकारात्मक पहलुओं की ओर देखना बंद कर दु:खी हो जाते हैं। >
	>
	डियर जिं दगी के टिकट बुक कराने के लिए क्लिक करें 
 
गौरी शिंदे ने फिल्म को लिखा भी है। उन्होंने जो विषय चुना है उस पर लिखना आसान है और फिल्म बनाना बहुत कठिन है, लेकिन वे एक ऐसी फिल्म बनाने में सफल रही हैं जो देखी जा सकती है। जो बात वे कहना चाहती थीं उन्होंने किरदारों के जरिये व्यक्त की है, अब ये दर्शक पर निर्भर करता है कि वह कितना समझता है। 
 
अक्सर कियारा की उम्र के लड़के या लड़की इस स्थिति से गुजरते हैं। माता-पिता और वे आपस में एक-दूसरे को समझ नहीं पाते। प्यार के मायने उन्हें पता नहीं रहते। करियर में कम समय बहुत कुछ कर लेना चाहते हैं। जब चीजें उनके मन के अनुरूप नहीं होती तो वे दु:खी हो जाते हैं और ऐसे समय उन्हें जग्स जैसे गाइड की जरूरत पड़ती है जो उन्हें समझाए और जीवन के मायने बताए। फिल्म के जरिये इन सारी बातों को दर्शाया गया है। 
 
फिल्म को खास बनाते हैं कियारा और जग्स के किरदार। कियारा जहां कन्फ्यूज और कम उम्र की है तो जग्स स्पष्ट और परिपक्व। इस वजह से दोनों एक-दूसरे के पूरक लगते हैं। फिल्म में उनकी बातचीत सुनने लायक है और कुछ बेहतरीन संवाद सुनने को मिलते हैं। कमरे में, समुंदर किनारे और साइकिलिंग करते हुए जग्स, कियारा से बातचीत करता है, जिसके आधार पर कियारा को पता लगता है कि वह कहां गलत है। 
 
जिंदगी की तरह यह फिल्म भी परफेक्ट नहीं है। कुछ खामियां उभर कर आती हैं। मसलन कियारा ऐसी क्यों है, इसका कारण ये बताया गया है कि बचपन में उसे पैरेंट्स का उसे प्यार नहीं मिलता। हालांकि पैरेंट्स की कोई खास गलती नजर नहीं आती, इससे ड्रामा कमजोर होता है। दूसरी शिकायत फिल्म की लंबाई को लेकर होती है। चूंकि कहानी में उतार-चढ़ाव कम और बातचीत ज्यादा है इसलिए फिल्म कहीं-कहीं ठहरी हुई लगती है। अली ज़फर का किरदार महत्वहीन है और इसका ठीक से विस्तार नहीं किया गया है। 
 
निर्देशक के रूप में गौरी शिंदे ने विषय भारी होने के बावजूद फिल्म का मूड को हल्का रखा है। गोआ की खूबसूरती, शाहरुख-आलिया की केमिस्ट्री और संवाद फिल्म को ताजगी देते हैं। छोटे-छोटे दृश्यों से उन्होंने बड़ी बात कहने की कोशिश की है। 
 
कलाकारों का अभिनय फिल्म का सबसे मजबूत पक्ष है। आलिया भट्ट के करियर का यह सर्वश्रेष्ठ अभिनय है। एक ही फिल्म में उन्हें कई रंग दिखाने के अवसर मिले और हर भाव को उन्होंने बारीकी से पकड़ कर व्यक्त किया है। शाहरुख के साथ उनकी पहली मुलाकात और अपने परिवार के सामने उनका फट पड़ने वाले दृश्यों में उन्होंने कमाल का अभिनय किया है। उनका अभिनय दर्शकों को फिल्म से बांध कर रखता है। सीन के अनुरूप तुरंत उनके चेहरे भर भाव आते हैं। 
 
सुपरस्टार का चोला उतारकर एक सामान्य रोल में शाहरुख खान को देखना सुखद है। अपने चार्म से उन्होंने जहांगीर खान की भूमिका को बहुत आकर्षक बना दिया है। फिल्म की कामयाबी या नाकामयाबी का बोझ उन पर नहीं है इसलिए वे तनाव मुक्त दिखे और इसका असर उनके अभिनय पर नजर आया। अपनी बोलती आंखें और संवाद अदागयी से उन्होंने अपने अभिनय को गहराई दी है। अन्य कलाकारों का योगदान भी अच्छा है। 'लव यू जिंदगी' सहित कुछ गीत गहरे अर्थ लिए हुए हैं।
 
'डियर जिंदगी' की सबसे बड़ी खासियत यह है कि यह जिंदगी के प्रति सकारात्मक और आशावादी होने की बात कहती है। 
 
बैनर : होप प्रोडक्शन्स, धर्मा प्रोडक्शन्स, रेड चिलीज़ एंटरटेनमेंट 
निर्माता : गौरी खान, करण जौहर, गौरी शिंदे 
निर्देशक : गौरी शिंदे
संगीत : अमित त्रिवेदी 
कलाकार : आलिया भट्ट, शाहरुख खान, कुणाल कपूर, अली ज़फर, अंगद बेदी, आदित्य रॉय कपूर 
सेंसर सर्टिफिकेट : यूए * 2 घंटे 29 मिनट 53 सेकंड 


__________________________
फोर्स 2 उन अंडरकवर एजेंट्स को समर्पित है जो समय आने पर देश के लिए अपनी जान देते हैं और उन्हें 'शहीद' का दर्जा भी नहीं मिलता। इस थीम को लेकर चिर-परिचित कहानी बुनी गई है। 
 
एसीपी यशवर्धन (जॉन अब्राहम) ने पांच वर्ष पूर्व अपनी पत्नी को खोया था और अब उसे कोई दर्द नहीं होता। दूसरी ओर रॉ के तीन एजेंट्स चीन में मारे जाते हैं। इनमें से एक यश का दोस्त भी है। कोई ऐसा है जो इनकी पहचान दुश्मनों को बता रहा है। इसे ढूंढने की जिम्मेदारी यश को सौंपी जाती है। इस काम में उसकी मदद करती है रॉ एजेंट केके (सोनाक्षी सिन्हा)। दोनों पता लगाते हैं कि बुडापेस्ट में कोई ऐसा शख्स है जो यह काम कर रहा है। बुडापेस्ट पहुंच कर वे शिव शर्मा (ताहिर भसीन राज) को बेनकाब कर देते हैं। इसके बाद शिव को पकड़ने का खेल शुरू होता है। शिव ऐसा क्यों कर रहा है, यह राज फिल्म के अंत में खुलता है। 
 
फिल्म की कहानी बेहद सरल है और सारा फोकस शिव को पकड़ने में होने वाले रोमांच पर रखा गया है। इसके लिए कॉमेडी या रोमांस की बैसाखियों का सहारा भी नहीं लिया गया है। फिल्म में आगे क्या होने वाला है इसका अंदाजा लगाना मुश्किल नहीं है। कुछ उतार-चढ़ाव देकर चौंकाने की कोशिश की गई है, लेकिन ये पैंतरेबाजी बहुत ज्यादा प्रभावी नहीं है। 


 
स्क्रिप्ट में एक्शन के शौकीनों को खुश करने के लिए लॉजिक को किनारे रख दिया है। बुडापेस्ट की सड़कों पर यश और केके जिस तरह की गोलीबारी करते हैं उस पर यकीन करना मुश्किल हो जाता है। शिव तक हर बार यश-केके आसानी से पहुंच जाते हैं। यदि इसमें थोड़ी कठिनाई रखी जाती तो फिल्म का मजा बढ़ सकता था, लेकिन एक्शन सीक्वेंस की अधिकता के कारण इस ओर ज्यादा ध्यान नहीं दिया गया। केके और यश की अलग-अलग 'वर्किंग स्टाइल' को लेकर होने वाले टकराव से दर्शकों का मनोरंजन होता है। 
 
फो र्स 2 के टिकट बुक करने के लिए क्लिक करें 
'फोर्स' का निर्देशन निशिकांत कामत ने किया था, लेकिन सीक्वल में यह जिम्मेदारी अभिनय देव ने संभाली है। अभिनय के नाम के आगे 'देल्ही बैली' (2011) जैसी फिल्म और '24: सीजन 2' जैसा टीवी शो दर्ज है। यहां पर भी अभिनय ने अपनी जवाबदारी बखूबी संभाली। अपनी टारगेट ऑडियंस को ध्यान में रख कर उन्होंने फिल्म बनाई है। एक रूटीन कहानी को उन्होंने अपने प्रस्तुतिकरण के दम पर दर्शकों को बांध रखने में सफलता हासिल की है। स्क्रिप्ट की कमियों को बखूबी छिपाते हुए उन्होंने फिल्म को 'कूल' लुक दिया है और 'स्टाइलिश' एक्शन का तड़का लगा कर दर्शकों का मनोरंजन किया है। अभिनय की इसलिए भी तारीफ की जा सकती है कि उन्होंने फिल्म को भटकने नहीं दिया। एक आइटम सांग का मोह भी वे छोड़ देते तो बेहतर होता। हंगरी की महिला का हिंदी गाना अटपटा लगता है। 
 
'फोर्स 2' के एक्शन डायरेक्टर और उनकी टीम का काम काबिल-ए-तारीफ है। कार चेज़िंग सीन और गन फाइट्स के जरिये वे दर्शकों को रोमांचित करने में सफल रहे हैं। दो-तीन सीक्वेंस तो कमाल के हैं। निश्चित रूप से एक्शन फिल्मों के प्रशंसक इन्हें देख रोमांचित होंगे। 
 
जॉन अब्राहम एक स्टाइलिश हीरो हैं। वे फिल्म में बेहतर लगे हैं तो इसका श्रेय निर्देशक को जाता है। जॉन के चेहरे पर आसानी से भाव नहीं आते और उन्हें इस तरह के दृश्य बहुत कम दिए गए हैं। ज्यादातर समय वे एक्शन करते ही नजर आए। उनका एंट्री वाला सीक्वेंस जोरदार है। सोनाक्षी सिन्हा ने जॉन का साथ अच्छे से निभाया है और वे भी रॉ एजेंट के रूप में एक्शन करती नजर आईं। 
 
'मर्दानी' में अपनी खलनायकी से प्रभावित करने वाले ताहिर राज भसीन यहां पर भी बुरे काम करते दिखाई दिए। एक कूल, माउथ आर्गन बजाने वाले और चालाक विलेन के रूप में वे अपना प्रभाव छोड़ते हैं और अंत में कुछ दर्शकों की हमदर्दी भी उनके साथ हो सकती है। 
 
सिनेमाटोग्राफी जबरदस्त है और फिल्म को 'रिच लुक' देती है। क्लाइमैक्स का कुछ हिस्सा वीडियो गेम की तरह शूट किया गया है और यह प्रयोग अच्छा लगता है। एक्शन सीक्वेंस को सफाई के साथ शूट किया गया है। फिल्म का बैकग्राउंड म्युजिक अन्य एक्शन फिल्मों की तरह लाउड नहीं है। तकनीकी रूप से फिल्म बेहद सशक्त है। 
 
'फोर्स 2' प्रीक्वल की तुलना में बेहतर है। ज्यादा उम्मीद लेकर न जाए तो पसंद आ सकती है। 
 
बैनर : जेए एंटरटेनमेंट प्रा.लि., वायकॉम 18 मोशन पिक्चर्स, सनशाइन पिक्चर्स प्रा.लि.
निर्माता : विपुल शाह, जॉन अब्राहम 
निर्देशक : अभिनय देव 
संगीत : अमाल मलिक
कलाकार : जॉन अब्राहम, सोनाक्षी सिन्हा, ताहिर राज भसीन 
सेंसर सर्टिफिकेट : यूए * 2 घंटे 6 मिनट 48 सेकंड्स 
 
 


__________________________
भारतीय क्रिकेट के चमकते सितारे महेन्द्र सिंह धोनी की उम्र इस समय 35 वर्ष है और अभी भी वे क्रिकेट खेल रहे हैं। उन पर फिल्म बनाना जल्दबाजी कही जा सकती है। हालांकि धोनी लोकप्रियता के शिखर पर हैं और इस समय उनके जीवन पर फिल्म बनाना सफलता के अवसर बढ़ा देती है और यही बात निर्माता-निर्देशक नीरज पांडे ने सूंघ ली और 'एमएस धोनी- द अनटोल्ड स्टोरी' बनाकर पेश कर दी। 
 
इस फिल्म को बायोपिक कहना गलत होगा क्योंकि धोनी की जिंदगी को यह उस सूक्ष्मता के साथ पेश नहीं करती जो कि बायोपिक की अनिवार्य शर्त होती है। फिल्म में धोनी की जिंदगी में घटित महत्वपूर्ण घटनाओं का समावेश है और संभव है कि धोनी तथा नीरज पांडे ने मिल कर तय किया होगा कि क्या दिखाना है और क्या छिपाना है। 
 
फिल्म के नाम से ही स्पष्ट है कि इसमें अनकही कहानी दिखाई गई है। क्रिकेट के मैदान में धोनी ने क्या कारनामे किए हैं इससे तमाम क्रिकेट प्रेमी परिचित हैं, लेकिन धोनी के 'धोनी' बनने के सफर की जानकारी कम ही जानते हैं। इसी को आधार बनाकर नीरज पांडे ने फिल्म की स्क्रिप्ट लिखी है।


फिल्म की शुरुआत बेहतरीन है। विश्वकप 2011 का फाइनल खेला जा रहा है। दृश्य ड्रेसिंग रूम का है। अचानक धोनी फैसला लेते हैं कि युवराजसिंह की बजाय वे बल्लेबाजी के लिए जाएंगे। यह सीन दर्शकों में जोश भर देता है और फिल्म का मूड सेट कर देता है। इसके बाद फिल्म सीधे 30 वर्ष पीछे, 7 जुलाई 1981 को चली जाती है जब रांची के एक अस्पताल में पान सिंह धोनी के यहां महेंद्र सिंह धोनी का जन्म होता है। इसके बाद धोनी किस तरह क्रिकेट की दुनिया में धीरे-धीरे आगे कदम बढ़ाते हैं, उनके इस सफर को दिखाया गया है।
 
यह सफर बहुत अच्छे तरीके से दिखाया गया है और कुछ नई बातें पता चलती हैं। जैसे एमएस की क्रिकेट में रूचि नहीं थी। स्कूल टीम के विकेटकीपर ने अपना नाम वापस ले लिया और गोलकीपर धोनी को विकेटकीपर बना दिया गया। जब वे मैदान में बाउंड्री लगाते थे तो दुकानदार, टीचर और विद्यार्थी मैदान पर धोनी का खेल देखने पहुंच जाते थे। पहला पोस्टर उन्होंने सचिन तेंडुलकर का खरीदा था। एक मैच में उनका युवराज सिंह से दिलचस्प तरीके से सामना होता है। हेलिकॉप्टर शॉट उन्होंने अपने संतोष नामक दोस्त से समोसे खिलाने के बदले सीखा था। संतोष इसे थप्पड़ शॉट कहता था। एक महत्वपूर्ण मैच धोनी के हाथ से इसलिए निकल गया था क्योंकि उन्हें सूचना देर से मिली थी। कोलकाता से फ्लाइट पकड़ने के लिए वे रांची से पूरी रात सफर करते हैं, लेकिन फ्लाइट मिस हो जाती है। 
 
धोनी के परिवार की आर्थिक हालत बहुत ज्यादा अच्छी नहीं थी। एक ऐसे परिवार का मुखिया यही सोचता है कि उसका बेटा पढ़ लिख कर सरकारी नौकरी हासिल कर ले। पान सिंह धोनी भी यही चाहते थे और महेंद्र खेल में कुछ करना चाहता था। पिता खिलाफ नहीं थे, लेकिन एक आम भारतीय पिता का डर उनके मन में मौजूद था। अपने पिता की खातिर महेंद्र रेलवे में टीसी की नौकरी करता है। 
 
टीसी की नौकरी में धोनी की कुंठा को अच्छे से दिखाया है जब वह पूरा दिन रेलवे प्लेटफॉर्म पर दौड़ता है और शाम को मैदान में पसीना बहाता है। उसका टीम में चयन नहीं होता तो वह रात में टेनिस बॉल से खेले जाने वाले टूर्नामेंट में खेल कर अपने गुस्से को बाहर निकालता है। एक दिन दिल की बात सुन कर वह नौकरी छोड़ देता है। 
 
यहां तक फिल्म बेहद प्रभावी है और निर्देशक नीरज पांडे ने थोड़ा नमक-मिर्च लगा कर धोनी की कहानी को दिलचस्प बनाया है। धोनी की जद्दोजहद को बखूबी उभारा है। कई छोटे-छोटे दृश्य प्रभावी हैं। धोनी के अच्छे इंसान होने के गुण भी इन दृश्यों से सामने आते हैं। इंटरवल के बाद फिल्म लड़खड़ाने लगती है। धोनी की प्रेम कहानियों से भी नई बातें पता चलती हैं, लेकिन इन्हें जरूरत से ज्यादा फुटेज दिए गए हैं। 
 
दर्शकों की उत्सुकता यह जानने में रहती है कि ड्रेसिंग रूम के अंदर क्या होता था? धोनी किस तरह से बतौर कप्तान अपनी रणनीति बनाते थे? करोड़ों उम्मीद का तनाव 'कैप्टन कूल' किस तरह झेलते थे? अपने खिलाड़ियों के साथ किस तरह व्यवहार करते थे? उन्हें क्या टिप्स देते थे? सीनियर खिलाड़ियों को कैसे नियंत्रित करते थे? 90 टेस्ट मैचेस खेलने के बाद उन्होंने अचानक ऑस्ट्रेलियाई दौरे के बीच में टेस्ट क्रिकेट को क्यों अलविदा कह दिया? क्या उन पर किसी किस्म का दबाव था?
 
इन प्रश्नों के जवाब नहीं मिलते हैं। हालांकि ये प्रश्न उन क्रिकेट प्रेमियों के दिमाग में उठते हैं जो क्रिकेट को घोल कर पी गए हैं। आम दर्शक को शायद इनमें ज्यादा रूचि न हो, लेकिन धोनी पर यदि फिल्म बन रही है तो इन बातों का फिल्म में समावेश किया जाना जरूरी लगता है। ये लेखक की कमजोरी को दर्शाता है। शायद नीरज और धोनी फिल्म को लेकर कोई विवाद नहीं चाहते हों। इसी तरह धोनी के भाई नरेंद्र सिंह धोनी के बारे में भी फिल्म में कुछ नहीं बताया गया है। 
 
एमएस धो नी- द अनटोल्ड स्टोरी के टिकट बुक करने के लिए क्लिक करें 
	 
निर्देशक के रूप में नीरज पांडे का काम उम्दा है। उन्होंने धोनी के स्टार बनने से पहले की कहानी को मनोरंजक तरीके से दिखाया है। नीरज के कहानी कहने का तरीका ऐसा है कि उन लोगों को भी फिल्म अच्‍छी लगती है जिन्हें खेल में ज्यादा रूचि नहीं है। फिल्म तीन घंटे से भी ज्यादा लंबी है और ज्यादातर समय वे दर्शकों फिल्म से जोड़ने में सफल रहे हैं। बीच-बीच में उन्होंने ऐसे कई दृश्य रखे हैं जो धोनी के फैंस को सीटी और ताली बजाने पर मजबूर कर देते हैं। धोनी के जीवन में परिवार, दोस्त, प्रशिक्षक और रेलवे में काम करने वाले उनके साथियों का कितना महत्वपूर्ण योगदान रहा है इस बात को उन्होंने अच्छे से रेखांकित किया है। रियल लोकेशन पर जाकर उन्होंने शूटिंग की है जिससे फिल्म की प्रामाणिकता बढ़ती है। उन्होंने फिल्म को बायोपिक बनाने के बजाय दर्शकों के मनोरंजन का ज्यादा ध्यान रखा है। 
 
आमतौर पर फिल्मों में खेल वाले दृश्य कमजोर पड़ जाते हैं, लेकिन इस मामले में फिल्म बेहतरीन है। सुशांत सिंह राजपूत से काफी मेहनत करवाई है और सुशांत एक क्रिकेटर लगते हैं। हालांकि तकनीकी रूप से कुछ खामियां भी हैं जैसे धोनी को कम उम्र में रिवर्स स्वीप मारते दिखाया गया है। उस समय शायद ही कोई यह शॉट खेलता हो और खुद धोनी भी यह शॉट खेलना पसंद नहीं करते हैं। 
 
अभिनय के मामले में फिल्म लाजवाब है। सुशांत सिंह राजपूत में पहली ही फ्रेम से धोनी दिखाई देने लगते हैं। यदि सुशांत की जगह कोई नामी सितारा होता तो उसे धोनी के रूप में देखना कठिन होता। सुशांत ने अपने चयन को सही ठहराया है और अपने करियर का सर्वश्रेष्ठ अभिनय किया है। बॉडी लैंग्वेज में उन्होंने धोनी को हूबहू कॉपी किया है। क्रिकेट खेलते वक्त वे एक क्रिकेटर नजर आएं। इमोशनल और ड्रामेटिक सीन में भी उनका अभिनय देखने लायक है। 
 
अनुपम खेर, भूमिका चावला, कुमुद मिश्रा, राजेश शर्मा, दिशा पटानी, किआरा आडवाणी ने अपनी-अपनी भूमिकाओं के साथ न्याय किया है। 
 
महेंद्र सिंह धोनी ने हमें गर्व करने लायक कई अवसर दिए हैं और फिल्म में उन्हें दोबारा जीना बहुत अच्छा लगता है। फिल्म में धोनी के खिलाड़ी जीवन की कुछ बातों का उल्लेख भले ही न हो, लेकिन आधुनिक क्रिकेट के इस 'हीरो' की फिल्म देखी जा सकती है। 
 
निर्माता : अरूण पांडे
निर्देशक : नीरज पांडे
संगीत : रोचक कोहली, अमाल मलिक
कलाकार : सुशांत सिंह राजपूत, किआरा आडवाणी, दिशा पटानी, अनुपम खेर, कुमुद मिश्रा, भूमिका चावला, राजेश शर्मा
सेंसर सर्टिफिकेट : यू * 3 घंटे 10 मिनट 


__________________________
पिछले सप्ताह रिलीज हुई 'पिंक' में शहरी महिलाओं का चित्रण था तो इस सप्ताह प्रदर्शित फिल्म 'पार्च्ड' भारत के ग्रामीण इलाकों में महिलाओं की दयनीय स्थिति को बयां करती है। शहर में रहने वाले और ग्रामीण जीवन से अपरिचित लोग महिलाओं की यह हालत देख दंग रह जाएंगे। गांवों में टीवी और मोबाइल तो पहुंच गए हैं, लेकिन महिलाओं के प्रति पुरुषों के दृष्टिकोण में रत्ती भर बदलाव नहीं देखने को मिलता है। उनके लिए स्त्री अभी भी सेक्स और बच्चा पैदा करने की मशीन है। वे स्त्रियों को पीटते हैं, मर्दानगी दिखाते हैं, क्रूरता भरा व्यवहार करते हैं और तमाम अधिकारों से वंचित रखते हैं। वे मर्द तो बन गए लेकिन इंसान नहीं बन पाए।
 
फिल्म की लेखक और निर्देशक लीना यादव हैं। इसके पहले वे शब्द और तीन पत्ती बना चुकी हैं। पार्च्ड में उन्होंने तीन किरदारों रानी (तनिष्ठा चटर्जी), लाजो (राधिका आप्टे) और बिजली (सुरवीन चावला) के जरिये बाल विवाह, वेश्यावृत्ति, विधवा, घरेलू हिंसा, वैवाहिक बलात्कार जैसी तमाम बातों को पात्रों के जरिये दिखाया गया है।


32 वर्षीय रानी 15 की उम्र में ही विधवा हो गई। उसका 17 साल का बेटा है जिसकी वह शादी करती है। बेटे को अपनी पत्नी पसंद नहीं है और दोस्तों की संगत में रह कर वह बिगड़ गया है। मोबाइल पर ब्लू फिल्म देख उसके दिमाग में औरत की कल्पना कुछ और ही है। बिजली एक बोल्ड महिला है जो नाच-गाने का आइटम करती है और अपना शरीर भी बेचती है। लाजो को शादी के बाद भी बच्चा नहीं हुआ और उसे बांझ कह कर उसका पति दिन-रात पीटता है। 
 
लाजो को बिजली के जरिये पता चलता है कि पुरुष भी बांझ हो सकता है। बच्चे की खातिर वह अन्य पुरुष से संबंध बना कर गर्भवती होती है। ये तीनों महिलाएं आपस में सहेलियां हैं और आपसी दु:ख को बांटती रहती हैं। दु:ख से भरी जिंदगी में कुछ पल खुशियों के भी वे चुरा लेती हैं। तीनों प्यार की जरूरत महसूस करती हैं जो उन्हें किसी पुरुष से नहीं मिलता। प्यार की उनकी जिंदगी में कितनी कमी है कि रानी से एक अनजान शख्स फोन पर मीठी बातें करती हैं और वह शर्म से लाल हो जाती है।
 
फिल्म दर्शाती है कि पुरुष अपनी दैहिक जरूरतों को 'मर्दानगी' का नाम देते हैं, लेकिन महिलाओं की दैहिक जरूरत को कोई नहीं समझता। रानी और लाजो अपनी इच्छाओं को दबाकर रखती हैं। पार्च्ड इशारा करती है कि महिलाओं को अपनी स्थिति में सुधार करना है तो उन्हें खुद आगे बढ़ना होगा। रानी अपनी बहू जानकी का जीवन सुधारने के लिए जानकी की शादी उसके प्रेमी से करा देती है। 
पार्च्ड के टिकट बुक करने के लिए क्लिक करें 
	 
लीना यादव का प्रस्तुतिकरण बहुत बोल्ड है और थपेड़े की तरह चेहरे पर टकराता है। बोल्ड सीन, गालियां और हिंसा से उन्होंने परहेज नहीं किया है। कहानी में ज्यादा उतार-चढ़ाव नहीं है, लेकिन वे अपनी प्रस्तुति के बल पर बांध कर रखती हैं। महिलाओं के प्रति फिल्म में हिंसा ज्यादा हो गई है जिससे बचा जा सकता था। महिलाओं के सेक्स के प्रति विचार को उन्होंने अच्छे से दिखाया है। गालियों में महिला के बारे में ही बुरा क्यों कहा जाता है, इस पर भी वे रोष जताती हैं और उनकी महिला पात्र ऐसी गालियां बकती हैं जिनमें पुरुषों को बुरा कहा जाता है। आदिल हुसैन और राधिका आप्टे वाला लव मेकिंग सीन वास्तविकता नहीं लगता है। लीना के लेखन या निर्देशन में एक कमी यह भी महसूस होती है कि पात्रों के दर्द को दर्शक महसूस नहीं करता। ग्रामीण पात्र उन्होंने अच्छे से पेश किए हैं, लेकिन गांव नकली लगता है। 
 
अभिनय की दृष्टि से फिल्म मालामाल है। चूंकि फिल्म का निर्देशन एक महिला ने किया है इसलिए तीनों प्रमुख अभिनेत्रियों ने बिंदास तरीके से कैमरे के सामने अभिनय किया है। बोल्ड दृश्यों में उनमें कोई झिझक नजर नहीं आती। तनिष्ठा चटर्जी का अभिनय सधा हुआ है और वे ग्रामीण महिला के किरदार में डूब गई। राधिका आप्टे अपने हर किरदार को ऊर्जावान बना देती हैं। लाजो के रूप में वे प्रभावित करती हैं। सुरवीन चावला का अभिनय अच्छा है, लेकिन वे शहर की महिला लगती हैं। सहायक कलाकारों का अभिनय भी अच्छा है। 
 
फिल्म को अंतराष्ट्रीय ख्याति प्राप्त सिनेमाटोग्राफर रसेल कारपेंटर ने शूट किया है। क्लोज़-अप, लैंडस्कैप और रंगों का संयोजन में उनका कमाल देखने को मिलता है। कलाकारों के चेहरे के भावों को उन्होंने बखूबी पकड़ा है। 
 
कुल मिलाकर 'पार्च्ड' महिलाओं की आंतरिक भावनाओं और पुरुष शासित समाज की झलक अच्छे से दिखाती है। 
 
बैनर : अजय देवगन फिल्म्स 
निर्माता : अजय देवगन, गुलाब सिंह तनवार, असीम बजाज, रोहन जगदाले, लीना यादव
निर्देशक : लीना यादव
कलाकार : तनिष्ठा चटर्जी, राधिका आप्टे, सुरवीन चावला, अदिल हुसैन, लहर खान
सेंसर सर्टिफिकेट : ए * 1 घंटा 58 मिनट 5 सेकंड 

__________________________
पिंक देखते समय 'नो वन किल्ड जेसिका' याद आती है। वकील के किरदार में अमिताभ बच्चन को देख 'दामिनी' वाले सनी देओल भी याद आते हैं। इन फिल्मों में महिलाओं के साथ हुए अन्याय के खिलाफ न्याय की बातें की गई थी। 'पिंक' भी यही बात करती है, लेकिन अलग अंदाज में। इस फिल्म में समाज में व्याप्त स्त्री और पुरुष के लिए दोहरे मापदंड पर आधारित प्रश्न ड्राइविंग सीट पर है और कहानी बैक सीट पर। 
 
'पिंक' उन प्रश्नों को उठाती है जिनके आधार पर लड़कियों के चरित्र के बारे में बात की जाती है। लड़कियों के चरित्र घड़ी की सुइयों के आधार पर तय किए जाते हैं। कोई लड़की किसी से हंस बोल ली या किसी लड़के के साथ कमरे में चली गई या फिर उसने शराब पी ली तो लड़का यह मान लेता है कि लड़की 'चालू' है। उसे सेक्स के लिए आमंत्रित कर रही है। 
 
यह फिल्म उन लोगों के मुंह पर भी तमाचा जड़ती है जो लड़कियों के जींस या स्कर्ट पहनने पर सवाल उठाते हैं। अदालत में अमिताभ बच्चन व्यंग्य करते हैं कि हमें 'सेव गर्ल' नहीं बल्कि 'सेव बॉय' पर काम करना चाहिए क्योंकि जींस पहनी लड़की को देख लड़के उत्तेजित हो जाते हैं और लड़कियों के साथ दुर्व्यवहार करने लगते हैं। फिल्म में ये सीन इतना कमाल का है कि आप सीट पर बैठे-बैठे कसमसाने लगते हैं। कई बातें कचोटती हैं। ये उन लोगों के दिमाग के जाले साफ कर देती है जिनकी सोच रू‍ढ़िवादी है और जो लड़कियों के आर्थिक स्वतंत्रता के हिमायती नहीं है। 


'पिंक' में ये सारी बातें बिना किसी शोर-शराबे के उठाई गई है। फिल्म इस बात का पुरजोर तरीके से समर्थन करती है कि लड़कियों को कब, कहां, क्या और कैसे करना है इसके बजाय हमें अपनी सोच बदलना होगी। इस सोच ने लड़कियों की सामान्य जिंदगी को भी परेशानी भरा बना दिया है। वे अपने घर की बालकनी में भी चैन से बैठ नहीं सकती क्योंकि उन्हें घूरने वाले हाजिर हो जाते हैं। 
 
कहानी को दिल्ली-फरीदाबाद में सेट किया गया है। यह जगह शायद इसलिए चुनी गई क्योंकि पिछले दिनों यही पर महिलाओं पर हुए अत्याचारों की गूंज पूरे देश में सुनाई दी थी। दिल्ली के नाम से ही कई महिलाएं घबराने लगती हैं। मीनल (तापसी पन्नू), फलक (‍कीर्ति कुल्हारी) और एंड्रिया (एंड्रिया तारियांग) अपने पैरों पर खड़ी लड़कियां है जो साथ में रहती हैं। 
 
एक रात वे सूरजकुंड में रॉक शो के लिए जाती हैं, जहां राजवीर (अंगद बेदी) और उनके साथियों से मुलाकात होती है। मीनल और उसकी सहेलियों का बिंदास अंदाज देख वे अंदाज लगाते हैं कि इन लड़कियों के साथ कुछ भी किया जा सकता है। राजवीर हद पार कर मीनल को छूने लगता है। मीनल अपने बचाव में उसके सिर पर बोतल मार कर उसे घायल कर देती है। राजवीर एक ऐसे परिवार से है जिसकी राजनीति में गहरी दखल है।
 
मीनल से बदला लेने के लिए राजबीर और उसके दोस्त पुलिस में शिकायत दर्ज करा देते हैं कि मीनल ने उन पर जानलेवा हमला किया है। साथ ही वह कॉलगर्ल है। लड़कियों को मुसीबत में देख दीपक सहगल (अमिताभ बच्चन) उनकी ओर से केस लड़ने का फैसला करता है। 
 
दीपक सहगल के किरदार के जरिये फिल्म में विचार रखे गए हैं जो थोपे हुए नहीं लगते क्योंकि वो फिल्म की कहानी से जुड़े हुए हैं। इंटरवल के बाद फिल्म कोर्ट रूम ड्रामा में बदल जाती है। पिछले महीने रिलीज हुई 'रुस्तम' में भी कोर्ट रूम ड्रामा था, लेकिन हकीकत में ये कैसा होता है इसके लिए 'पिंक' देखी जानी चाहिए। 
	
	पिं क के टिकट बुक करवाने के लिए क्लिक करें 
 
फिल्म का निर्देशन अनिरुद्ध रॉय चौधरी ने किया है। उनके निर्देशन पर सुजीत सरकार का प्रभाव नजर आता है। गौरतलब है कि सुजीत इस फिल्म से जुड़े हैं। अनिरुद्ध की प्रस्तुति में खास बात यह रही कि उन्होंने उस एक्सीडेंट को दिखाया ही नहीं जिसके कारण मामला अदालत तक पहुंचा। उस घटना का जैसा वर्णन अदालत को बताया जाता है वैसा ही दर्शकों को पता चलता है। इस कारण दर्शक की अपनी कल्पना के कारण फिल्म में दिलचस्पी बढ़ती है। फिल्म के अंत में क्रेडिट टाइटल्स के साथ वो घटनाक्रम दिखाया गया है। 
 
अनिरुद्ध अपनी बात कहने में सफल रहे हैं जिसके लिए उन्होंने फिल्म बनाई। यह फिल्म केवल महिलाओं या लड़कियों के लिए नहीं बल्कि पुरुषों के लिए भी है। मीनल के किरदार के जरिये अनिरुद्ध ने दिखाया है कि महिलाओं को कितनी मुश्किलों का सामना करना पड़ता है।
 
अनिरुद्ध ने कई बातें दर्शकों की समझ पर भी छोड़ी है। मसलन उन्होंने अमिताभ को मास्क पहने मॉर्निंग वॉक करते दिखाया है जो दिल्ली के प्रदूषण का हाल बताता है और राजनीतिक प्रदूषण की ओर भी इशारा करता है। फिल्म में एक किरदार मेघालय में रहने वाली लड़की का है जो बताती है कि उसे आम लड़कियों की तुलना में ज्यादा छेड़छाड़ का शिकार बनना होता है और यह हकीकत भी है। 
 
फिल्म में दो कमियां लगती हैं। अमिताभ के किरदार के बारे में थोड़ा विस्तार से बताया गया होता तो बेहतर होता। साथ ही फिल्म को थोड़ा सरल करके बनाया जाता तो बात ज्यादा दर्शकों तक पहुंचती। 
 
कुछ दिनों बाद अमिताभ बच्चन 74 वर्ष के हो जाएंगे, लेकिन अभी भी उनके पास देने को बहुत कुछ है। 'पिंक' में इंटरवल के बाद वे उन्हें ज्यादा अवसर मिलता है जब फिल्म अदालत में सेट हो जाती है। अमिताभ की स्टार छवि को निर्देशक ने उनके किरदार और फिल्म पर हावी नहीं होने दिया है और बच्चन ने भी अपने अभिनय में इसका पूरा ख्याल रखा है। फिल्म के दो-तीन दृश्यों में तो अमिताभ ने अपने अभिनय से गजब ढा दिया है। खासतौर पर उस सीन में जब वे किसी महिला के 'नो' के बारे में बताते हैं। वे कहते हैं कि नहीं का मतलब 'हां' या 'शायद' न होकर केवल 'नहीं' होता है चाहे वो अनजान औरत हो, सेक्स वर्कर हो या आपकी पत्नी हो।
 
तापसी पन्नू का कद 'पिंक' के बाद बढ़ जाएगा और उन्हें फिल्म इंडस्ट्री में गंभीरता से लिया जाएगा। मीनल की दबंगता और झटपटाहट को उन्होंने अच्छे से पेश किया है। फलक के रूप में कीर्ति कुल्हारी प्रभावित करती हैं। एंड्रिया छोटे रोल में अपना असर छोड़ती है। पियूष मिश्रा वकील के रूप में अमिताभ के सामने खड़े रहे और जोरदार मुकाबला किया। 
 
फिल्म का बैकग्राउंड म्युजिक उम्दा है और कई जगह खामोशी का अच्छा उपयोग किया गया है। 
 
जरूरी नहीं है कि हर फिल्म मनोरंजन के लिए ही बनाई जाए। कुछ ऐसी फिल्में भी होती हैं जो अपनी शानदार स्क्रिप्ट और जोरदार अभिनय के कारण आपकी सोच को प्रभावित करती हैं, 'पिंक' भी ऐसी ही फिल्म है। जरूर देखी जानी चाहिए। 
बैनर : राइजि़ग सन फिल्म्स प्रोडक्शन 
निर्माता : रश्मि शर्मा, रॉनी लाहिरी 
निर्देशक : अनिरुद्ध रॉय चौधरी 
संगीत : शांतनु मोइत्रा 
कलाकार : अमिताभ बच्चन, तापसी पन्नू, पियूष मिश्रा, अंगद बेदी, कीर्ति कुल्हारी, एंड्रिया तारियांग
सेंसर सर्टिफिकेट : यूए * 2 घंटे 16 मिनट 5 सेकंड


__________________________
बार बार देखो में दो संदेश दिए गए हैं। कल की चिंता में दुबले होने की बजाय वर्तमान को भरपूर तरीके से जियो तथा परिवार और काम के बीच में संतुलन रखो। इन दोनों बातों को कहानी में गूंथ कर दर्शाया गया है। अतीत में की गई गलतियों को सुधारने की कोशिश फिल्म 'एक्शन रिप्ले' में दिखाई गई थी, 'बार बार देखो' में भविष्य में होने वाली गलतियों को पहले ही देख लिया जाता है और उन्हें होने के पहले ही सुधार लिया जाता है। 
 
जय वर्मा (सिद्धार्थ मल्होत्रा) गणित का प्रोफेसर है। जिंदगी में भी हर समय वह केलकुलेशन करता रहता है। गणित की दुनिया में नाम कमाने का उसका सपना है और इसलिए वह अपनी बचपन की गर्लफ्रेंड दीया कपूर से शादी करने से बचता है। शादी के ऐन मौके पर वह अपने दिल की बात दीया को बता कर उसका दिल तोड़ देता है। इसके बाद जय सो जाता है। नींद खुलती है तो वह अपने आपको दस दिन आगे पाता है। उसे कुछ समझ नहीं आता। अगली बार सोने पर वह समय को दो साल आगे पाता है। इसके बाद टाइम सोलह वर्ष आगे हो जाता है। घटनाएं उसके साथ ऐसी घटती हैं कि अतीत में की गई गलतियों के परिणाम उसे भविष्य में भुगतना पड़ते हैं और उन्हें सुधारने के लिए वह वर्तमान में आने के लिए झटपटाने लगता है।


फिल्म की कहानी दिलचस्प है, लेकिन नित्या मेहरा, अनुभव पाल और श्री राव द्वारा लिखा स्क्रीनप्ले थोड़ा कमजोर है। जय के किरदार को ठीक से पकाया नहीं गया है। दीया उसके साथ इतने वर्ष से है फिर भी उसके खयालात के बारे में नहीं जानती या दीया को अब तक अपने विचारों से जय ने क्यों नहीं अवगत कराया, आश्चर्य पैदा करता है। यह बात फिल्म देखते समय लगातार अखरती है। दूसरी बात जो अखरती है वो फिल्म की लंबाई। कुछ प्रसंग को अनावश्यक रूप से लम्बा खींचा गया है इसलिए फिल्म लगातार हिचकोले खाती रहती हैं। 
 
अच्छी बात यह है कि फिल्म में दिलचस्पी बनी रहती है। जय की जिंदगी में समय की छलांग उत्सुकता पैदा करती है। जय और दीया के साथ कुछ मजबूत चरित्र किरदार फिल्म को मजबूती देते हैं। साथ ही कहानी के लिए जो माहौल बनाया गया है, ड्रामे को हल्का-फुल्का रखा गया है वो दर्शकों को राहत देता है। इंटरवल के बाद फिल्म में जान आती है और क्लाइमैक्स फिल्म का मजबूत पक्ष है। 
 
यह निर्देशक नित्या मेहरा की बतौर निर्देशक पहली फिल्म है। वे 'लाइफ ऑफ पाई' और 'द रिलक्टंट फंडामेंटलिस्ट' में सहायक निर्देशक के तौर पर काम कर चुकी हैं। मीडियम पर नित्या की पकड़ नजर आती है। कहानी बार-बार वर्तमान से भविष्य और अतीत में आती-जाती है, लेकिन उन्होंने दर्शकों के मन में कन्फ्यूजन नहीं पैदा होने दिया। साथ ही फिल्म के संदेश को उन्होंने अच्छे से दर्शकों के दिमाग में उतारा है। 
	
	बार बार दे खो के टिकट बुक कराने के लिए क्लिक करें 
 
लीड रोल में सिद्धार्थ मल्होत्रा और कैटरीना कैफ हैं। इन दोनों कलाकारों की पहचान कभी भी बेहतरीन कलाकार के रूप में नहीं रही है। यहां पर दोनों के अभिनय में गुंजाइश नजर आती है, हालांकि दोनों ने हरसंभव कोशिश की है। सिद्धार्थ मल्होत्रा के साथ दिक्कत यह रही है उनके किरदार को 30 से 60 वर्ष तक आयु में पेश किया गया है, लेकिन उनके चेहरे के भाव हरदम एक जैसे रहे हैं। बॉडी लैंग्वेज पर उन्हें मेहनत की जरूरत है। 
 
सिद्धार्थ और कैटरीना कैफ की जोड़ी अच्‍छी लगी है। कैटरीना को अंग्रेज महिला की बेटी बताकर निर्देशक ने उनकी संवाद अदायगी को मजबूत पक्ष बना दिया। अभिनय के मामले में कैटरीना ठीक रही हैं। राम कपूर का किरदार दिलचस्प है और उनका अभिनय भी अच्छा है। 
 
रवि के. चंद्रन भी सिनेमाटोग्राफी का उल्लेखनीय जरूरी है। उन्होंने कहानी को इस तरह से फिल्माया है कि निर्देशक का बहुत सारा काम आसान हो गया है। किरदारों के मूड और महत्व के अनुसार उन्होंने कैमरे की पोजीशन रखी है और लाइट्स का उपयोग किया है। 
 
कुल मिलाकर 'बार बार देखो' को एक बार देखा जा सकता है। 
 
 
बैनर : एक्सेल एंटरटेनमेंट, धर्मा प्रोडक्शन्स, इरोस इंटरनेशनल 
निर्माता : फरहान अख्तर, रितेश सिधवानी, करण जौहर, सुनील ए. लुल्ला 
निर्देशक : नित्या मेहरा 
संगीत : अमाल मलिक, आर्को, बादशाह, बिलाल सईद, जसलीन रॉयल, प्रेम हरदीप 
कलाकार : कैटरीना कैफ, सिद्धार्थ मल्होत्रा, सारिका, राम कपूर, रजित कपूर
सेसर सर्टिफिकेट : यूए * 2 घंटे 21 मिनट 19 सेकंड 

__________________________
एआर मुरुगादास उन फिल्मकारों में से हैं जो कमर्शियल सिनेमा के फॉर्मेट में रह कर भी कुछ नया करने की कोशिश करते हैं। हिंदी में वे गजनी और हॉलिडे बना चुके हैं। इस बार उन्होंने हीरोइन को लीड रोल देकर एक्शन मूवी 'अकीरा' बनाई है। फिल्म में बताया गया है कि अकीरा संस्कृत शब्द है जिसका अर्थ है ऐसा शक्तिशाली जिसमें शालीनता भी हो। इस फिल्म में नायिका का नाम अकीरा है जो न चाहते हुए भी अपराधियों के चंगुल में ऐसी फंस जाती है कि अपनी बेगुनाही के लिए उसे काफी मशक्कत करना पड़ती है। 
 
अकीरा (सोनाक्षी सिन्हा) जोधपुर में रहती है। बचपन में उसकी दोस्त पर एसिड अटैक होता है। यह देख अकीरा के पिता उसे जूडो कराटे सीखाते हैं। इसके बाद वह एक लड़के को ऐसा सबक सिखाती है कि तीन वर्ष की उसे सजा होती है। बड़ी होने के बाद वह जोधपुर से पढ़ने के लिए मुंबई जाती है और होस्टल में रहने लगती है। 
 
दूसरी ओर भ्रष्ट पुलिस ऑफिसर राणे (अनुराग कश्यप) और उसके साथियों के सामने एक कार एक्सीडेंट होता है। जब वे डिक्की खोल कर करोड़ों रुपये देखते हैं तो उनकी नीयत डोल जाती है। वे रुपये लेकर चम्पत हो जाते हैं। उनका यह राज राणे की एक महिला दोस्त को पता चल जाता है। धीरे-धीरे कुछ और लोग यह बात जान जाते हैं। राणे और उसके साथी एक-एक कर सबको मारते जाते हैं, लेकिन मामला उलझता जाता है और अकीरा भी इसमें फंस जाती है। अकीरा के पीछे राणे के साथी लग जाते हैं। राबिया (कोंकणा सेन शर्मा) ईमानदार पुलिस ऑफिसर है। वह भी जांच शुरू कर देती है इससे राणे की मुश्किल और बढ़ जाती है।


शांता कुमार द्वारा लिखी कहानी रोमांचक और उतार-चढ़ाव से भरपूर है। समानांतर चलती कहानियों को उन्होंने बहुत ही उम्दा तरीके से एक-दूसरे से जोड़ा है। इंटरवल तक फिल्म तेज रफ्तार से भागती है और सीट से आपको चिपकाए रखती है। अकीरा, राणे और राबिया के किरदार बेहद प्रभावशाली हैं और सभी की एंट्री जबरदस्त है। पहले सीन से ही उनकी छवि दर्शकों के दिमाग में अंकित हो जाती है जो फिल्म देखते समय बहुत काम आती है। कहानी में अगले पल क्या होगा इसका अंदाजा लगाना मुश्किल हो जाता है। 
 
सेकंड हाफ उस अपेक्षा पर खरा नहीं उतरता जिसकी उम्मीद पहले हाफ में जागती है। यहां पर निर्देशक सोनाक्षी सिन्हा को हीरो की तरह दिखाने की कोशिश करते हैं जिससे फिल्म बार-बार ट्रेक से उतरती है। सोनाक्षी सिन्हा को पागलखाने में भर्ती किए जाने वाला प्रसंग कुछ ज्यादा ही लंबा हो गया है। करोड़ों रुपये लूट लिए गए, लेकिन इसकी कोई हलचल नजर नहीं आती। सेकंड हाफ में सोनाक्षी को प्रमुखता दिए जाने की बजाय राबिया और राणा को ज्यादा फुटेज दिए जाते तो रोमांच और बढ़ सकता था। 
 
अकी रा के टिकट बुक करने के लिए क्लिक करें
 
निर्देशक के रूप में मुरुगादास का काम अच्छा है। ज्यादातर समय वे दर्शकों को बांधने में सफल रहे। एक्शन दृश्यों में वे जरूर थोड़ा बहक गए जिसका असर फिल्म पर होता है। सोनाक्षी के किरदाय को लार्जर देन लाइफ पेश करने के चक्कर में नुकसान फिल्म का हुआ है। एक्शन के साथ उन्होंने इमोशन को भी अच्छे से जोड़ा है चाहे वो सोनाक्षी के भाई की पत्नी का दबदबा हो या मूक-बधिर बच्चों के प्रसंग हो। उन्होंने फिल्म को फालतू खींचने की कोशिश नहीं की है। रोमांस की जरूरत नहीं थी तो उन्होंने कोई समझौता नहीं किया। 
 
फिल्म के सारे कलाकारों ने बेहतरीन अभिनय किया। सोनाक्षी सिन्हा को एक्शन करते देखना सुखद लगा। एंग्री यंग वूमैन के रोल में वे फिट लगीं। उन्हें निर्देशक ने संवाद कम दिए और ज्यादातर समय उन्हें अपने एक्सप्रेशन से ही काम चलाना पड़ा। अनुराग कश्यप पहले सीन से ही अपनी छाप छोड़ते हैं। हालांकि उन पर नाना पाटेकर का असर दिखा। गर्भवती और ईमानदार पुलिस ऑफिसर के रूप में कोंकणा सेन ने प्रभावशाली अभिनय किया। काश उनको और ज्यादा दृश्य दिए जाते। अमित सध, अतुल कुलकर्णी सहित तमाम कलाकारों का अभिनय उम्दा है। 
 
परफेक्ट फिल्म न होने के बावजूद 'अकीरा' आपको बांधकर रखती है और एक्शन-थ्रिलर के शौकीनों को पसंद आ सकती है। 
 
बैनर : फॉक्स स्टार स्टुडियोज़
निर्देशक : एआर मुरुगादास 
संगीत : विशाल-शेखर
कलाकार : सोनाक्षी सिन्हा, कोंकणा सेन शर्मा, अनुराग कश्यप, अमित सध 
सेंसर सर्टिफिकेट : यूए * 2 घंटे 18 मिनट 52 सेकंड 


__________________________
हैप्पी भाग जाएगी के कई निर्माताओं में से एक आनंद एल. राय भी हैं और उनकी 'तनु वेड्स मनु' की छाप 'हैप्पी भाग जाएगी पर नजर आती है। हालांकि इस फिल्म का निर्देशन मुदस्सर अजीज ने किया है जिन्होंने 'दूल्हा मिल गया' जैसी खरा‍ब फिल्म इसके पहले बनाई थी। 
 
पाकिस्तान के एक्स गर्वनर का बेटा बिलाल अहमद (अभय देओल) कांफ्रेंस में हिस्सा लेने अमृतसर आता है। लौटते समय उसे उपहार मिलते हैं जो एक ट्रक द्वारा लाहौर ले जाए जाते हैं। इस ट्रक में हैप्पी ‍(डायना पेंटी) गलती से छिप जाती है। हैप्पी की शादी उसके पिता बग्गा (जिमी शेरगिल) से तय कर देते हैं। 
 
हैप्पी को यह रिश्ता पसंद नहीं है। वह गुड्डू (अली फज़ल) से प्यार करती है। शादी वाले दिन घर से भागकर हैप्पी गलती से बिलाल वाले ट्रक में घुस कर लाहौर पहुंच जाती है। हैप्पी को वहां देख बिलाल चकित रह जाता है। वह हैप्पी को वापस भारत भेजना चाहता है, लेकिन हैप्पी तैयार नहीं है। उसे भय है कि भारत लौटते ही उसकी शादी बग्गा से करा दी जाएगी। वह बिलाल को धमकी देती है कि यदि उसने ऐसी कोशिश की तो इससे उसका राजनीतिक करियर खतरे में पड़ सकता है। 
 
बिलाल इसका हल ढूंढता है और गुड्डू को पाकिस्तान लाता है ताकि दोनों की शादी करा कर उन्हें भारत लौटा सके। इधर बग्गा को पता चल जाता है कि हैप्पी और गुड्डू पाकिस्तान में हैं। वह और हैप्पी के पिता भी पाकिस्तान पहुंच जाते हैं। इसके बाद भागमभाग होती है और हैप्पी एंडिंग के साथ फिल्म खत्म होती है। 


फिल्म की कहानी, पटकथा और संवाद मुदस्सर अज़ीज़ ने ही लिखे हैं। फिल्म की कहानी पढ़ने में विश्वसनीय नहीं लगती है क्योंकि बहुत सारे झोल इसमें नजर आते हैं, लेकिन मुदस्सर का स्क्रीनप्ले और प्रस्तुतिकरण उम्दा है। मनोरंजन का डोज़ लगातार दर्शकों को मिलता रहता है जिस कारण हम कहानी की खामियों को नजरअंदाज करते चले जाते हैं। 
 
फिल्म के मुख्य किरदार हैप्पी को अच्छे तरीके से गढ़ा गया है। हैप्पी कोई भी फैसला लेने में एक सेकंड की देरी नहीं लगाती। कैसी भी परिस्थिति हो वह नहीं घबराती। जो हैप्पी के संपर्क में आता है हैप्पी जैसा बन जाता है। हैप्पी के आने से बिलाल की लव लाइफ और सोच में किस तरह परिवर्तन आता है यह बखूबी दिखाया गया है। 
 
हैप्पी भाग जाएगी के टिकट बुक करने के लिए क्लिक करें 
 
भारत-पाकिस्तान को लेकर अच्छे-खासे मजाक किए गए हैं। एक पाकिस्तान पुलिस ऑफिसर को यही अफसोस होता रहता है कि गांधीजी, गालिब, कपिल देव हमारे पाकिस्तान में क्यों नहीं हुए। वह भारत आकर नमक खाने से परहेज करता है, लेकिन यह जानकर हैरान रह जाता है कि पाकिस्तान में नमक भारत से ही आता है। 
 
फिल्म में कुछ मजेदार दृश्य हैं, जैसे बिलाल का अपने पिता को समझाना कि उसकी दिवंगत मां घर में दिखती रहती है, अफरीदी और गुड्डू की उर्दू पर चर्चा, पाकिस्तानी और भारतीय का दूसरे देश में जाकर यह महसूस करना कि हम एक जैसे ही हैं, हंसाते हैं। 
 
फिल्म का पहला हाफ उम्दा है। दूसरे हाफ में फिल्म थोड़ी लड़खड़ाती है क्योंकि कुछ सब-प्लॉट उतने मजेदार नहीं हैं, हैप्पी और गुडडू की लव स्टोरी थोड़ी कच्ची लगती है, लेकिन अंत में फिल्म फिर ट्रैक पर आ जाती है। 
 
मुदस्सर अज़ीज़ के लिखे संवाद हंसाते हैं, जैसे एक किरदार का पाकिस्तान में कहना कि 'यहां बंदूक के बिना बात करो तो कोई सुनता ही नहीं।' 
 
निर्देशक के रूप में मुदस्सर प्रभावित करते हैं। अपनी कहानी की कमियों को उन्होंने निर्देशन के जरिये छिपा लिया। सिचुएशनल कॉमेडी के जरिये उन्होंने दर्शकों को हंसाया है। हैप्पी के किरदार को उन्होंने दूसरे किरदारों के जरिये विकसित किया है जो थोड़ा अखरता है, इस वजह से हैप्पी को फिल्म में कम जगह मिलती है जबकि दर्शक हैप्पी को ज्यादा परदे पर देखना चाहते थे। शायद अभय देओल के कारण उन्होंने यह समझौता किया है।
 
अभिनेताओं का पूरा सहयोग निर्देशक को मिला है। पिछली बार 'कॉकटेल' में नजर आईं डायना पेंटी ने हैप्पी की भूमिका बढ़िया तरीके से अदा की है। हालांकि उनके अभिनय में थोड़ी गुंजाइश थी, लेकिन तेज-तर्रार किरदार को उन्होंने वो सब कुछ दिया जो जरूरी था। 
अभय देओल हमेशा की तरह उम्दा रहे। उन्हें कॉमेडी करते देख अच्छा लगता है। जिमी शेरगिल तनु वेड्स मनु वाले अवतार में ही नजर आएं और एक बार फिर उनके हाथ से लड़की निकल गई। अली फज़ल का उपयोग कम ही हुआ। पाकिस्तानी अभिनेत्री मोमल शेख का अभिनय औसत रहा है। पुलिस ऑफिसर अफरीदी के रूप में पियूष मिश्रा ने दर्शकों का भरपूर मनोरंजन किया है। 
 
फिल्म का संगीत ठीक है। हिट गाने की कमी अखरती है। तकनीकी रूप से फिल्म ठीक है। 
 
कुल मिलाकर 'हैप्पी भाग जाएगी' दर्शकों को हैप्पी करती है। 
 
बैनर : इरोस इंटरनेशनल, ए कलर येलो प्रोडक्शन
निर्माता : कृषिका लुल्ला, आनंद एल. राय 
निर्देशक : मुदस्सर अज़ीज़ 
संगीत : सोहेल सेन 
कलाकार : अभय देओल, डायना पेंटी, जिमी शेरगिल, मोमल शेख, अली फज़ल, पियूष मिश्रा
सेंसर सर्टिफिकेट : यू * 2 घंटे 6 मिनट 

__________________________
बमुश्किल पांच वर्ष का होगा बुधिया सिंह। पुरी से भुवनेश्वर के बीच वह दौड़ता है। दूरी 65 किलोमीटर। तापमान 47 डिग्री। सात घंटे और दो मिनट में वह यह दूरी तय करता है, लगातार दौड़ते हुए। फिल्म में जब उसकी यह दौड़ दिखाई जाती है तो आप असहज हो जाते हैं। पसीने में लथपथ दौड़ते हुए बुधिया की सांस की आवाज दर्शकों को विचलित कर देती है। बुधिया का कोच बिरंची जो अब तक फिल्म में भला आदमी लगता है अचानक दर्शकों की नजरों में विलेन बन जाता है। बुधिया पानी मांगता है तो वह पानी नहीं देता। ऐसा महसूस होता है कि वह एक छोटे बच्चे पर जुल्म कर रहा है। दिमाग में प्रश्न उठने लगते हैं कि क्या बिरंची सही है या फिर चिल्ड्रन वेलफेअर वाले जो बुधिया से ऐसी दौड़ लगवाने के खिलाफ हैं। फिल्म का यह सीक्वेंस उलट-पुलट कर रख देता है।
 
ऐसे ही कुछ बेहतरीन दृश्य 'बुधिया सिंह: बोर्न टू रन' नामक फिल्म में देखने को मिलते हैं जो बुधिया नामक उस धावक की कहानी है जिसे कभी उड़ीसा का वंडर बॉय कहा गया था। यह बात लगभग दस वर्ष पुरानी है। बुधिया के नाम 'वर्ल्डस यंगेस्ट मैराथन रनर' के नाम का रिकॉर्ड है। 
 
उड़ीसा की गरीबी भी फिल्म में नजर आती है। बुधिया इतने गरीब परिवार में वह पैदा हुआ था कि उसकी मां महज आठ सौ रुपये में उसे बेच देती है। जब बिरंची नामक जूडो कोच को यह बात पता चलती है तो वह बुधिया को अपने पास रख लेता है। 22 अनाथ बच्चों को अपने घर में पनाह देकर बिरंची उन्हें जूडो सिखाता है। बुधिया में बिरंची को एक धावक दिखता है और उसके बाद बुधिया की लोकप्रियता दुनिया में हो जाती है।
 
बिरंची का सपना है कि 2016 के ओलिम्पिक में बुधिया भारत की ओर से दौड़े और पदक लाए, लेकिन सपनों को हकीकत में बदलना इतना आसान कहां है। बुधिया की लोकप्रियता बढ़ते ही अचानक सरकार और संगठन सक्रिय हो जाते हैं। बुधिया को जन्म देने वाली मां उसे अपने पास इस आस से ले जाती है कि शायद बुधिया के बहाने उसकी गरीबी दूर हो जाए, लेकिन उसकी छत से पानी का टपकना फिर भी बंद नहीं होता। मां से बुधिया को सरकार छिन लेती है। बुधिया और बिरंची में दूरियां पैदा कर दी जाती है।
 
बुधिया को तब यह कह कर दौड़ने से रोक दिया था कि उसकी उम्र मैराथन दौड़ने के लायक नहीं है। अब वह 16 वर्ष का है, लेकिन उस पर लगा प्रतिबंध अब तक हटा नहीं है। 2016 के ओलिम्पिक शुरू होने वाले है और बुधिया का नाम उसमें नहीं है। फिल्म पुरजोर तरीके से बुधिया के पक्ष में आवाज उठाकर लोगों से अपील करती है कि बुधिया से अब तो प्रतिबंध हटाया जाना चाहिए।  



निर्देशक सोमेन्द्र पाढ़ी ने बुधिया की कहानी बेहद खूबसूरती के साथ परदे पर उतारी है। बुधिया को उन्होंने चमत्कारी बालक के रूप में पेश न करते हुए दिखाया है कि कड़े अभ्यास और इच्छाशक्ति के बल पर बुधिया ने यह सफलता हासिल की है। बुधिया के साथ-साथ बिरंची के किरदार को भी बखूबी उभारा है। आश्चर्य होता है कि बिरंची जैसे लोग भी हैं जिनकी कमाई ज्यादा नहीं है लेकिन 22 अनाथ बच्चों को वह पालता है। प्रशिक्षण देता है।
 
बुधिया सिंह- बोर्न टू रन के टिकट बुक करने के लिए क्लिक करें 
 
बुधिया और बिरंची की खूबसूरत दुनिया में तब खलल पड़ता है जब नेता, अफसर और समाज दखल देते हैं। राजनीति की अमर बेल किस तरह से बुधिया नामक छोटे पौधे को लील जाती है इस बात को फिल्म में अच्छी तरह से उभारा है। आप सोचने पर मजबूर हो जाते हैं कि किस तरह से हमारा देश पहले तो उभरते सितारे को पूजता है और फिर उसका करियर खत्म करने में भी देर नहीं लगाता। 
 
फिल्म को थोड़ा और बेहतर बनाया जा सकता था, लेकिन संभवत: सोमेन्द्र के आगे बजट आड़े आ गया होगा। बुधिया के साथ पिछले दस वर्ष में क्या हुआ, यह जानने की उत्सुकता रहती है, लेकिन फिल्म में इस बारे में ज्यादा बात नहीं की गई है। 
 
सोमेन्द्र का निर्देशन उम्दा है। उन्होंने बुधिया की कहानी जस की तस प्रस्तुत कर सवाल दर्शकों के सामने छोड़ दिए हैं। क्या बुधिया की प्रतिभा को पहचाना नहीं गया? क्या खिलाड़ियों की प्रतिभाओं का गला इसी तरह हमारे देश में घोंटा जाता है और इसी कारण हम खेलों में फिसड्डी है? वंडर बॉय के बारे में पीटी उषा, नारायण मूर्ति ने भी बात की है और उनके ओरिजनल फुटेज का इस्तेमाल फिल्म को धार देता है। 
 
कलाकारों के अभिनय ने फिल्म को विश्वसनीयता प्रदान की है। इस वर्ष 'अलीगढ' में अपने अभिनय से दिल जीतने वाले मनोज बाजपेयी का 'बुधिया सिंह' में भी अभिनय देखने लायक है। जमीन से जुड़े एक सकारात्मक कोच की भूमिका को उन्होंने बखूबी जिया है। उनके किरदार ने फिल्म को गहराई दी है। मयूर पाटोले तो बिलकुल 5 वर्षीय बुधिया ही लगा है। एक ऐसा बच्चा जो खुद नहीं जानता कि वह क्या कारनामे कर रहा है और किस तरह उसका करियर लोगों ने चौपट कर दिया है। तिलोत्तमा शोम, छाया कदम, श्रुति मराठे का अभिनय भी देखने लायक है। 
 
बुधिया सिंह: बोर्न टू रन दर्शकों तक अपनी बात पहुंचाने में सफल है, दु:ख तो इस बात का है कि दर्शक ऐसी फिल्मों से दूरी बना लेते हैं। बुधिया सिंह की कहानी को जिस शो में मैंने देखा उसका एकमात्र दर्शक मैं ही था। 
 
बैनर : वायकॉम 18 मोशन पिक्चर्स, कोड रेड फिल्म प्रोडक्शन्स 
निर्माता : सुब्रत रे, गजराज राव, सुभामित्रा सेन
निर्देशक: सोमेन्द्र पाढ़ी
संगीत : सिद्धांत माथुर
कलाकार : मनोज बाजपेयी, मयूर पाटोले, तिलोत्तमा शोम, छाया कदम, श्रुति मराठे 
सेंसर सर्टिफिकेट : यू * 1 घंटा 51 मिनट 22 सेकंड

__________________________
पिछले कुछ दिनों से बॉलीवुड में खेल की पृष्ठभूमि पर फिल्म बनने लगी हैं और सुपरस्टार सलमान खान की फिल्म 'सुल्तान' देसी खेल कुश्ती के इर्दगिर्द बुनी गई प्रेम कथा है। 
 
कहानी है हरियाणा के एक गांव की। 30 साल का सुल्तान अली खान (सलमान खान) इस उम्र में भी पतंग लूटता रहता है और जिंदगी के प्रति गंभीर नहीं है। आरफा हुसैन (अनुष्का शर्मा) एक पहलवान की बेटी है और उसका सपना भारत के लिए कुश्ती में ओलिंपिक में गोल्ड मैडल जीतना है। आरफा को सुल्तान दिल दे बैठता है, लेकिन आरफा उसे उसकी औकात या‍द दिला देती है। इस बेइज्जती से सुल्तान जिंदगी को सीरियसली लेने लगता है और पहलवानी शुरू करता है। कामयाबी उसके कदम चूमती है और आरफा से उसका निकाह हो जाता है। विवाह के बाद एक ऐसी घटना घटती है कि आरफा और सुल्तान के बीच दीवार खड़ी हो जाती है। एक-दूसरे को चाहने के बावजूद दोनों अलग हो जाते हैं। इससे सुल्तान टूट जाता है। हालात ऐसे बनते है कि वह 'प्रो टेक डाउन' स्पर्धा में हिस्सा लेता है। चालीस की उम्र में तोंद के साथ सुल्तान के लिए विश्व के दिग्गज खिलाड़ियों से भिड़ना आसान बात नहीं है। क्या वह सफल वापसी कर पाएगा? क्या आरफा और सुल्तान के बीच की दूरी मिटेगी? इन बातों का जवाब फिल्म में मिलता है। 
 
फिल्म की कहानी, स्क्रीनप्ले, संवाद और निर्देशन अली अब्बास ज़फर ने किया है। अली ने अपनी कहानी को दो भागों में बांटा है। एक तरफ सुल्तान, आरफा और पहलवानी है तो दूसरी ओर सुल्तान-आरफा की मोहब्बत है। इन दोनों कहानियों को उन्होंने पिरोकर खूबसूरती से साथ चलाया है। 
 
दोनों कहानियों की तुलना की जाए तो खेल पर प्रेम भारी पड़ता है। सलमान की जो पहलवान के रूप में यात्रा दिखाई गई है वो अविश्वसनीय है। अधिक उम्र में एक खिलाड़ी का कुश्ती सीखना आरंभ करना और देखते ही देखते अंतरराष्ट्रीय स्पर्धाओं में मैडल जीतना, यह बात हजम नहीं होती। यहां कहानी पर सुपरस्टार सलमान भारी पड़ते हैं। खेल को गंभीरता से न लेते हुए निर्देशक ने यह दर्शाने की कोशिश की है कि सलमान सुपरस्टार हैं, इसलिए उनके लिए यह सब मुमकिन है। फिल्म में जहां-जहां खेल आता है वहां-वहां सलमान मिसफिट लगते हैं। ऐसा लगता है कि उनकी जगह युवा सितारा होना चाहिए था, लेकिन युवा सितारों के स्टारडम में इतना दम नहीं है कि वे सलमान की तरह भीड़ खींच सके।
 
सुल्तान और आरफा की प्रेम कहानी बहुत ही उम्दा तरीके से पेश की गई है। यहां दो प्रेमियों की जिद, अहं का टकराव, जुनून वाला इश्क और अलगाव है। सुल्तान और आरफा के किरदार सीधे दर्शकों से जुड़ जाते हैं। दर्शक उनकी मोहब्बत और जुदाई को महसूस करते हैं।
 

'सुल्तान' की कहानी पिछले वर्ष रिलीज हुई 'ब्रदर्स' से मिलती-जुलती है, लेकिन 'ब्रदर्स' एक सूखी फिल्म थी जिसमें इमोशन नकली लगे, सुल्तान में इमोशनल की लहर पूरी फिल्म में बहती रहती है और इस लहर के नीचे कहानी और स्क्रिप्ट की कमियां छुप जाती हैं। सुल्तान-आरफा की प्रेम कहानी को धार देते हैं फिल्म के गीत। इरशाद कामिल ने सार्थक बोल लिखे हैं, भले ही गाने हिट नहीं हुए हैं, लेकिन फिल्म देखते समय ये कहानी को आगे बढ़ाने और दर्शकों को फिल्म से जोड़ने में महत्वपूर्ण भूमिका निभाते हैं। 
 
निर्देशक के रूप में अली अब्बास ज़फर ने अपना काम इत्मीनान से किया है। उन्होंने फिल्म को दो घंटे 50 मिनट की बनाया है ताकि सलमान के फैंस परदे पर भरपूर सलमान दर्शन कर सकें। अली ने कमर्शियल फॉर्मेट का ध्यान रखा है, लेकिन साथ ही उन्होंने फिल्म को फॉर्मूलाबद्ध होने से बचाया है। सुल्तान और आरफा के किरदार को गढ़ने में भरपूर समय लिया है और फिर सुल्तान को खेल की दुनिया में उतारा है। सलमान को उन्होंने उसी मासूमियत के साथ पेश किया है जिसे देखना दर्शकों को पसंद है। बेटे-बेटी के उपदेशात्मक जैसे कुछ दृश्यों से बचा जा सकता था।
 
पहले हाफ में फिल्म तेजी से चलती है। दूसरे हाफ के शुरुआत में फिल्म लड़खड़ाती है, लेकिन अंत में फिर संभल जाती है। फिल्म के अंत में क्या होने वाला है, सभी जानते हैं, लेकिन सलमान अपनी उपस्थिति से इस जाने-पहचाने क्लाइमेक्स में जोश भर देते हैं। 
 
फिल्म को आर्टर ज़ुरावस्की नामक पोलिश सिनेमाटोग्राफर ने शूट किया है। उन्होंने न केवल हरियाणा बल्कि कुश्ती और मार्शल आर्ट वाले सीन भी उम्दा तरीके से शूट किए हैं। आमतौर पर स्पोर्ट्स वाले सीन फिल्म में बहुत ज्यादा होते हैं तो उनकी एकरसता से दर्शक बोर हो जाते हैं, लेकिन यह आर्टर की सिनेमाटोग्राफी का कमाल है कि उन्होंने हर फाइट को अलग-अलग कोणों से शूट किया है। >
	>
	'सुल्तान' के टिकट बुक करने के लिए क्लिक करें 
 
फिल्म के सभी कलाकारों का काम अच्छा है। सलमान खान ने कुश्ती वाले सीन में काफी मेहनत की है। धोबी पछाड़ वाले दृश्य वास्तविक लगते हैं। दौड़-भाग वाले सीन में वे उतने फुर्तीले नहीं लगते हैं जितना की फिल्म में उन्हें दिखाया गया है। उनका अभिनय अच्छा और ठहराव लिए है। खास बात यह है कि सुल्तान को उन्होंने सलमान खान नहीं बनने दिया। हरियाणवी लहजे में हिंदी बोली है। कहीं-कहीं वे जल्दी बोल गए हैं जिससे कुछ संवाद समझ में नहीं आते हैं। निर्देशक को हरियाणवी के कठिन शब्दों से बचना था। 
 
अनुष्का शर्मा ने अपने किरदार को खास एटीट्यूड दिया है। वे महिला पहलवान के रूप में विश्वसनीय लगी हैं और भावनात्मक दृश्यों में उनका अभिनय देखते ही बनता है। रणदीप हुड्डा छोटे रोल में अपना असर छोड़ जाते हैं। सुल्तान के दोस्त के रूप में अनंत शर्मा प्रभावित करते हैं। अमित सध, परीक्षित साहनी सहित अन्य अभिनेताओं की एक्टिंग बेहतरीन है। 
 
'सुल्तान' परफेक्ट फिल्म नहीं है, लेकिन मनोरंजन का झरना फिल्म में निरंतर बहता रहता है इसलिए देखी जा सकती है। यदि आप सलमान के फैन हैं तो कहने की कोई आवश्यकता ही नहीं है। 
 
बैनर : यश राज फिल्म्स
निर्माता : आदित्य चोपड़ा
निर्देशक : अली अब्बास जफर 
संगीत : विशाल-शेखर
कलाकार : सलमान खान, अनुष्का शर्मा, रणदीप हुड्डा, अमित सध 
सेंसर सर्टिफिकेट : यूए * 2 घंटे 50 मिनट 

__________________________
'रमन राघव 2.0' सीरियल किलर रमन राघव पर आधारित न होकर उससे प्रेरित है जिसने 60 के दशक में मुंबई में 41 लोगों की हत्याएं की थी। अनुराग कश्यप ने रमन राघव के किरदार को 60 के दशक से उठाकर आज के दौर में फिट किया है।
 
अनुराग की फिल्मों में जीवन का अंधेरा पक्ष देखने को मिलता है। उनकी फिल्मों के किरदार वहशी किस्म के होते हैं। शायद इसीलिए उन्हें रमन राघव ने आकर्षित किया। फिल्म में रमन राघव की मानसिकता देखने को मिलती है। 
 
रमन कभी रमन्ना बन जाता तो कभी सिंधी दलवाई। हिसाब में कमजोर है। उसका दुनिया देखने का नजरिया आम लोग से अलग है। आम लोगों की निगाह में वह मानसिक रूप से बीमार है। वह भगवान से बातें करता है। जब वह चलता है तब उसे शतरंज के सफेद और काले खाने सड़क पर दिखाई देते। वह सिर्फ काले पर चलता है। सफेद पर पैर रख दिया तो आउट। यदि काले पर कोई आदमी बैठा या लेटा हो तो वह उसकी हत्या करने में जरा भी संकोच नहीं करता। अजीब सी उलझन उसके मन में चलती रहती है। जानवरों जैसी प्रवृत्ति है कि बहन का भी बलात्कार करता है और उसके परिवार को भी मौत के घाट उतार देता है। 
 
पुलिस ऑफिसर राघव उसके पीछे पड़ा है। यह भी एक तरह से रमन ही है जो पुलिस यूनिफॉर्म पहने हुए है। रमन और राघव एक ही थैली के चट्टे-बट्टे लगते हैं। राघव ड्रग्स लेता है। जिंदगी में इमोशन का कोई स्थान नहीं है। उसके लिए महिलाओं से संबंध सिर्फ जिस्मानी भूख मिटाने के लिए है। रास्ते में आने वाले शख्स की हत्या करने में उसे भी संकोच नहीं है। 
 
फिल्म की शुरुआत में इन दो किरदारों में बहुत अंतर दिखाई देता है, लेकिन समय के साथ-साथ दोनों के बीच अंतर करने वाली रेखा पतली होती जाती है, फिर धुंधला जाती है और अंत में रमन और राघव एक हो जाते हैं।


इस फिल्म को वासन बाला और अनुराग कश्यप ने लिखा है। वास्त‍विक रमन के साथ काल्पनिक राघव का किरदार गढ़ा गया है। दोनों को तुलनात्मक तरीके से पेश किया गया है। रमन ज्यादा क्रूर है या राघव कहना कठिन है। रमन हत्या करते समय न धर्म की आड़ लेता है न दंगों की। उसे हत्या करने में एक मजा मिलता है। दूसरी ओर राघव का मिजाज भी पाशविक किस्म का है, लेकिन वह जिन लोगों को मारता है उसमें उसका स्वार्थ है। 
 
इस छोटी-सी बात को विस्तार देना आसान बात नहीं है और लेखन के मामले में फिल्म कई जगह कमजोर पड़ती है। कुछ ऐसी गलतियां भी हैं जो खलल पैदा करती है। चोर-पुलिस के खेल में थ्रिल पैदा करने के बजाय दोनों किरदारों पर जरूरत से ज्यादा समय खर्च किया गया है। सिनेमैटिक लिबर्टिज़ थोड़ी ज्यादा हो गई हैं, लेकिन लेखन की कमी की पूर्ति अनुराग कश्यप अपने निर्देशन के जरिये पूरा करने की कोशिश करते हैं। हालांकि अभी भी वे क्वेंटिन टेरेंटिनो की छाया से निकल नहीं पाए हैं। 
 
अनुराग ने ऐसे कई शॉट्स दिखाए हैं जो दर्शकों को रमन की मानसिकता से परिचित करा देता है। इसमें लोकेशन्स का विशेष महत्व है। तंग बस्तियों की गलियां, खस्ताहाल बिल्डिंग्स, कीचड़ और सड़क पर पसरी गंदगी के बीच घूमते रमन की यह दिमाग की भी गंदगी है। 
 
फिल्म का फर्स्ट हाफ तेजी से चलता है, लेकिन दूसरे हाफ में फिल्म खींची हुई लगती है। खासतौर पर जब फिल्म रमन से राघव पर शिफ्ट हो जाती है क्योंकि विकी कौशल अच्छे अभिनेता होने के बावजूद नवाजुद्दीन सिद्दीकी के स्तर तक नहीं पहुंच पाते। यहां पर 15 से 20 मिनट फिल्म को छोटी किया जा सकता था, जिससे फिल्म में कसाव आ जाता। मास्टर स्ट्रोक फिल्म के अंत में खेला गया है जब राघव की गिरफ्त में रमन आ जाता है और रमन-राघव के एक होने के बारे में बताता है।
 
फिल्म में हिंसा का अतिरेक है और निर्देशक ने यह काम दर्शकों की कल्पना पर छोड़ा है। दरवाजे की आड़ से तो कभी परछाई के सहारे रमन को हत्या करते हुए दिखाया है। फर्श पर पसरा खून और पांच दिन पुरानी लाश देख आप दहल सकते हैं। रमन और राघव की क्रूर और निष्ठुर सोच फिल्म में दिखाई हिंसा से ज्यादा हिंसक है। 
 
रमन रा घव 2.0 के टिकट बुक करने के लिए क्लिक करें 
 
फिल्म में कहानी के नाम पर दिखाने को ज्यादा नहीं था और ऐसे वक्त में कलाकारों की जिम्मेदारी बहुत बढ़ जाती है। यही पर नवाजुद्दीन सिद्दीकी जैसे कलाकार अपना कमाल दिखाते हैं। हत्यारे की भूमिका में न तो वे चीखे-चिल्लाए और न ही ड्रामेटिक तरीके से उन्होंने संवाद बोले। होशो-हवास कायम रख उन्होंने हत्याएं की। अपने किरदार के बेतरतीब स्वभाव को उन्होंने अपना हथियार बनाया। वे कब क्या कर बैठे इसका अंदाजा लगाना मुश्किल है और इसके जरिये ही उन्होंने खौफ पैदा किया है। उनकी संवाद अदायगी गौर करने के काबिल है। कभी वे बुदबुदाते हैं तो कभी स्वर ऊंचा-नीचा होता रहता है। 
 
विकी कौशल अपने बाहरी आवरण से अपने आपको क्रूर दिखाने की कोशिश करते नजर आए और उनका अभिनय औसत रहा। सेकंड हाफ में जब फिल्म का बोझ उनके कंधों पर आता है तो फिल्म डगमगाने लगती है। ।
 
राम सम्पत ने बैकग्राउंड म्युजिक का इस्तेमाल होशियारी के साथ किया गया है। कुछ दृश्यों में खामोशी ही आपको डराती है। आरती बजाज का सम्पादन प्रभावी है, हालांकि उन्हें फिल्म को छोटा करने की इजाजत शायद निर्देशक ने नहीं दी होगी। 
 
साइकोलॉजिकल थ्रिलर 'रमन राघव 2.0' परफेक्ट फिल्म न होने के बावजूद ज्यादातर समय आपको यह बांधकर रखती है। 
 
बैनर : फैंटम प्रोडक्शन, रिलायंस एंटरटेनमेंट
निर्माता : मधु मंटेना, अनुराग कश्यप, विक्रमादित्य मोटवाने
निर्देशक : अनुराग कश्यप
संगीत : राम सम्पत
कलाकार : नवाजुद्दीन सिद्दीकी, विकी कौशल, शोभिता धुलिपाला
सेंसर सर्टिफिकेट : ए * 2 घंटे 20 मिनट 23 सेकंड 

__________________________
जरूरी नहीं है कि थ्रिलर फिल्म के लिए तेज भागती कारें हो, पीछा करने के दृश्य हों, सनसनाती गोलियां चले या युवा हीरो-हीरोइन हों। इनके बिना भी एक थ्रिलर फिल्म बनाई जा सकती है। 'तीन' इसका उदाहरण है। इसमें कैमरा ज्यादा मूवमेंट नहीं करता, फिल्म का केन्द्रीय पात्र एक झुके कंधों वाला उम्रदराज आदमी है, जो खटारा स्कूटर पर धीमी रफ्तार से चलता है। कलकत्ता की आंकी-बांकी गलियां के साथ फीके पड़ चुके घर हैं, जिनमें सुस्ती पसरी है। ये परिस्थितियां किसी थ्रिलर फिल्म की नहीं लगती, लेकिन निर्देशक रिभु दासगुप्ता ने अपनी फिल्म के लिए ऐसे ही पात्र और माहौल को चुना है और ज्यादातर समय दर्शकों को सीट पर जकड़ने में वे कामयाब रहे हैं। 'तीन' कोरियन फिल्म 'मोंताज' का ऑफिशियल रिमेक है, जिसे भारतीय परिवेश में बखूबी ढाला गया है। ऐसा लगता है कि कोलकाता की ही कहानी हो। 


कोलकाता में रहने वाले जॉन बिस्वास (अमिताभ बच्चन) की नातिन एंजेला का आठ वर्ष पहले अपहरण हुआ था। अपहरणकर्ता के पास जॉन पैसे लेकर पहुंचा, लेकिन पैसों के बदले उसे एंजेला की लाश मिलती है। अपहरणकर्ता को अब तक पुलिस नहीं पकड़ पाई है। यह केस पुलिस ऑफिसर मार्टिन (नवाजुद्दीन सिद्दीकी) के जिम्मे था। मार्टिन, जो अब पुलिस की नौकरी छोड़ चर्च में फादर बन गया है, को भी इस बात की टीस है कि वह न एंजेला को बचा सका और न कातिल का पता लगा सका। जॉन ने उम्मीद नहीं छोड़ी है और पुलिस स्टेशन इस उम्मीद के साथ रोजाना जाता है कि शायद उसे कुछ अच्‍छी खबर सुनने को मिले। 
 
जॉन अपनी तरफ से भी कातिल का सुराग पता लगाने की कोशिश करता है। इसी बीच एक बच्चे का अपहरण उसी तरीके से होता है जैसे जॉन की नातिन का हुआ था। अपहरणकर्ता वही दांवपेंच अपनाता है जो उसने एंजेला के समय आजमाए थे। इस बार मामले की तहकीकात सविता सरकार (विद्या बालन) कर रही है वह मार्टिन को मदद के लिए बुलाती है। 
 
दो अपहरण की घटनाओं की दो समानांतर जांच चलती है, एक तरफ जॉन आठ वर्ष पुराने मामले को सुलझाने में लगा हुआ है तो दूसरी ओर सविता-मार्टिन नए केस की गुत्थी सुलझा रहे हैं। क्या इन दोनों केसेस में कोई समानता है? 
 
ती न के टिकट बुक करने के लिए क्लिक करें 
 
फिल्म की कहानी रोचक है और अगले पल क्या होने वाला है इस बात की उत्सुकता लगातार बनाए रखती है। फिल्म देखते समय दिमाग में कई तरह की बातें उठती रहती हैं और दर्शक लगातार फिल्म से जुड़ा रहता है। सुदेश नायर और ब्रिजेश जयराज ने स्क्रीनप्ले लिखा है और दक्षिण कोरियाई कहानी को पूरी तरह भारतीय बना दिया है। ऐसा लगता है कि कोलकाता से बेहतर जगह फिल्म की कोई हो ही नहीं सकती थी। छोटे से छोटे डिटेल्स पर ध्यान दिया गया है और आप एक संवाद या दृश्य मिस करने का जोखिम नहीं उठा सकते हैं। पूरा ध्यान लगाकर फिल्म देखना पड़ती है क्योंकि कुछ भी मिस हुआ तो फिल्म समझने में कठिनाई हो सकती है। 
 
फिल्म का मुख्य पात्र जॉन अवसाद से भरा हुआ है। उसकी कुंठा को फिल्म निर्देशक रिभु दासगुप्ता ने फिल्म की गति और कलर स्कीम से जोड़ा है। फिल्म का पहला हाफ बहुत स्लो है। कही-कही झपकी भी लग सकती है, लेकिन चौकन्ना इसलिए रहना पड़ता है कि कही कुछ ऐसा न घट जाए कि आगे फिल्म समझने में दिक्कत हो। ऐसे कुछ पल निकाल लिए तो फिर पलक झपकना मुश्किल हो जाता है। इंटरवल ऐसे मोड़ पर किया है कि फिर से फिल्म शुरू होने का आप ज्यादा इंतजार नहीं कर सकते हैं। दूसरे हाफ में फिल्म तेज गति से चलती है। क्लाइमैक्स‍ में थोड़ी निराशा इसलिए हाथ लगती है कि फिल्म रहस्य से परदा उठाए उसके पहले आप रहस्य जान जाते हैं। 
 
फिल्म में कुछ कमियां भी हैं। इसकी धीमी गति आपको कही-कही उबाती है। फिल्म अवधि थोड़ी ज्यादा है। स्क्रीनप्ले की कुछ बातें भी अखरती हैं। सड़कों पर ब्लैक हुडी पहने एक आदमी घूमता है और कोई उसे देख नहीं पाता। उम्रदराज और थके हुए जॉन से कुछ ऐसी बातें करा दी गई जिसके लिए बहुत ताकतवर होना जरूरी है। जॉन के लिए कुछ बातें बहुत ही आसान दिखा दी गई हैं, पर इनसे फिल्म देखने का मजा किरकिरा नहीं होता। 
 
निर्देशक रिभु दासगुप्ता ने इस परतदार कहानी को अच्छी तरह से पेश किया है। उन्होंने बातों को थोड़ा कठिन रखा है ताकि दर्शक हर समय अलर्ट रहे। तीन चौथाई फिल्म में वे रहस्य को बरकरार रखने में सफल रहे हैं, अंत में थोड़ा गड़बड़ा गए।
 
अमिताभ बच्चन, विद्या बालन और नवाजुद्दीन सिद्दीकी नामक तीन एक्टिंग के पॉवरहाउस फिल्म से जुड़े हैं, इस वजह से एक्टिंग डिपार्टमेंट में फिल्म बहुत अमीर है। अमिताभ बच्चन लगातार चौंका रहे हैं। अभी भी उनके अंदर कितना कुछ बाकी है। जॉन बिस्वास के किरदार वे इस तरह घुल-मिल गए कि लगता ही नहीं कि यह अमिताभ है। जॉन के अंदर घुमड़ रही सारी भावनाओं को वे पूरी तरह बाहर ले आए हैं। 
 
विद्या बालन को ज्यादा अवसर नहीं थे, लेकिन वे अपनी उपस्थिति दर्ज कराती हैं। उस शख्स की मनोदशा दिखाने में नवाजुद्दीन सिद्दीकी सफल रहे हैं जो कभी पुलिस वाला था और अब फादर है। पुलिस वाला रौब उसका गया नहीं है और फादर जैसी नम्रता उसमें अभी आई नहीं है। उनके कुछ दृश्य मनोरंजक है। सब्यासाची चक्रवर्ती का अभिनय देखना हमेशा अच्‍छा लगता है। 
 
तुषार कांति रे की सिनेमाटोग्राफी का विशेष उल्लेख जरूरी है। कलर शेड का उन्होंने बेहतरीन इस्तेमाल किया है। ग्रे कलर का इस्तेमाल अधिक है जो जॉन बिस्वास के मिजाज को दिखाता है। 
 
'तीन' की कामयाबी इसी में है कि फिल्म देखने के बाद भी आप इसके किरदारों और कहानी को लेकर खुद से सवाल जवाब करते रहते हैं। इसे धैर्य और ध्यान से देखना जरूरी है, तभी आप इसका मजा ले सकेंगे।
 
 
बैनर : एंडेमॉल इंडिया, रिलायंस एंटरटनमेंट, सिनेमा पिक्चर्स, क्रॉस पिक्चर्स, ब्लू वॉटर मोशन पिक्चर्स 
निर्माता : सुजॉय घोष
निर्देशक : रिभु दासगुप्ता
संगीत : चिंतन सरेजो 
कलाकार : अमिताभ बच्चन, विद्या बालन, नवाजुद्दीन सिद्दीकी, सब्यासाची चक्रवर्ती 
सेंसर सर्टिफिकेट : यूए * 2 घंटे 16 मिनट 54 सेकंड 


__________________________
एंग्री बर्ड्स एक अत्यंत ही लोकप्रिय गेम है जिसके 6 साल के बच्चे से लेकर तो 80 साल के बूढ़े भी दीवाने हैं। इस खेल में अलग-अलग गुणों वाले वाले बर्ड्स के जरिये ग्रीन पिगीज़ को मारा जाता है। इस खेल में कई लेवल्स होते हैं और इन लेवल्स को जब तक आप पार नहीं कर लेते तब तक चैन से बैठना मुश्किल है। खेलने में यह सरल और मजेदार है। 
 
इस खेल में रेड, ब्लैक, येलो बर्ड्स काफी पसंद की जाती हैं और इनके इर्दगिर्द कहानी रच कर 'द एंग्री बर्ड्स मूवी' बनाई गई है। कम्प्यूटर एनिमेटेड इस फिल्म में एक्शन, एडवेंचर और कॉमेडी है। 
 
बर्ड आयलैंड में रहने वाला रेड बर्ड अक्सर नाराज रहता है। उसके साथी उसे आंखों के ऊपर मूंछ वाला कह कर चिढ़ाते हैं। रेड के गुस्से से परेशान होकर उसे एंगर मैनेजमेंट सीखने के लिए भेजा जाता है, जहां उसी की तरह चक (येलो बर्ड), बॉम्ब (ब्लैक बर्ड) और बिग रेड बर्ड भी अपने गुस्से को काबू में रखना सीख रहे हैं। इनमें अच्छी दोस्ती हो जाती है। 
 
उसी दौरान आयलैंड पर ग्रीन पिगीज़ आते हैं जिनके खतरनाक इरादे रेड और उसके साथी भांप जाते हैं, लेकिन बर्ड आयलैंड वाले उनका कहा नहीं मानते और पिगीज़ की लुभावनी बातों में फंस जाते हैं। बर्ड्स के सारे अंडे पिगीज़ ले भागते हैं। रेड और उसके साथी किस तरह से ये अंडे वापस लाते हैं ये फिल्म का सार है। 


द एंग्री बर्ड्स मूवी की शुरुआत बेहतरीन है। जिन्होंने ये गेम खेला है उन्हें इन बर्ड्स का बातें करना और एक्शन अच्छा लगता है। रेड बर्ड तो आपका दिल जीत लेता है। इनके कारनामे रोमांचित करते हैं। ग्रीन पिग्स के आने के बाद उम्मीद बंधती है कि कहानी में उतार-चढ़ाव देखने को मिलेगा, लेकिन थोड़ी निराशा होती है क्योंकि कहानी सीधी और सपाट है। 
 
ग्रीन पिग्स से अंडे वापस लाने वाली बात रोमांचक नहीं है और क्या होने वाला है इसका अंदाजा लगाना आसान है। क्लाइमैक्स थोड़ा बेहतर हो सकता था यदि इसमें बर्ड्स के कुछ और कारनामे देखने मिलते। इसके बावजूद फिल्म आपको दिलचस्प किरदारों के कारण ज्यादातर समय बांध कर रखती है। 
 
फिल्म का एनिमेशन आंखों को सुकून देता है। रंग-बिरंगी बर्ड्स को एक साथ देखना मनोहारी है। रेड, येलो और ब्लैक बर्ड्स भरपूर मनोरंजन करते हैं। माइटी ईगल वाले सीन आपको गुदगुदाते हैं। 
 
निर्देशक क्ले केटिस और फेरगल रिली ने इस बात का ध्यान रखा है कि यह केवल बच्चों का ही नहीं बल्कि वयस्कों का भी मनोरंजन करे।
 
'द एंग्री बर्ड्स मूवी' उन लोगों को ज्यादा पसंद आएगी जिन्होंने ये गेम खूब खेला है। 
 
निर्देशक : क्ले केटिस, फेरगल रिली
थ्रीडी 
1 घंटा 37 मिनट 

__________________________
कई किस्म के 'फोबिया' होते हैं और प्रत्येक व्यक्ति को कुछ न कुछ फोबिया रहता है। पवन कृपलानी की फिल्म 'फोबिया' की नायिका महक (राधिका आप्टे) को एगोराफोबिया है। इस फोबिया से ग्रस्त इंसान को अनजान एवं खुली या सार्वजनिक जगहों पर जाने से डर का एहसास होता है।
 
महक के साथ एक टैक्सी ड्राइवर ने लूटपाट की थी और उसके बाद वह घर से बाहर निकलने में ही डरने लगी। उसका दोस्त/ बॉयफ्रेंड शान (सत्यदीप मिश्रा) उसका इलाज करवाता है पर कोई फायदा नहीं होता। शान अपने दोस्त के फ्लैट में महक को ले जाता है ताकि जगह बदलने से महक का डर कम हो, लेकिन यह दांव उल्टा पड़ जाता है। घर में सुरक्षित महसूस करने वाली महक को घर में ही डर लगने लगता है। उसे तरह-तरह की चीजें नजर आती हैं और स्थिति बद से बदतर हो जाती है। 
 
पवन कृपलानी द्वारा लिखी कहानी बहुत ही संक्षिप्त है और यहां पर सारा दारोमदार स्क्रिप्ट और निर्देशक पर टिका हुआ है। ऐसे सीन रचने होते हैं जो भले ही कहानी को आगे नहीं बढ़ाए, लेकिन दर्शकों को बांध कर रखे। यहां पात्र भी बहुत कम हैं, लेकिन पवन ने अपना काम बखूबी किया है।


पहले हाफ में वे दर्शकों को बांध कर रखते हैं। कुछ दृश्यों में रोमांच पैदा होता है तो कुछ में डर लगता है। बिना तेज आवाजों, अंधेरे और खतरनाक चेहरों के दर्शकों को चौंकाया और रोमांचित किया गया है। साथ ही दर्शकों की इस उत्सुकता को बरकरार रखा है कि आगे क्या होने वाला है।  
 
दूसरे हाफ में जरूर फिल्म थोड़ी लंबी खींची गई है, लेकिन फिल्म के अंतिम 15 मिनट जबरदस्त हैं। कहानी यू टर्न लेती है और आप सीट से चिपक जाते हैं।
फोबिया केे टिकट बुक करने के लिए क्लिक करें 
	 
पवन कृपलानी का निर्देशन उम्दा है और फिल्म पर उनकी पकड़ है। एगोराफोबिया थीम का उन्होंने अच्छा इस्तेमाल किया है। एक रोमांच से भरी कहानी को उन्होंने उम्दा तरीके से परदे पर पेश किया है। उन्होंने दर्शकों को चौंकाने के लिए कुछ अतिरिक्त करने की कोशिश नहीं की है। सीमित पात्रों में बोरियत का खतरा भी पैदा होता है, लेकिन पवन इससे अपनी फिल्म को बचा कर ले गए। उनकी सबसे बड़ी सफलता यह रही कि पूरी फिल्म में वे दर्शकों को जोड़े रखने में सफल रहे हैं। 
 
स्क्रिप्ट में सबसे बड़ी खामी यह है कि जब महक को डर लगता है तो उसे अकेला रखा ही क्यों जाता है? जब उसका इलाज चल रहा होता है तो उसके पास में चाकू क्यों रखा जाता है? 
 
तकनीक रूप से फिल्म बहुत मजबूत है। करण गौर के बैकग्राउंड म्युजिक का उम्दा इस्तेमाल किया गया है। जरूरी नहीं है कि तेज आवाज से ही डर पैदा होता है, पानी टपकने या चीजों के गिरने की आवाज भी भय पैदा करती है। वातावरण में पैदा होने वाली ध्वनियों, जैसे दूर कहीं बजता गाना या दूर के फ्लैट से आती आवाजों से अच्छा माहौल बनाया गया है। 
 
जयकृष्णा गुम्माडी की सिनेमेटोग्राफी उम्दा है और फिल्म को गहराई देती है। पूजा लड्ढा सुरती का संपादन तारीफ के योग्य हैं। 
 
इस फिल्म का सबसे बड़ा प्लस पाइंट है इसके कलाकारों का अभिनय। राधिका आप्टे ने कमाल का अभिनय किया है। एगोराफोबिया से ग्रस्त लड़की का भय उन्होंने बखूबी दिखाया है। उनकी बड़ी-बड़ी आंखें खूब बोलती हैं। हर दृश्य में उनका दबदबा नजर आता है। सत्यदीप मिश्रा अपने अभिनय से प्रभावित करते हैं। महक की पड़ोसी के रूप में यशस्विनी का अभिनय भी उम्दा है। 
 
साइकोलॉजिकल थ्रिलर '‍फोबिया' देखने के बाद आप महसूस कर सकते हैं कि आपने एक अधपकी कहानी पर आधारित फिल्म देखी है, लेकिन इस बात की तसल्ली होती है कि फिल्म ने आपको रोमांचित किया है। 
 
बैनर : इरोस इंटरनेशनल, नेक्स्ट जेन फिल्म्स प्रोडक्शन 
निर्देशक : पवन कृपलानी 
कलाकार : राधिका आप्टे, सत्यदीप मिश्रा, यशस्विनी, अंकुर विकल 
सेंसर सर्टिफिकेट : ए 

__________________________
मार्वल स्टुडियोज़ की फिल्मों में इन दिनों ढेर सारे सुपरहीरोज़ को एक साथ देखने को मिलता है और सुपरहीरो के फैंस को यह बात थिएटर तक खींच लाती है, हालांकि 'बेटमैन ‍वर्सेस सुपरमैन: डान ऑफ जस्टिस' को बहुत ज्यादा पसंद नहीं किया गया था, लेकिन 'कैप्टन अमेरिका : सिविल वॉर' उम्मीदों पर खरी उतरती है। 
यहां सुपरहीरोज़ दो टीमों में बंटे हुए नजर आए जो एक-दूसरे के खिलाफ लड़ते हैं, लेकिन केवल इसी बात के बूते दर्शकों को बांधा नहीं जा सकता। एक मजबूत कहानी आपको सीट से चिपकाए रखती है और कहीं भी यह फिल्म खींची हुई नहीं लगती।


कैप्टन अमेरिका: सिविल वॉर 2011 में आई 'कैप्टन अमेरिका: द फर्स्ट अवेंजर' तथा 2014 में प्रदर्शित हुई 'कैप्टन अमेरिका- द विंटर सोल्जर' की अगली कड़ी है। एवेंजर्स: एज ऑफ अल्ट्रॉन की घटना के लगभग एक वर्ष बाद नाइजीरिया में जैविक हथियार चोरी को रोकने के दौरान सुपरहीरोज़ के हाथों कुछ लोगों की मृत्यु हो जाती है और इससे एवेंजर्स के काम करने के तरीकों के प्रति अविश्वास बढ़ जाता है। 
 
सुपरहीरोज़ की मनमानी को रोकने के लिए 137 देशों के समर्थन के साथ संयुक्त राष्ट्र संघ तय करता है कि उनके निर्देशों के अनुसार ही इन सुपरहीरोज़ को काम करना होगा। कैप्टन अमेरिका (क्रिस इवांस), आयरन मैन (रॉबर्ट डॉनी जूनियर), ब्लैक विडो (स्कॉरलेट जोहानसन), फॉल्कन (एंथनी मैकी) को यह बात उचित नहीं लगती। इसी बैठक के दौरान विस्फोट होता है और वकांडा का राजा मारा जाता है। सुपरहीरोज़ की स्थिति और खराब हो जाती है। 
 
सुपरहीरोज़ के खिलाफ एक दुश्मन काम कर रहा है जिससे उनकी छवि खराब हो। पहले से ही परेशान सुपरहीरोज़ आपस में लड़ने लगते हैं। उनकी टीम दो भागों में बंट जाती है। आयरन मैन के साथ ब्लैक विडो, ब्लैक पैंथर, विज़न और स्पाडरमैन है तो कैप्टन अमेरिका के दल में फाल्कन, विंटर सोल्जर, हॉक आई, एंट मैन जैसे साथी हैं। कैसे इनकी गलतहफमियां दूर होती हैं, ये फिल्म का सार है। 
 
निर्देशक एन्थनी रुसो और जोड रुसो ने फिल्म को इस तरह प्रस्तुत किया है कि दर्शकों की रूचि लगातार फिल्म में बनी रहे। कई देशों में फिल्माई गई कहानी को उन्होंने तेजी से दौड़ाया है ताकि दर्शकों को ज्यादा सोचने का समय नहीं मिले। घटनाक्रम तेजी से घटते हैं और लगातार रोमांचक दृश्य देखने को मिलते हैं। किस सुपरहीरो की टीम में आप हैं ये निर्णय लेने में बहुत मुश्किल का सामना करना पड़ता है। 
 
एक्शन सीक्वेंस के साथ कहानी पर विशेष ध्यान दिया गया है, हालांकि जिन दर्शकों ने इस सीरिज की पिछली दो फिल्में नहीं देखी हैं उन्हें यह फिल्म समझने में थोड़ी कठिनाई महसूस हो सकती है। साथ ही सुपरहीरोज़ के आपसी लड़ाई के लिए ठोस कारण पैदा नहीं किए गए हैं, लेकिन एक साथ इतने सुपरहीरोज़ को साथ देखने का रोमांच इन बातों को भूला देता है। 
 
फिल्म की खासियत है सीजीआई और एक्शन सीक्वेंस। सारे सुपरहीरोज़ एक-दूसरे के खिलाफ लड़ने वाला सीक्वेंस पैसा वसूल है। इस दौरान बोले गए उनके आपसी संवाद गुदगुदाते हैं। स्पाइडर मैन और एंट मैन थोड़ी देर के लिए आते हैं, लेकिन तबियत खुश कर जाते हैं। 
 
क्रिस इवांस और रॉबर्ट डॉनी जूनियर पूरी फिल्म में छाए रहे हैं। इन दोनों सुपरहीरोज़ में से कौन आपको ज्यादा रोमांचित करता है ये आपकी पसंद पर निर्भर करता है, पर कहा जा सकता है कि क्रिस पर रॉबर्ट भारी पड़े हैं। स्कार्लेट जोहानसन, एंथनी मैकी, जेरेमी रेनर का अभिनय भी जोरदार है। छोटे से रोल में टॉम हॉलैंड प्रभावित करते हैं। 
 
फिल्म का तकनीकी स्तर बहुत ऊंचा है। ट्रेंट ऑपलोक की सिनेमाटोग्राफी लाजवाब है। हिंदी में डब किए गए संवाद उम्दा हैं। हालांकि कैप्टन अमेरिका के संवाद हिंदी में डब करने वाले अभिनेता वरुण धवन के उच्चारण कही-कही दोषपूर्ण हैं। 
 
यदि आप सुपहीरोज़ के फैन नहीं भी हैं तो भी 'कैप्टन अमेरिका: सिविल वॉर' आपको पसंद आएगी। 
 
निर्माता : केविन फेज
निर्देशक : एन्थनी रुसो, जोड रुसो
कलाकार : क्रिस इवांस, रॉबर्ट डॉनी जूनियर, स्कार्लेट जोहानसन, सेबेस्टियन स्टेन, एंथनी मैकी, जेरेमी रेनर, पॉल रुड
अवधि : 2 घंटे 17 मिनट 

__________________________
रामायण और महाभारत से प्रेरित होकर बॉलीवुड में अनेक फिल्मों का निर्माण हुआ है। साजिद नाडियाडवाला द्वारा निर्मित और साबिर खान निर्देशित फिल्म 'बागी' रामायण से प्रेरित है। फिल्म का नायक रोनी (टाइगर श्रॉफ) राम जैसा है और राघव (सुधीर बाबू) रावण जैसा। सिया (श्रद्धा कपूर) का राघव अपहरण कर लेता है और रोनी बैंकॉक में उसकी लंका को तहस-नहस कर सिया को वापस ले आता है। 
 
साबिर खान ने टिपिकल बॉलीवुड मसाला फिल्म बनाई है जो उस आम दर्शक के लिए है जो बॉलीवुड फिल्मों में रोमांस, गाने और एक्शन फिल्म देखने के लिए टिकट खरीदता है। इस दर्शक को अपनी पसंद के अनुरूप फिल्म लंबे समय से नहीं मिल रही थी और इस कमी को 'बागी' दूर करती है। 
 
रोनी अनुशासनहीन लड़का है। उसके पिता दक्षिण भारत स्थित एक शहर में उसे मार्शल आर्ट सीखने के लिए भेजते हैं। यात्रा के दौरान रोनी की मुलाकात सिया से होती है और वह उसे दिल दे बैठता है। मार्शल आर्ट की कठिन ट्रेनिंग रोनी में बदलाव लाती है। यहां उसकी मुलाकात मार्शल आर्ट के चैम्पियन राघव से होती है। राघव भी सिया को चाहता है। 
 
रोनी और सिया के बीच गलतफहलमी पैदा कर उन्हें दूर किया जाता है। कुछ वर्षों बाद रोनी को पता चलता है कि राघव ने सिया का अपहरण कर लिया है और उसे अपने साथ बैंकॉक ले गया है। सिया को बचाने का जिम्मा रोनी को दिया जाता है। वह अकेला ही शक्तिशाली राघव को सबक सीखा देता है। 
 
कहानी पढ़कर आप जान ही गए होंकि कि इसमें बिलकुल भी नयापन नहीं है और सारा दारोमदार प्रस्तुतिकरण पर टिक जाता है। निर्देशक साबिर खान ने इस पुरानी कहानी को नई सजावट के साथ पेश किया है। मार्शल आर्ट के स्टंट, ताजगी भरा रोमांस और कुछ बढ़िया हास्य दृश्यों के सहारे उन्होंने दर्शकों को बांध कर रखा है। फिल्म को उन्होंने बेहद तेज गति के साथ दौड़ाकर दर्शकों को ज्यादा सोचने का समय नहीं दिया है। 


इंटरवल तक फिल्म बांध कर रखती है। इस दौरान रोनी और सिया के रोमांटिक सीन तथा रोनी के ट्रेनिंग वाले दृश्य अच्छे लगते हैं। इंटरवल के बाद फिल्म अपनी लय खो बैठती है, लेकिन क्लाइमैक्स के दौरान फिर गति पकड़ लेती है। दरअसल इंटरवल के बाद साबिर ने सारी बागडोर एक्शन डायरेक्टर को सौंप दी है। राघव की दस मंजिला इमारत में पहुंचने के लिए रोनी को हर मंजिल पर तरह-तरह के दुश्मनों से निपटना पड़ता है और यह लंबा क्लाइमैक्स एक्शन फिल्म देखने वालों को रोमांचित कर देता है। 
 
टाइगर श्रॉफ और श्रद्धा कपूर के प्लस पाइंट्स पर निर्देशक साबिर ने अपना दांव खेला है। टाइगर श्रॉफ स्टंट में माहिर हैं इसलिए उनकी यह खासियत दिखाने के लिए फिल्म में स्टंट्स पर विशेष जोर दिया गया है। मार्शल आर्ट की ट्रेनिंग वाला ट्रेक और विलेन का भी मार्शल आर्ट में माहिर होने वाला ट्रेक फिल्म को बेहतर बनाता है। श्रद्धा कपूर की मासूमियत और चुलबुलेपन को भी साबिर ने बखूबी उभारा है।
 
स्क्रीनप्ले की कुछ कमियां भी उभर कर आती हैं। जैसे एक छोटे बच्चे के ऑपरेशन के लिए रोनी को पैसे की जरूरत होती है और यह ट्रेक अधूरा ही छोड़ दिया गया है। उस बच्चे की जिम्मेदारी रोनी क्यों उठाता है? इसका जवाब नहीं मिलता। रोनी और सिया के ब्रेक-अप के लिए परिस्थितियों को ठीक से पैदा नहीं किया गया है। बैंकॉक में इतनी सारी हत्याएं कर रोनी का बच निकलना हजम नहीं होता? 
इन कमियों को मनोरंजन और एक्शन का डोज़ ढंक लेता है। 
 
बागी के टिकट बुक करने के लिए क्लिक करें 
	 
टाइगर श्रॉफ ने एक्टिंग कम और हाथ-पैर ज्यादा चलाए हैं और क्या खूब चलाए हैं। उनके कई फाइट सीन जबरदस्त हैं। इमोशनल और रोमांटिक सीन में भी वे बेहतर हुए हैं और 'बागी' के बाद उनके फैंस की संख्या में बड़ा इजाफा होगा। श्रद्धा कपूर की भूमिका उनकी पिछली कुछ फिल्मों जैसी ही है, लेकिन इस एक्शन मूवी में वे अपनी उपस्थिति दर्ज कराती है। खलनायक के रूप में सुधीर बाबू हीरो को जमकर टक्कर देते हैं। सुनील ग्रोवर के हास्य दृश्य उम्दा बन पड़े हैं, लेकिन संजय मिश्रा ने अपने हास्य दृश्यों में जमकर बोर किया है। 
 
बागी टिपिकल बॉलीवुड मसाला फिल्म है। एक्शन जिसका प्लस पाइंट है और साथ में यह मनोरंजक भी है। 
 
बैनर : नाडियाडवाला ग्रैंडसन एंटरटेनमेंट, यूटीवी मोशन पिक्चर्स
निर्माता : साजिद नाडियाडवाला, सिद्धार्थ रॉय कपूर
निर्देशक : साबिर खान 
संगीत : मीत ब्रदर्स, अमाल मलिक, अंकित तिवारी
कलाकार : टाइगर श्रॉफ, श्रद्धा कपूर, सुधीर बाबू
सेंसर सर्टिफिकेट : यूए * 2 घंटे 19 मिनट 28 सेकंड 
 

__________________________
निल बटे सन्नाटा के निर्माता-निर्देशक ने ये साहस का काम किया है कि एक बाई के किरदार को लीड में लेकर फिल्म बनाई है। ये फिल्म उस वर्ग का प्रतिनिधित्व रखती है जिसे समाज में खास महत्व नहीं दिया जाता है। भारत के श्रेष्ठि वर्ग में 'बाई' के बिना कोई काम नहीं होता। ये महिलाएं अपने घर का काम करने के बाद अन्य घरों का काम भी करती हैं और सपने देखने का हक इन्हें भी है। 
 
फिल्म की नायिका चंदा सहाय चाहती है कि उसकी किशोर बेटी अपेक्षा पढ़ लिख कर कुछ बन जाए, लेकिन अपेक्षा का मन पढ़ाई में नहीं लगता। चंदा उसे डांटती है तो वह कहती है कि जब डॉक्टर की संतान डॉक्टर बनती है तो बाई की बेटी भी बाई बनेगी। यह सुन चंदा के पैरों के नीचे की जमीन खिसक जाती है, लेकिन वह हिम्मत नहीं हारती। 


अपेक्षा को गणित से डर लगता है। यह जान कर चंदा भी उसकी कक्षा में दाखिला ले लेती है। अपेक्षा को छोड़ कोई भी नहीं जानता कि चंदा ही अपेक्षा की मां है। चंदा गणित सीखती है ताकि वह अपेक्षा को सीखा सके, लेकिन चंदा के इस कदम से अपेक्षा बेहद नाराज हो जाती है। आखिर में उसे अपनी गलती का अहसास होता है और वह पढ़ाई में मन लगाती है। 
 
नितेश तिवारी ने उम्दा कहानी लिखी है। कहानी उपदेशात्मक या नैतिकता का पाठ पढ़ाने वाली है, लेकिन स्क्रीनप्ले कुछ इस तरह लिखा गया है कि लगातार दर्शकों का मनोरंजन होता रहता है। मनोरंजन के आड़ में कई बातें दर्शकों के अवचेतन में उतारी गई है। जैसे- सपने देखने पर हर किसी का हक है, गणित को लेकर विद्यार्थी बेवजह का हौव्वा बना लेते हैं, बेटी पढ़ाओ, सपने को पूरा करने के लिए कठोर परिश्रम करना पड़ता है। 
 
फिल्म में मां-बेटी के रिश्ते को भी बहुत ही उम्दा तरीके से दिखाया गया है। आमतौर पर किशोर उम्र के बच्चे मां-बाप के खिलाफ विद्रोही तेवर अपना लेते हैं। अपेक्षा को भी शिकायत रहती है कि उसकी मां बाई है और उसे ज्यादा पढ़ा नहीं सकती है, लेकिन चंदा इसे गलत साबित करती है। 
 
निर्देशक अश्विनी अय्यर तिवारी ने फिल्म को सरल तरीके से पेश किया है। सरकारी स्कूल का माहौल और समाज के कमजोर तबके का फिल्मांकन प्रशंसा के योग्य है। फिल्म के लगभग सारे किरदार बहुत ही भले हैं, चाहे वो स्कूल प्रिंसिपल (पंकज त्रिपाठी) हो, कलेक्टर (संजय सूरी) हो या लेडी डॉक्टर (रत्ना पाठक शाह) हो। हमेशा मदद के लिए तत्पर ये दिखाई देते हैं। फिल्मों के साथ-साथ असल जिंदगी में से भी ऐसे लोग गायब हो गए हैं। 
 
फिल्म में बहुत सारा घटनाक्रम नहीं है, इसलिए निर्देशक की जवाबदारी बढ़ जाती है। कई छोटे-छोटे दृश्य गढ़ कर कहानी को आगे बढ़ाना पड़ता है और इसमें निर्देशक सफल रहे हैं। स्कूल के कई दृश्य बहुत अच्छे हैं और मनोरंजन करते हैं। इन्हें देख वयस्कों को अपने स्कूली दिनों की याद आ जाएगी। 
 
स्क्रीनप्ले में कुछ कमियां रह गई है, जैसे चंदा इसलिए स्कूल में दाखिला लेती है ताकि वह अपनी बेटी की गणित संबंधी समस्या को दूर कर सके, लेकिन ‍उसे ऐसा करते दिखाया नहीं गया। कुछ इस तरह के दृश्य फिल्म में होने थे। स्क्रीनप्ले कुछ इस तरह लिखा गया है कि आगे क्या होने वाला है इसका अंदाजा लगाना मुश्किल नहीं है। 
 
इसमें कोई शक नहीं है कि स्वरा भास्कर कितनी उम्दा एक्ट्रेस हैं। 'निल बटे सन्नाटा' में एक बार फिर वे ये बात साबित करती हैं। चंदा के रोल को उन्होंने जिया है। अपेक्षा के रोल में रिया शुक्ला एकदम फिट नजर आती हैं। कभी भी लगता नहीं कि वह अभिनय कर रही है। स्कूल प्रिंसीपल के रूप में पंकज त्रिपाठी ने खूब हंसाया है। उन्होंने एक खास तरह की बॉडी लैंग्वेज अपनाई और ओवर एक्टिंग भी की, लेकिन किरदार को एक अलग ही लुक दिया। रत्ना पाठक शाह का ज्यादा उपयोग नहीं हो पाया। छोटे से रोल में संजय सूरी प्रभावित करते हैं। 
 
'निल बटे सन्नाटा' एक फील गुड सिनेमा है जिसे देखने के बाद आप थोड़ी खुशी महसूस करते हैं। 
 
बैनर : इरोस इंटरनेशनल, कलर येलो प्रोडक्शन्स, जर पिक्चर्स
निर्माता : सुनील ए. लुल्ला, आनंद एल. राय, अजय जी. राय, संजय शेट्टी, नितेश तिवारी, एलन मैक्लेक्स 
निर्देशक : अश्विनी अय्यर तिवारी
कलाकार : स्वरा भास्कर, रिया शुक्ला, रत्ना पाठक शाह, पंकज त्रिपाठी, संजय सूरी 

__________________________
वर्षों पहले रुडयार्ड कि‍पलिंग ने 'द जंगल बुक' लिखी थी। रुडयार्ड किपलिंग का जन्म भारत में हुआ था और संभव है कि भारत के जंगलों से प्रेरित होकर उन्हें मोगली, बघीरा जैसे पात्र सूझे हों। उनकी लिखी कहानी कालजयी है। समय की धूल का इस पर कोई असर नहीं हुआ है। आज भी यह ताजा और प्रासंगिक लगती है। 
 
1967 में पहली बार 'द जंगल बुक' बनी थी और 49 वर्ष बाद एक बार फिर यह फिल्म हाजिर है जिसे आधुनिक तकनीक ने और बेहतर बना दिया है। हमारे में से कई लोगों को दूरदर्शन पर प्रसारित हुई 'द जंगल बुक' याद होगी जिसका गाना 'चड्डी पहन कर फूल खिला है' आज भी कानों में गूंजता है। 'द जंगल बुक' निश्चित रूप से उन्हें यादों के गलियारे में ले जाएगी तो दूसरी ओर पहली बार देखने वाले बच्चों के लिए यह अद्‍भुत अनुभव होगा। 
 
फिल्म की कहानी सभी जानते हैं। मनुष्य का बच्चा मोगली (नील सेठी) जंगल में भेड़ियों के झुंड के साथ पलता है। बघीरा और रक्षा उसके रक्षक हैं। जंगल के सभी जानवर उससे प्यार करते हैं, सिवाय शेर खान के। शेर खान ने मोगली के पिता की हत्या की थी और वह मोगली को भी मारना चाहता है, लेकिन सभी जानवरों के मोगली के प्रति प्यार को देखते हुए उसके लिए यह आसान नहीं है। मोगली बड़ा हो गया है और बघीरा का मानना है कि उसे अब इंसानों की बस्ती में लौट जाना चाहिए जबकि मोगली इसके लिए तैयार नहीं है। 


फिल्म शुरुआत से ही आपको सब कुछ भूला देती है और जंगल की दुनिया अपने आगोश में ले लेती है। जंगल की दुनिया ज्यादा निराली और बेहतर लगती है। जहां सब कानून मानते हैं। उनमें प्यार है, भाईचारा है। मनुष्य की दुनिया से बेहतर लगती है जंगल और जानवरों की दुनिया। 
 
शेर खान को मोगली शायद इसीलिए पसंद नहीं था क्योंकि वह मनुष्य था। शेर खान को आशंका रहती थी कि यह भी मनुष्य की तरह व्यवहार कर हमारी दुनिया के लिए खतरनाक हो सकता है। बघीरा भी चिंता प्रकट करता है कि कही मनुष्य इसे बिगाड़ न दे, लेकिन उनका मोगली के प्रति यह प्यार भावुक करता है। 
 
द जंग ल बुक के टिकट बुक करने के लिए क्लिक करें 
 
फिल्म को विश्वसनीय बनाता है इसका रियलिस्टिक लुक। इसके लिए फिल्म की तकनीकी टीम बधाई की पात्र है। कहीं भी फिल्म में नकलीपन नहीं लगता। ऐसा लगता है मानो हम मोगली के साथ जंगल में उछलकूद कर रहे हों। थ्री-डी इफेक्ट्स फिल्म के लुक को और बेहतर बनाते हैं। ‍कई ऐसे शॉट्स हैं जो आपको दांतों तले उंगली दबाने पर मजबूर करते हैं।
 
इन दिनों देखने में आया है कि हॉलीवुड फिल्मों में तकनीक फिल्म की कहानी पर भारी हो जाती है, लेकिन 'द जंगल बुक' के निर्देशक जॉन फेवरू ने फिल्म के इमोशन पर तकनीक को हावी नहीं होने दिया है। उन्होंने फिल्म को इस तरह प्रस्तुत किया है बच्चों के साथ-साथ वयस्कों के अंदर छिपे बच्चे को भी फिल्म गुदगुदाएं। फिल्म से यही शिकायत रहती है कि कुछ दृश्यों में अंधेरा बहुत ज्यादा है। 
	
	'जंगल जंगल बात चली है पता चला है...' जैसा हिट गाना फिल्म में क्यों शामिल नहीं किया गया है, ये समझ के परे है। हिंदी वर्जन में इसे शामिल किया जाना था। प्रचार में दिखाकर फिल्म में शामिल न करना, एक तरह की ठगी है। 
 
तकनीकी स्तर पर फिल्म लाजवाब है। बैकग्राउंड म्युजिक, सिनेमाटोग्राफी, स्पेशल इफेक्ट्स, रंगों का संयोजन परफेक्शन के साथ किया गया है। 
 
नील सेठी पहली फ्रेम से ही मोगली नजर आता है। पूरे आत्मविश्वास के साथ उन्होंने किरदार को अभिनीत किया है। फिल्म के हिंदी वर्जन में ओम पुरी, इरफान खान, नाना पाटेकर और प्रियंका चोपड़ा जैसे सितारों ने आवाज दी है और इन्होंने डबिंग इतने उम्दा तरीके से की है कि ये पात्र और अच्छे लगने लगते हैं। शेर खान के रूप में जहां नाना पाटेकर डराते हैं तो बालू के रूप में इरफान खान हंसाते हैं। किंग लुई के संवाद स्तर से नीचे हैं। 
 
'द जंगल बुक' वयस्क भी देखें और अपने साथ बच्चों को भी ले जाएं। वे इस ब्लॉकबस्टर अनुभव को लंबे समय तक याद रखेंगे। 
 
निर्देशक : जॉन फेवारू 
कलाकार : नील सेठी, (आवाज- ओम पुरी, इरफान खान, प्रियंका चोपड़ा, नाना पाटेकर) 
सेंसर सर्टिफिकेट : यूए * 1 घंटा 46 मिनट 

__________________________
वर्षों से परंपरा चली आ रही है कि पुरुष बाहर के काम संभाले और स्त्री घर के। परिवर्तन ये हुआ है कि कुछ स्त्रियां भी बाहरी जवाबदारी निभाने लगी हैं और उन्हें घर तथा बाहर की दोहरी भूमिका निभानी पड़ती हैं, लेकिन पुरुष ने कभी घर का जिम्मा नहीं संभाला। यदि कोई पुरुष ऐसा करता है भी है तो उसे ताना दिया जाता है कि वह पत्नी के कमाए टुकड़ों पर पलता है। 
 
दरअसल हाउसवाइफ की कोई कीमत ही नहीं है क्योंकि वह पैसा नहीं कमाती है जबकि उसका काम भी कम जवाबदारी वाला नहीं रहता है। पैसा कमाने वाला अपने आपको दूसरे के मुकाबले अधिक आंकता है। जब हाउसवाइफ को ही तवज्जो नहीं दी जाती हो तो हाउसहसबैंड को भला कौन पूछेगा? 
 
आर बाल्की की फिल्म 'की एंड का' इसी विचार पर आधारित है जिसमें में स्त्री और पुरुष की भूमिकाओं को पलट दिया गया है। फिल्म का नायक कबीर (अर्जुन कपूर) अपनी मां की तरह बन कर गृहस्थी का भार उठाना चाहता है। दूसरी ओर नायिका किया (करीना कपूर) महत्वाकांक्षी महिला है और पैसा कमाती है। दोनों में प्रेम विवाह होता है। खाना पकाना, साफ-सफाई और घरेलू काम कबीर करता है। वह अपनी पत्नी के लिए सुबह कॉफी बनाता है और शाम को उसके घर आने की बाट जोहता है। 


फिल्म के निर्देशक और लेखक आर बाल्की ने इंटरवल तक फिल्म को अच्छी तरह से बनाया है। कबीर और किया की बातचीत सुनने लायक है और इस दौरान कुछ ऐसे दृश्य देखने को मिलते हैं जिनमें मनोरंजन का स्तर ऊंचा है। इंटरवल के समय उत्सुकता जागती है कि विचार तो बेहतरीन है अब कहानी को आगे कैसे बढ़ाया जाएगा? 
 
दूसरे हाफ में फिल्म लड़खड़ाती है और बढ़ी हुई अपेक्षाओं पर खरी नहीं उतर पाती, इसके बावजूद दर्शकों को बांध कर रखती है। यहां पर नई बात यह देखने को मिलती है कि कमाने वाला चाहे स्त्री हो या पुरुष अपने आपको सुपीरियर समझता है। कबीर और किया में विवाद होता है और किया के मुंह से ये बातें निकल ही जाती हैं। 
 
किया को ऐसी महिला दिखाया गया है जो बच्चा नहीं चाहती। यह सोच सभी की नहीं होती। दरअसल कहानी में तब और गहराई आती जब दिखाया जाता कि किया मां बनती और बच्चों की परवरिश करती तब क्या होता? लेकिन आर बाल्की इतना आगे जाना नहीं चाहते थे। उन्होंने केवल मनोरंजन के लिए फिल्म बनाई है कि यदि ऐसा हो तो कैसा हो। 
 
लेखन के बजाय वे ‍अपने निर्देशन से ज्यादा प्रभावित करते हैं। बतौर लेखक उनके पास सिर्फ विचार था जिसे दृश्यों के माध्यम से उन्होंने फैलाया। इस पर उन्हें खासी मेहनत करना पड़ी। कई छोटे-छोटे लम्हें उन्होंने बखूबी गढ़े हैं और फिल्म की ताजगी को बरकरार रखा।  
 
की एंड का के टिकट बुक करने के लिए क्लिक करें 
 
फिल्म में लीड कलाकारों का अभिनय भी दर्शकों को फिल्म से जोड़ कर रखता है। करीना कपूर का अभिनय बढ़िया है। उन्होंने अपने किरदार को ठीक से समझा और वैसा ही परफॉर्म किया। अर्जुन कपूर के साथ उनकी जोड़ी अच्छी लगती है। अर्जुन कपूर तेजी से सीख रहे हैं। कुछ दृश्यों में उनका अभिनय अच्छा तो कुछ में कमजोर रहा है। स्वरूप सम्पत लंबे समय बाद नजर आईं और वे अपनी उपस्थिति दर्ज कराती हैं। अमिताभ बच्चन और जया बच्चन का छोटे से रोल में अच्छा उपयोग किया गया है। 

फिल्म के संवाद गुदगुदाते हैं। कुछ गाने भी अच्छे हैं। कबीर की रेल के प्रति दीवानगी को भी फिल्म में अच्छे से दिखाया गया है। 
 
एक उम्दा विचार पर बनाई गई 'की एंड का' और अच्छी हो सकती थी, बावजूद इसके देखी जा सकती है। 
 
बैनर : इरोस इंटरनेशनल, होप प्रोडक्शन्स
निर्माता : सुनील लुल्ला, राकेश झुनझुनवाला, आरके दमानी, आर बाल्की
निर्देशक : आर बाल्की
संगीत : इलैयाराजा
कलाकार : अर्जुन कपूर, करीना कपूर खान, स्वरूप सम्पत, रजत कपूर, अमिताभ बच्चन, जया बच्चन
सेंसर सर्टिफिकेट : यूए * 2 घंटे 6 मिनट 

__________________________

कपूर एंड सन्स इस बात दर्शाती है कि गलतियां सभी से होती हैं। परिवार के सदस्यों के बीच भी तनाव होता है, लेकिन यही ऐसी जगह है जहां सबको आसानी से माफ भी कर दिया जाता है।

फिल्म की कहानी दादा (ऋषि कपूर), पापा (रजत कपूर) और उनके दो बेटों राहुल (फवाद खान) और अर्जुन (सिद्धार्थ मल्होत्रा) के इर्दगिर्द घूमती है। राहुल लंदन में तो अर्जुन न्यूजर्सी में हैं। दोनों लेखक हैं। राहुल सफल हो चुका है, लेकिन अर्जुन का संघर्ष जारी है। दादा को दिल का दौरा पड़ता है और दोनों भाई भारत लौटते हैं।

रिश्ते के इस मकड़जाल में कुछ रिश्ते तनावपूर्ण है। मसलन अर्जुन को शिकायत है कि राहुल ने जो सफल उपन्यास लिखा है वो उसका आइडिया था जिसे बड़े भाई ने चुराया है। इन दोनों के मां-बाप के रिश्ते में भी कड़वाहट है। पिता की जिंदगी में कोई और महिला है। बिजनेस भी ठीक से नहीं चल रहा है। अर्जुन को शिकायत है कि माता-पिता राहुल को ज्यादा प्यार करते हैं।

नर्स के साथ फ्लर्टिंग करने वाले और मंदाकिनी के दीवाने दादा की बीमारी के बहाने सभी इकट्ठा होते हैं। दादा की इच्‍छा है कि एक फैमिली फोटोग्राफ खींचा जाए। उस फोटोग्राफ को खींचने के पूर्व रिश्तों में काफी उथल-पुथल मचती है। कुछ राज खुलते हैं। कुछ गलतफहमियां दूर होती हैं और मन के अंदर जमा बहुत सारा मैल बह जाता है।

फिल्म को शकुन बत्रा ने लिखा और निर्देशित किया है। शकुन ने 2012 में एक बेहतरीन रोमांटिक फिल्म 'एक मैं और एक तू' बनाई थी।

पारिवारिक फिल्मों की कहानी लगभग एक जैसी होती है, लेकिन शकुन की इस बात के लिए तारीफ करना होगी कि उन्होंने फिल्म को गैर जरूरी भावुकता और गंभीरता से बचाए रखा है। साथ ही उनका प्रस्तुतिकरण इस पुरानी कहानी में भी ताजगी भर देता है। संभव है कि कुछ दर्शकों को 'दिल धड़कने दो' की याद भी आए जो पिछले वर्ष ही रिलीज हुई थी।

कपूर परिवार का हर किरदार मजेदार है। किरदार इस तरह से प्रस्तुत किए हैं कि दर्शकों को कपूर परिवार अपना ही परिवार लगने लगता है। ऐसा लगता है मानो हम अदृश्य रूप से उनके घर में मौजूद हैं और सारी बातें सुन और देख रहे हैं।

इस परिवार में झगड़े इस तरह के होते हैं कि उनमें प्यार झलकता है। वैसे कहा भी जाता है कि जिस परिवार के सदस्य छोटी-छोटी बातों पर झगड़े होते हैं उनमें आपसी प्यार ज्यादा ही होता है। फिल्म का पहला हाफ मौज-मस्ती से भरा हुआ है, इसमें ऋषि कपूर के कुछ सीन तथा आलिया-सिद्धार्थ-फवाद के बीच के दृश्य बेहतरीन बन पड़े हैं जो आपको हंसाते हैं।

अच्छी बात यह है कि कहानी में लगातार ट्विस्ट आते रहते हैं जो आपकी रूचि और उत्सुकता को बनाए रखते हैं। दूसरे हाफ में कहानी गंभीर मोड़ लेती है और यह हिस्सा थोड़ा लंबा लगता है। हालांकि कुछ सीन ऐसे हैं जो आपको भावुक कर देते हैं।

कपूर एं ड सन्स के टिकट बुक करने के लिए क्लिक करें

निर्देशक के रूप में शकुन बत्रा का काम अच्छा है। उन्होंने फिल्म को युथफुल लुक देते हुए हास्य, इमोशन और ड्रामे का संतुलन बनाए रखा है। फिल्म में उन्होंने कई खुशनुमा पल रचे हैं। दूसरे हाफ में जरूर वे कुछ सीन कम कर सकते थे। कलाकारों से उन्होंने बेहतरीन अभिनय लिया है।

ऋषि कपूर का मेकअप जरूर अटपटा लग सकता है, लेकिन एक जिंदादिल बूढ़े के रूप में उन्होंने बेहतरीन अभिनय किया है। कपूर फैमिली का आलिया भट्ट हिस्सा नहीं है, लेकिन उनका ट्रेक कहानी में अच्छी तरह से पिरोया गया है। आलिया ने पूरे आत्मविश्वास के साथ अभिनय किया है। अपने पैरेंट्स की मौत के बारे में जब वे सिद्धार्थ को बताती हैं तो उस सीन में उनका अभिनय देखने लायक हैं।

एंग्री यंग नुमा किरदार सिद्धार्थ पर जमते हैं। उन्हें इसी तरह का किरदार यहां भी मिला है लेकिन उनका अभिनय औसत रहा है। सिद्धार्थ पर फवाद खान भारी पड़े हैं। एक 'परफेक्ट सन' के किरदार को जरूरी स्टाइल और एटीट्यूड उन्होंने दिया है। रत्ना पाठक शाह और रतज कपूर का शुमार तो बेहतरीन कलाकारों में होता है और यहां भी उन्होंने अपना काम खूब किया है।

फिल्म के संवाद उल्लेखनीय हैं। संगीत अच्छा है और बैकग्राउंड में बजते गाने कहानी को धार देते हैं।

कुल मिलाकर 'कपूर एंड सन्स' में इमोशन, कॉमेडी और ड्रामे का मिश्रण बढ़िया तरीके से किया गया है। फिल्म आपका मनोरंजन करती है। कपूर परिवार की हरकतें देखी जा सकती हैं।

बैनर : धर्मा प्रोडक्शन्स, फॉक्स स्टार स्टुडियोज़
निर्माता : हीरू यश जौहर, करण जौहर, अपूर्वा मेहता
निर्देशक : शकुन बत्रा
संगीत : अमाल मलिक, बादशाह, फा‍जि़लपुरिया, आर्को, बेनी दयाल, तनिष्क बागची
कलाकार : सिद्धार्थ मल्होत्रा, आलिया भट्ट, फवाद खान, ऋषि कपूर, रजत कपूर, रत्ना पाठक शाह
सेंसर सर्टिफिकेट : यूए * 2 घंटे 20 मिनट

__________________________
नैतिकता और कानून देश दर देश बदल जाते हैं। समलैंगिकता को लेकर पूरे विश्व में बहस छिड़ी हुई है। भारत में इसे आईपीसी की धारा 377 के तहत अपराध माना जाता है, लेकिन सुप्रीम कोर्ट की कमेटी इस पर विचार कर रही है कि इसे अपराध की श्रेणी में रखना चाहिए या नहीं? स्वतंत्रता के हिमायती कहते हैं कि उन्हें अपना साथी चुनने की स्वतंत्रता होनी चाहिए, वहीं कई लोग इसे अपनी संस्कृति के खिलाफ मानते हैं। 
 
इन्हीं बातों को फिल्म 'अलीगढ़' के माध्यम से निर्देशक हंसल मेहता ने उठाया है। वास्तविक घटनाओं को आधार बनाकर फिल्म बनाई गई है कि किस तरह से समलैंगिक व्यक्ति को समाज हिकारत से देखता है और उसे नौकरी से हटा दिया जाता है मानो वह अपराधी हो। 
 
अलीगढ़ यूनिवर्सिटी में डॉ. श्रीनिवास रामचंद्र सिरस (मनोज बाजपेयी) मराठी पढ़ाते हैं। प्रोफेसर सिरस एकदम सामान्य हैं। अपनी एकांत जिंदगी में वे लता मंगेशकर के पुराने गाने सुनते हैं, दो पैग व्हिस्की के पीते हैं और अपनी शारीरिक जरूरत को पूरा करने के लिए अपनी चॉइस से खुश हैं। किसी का बुरा करने में उनका यकीन नहीं है।
 
आसपास के लोगों को उनसे जलन होती है तो वह कहते हैं 'बाहर का आदमी माना जाता हूं। शादीशुदा लोगों के बीच अकेला रहता हूं। उर्दू बोलने वाले शहर में मराठी सीखाता हूं।' 
 
साजिश रची जाती है। एक टीवी चैनल उनका स्टिंग ऑपरेशन करता है जिसमें सिरस एक रिक्शा चालक के साथ आलिंगन करते नजर आते हैं। उनके इस कृत्य को यूनिवर्सिटी की छवि पर धब्बा माना जाता है। समलैंगिकता के आरोप में उन्हें रीडर और आधुनिक भारतीय भाषाओं के अध्यक्ष पद से बर्खास्त कर दिया जाता है। 
 
मीडिया इसे 'सेक्स स्कैंडल' मानते हुए चटखारे लेकर खबर को प्रकाशित करता है। हुदड़ंगी लोग प्रोफेसर सिरस का पुतला फूंकते है। दीपू नामक पत्रकार इसमें मानवीय कोण देखता है। उसे सिरस के समलैंगिक होने के बजाय इस बात से ऐतराज है कि कैसे कुछ लोग सिरस के बेडरूम में घुस कर उनके नितांत निजी क्षणों को कैमरे में कैद कर सावर्जनिक कर देते हैं। उनके खिलाफ क्यों कोई एक्शन नहीं लेता? 
 
दीपू का लेख छपने के बाद कुछ लोग सिरस की मदद के लिए आगे आते हैं। वे यूनिवर्सिटी के फैसले को अदालत में चुनौती देते हैं कि समलैंगिक होने की वजह से बर्खास्त करना गलत है। फैसला प्रोफेसर सिरस के पक्ष में जाता है। 
 
हालांकि अदालत में सिरस को कई चुभने वाले सवालों, जैसे, 64 वर्ष की उम्र में आप सेक्स कैसे कर लेते हैं? या पुरुष की भूमिका में कौन था?, का सामना करना पड़ता है, जिससे उन्हें लगता है कि अमेरिका में बस जाना चाहिए जहां इस तरह के लोगों को इज्जत हासिल है। 


हिंदी फिल्मों में आमतौर पर 'गे' को बहुत हास्यास्पद तरीके से दिखाया जाता है। कानों में बाली पहने, एकदम चिकने, कलाइयों को मोड़ कर बात करने वाले और नजाकत सी चाल वालों को 'गे' दिखाया जाता है जिनकी हट्टे-कट्टे पुरुषों को देख लार टपकती रहती है। 'अलीगढ़' में जिस तरह से इस किरदार को पेश किया गया है, हिंदी सिनेमा के इतिहास में शायद ही पहले कभी देखने को मिला हो। 
 
फिल्म इस पक्ष को जोरदार तरीके से रखती है कि 'समलैंगिकों' को देखने की दृष्टि में अब बदलाव की जरूरत है। साथ ही यह फिल्म मीडिया की भूमिका और नितांत क्षणों को कैमरे में कैद करने वाले तथाकथित पत्रकारों के खिलाफ भी आवाज उठाती है। 
 
सिरस की जिंदगी को थोड़ा विस्तार के साथ दिखाया जाता तो बेहतर होता। आखिर क्यों वे महाराष्ट्र छोड़कर अलीगढ़ आए? विद्यार्थियों के साथ उनके रिश्ते कैसे थे? इससे फिल्म में और गहराई आ सकती थी।  
 
अली गढ़ के टिकट बुक करने के लिए क्लिक करें 
 
शाहिद और सिटीलाइट जैसी बेहतरीन फिल्म बनाने वाले निर्देशक हंसल मेहता एक बार फिर दमदार फिल्म लेकर हाजिर हुए हैं। 
	 
सिरस के किरदार पर निर्देशक ने खासी मेहनत की है। समलैंगिक होने पर समाज उन्हें हिकारत से देखता है और इससे सिरस अवसाद में चले जाते हैं। उनके अवसाद, दु:ख और एकाकीपन को निर्देशक ने लोकेशन और लाइट्स के इफेक्ट्‍स से बखूबी दिखाया है। किरदारों से ज्यादा सेट और बेजान चीजें बोलती हैं। 
 
फिल्म में उन्होंने बैकग्राउंड म्युजिक और संवादों का बहुत ही कम उपयोग किया है। खामोशी और वातावरण के जरिये उन्होंने बखूबी माहौल तैयार किया है जो सिरस के अंदर चल रही हलचल को सामने लाता है। 
 
फिल्म के आखिर में एक कमाल का सीन हंसल मेहता ने रचा है जिसमें श्मशान घाट में पत्रकार दीपू रोती हुई महिला से सवाल-जवाब करता है और उसी समय उसे प्रोफेसर सिरसा की मौत की खबर मिलती है। 
 
मनोज बाजपेयी ने अपने अभिनय के उच्चतम स्तर को छूआ है। उनका अभिनय हिला कर रख देता है। उनकी आंखे और चेहरे के भाव संवाद से ज्यादा बोलते हैं। अपने अंदर की उदासी और अकेलेपन को वे अपनी बॉडी लैंग्वेज के जरिये बखूबी पेश करते हैं। नि:संदेह अभिनय के स्तर पर यह फिल्म उनके करियर की सर्वश्रेष्ठ फिल्म है। 
 
राजुकमार राव खुद बड़ा नाम बन गए हैं, लेकिन हंसल मेहता से रिश्तों के चलते उन्होंने सहायक भूमिका निभाई है। हालांकि उनके ऑफिस का माहौल नकली लगता है, लेकिन अलग सोच रखने वाले पत्रकार की भूमिका उन्होंने बखूबी निभाई है, जो मोटर चालू/बंद करने की छोटी बात भूल जाता है, लेकिन मुद्दे की बात बखूबी पकड़ता है। एक पेइंग गेस्ट की मुसीबतों को राजकुमार के किरदार के माध्यम से अच्छे से दिखाया गया है। छोटे रोल में आशीष विद्यार्थी भी प्रभावित करते हैं। 
 
समलैंगिकता ऐसा मुद्दा है जिस पर बहस की जाए तो खत्म ही न हो। आप इसके पक्ष में हो या विपक्ष में, लेकिन 'अलीगढ़' इस मुद्दे को कुछ ऐसे सुलगते अंदाज में पेश करती है कि आप सोचने को मजबूर हो जाते हैं। 
 
बैनर : कर्मा पिक्चर्स, इरोज़ इंटरनेशनल
निर्माता : सुनील ए. लुल्ला, संदीप सिंह, हंसल मेहता
निर्देशक : हंसल मेहता
संगीत : करण कुलकर्णी
कलाकार : मनोज बाजपेयी, राजकुमार राव, आशीष विद्यार्थी 
सेंसर सर्टिफिकेट : ए

__________________________
हिंदी सिनेमा के दर्शक इन दिनों बायोपिक बेहद पसंद कर रहे हैं इसलिए निर्माता-निर्देशक इतिहास के पन्नों में ऐसे चरित्र ढूंढ रहे हैं जिन पर फिल्म बनाई जा सके। नीरजा भनोट ने अपनी छोटी सी जिंदगी में इतना बड़ा कारनामा कर दिया कि उन पर फिल्म तो बनती है। फिल्म निर्देशक राम माधवानी ने नीरजा और उनके जीवन की कुछ घटनाओं से प्रेरित होकर 'नीरजा' बनाई है। 
 
किसी व्यक्ति विशेष पर फिल्म बनती है तो कहानी किस तरह की होगी, क्या होगी, ये दर्शकों को पहले से पता रहता है और सारा खेल प्रस्तुतिकरण पर आ टिकता है ताकि दर्शक उन पलों को जी सके। 'नीरजा' भी उन क्षणों का बखूबी महसूस कराती है जब एक विमान का अपहरण हो जाता है और फ्लाइट अटेंडेंट नीरजा अपना हौंसला न खोते हुए सैकड़ों जान बचाती हैं। 
 
फिल्म की यह खूबी है कि शुरुआत 15-20 मिनटों में ही यह बहुत सारी बातें उम्दा तरीके से सामने रख देती है। नीरजा का चुलबुलापन, सुपरस्टार राजेश खन्ना के प्रति दीवानगी, अपने जॉब से प्यार करने वाली और प्रेम के अंकुरित होते बीज के जरिये नीरजा का किरदार बखूबी दर्शकों के दिमाग पर छा जाता है। 


सितम्बर 1986 में पैन एम 73 की उड़ान मुंबई से रवाना होती है और कराची में उतरती है, जहां कुछ आतंकी विमान में घुस कर हाइजैक कर लेते हैं। 379 यात्री विमान में सवार हैं। इस कठिन अवसर में भी नीरजा दिमाग को शांत रखते हुए पायलेट को प्लेन हाइजेक का संकेत देती है और सारे पायलेट्स कॉकपिट से भाग निकलते हैं। 
 
अबू निदाल ऑर्गेनाइजेशन के आतंकियों के सामने विकट स्थिति खड़ी हो जाती है क्योंकि विमान उड़ाने वाला कोई नहीं है। वे साइप्रस में कैद अपने साथियों को छुड़ाना चाहते थे, लेकिन पायलेट की मांग में उलझ जाते हैं। घंटों तक विमान कराची एअरपोर्ट पर खड़ा रहता है। बातचीत चलती रहती है और इसी बीच नीरजा अपने यात्रियों को ध्यान रखने का कर्तव्य बखूबी निभाती है।
 
नीरजा की बहादुरी और निर्णय लेने की क्षमता तब भी दिखाई देती है जब उसे भनक लगती है कि आतंकी सारे पासपोर्ट इकट्ठा कर अ‍मेरिकी नागरिकों को मार सकते हैं। वह अपने साथियों के साथ अमेरिकियों के पासपोर्ट छिपा देती है और आतंकियों के प्लान में बाधा उत्पन्न करती है। 
 
फिल्म का तीन-चौथाई हिस्सा हवाई जहाज के अंदर फिल्माया गया है और एक सीमित स्थान पर फिल्म को केन्द्रित रख कर दर्शकों को बांधे रखना आसान बात नहीं थी, लेकिन निर्देशक राम माधवानी, लेखक और फिल्म के संपादक मोनिषा ने बेहतरीन काम करते हुए न केवल फिल्म को देखने लायक बनाया है बल्कि आप भी उस फ्लाइट में सवार एक यात्री की तरह उस भय से भरे क्षणों को जीते हैं। विमान के अंदर के तनाव को आप महसूस करते हैं। साथ ही नीरजा के परिवार पर उस समय क्या गुजर रही थी इस बात को भी अच्छी तरह पेश किया गया है। फिल्म के अंत में तो भावुक दर्शकों की आंखें गीली हो जाएंगी।  
 
कुछ विज्ञापनों में मॉडल रह चुकीं नीरजा का शादी का अनुभव अच्छा नहीं रहा था। फ्लेशबैक के जरिये उसके अतीत की कड़वाहट को कहानी में बखूबी पिरोया गया है। 
 
नीर जा के टिकट बुक करने के लिए क्लिक करें 
 
फिल्म कुछ जगह फिसलती भी है कुछ जगह ठहरी हुई लगती है। कुछ बनावटी सीन भी अखरते हैं और फिल्म के बीच एक गाने की गुंजाइश तो बिलकुल नहीं थी। आतंकियों की मांग पर भी थोड़े फुटेज खर्च किए जाने थे। अंत में कुछ भावुक दृश्यों से भी बचा जा सकता था, लेकिन ये छोटी-मोटी कमियां हैं। 
 
निर्देशक राम माधवानी ने एक चैलेंजिंग कहानी पर फिल्म बनाई है और पूरी फिल्म में उन्होंने दर्शकों को जोड़ कर रखा है। नीरजा को वे दर्शकों से सीधा कनेक्ट करने में भी सफल रहे हैं। दो घंटे की फिल्म को यदि वे थोड़ा और छोटा कर देते तो फिल्म में कसावट आ जाती। 
 
लंबे समय तक बॉलीवुड में रहने के बावजूद सोनम कपूर अभी तक बतौर अभिनेत्री छाप नहीं छोड़ पाई हैं। 'नीरजा' के जरिये उन्हें बड़ा अवसर मिला और जिसका उन्होंने पूरा फायदा भी उठाया। अपने अभिनय से वे प्रभावित करती हैं और उनके करियर की यह बेहतरीन फिल्म है।

शबाना आजमी के दृश्य कमजोर लिखे गए हैं, लेकिन वे अपने सशक्त अभिनय के जरिये इस कमी को पूरा करती है। संगीतकार शेखर छोटी भूमिका में औसत रहे हैं। फिल्म में अधिकांश चेहरे नए हैं और यह स्क्रिप्ट की डिमांड भी थी। आतंकी बने दो कलाकारों का अभिनय अच्छा है। नीरजा के पिता के रोल में योगेन्द्र टिक्कू का काम भी शानदार है। 
 
सुपरस्टार राजेश खन्ना की नीरजा बहुत बड़ी फैन थीं। काका की फिल्म का एक संवाद है कि जिंदगी बड़ी होनी चाहिए, लंबी नहीं। इस संवाद को 23 वर्षीय नीरजा ने सही मायनो में जिया था। 
 
बैनर : फॉक्स स्टार स्टुडियोज़, ब्लिंग अनप्लग्ड
निर्माता : अतुल कस्बेकर
निर्देशक : राम माधवानी 
संगीत : विशाल खुराना
कलाकार : सोनम कपूर, शबाना आज़मी‍, शेखर रावजिआनी, योगेन्द्र टिक्कू
सेंसर सर्टिफिकेट : यू * 2 घंटे 2 मिनट

__________________________
एअरलिफ्ट की शुरुआत में ही स्पष्ट कर दिया जाता है कि रंजीत कटियाल नामक कोई बंदा है ही नहीं, हालांकि प्रचार में यह बात छिपाई गई थी। 36 वर्ष पूर्व घटी घटना को काल्पनिक चरित्र डालकर पेश किया गया है।
	
	रंजीत कटियाल की प्रेरणा मैथ्युज और वेदी नामक दो भारतीयों से ली गई है जिन्होंने 1990 में कुवैत में फंसे एक लाख सत्तर हजार भारतीयों की वापसी में अहम भूमिका निभाई थी, जब वहां पर सद्दाम हुसैन की इराकी सेना ने हमला बोल दिया था। यह ऐसी घटना है जिसमें कई गुमनाम हीरो ने बहादुरी दिखाई और उनकी चर्चा भी नहीं हुई।
 
रंजीत कटियाल कुवैत में बिज़नेस करने वाला भारतीय है जो अपने आपको कुवैती मानता है। हिंदी फिल्मों के गाने सुनने की बजाय अरबी धुन सुनना पसंद करता है। ये बात और है कि अगले सीन में ही वह हिंदी में गाना गाते दिखता है। 'जब चोट लगती है तो मम्मी ही याद आती है', इस बात का उसे तब अहसास होता है जब कुवैत पर हमला हो जाता है और वहां की सरकार कोई मदद नहीं करती। वह अपने परिवार को लेकर भारत जाना चाहता है, लेकिन उसके अंदर का मसीहा तब जाग जाता है जब वह देखता है कि उसके जैसे एक लाख सत्तर हजार लोग हैं जो अपने देश लौटना चाहते हैं। वह सबको इकट्ठा करता है। उनके खाने का इंतजाम कर अपने स्तर पर घर वापसी की कोशिश शुरू कर देता है। 


रंजीत भारत सरकार के एक ऑफिसर्स से बात करता है। इराक जाकर मंत्री से मिलता है। उसकी इस कोशिश को फिल्म में मुख्य रूप से उभारा गया है। भारत सरकार की सुस्त रफ्तार, मामले को गंभीरता से नहीं लेना, कदम-कदम पर इराकी लड़ाकों से खतरा, चारों तरफ हताश लोग, बावजूद इसके रंजीत हिम्मत नहीं खोता और अंत में भारत सरकार से उसे मदद मिलती है। तारीफ एअर इंडिया के पायलेट्स की भी करना होगी जो पौने पांच सौ से ज्यादा उड़ानों के जरिये वहां फंसे भारतीयों को देश लाते हैं जो कि एक बड़ा बचाव ऑपरेशन था। 
 
फिल्म में डिटेल पर खासा ध्यान दिया गया है। कुवैत में शूटिंग, उस दौर के टीवी, फोन, युवा सचिन तेंडुलकर, बालों में फूल लगाकर समाचार पढ़ती सलमा सुल्तान जैसी समा‍चार वाचिका की वजह से हम 90 के दशक में पहुंच जाते हैं। इराकी सैनिकों की बर्बरता और भारतीयों की लाचारी भी दिखाई देती है, लेकिन फिल्म से वो उतार-चढ़ाव नदारद हैं कि दर्शक अपनी सीट से चिपके रहें। 
 
अक्षय कुमार फिल्म के हीरो हैं, लेकिन उन्हें हीरोगिरी दिखाने के अवसर नहीं मिलते। ज्यादातर समय वे सिर्फ बात करते रहते हैं और कोई ठोस योजना नहीं बनाते। बातचीत वाले सीन दिलचस्प नहीं हैं, इस वजह से बीच-बीच में बोरियत से भी सामना होता है और फिल्म ठहरी हुई लगती है।  
 
निर्देशक राजा कृष्ण मेनन ने भले ही काल्पनिक चरि‍त्र डाले हों, लेकिन घटना को वास्तविक तरीके से दर्शाने के चक्कर में उनकी फिल्म इंटरवल तक सपाट है। इंटरवल के बाद फिल्म में रफ्तार आती है जब परदे पर घटनाक्रम होते हैं। यदि कहानी में थोड़ी कल्पनाशीलता डाली जाती तो फिल्म में थ्रिल पैदा होता। 
 
जहां एक ओर भारतीय सरकार की सुस्त शैली दिखाई गई है तो कोहली जैसा सामान्य ऑफिसर भी दिखाया है जो दिल्ली में बैठ कुवैत में फंसे भारतीयों के लिए परेशान होता रहता है। फिल्म से स्पष्ट होता है कि इस ऑपरेशन में सरकार की ज्यादा दिलचस्पी नहीं थी और ऑफिसर्स के दम पर ही यह संभव हो पाया है। 
 
एअर लिफ्ट के टिकट बुक करने के लिए क्लिक करें 
 
फिल्म में दो किरदार ऐसे हैं जिनका उल्लेख जरूरी है। प्रकाश वेलावडी ने जॉर्ज नामक किरदार निभाया है, जो हर किसी को अपने सवालों से बेहद परेशान करता है। वह करता कुछ नहीं है, लेकिन हर चीज में मीनमेख निकालता है। प्रकाश ने बेहतरीन अभिनय किया है। दूसरा किरदार इराकी मेजर खलफ बिन ज़ायद का है जिसे इनामुलहक ने अदा किया है। उनका हिंदी बोलने का लहजा और बॉडी लैंग्वेज जबरदस्त है। वे जब स्क्रीन पर आते हैं, राहत देते हैं। 
 
कुछ किरदार स्टीरियोटाइप लगे हैं जैसे पूरब कोहली और निमरत कौर के किरदार। इन्हें एक-दो सीन इसलिए दे दिए गए हैं ताकि इन्हें अपना हुनर दिखाने का मौका मिले।
 
अक्षय कुमार ने ऐसा चरित्र पहली बार निभाया है। रंजीत ‍कटियाल का गुरूर और फिर हताशा को उन्होंने अच्छे से दर्शाया है। निर्देशक ने उन्हें सिनेमा के नाम पर कोई छूट नहीं लेने दी है और उनके कैरेक्टर को रियलिटी के करीब रखा है। रंजीत के किरदार में अक्षय ऐसे घुसे की कभी भी वह उनकी पकड़ से नहीं छूटा। 
 
प्रिया सेठ की सिनेमाटोग्राफी बेहतरीन है। गाने फिल्म में अड़चन पैदा करते हैं और निर्देशक को इससे बचना चाहिए था।
 
बैनर : टी-सीरिज सुपर कैसेट्स इंडस्ट्री लि., केप ऑफ गुड फिल्म्स, क्राउचिंग टाइगर मोशन पिक्चर्स, एमे एंटरटेनमेंट प्रा.लि.
निर्माता : अरूणा भाटिया, मोनिषा आडवाणी, मधु भोजवानी, विक्रम मल्होत्रा, भूषण कुमार, कृष्ण कुमार
निर्देशक : राजा कृष्ण मेनन
संगीत : अमाल मलिक, अंकित तिवारी
कलाकार : अक्षय कुमार, निमरत कौर, पूरब कोहली, प्रकाश वेलावडी, इनामुलहक
सेंसर सर्टिफिकेट : यूए * 2 घंटे 4 मिनट 30 सेकंड


__________________________
बाजीराव मस्तानी की कहानी पर फिल्म बनाने का सपना संजय लीला भंसाली वर्षों से संजोये हुए थे जो अब जाकर साकार हुआ। उन्होंने यह फिल्म सलमान खान और ऐश्वर्या राय को लेकर प्लान की थी और अब इसे रणवीर सिंह, प्रियंका चोपड़ा और दीपिका पादुकोण के साथ बनाया है। फिल्म एक लंबे 'डिस्क्लेमर' से शुरू होती है जो कि किसी तरह के विवाद से बचने की पतली गली है। स्पष्ट है कि यह बाजीराव और मस्तानी की प्रेम कहानी पर आधारित है, लेकिन निर्देशक ने ड्रामे को मनोरंजक बनाने के लिए अपनी ओर से भी बहुत कुछ जोड़ा है।
 
फिल्म एन.एम. इनामदार के उपन्यास 'राउ' पर आधारित है। मराठा शासक बाजीराव पेशवा (रणवीर सिंह) से बुंदेलखंड के राजा अपनी बेटी मस्तानी (दीपिका पादुकोण) के जरिये दु‍श्मन से निपटने के लिए मदद मांगते हैं। बाजीराव अपनी सेना लेकर पहुंच जाते हैं। मस्तानी भी युद्ध में बाजीराव के साथ हिस्सा लेती है। उसके सौंदर्य और बहादुरी से बाजीराव प्रभावित होते हैं। दूसरी ओर मस्तानी, बाजीराव के इश्क में दीवानी हो जाती है। बाजीराव उसे बताते हैं कि वे शादीशुदा हैं। काशी (प्रियंका चोपड़ा) उनकी पत्नी है, एक बेटा है, लेकिन मस्तानी तो इश्क में डूब चुकी थी। 
 
युद्ध के बाद बाजीराव पूना अपने नए महल शनिवारवाड़ा में लौट आते हैं। कुछ दिनों बाद मस्तानी भी बुंदेलखंड से पूना आ जाती है। जब बाजीराव और मस्तानी की मोहब्बत की बात बाजीराव की पत्नी काशी और मां (तनवी आजमी) को पता चलती है तो उन्हें दु:ख पहुंचता है। मस्तानी का अपमान किया जाता है। 
 
मस्तानी हिंदू पिता और मुस्लिम मां की संतान है, मुस्लिम धर्म को मानती है इस वजह से ब्राह्मण इस रिश्ते का विरोध करते हैं। बाजीराव देखते हैं कि मस्तानी को मान-सम्मान नहीं मिल रहा है तो वे मस्तानी से विवाह रचा लेते हैं और उसके लिए मस्तानी महल बनवा देते हैं। तमाम विरोधों के बावजूद मस्तानी और बाजीराव का इश्क कम होने के बजाय दिन-प्रतिदिन परवान चढ़ता है और कहानी मुख्यत: काशी, बाजीराव और मस्तानी के इर्दगिर्द घूमती है। 


फिल्म का स्क्रीनप्ले प्रकाश आर. कपाड़िया, संजय लीला भंसाली और मल्लिका दत्त घारडे ने मिलकर लिखा है। इसमें कितना हकीकत है और कितना फसाना, ये तो वे ही बेहतर जानते हैं, लेकिन स्क्रीनप्ले इस तरह से लिखा गया है कि फिल्म बांध कर रखती है। एक के बाद एक बेहतरीन दृश्य आते रहते हैं और आप बाजीराव-मस्तानी-काशी की दुनिया में खो जाते हैं।
 
फिल्म एक शानदार युद्ध दृश्य से शुरू होती है और फिर बाजीराव-मस्तानी के इश्क पर आ जाती है। ड्रामे में जान तब आती है जब मस्तानी पूना आती है और तमाम विरोध, अपमान सहते हुए बाजीराव के प्रति इश्क जारी रखती है। यहां से तीनों किरदारों की मनोदशा को बेहद सूक्ष्मता के साथ संजय लीला भंसाली ने पेश किया है। 
 
एक ओर मस्तानी है, जिसका बिना शर्त वाला इश्क जो उसके लिए इबादत है, खुदा है तो दूसरी ओर महज़ब और रिश्तों के बीच जकड़ा हुआ बाजीराव है, जिसके इश्क को दुनिया समझ नहीं पाती और वह सभी की नजर में खलनायक बन गया है। मस्तानी को मान-सम्मान दिलाने के लिए वह सबसे भिड़ जाता है। 
 
इन दोनों के बीच काशी पिसती है जो चुपचाप सब सहती है और बिना अपराध के भी अपने पति को दूसरी स्त्री की बांहों में देखने का दु:ख उठाती है। इन तीनों किरदारों के मन की हलचल, बेहतरीन अभिनय और निर्देशन के कारण सतह पर आ जाती है और दर्शक इसे महसूस करता है। जरूरत है धैर्य के साथ सब कुछ देखने और महसूस करने की।
 
बाजी राव मस्तानी के टिकट बुक करने के लिए क्लिक करें 
 
किस किरदार से आपको सहानुभूति है ये आपकी सोच और समझ पर निर्भर है, लेकिन एक आम दर्शक की नजर में बाजीराव और मस्तानी की नकारात्मक छवि बनती है क्योंकि शादीशुदा होने के बावजूद बाजीराव ने इश्क फरमाया और बिना कारण अपनी पत्नी काशी को दु:ख पहुंचाया। पर ये इश्क है, उम्र-जाति-महजब-रिश्ते नहीं देखता, कब किससे हो जाए कहा नहीं जा सकता। 
 
संजय लीला भंसाली का निर्देशन लाजवाब है। हर सीन को उन्होंने पेंटिंग की तरह पेश किया है। उनका प्रस्तुतिकरण जादुई है जो दर्शकों को अलग दुनिया में ले जाता है। हर सीन को उन्होंने भव्य बनाया है जो कही-कही अतिरेक भी लगता है। जरूरी नहीं है कि हर दृश्य में भीड़ खड़ी कर दी जाए। कुछ प्रसंग जल्दबाजी में भी निपटाए गए हैं, शायद समय का बंधन होगा। बाजीराव को नाचते देखना भी नहीं सुहाता, लेकिन ये फिल्म की छोटी-मोटी कमियां हैं।
 
फिल्म का क्लाइमैक्स बेहतरीन है जिसमें मृत्यु के पूर्व बाजीराव को नदी में दुश्मन की सेना खड़ी नजर आती है और वह हवा में तलवार चलाता है। 
 
प्रकाश आर. कापड़िया द्वारा लिखा गया हर संवाद तारीफ के काबिल है और यह ड्रामे का मजा दोगुना कर देते हैं। फिल्म के सेट देखने लायक हैं और सुदीप चटर्जी की सिनेमाटोग्राफी में रंग, लाइट, शेड्स का कमाल देखने को मिलता है। 
 
संगीत खुद संजय लीला भंसाली का है और फिल्म के मूड के अनुरूप है। 'दीवानी' और 'पिंगा' इसमें से बेहतरीन हैं। इनकी कोरियोग्राफी और फिल्मांकन जबरदस्त है। तकनीकी रूप से फिल्म बेहद मजबूत है और फिल्म के तकनीशियनों की मेहनत नजर आती है। 
 
रणवीर सिंह को अपने करियर में इतनी जल्दी ही इतना भारी-भरकम रोल मिल गया। डर था कि क्या वे निभा पाएंगे, लेकिन उन्होंने कर दिखाया। वे कैरेक्टर में घुस गए और बाजीराव के गेटअप में वे जमे हैं। अपने लहजे, फिजिक पर भी उन्होंने खूब मेहनत की और उनका काम शानदार रहा है। हालांकि उनके अभिनय की भी सीमा है, लेकिन अपनी सीमा के भीतर रहते हुए उन्होंने जितना बन बड़ा उससे ज्यादा किया। 
 
मस्तानी के किरदार में दीपिका पादुकोण का अभिनय देखने लायक है। वे बेहद खूबसूरत लगी हैं और 'दीवानी' में उनकी खूबसूरती कई गुना बढ़ जाती है। इश्क में दीवानी एक राजकुमारी का किरदार उन्होंने बखूबी जीवंत किया है। प्रियंका चोपड़ा के पास संवाद कम थे और ज्यादातर उन्हें चेहरे के भाव से ही अपने दर्द को बयां करना था और यह काम उन्होंने बेहतरीन तरीके से किया। 'पिंगा' में उनका डांस दीपिका से बेहतर रहा। बाजीराव की मां के रूप में तनवी आजमी अपने दमदार अभिनय के बूते पर पूरी ताकत के साथ अपनी उपस्थिति दर्ज कराती है। 
 
'बाजीराव मस्तानी' को देखने के अनेक कारण हैं और इसे देखा जाना चाहिए। 
 
बैनर : इरोज़ इंटरनेशनल, एसएलबी फिल्म्स
निर्माता : किशोर लुल्ला-संजय लीला भंसाली
निर्देशक-संगीत : संजय लीला भंसाली 
कलाकार : रणवीर सिंह, प्रियंका चोपड़ा, दीपिका पादुकोण, तनवी आजमी, महेश मांजरेकर, मिलिंद सोमण
सेंसर सर्टिफिकेट : यू * 2 घंटे 38 मिनट 

__________________________
अपने आपको जाहिर करने का साहस बहुत कम में होता है और संसार में लगभग हर व्यक्ति तरह-तरह के मुखौटे लगाए घूमता है। मुखौटे की आड़ में उसके अंदर का मूल इंसान गुम हो जाता है और इस नकलीपन को ही वह असली मान लेता है। कुछ मुखौटे हमें सामाजिक दबाव के तहत लगाना पड़ते हैं। मसलन ज्यादातर सवाल पूछा जाता है कि आप कैसे हैं? भले ही आप बुरे दौर से गुजर रहे हों, लेकिन शिष्टाचार के मुखौटे के कारण यह जानते हुए भी सामने वाला केवल औपचारिकता निभा रहा है कहना पड़ता है कि मैं अच्छा हूं। इसी विचार को निर्देशक इम्तियाज अली ने 'तमाशा' में प्रस्तुत किया है।
 
दिल और दुनिया के बीच की जगह कोर्सिका में दो अजनबी मिलते हैं। वे अपना असली परिचय नहीं देते हैं। लड़का अपने आपको डॉन बताता है और लड़की मोना डार्लिंग। तय करते हैं कि वे अपने बारे में झूठ बोलेंगे और यहां के बाद जिंदगी में फिर कभी नहीं मिलेंगे। 
 
इस झूठ के चक्कर में लड़के का असली रूप उजागर होता है और लड़की उसे चाहने लगती है। कुछ दिन साथ गुजारने के बाद वे भारत अपने-अपने घर लौट जाते हैं। चार वर्ष बाद उनकी फिर मुलाकात होती है। इस बार असली परिचय होता है। लड़का अपना नाम वेद (रणबीर कपूर) औल लड़की तारा (दीपिका पादुकोण) बताती है। 
 
वेद को तारा कोर्सिका वाले डॉन से बिलकुल अलग पाती है। वह कुछ ज्यादा ही शिष्ट है और बोर किस्म का है। घड़ी के मुताबिक जीता है और उसमें से वो मस्ती-रोमांच गायब है। तारा को वेद प्रपोज करता है, लेकिन उसे यह बात बताकर वह रिजेक्ट कर देती है। इससे वेद को चोट पहुंचती है। उसे समझ नहीं आता कि असल में वह है क्या? वह डॉन उसकी असलियत है जिसका वह किरदार निभा रहा था या वह वेद का किरदार निभा रहा है जिसे वह असलियत समझता है। उसकी भीतरी यात्रा शुरू होती है। वह अपने को खोजता है। 


इम्तियाज अली द्वारा चुना गया विषय दुरुह है और इस पर मनोरंजक फिल्म गढ़ना बहुत बड़ी चुनौती है, लेकिन इस पर एक अच्छी फिल्म गढ़ने में इम्तियाज सफल हो गए हैं। इंटरवल तक फिल्म बहती हुई लगती है। रणबीर और दीपिका के रोमांस में ताजगी महसूस होती है। एक-दूसरे से झूठ बोलकर मनचाहा करने वाला आइडिया लुभाता है। 
 
इंटरवल के बाद फिल्म थोड़ी लड़खड़ाती है जब वेद की अंदर की यात्रा शुरू होती है। इसमें थ्री इडियट्स वाला ट्रेक भी शामिल हो जाता है जब वेद को उसके पिता इंजीनियरिंग की पढ़ाई के लिए दबाव डालते हैं जबकि वह कुछ और करना चाहता है। यह ट्रेक इतना असरदायक नहीं है। 
 
त माशा के टिकट बुक करने के लिए क्लिक करें 
 
फिल्म कहती है औसत किस्म के लोग अपने सपनों को तिलांजलि देकर एक ऐसी दौड़ में शामिल हो जाते हैं जिन्हें पता ही नहीं होता कि वे कहां जा रहे हैं। वे एक मशीन बन जाते हैं और मन मारते हुए रूटीन लाइफ जीते हैं। 
 
खैर, फिल्म के नायक में तो एक टैलेंट छिपा हुआ था, लेकिन ज्यादातर लोगों में तो किसी किस्म का हुनर नहीं होता और पैसे कमाने के लिए उन्हें रूटीन लाइफ की मार झेलना पड़ती है। बहुत कम लोग होते हैं जो अपनी मर्जी का काम कर पाते हैं। 
 
इम्यिाज अली का निर्देशन बेहतरीन है। वेद की कहानी को उन्होंने पौराणिक कथाओं से लेकर तो आधुनिकता से जोड़ा। उनके प्रस्तुतिकरण में स्टेज पर चलने वाले तमाशे का मजा भी मिलता है। उन्होंने सिनेमा के स्क्रीन को विभिन्न रंगों से संवारा है और गीतों के जरिये कहानी को आगे बढ़ाया है। एक अलग तरह के विचार और प्रेम कहानी को स्क्रीन पर दिखाना सराहनीय है। उन्होंने न कहते हुए भी बहुत कुछ कहा है। 
 
रवि वर्मन, इरशाद कामिल और एआर रहमान का काम उल्लेखनीय है। इरशाद कामिल ने बेहतरीन बोल लिखे हैं जो कहानी को आगे बढ़ाते हुए पात्रों की मनोदशा को व्यक्त करते हैं। रहमान की धुनें भी तारीफ के काबिल हैं। मटरगश्ती, अगर तुम साथ हो, चली कहानी, सफरनामा सुनने लायक हैं। रवि वर्मन का कैमरावर्क जोरदार है और उन्होंने फिल्म को दर्शनीय बनाया है। 
 
रणबीर कपूर की अदाकारी बेहतरीन है। आजाद पंछी और लकीर के फकीर वाले दोहरे व्यक्तित्व को उन्होंने बिलकुल अलग तरीके से दर्शाया है। दर्शकों को लगता है कि दीपिका पादुकोण का रोल और लंबा होना चाहिए था और यह दीपिका की तारीफ ही है। रणबीर से एक रेस्तरां में दोबारा मिलने वाले शॉट में उनके खुशी के भाव देखने लायक हैं।
 
रंगों से सराबोर, संगीतमय और उम्दा प्रस्तुतिकरण के कारण यह तमाशा देखने लायक है। 
 
बैनर : यूटीवी मोशन पिक्चर्स, नाडियाडवाला ग्रैंडसन एंटरटेनमेंट
निर्माता : साजिद नाडियाडवाला 
निर्देशक : इम्तियाज अली
संगीत : एआर रहमान
कलाकार : रणबीर कपूर, दीपिका पादुकोण 
सेंसर सर्टिफिकेट : यूए * 2 घंटे 31 मिनिट 28 सेकंड


__________________________
इयान फ्लेमिंग ने 1952 में जेम्स बांड के किरदार को केन्द्र में रखकर उपन्यास लिखना शुरू किए। इस किरदार की लोकप्रियता के बाद डॉक्टर नो (1962) से जेम्स बांड के किरदार को लेकर फिल्म बनना शुरू हुई। सिलसिला 53 वर्षों से जारी है जो इस सीरिज की विश्वव्यापी लोकप्रियता का सबूत है। 'स्पेक्टर' इस श्रृंखला की 24वीं फिल्म है और डेनियल क्रेग चौथी बार जेम्स बांड बन खतरों से खेल दुश्मनों का मुकाबला कर रहे हैं। 
 
हॉट हसीनाएं, हैरत अंगेज एक्शन, खूबसूरत लोकेशन्स, आधुनिक कार और अपनी बहादुरी के ‍चिरपरिचित गुणों के साथ सूटेड-बूटेड जेम्स बांड इस सीरिज की फिल्मों की खासियत है और निर्देशक सेम मेंडेस ने अपनी फिल्म को इन्हीं खासियत के इर्दगिर्द रखा है। 
 
फिल्म शुरू होती है मेक्सिको सिटी से जहां 'द डे ऑफ द डेड' मनाया जा रहा है। एक लंबा सिंगल शॉट लिया गया है जो सिनेमाटोग्राफी का उत्कृष्ट नमूना है। आमतौर पर जेम्स बांड की फिल्मों का पहला सीक्वेंस ऐसा होता है कि दांतों तले अंगुली दबाने वाली कहावत चरितार्थ हो जाती है और 'स्पेक्टर' का यह प्री क्रेडिट सीक्वेंस भी कमाल का है। इस सीक्वेंस के खत्म होते ही लगता है कि इसे दोबारा देखा जाना चाहिए। जेम्स बांड की फिल्म से बहुत उम्मीद लिए बैठे दर्शकों की उम्मीद इस सीक्वेंस को देखने के बाद आसमान छूने लगती है, लेकिन वैसी गति फिल्म में बाद में कायम नहीं रह पाती। 
 
एक अनऑफिशियल मिशन का ऑर्डर जेम्स को अपनी मौत के पहले एम ने दिया था। मेक्सिको में जेम्स दो आदमियों को मार देता है जो एक स्टेडियम को उड़ाने की तैयारी में थे। लंदन वापसी के बाद जेम्स को सस्पेंड कर दिया जाता है और वहां घमासान मच जाता है। नए 'एम' के 'सी' के साथ अधिकारों को लेकर तनावपूर्ण रिश्ते हैं और 'सी' डबल ओ सेक्शन को बंद करना चाहता है क्योंकि यह सेक्शन पुराना और निष्प्रभावी हो गया है। 
 
जेम्स बांड दो मोर्चों पर जूझता है। उसकी हर हरकत पर उसके प्रमुख नजर रखे हुए हैं जिनसे छिपकर उसे स्पेक्टर (स्पेशल एक्ज़ीक्यूटिव फॉर काउंटर इंटेलीजेंस, टेरररिज्म, रिवेंज एंड एर्क्सोशन) के प्रमुख फ्रांज ओबरहाउजर को ढूंढ निकालना है जिसे दुनिया मृत मान चुकी है। इस मिशन को उसे अकेले ही अंजाम देना है। कदम-कदम पर उसे सुराग मिलते जाते हैं जिनके सहारे वह मैक्सिको, लंदन, रोम, मोरक्को, ऑस्ट्रिया की खाक छानता है। मनीपेनी, लुसिया और मैडेलाइन स्वान जैसी महिलाओं का उसे साथ मिलता है। 


'स्पेक्टर' में नया कुछ नहीं पेश करते हुए यह फिल्म जेम्स बांड के चिर-परिचित अंदाज या कहें कि इस सीरिज के फैंस को ध्यान में रखकर बनाई गई है जो जेम्स बांड की हर फिल्म में उसका वही अंदाज देखना पसंद करते हैं। कार, चेज़िंग, स्टंट्स, वूमैन और वाइन इस फिल्म की भी खासियत है, लेकिन कहानी के मामले में यह फिल्म थोड़ी कमजोर साबित होती है। कुछ सवाल अनुत्तरित रह जाते हैं। 
 
कहानी का फैलाव बहुत किया और इसे समेटने में खासा समय लिया गया। इसे जेम्स बांड सीरिज की सबसे लंबी फिल्म बताया जा रहा है। लंबाई तब अखरती है जब फिल्म में कुछ सुस्त दृश्यों से पाला पड़ता है और 'स्पेक्टर' में बीच-बीच में ऐसे क्षण आते हैं जब फिल्म ठहरी हुई लगती है। इन सुस्त क्षणों की याद आप तब भूला देते हैं जब बीच-बीच में रोमांचक क्षणों से सामना होता है।
 
शुरुआती सीक्वेंस के बाद ऑस्ट्रिया में बर्फ के बीच दिखाया गया स्टंट भी गजब का है। कही कोई कंजूसी नजर नहीं आती है और बांड फिल्मों की भव्यता को ध्यान में रख पानी की तरह पैसा बहाया गया है। ढेर सारी कारें उड़ाई गई हैं। क्लाइमैक्स जरूर कमजोर लगता है क्योंकि यहां उम्मीद थी कि जबरदस्त स्टंट देखने को मिलेगा। 
 
जेम्स बांड के रूप में डेनियल क्रेग का आत्मविश्वास देखने लायक है। वे सभी पर भारी पड़ते हैं और फिल्म को अपने कंधों पर खींचकर देखने लायक बनाते हैं। सारे ऑर्डर को ताक पर रखकर अपने मिशन में जुट जाने वाले शख्स के रूप में वे बेहद जमे हैं।
 
क्रिस्टोफर वाल्ट्ज़ अपने पहले सीन में ही खौफ पैदा कर देते हैं और डेनियल क्रेग से जम कर टक्कर लेते हैं। 50 वर्ष की मोनिका बेलूची को सबसे ज्यादा उम्र में बांड गर्ल बनने का मौका मिला है, लेकिन वे अपना जबरदस्त प्रभाव छोड़ती हैं। लिया सेडक्स को बेहतरीन अवसर मिला है जिसका उन्होंने पूरा फायदा उठाया है। 
 
फिल्म की सिनेमाटोग्राफी की जितनी तारीफ की जाए कम है। एरियल शॉट्स का जवाब नहीं है। सिनेमाटोग्राफी फिल्म को विराट लुक देती है। लोकेशन्स आंखों को सुकून देती है। फिल्म के हर किरदार को स्टाइलिश लुक में पेश किया गया है जो जेम्स बांड की फिल्मों का खास गुण है। 
 
'स्पेक्टर' की आप 'स्कायफॉल' से तुलना करेंगे तो कमतर पाएंगे, लेकिन 'स्पेक्टर' में वो तत्व मौजूद हैं जिनके लिए जेम्स बांड की फिल्में जानी जाती हैं और इसके लिए थिएटर जाया जा सकता है। 
	 
निर्देशक : सेम मेंडेस 
निर्माता : माइकल जी विल्सन, बारबरा ब्रोकोली 
कलाकार : डेनियल क्रेग, क्रिस्टोफर वाल्टज़, ली सेडक्स, नाओमी हैरिस, मोनिका बेलुची
सेंसर सर्टिफिकेट : यूए * अवधि : 2 घंटे 28 मिनट

__________________________
सूरज बड़जात्या की फिल्मों में ऐसा परिवार दिखाया जाता है जो तन-मन-धन से खुश है। किसी तरह का मनमुटाव नहीं और नैतिकता का पूरा ध्यान रखा जाता है। इस परिवार से एकदम विपरीत है कनु बहल की फिल्म 'तितली' का परिवार, जो अभावों में जी रहा है। इस परिवार के लिए जिंदगी बदसूरत है। अपने आपको जिंदा रखने के लिए उन्हें जद्दोजहद करना पड़ती है और वे जानवर बन जाते हैं। परदे पर उनके कारनामों को देख सिनेमाहॉल में बैठे आप डिस्टर्ब हो जाते हैं और उनकी मौजूदगी खतरे का अहसास कराती है। 
 
दिल्ली में रहने वाले तीन भाइयों में से सबसे छोटे का नाम तितली (शशांक अरोरा) है। उसकी मां को लड़की चाहिए थी, लेकिन जब तीसरी बार भी लड़का हो गया तो मां ने लड़की वाला नाम रख कर ही काम चला लिया। विक्रम (रणवीर शौरी) और बावला (अमित सियाल) उसके बड़े भाई हैं। छोटी-मोटी नौकरी से इनका गुजारा नहीं होता इसलिए ये दोनों भाई हाइवे पर लोगों को लूटते हैं। तितली भी कभी-कभी उनका साथ देता है, लेकिन वह इस नरक की जिंदगी से छुटकारा पाना चाहता है। 
 
जब दोनों भाइयों को इसकी भनक लगती है तो वे तितली की नीलू (शिवानी रघुवंशी) से शादी करा देते हैं ताकि तितली घर छोड़कर नहीं जाए। साथ ही उन्हें अपनी टीम में एक लड़की की भी जरूरत थी इसलिए वे नीलू को भी इसमें शामिल करते हैं, लेकिन नीलू इसके खिलाफ है। नीलू की यह शादी उसकी मर्जी से नहीं हुई है और वह प्रिंस को चाहती है। तितली और नीलू में एक डील होती है ताकि वे दोनों इस नारकीय जीवन से आजादी पा सके। 


कनु बहल और शरत कटारिया ने मिलकर यह कहानी लिखी है जो जिंदगी में बढ़ रही असमानता और आने वाले भयावह भविष्य की ओर इशारा करती है। समाज में अमीर-गरीब की खाई चौड़ी होती जा रही है और इसके दुष्परिणाम क्या होंगे इसकी कल्पना भी नहीं की जा सकती है। इस चौड़ी खाई के कारण भ्रष्टाचार और गुंडागर्दी बढ़ती जा रही है। चमचमाते शॉपिंग मॉल्स और दमकते हाइवे के नीचे की गंदगी सतह पर नहीं आई है, लेकिन यदि इस दिशा में सोचा नहीं गया तो यह कभी भी सतह पर आ सकती है। 
 
फिल्म में दिखाया गया है कि परिवार के ये लोग बुरे नहीं हैं बल्कि परिस्थितियां बुरी हैं जिसके कारण ये घिनौने होते जा रहे हैं। पैसों के लिए वे किसी का खून बहाने के लिए तैयार हो जाते हैं। पत्नी हाथ तुड़वाने और पति हाथ तोड़ने के लिए तैयार हो जाता है। पति अपने सामने पत्नी को दूसरे की बांहों में देखना भी कबूल कर लेता है। फिल्म में थूकने और उल्टी करने के दृश्यों से उपकाइयां आती हैं, लेकिन जिस तरीके से यह परिवार रहता है और हरकतें करता है उसको देख भी कुछ लोगों को उपकाइयां आ सकती हैं क्योंकि वे इन लोगों की जिंदगी से परिचित नहीं हैं। 
 
निर्देशक कनु बहल ने फिल्म को एकदम रियल रखा है और यह वास्तविकता ही आपको विचलित करती है। उन्होंने एक परिवार का जीवन आपके सामने उठा कर रख दिया है और दर्शकों को समझने के लिए काफी चीजें छोड़ दी हैं। फिल्म में बैकग्राउंड म्युजिक नहीं के बराबर है। वातावरण में आने वाली आवाजों को जगह दी गई है जिससे फिल्म की विश्वसनीयता और बढ़ गई है। सिंक साउंड का इस्तेमाल भी इसके लिए जिम्मेदार है।
 
कमी इस बात की लगती है कि फिल्म में एक भी सकारात्मक किरदार नहीं है। जिंदगी अभी इतनी बुरी भी नहीं हुई है कि कोई भला आदमी ही नहीं हो। हालांकि फिल्म के अंत में नीलू और तितली सारी बातों को भूला कर नई शुरुआत का फैसला करते हैं और फिल्म आशावादी संदेश के साथ खत्म होती है। 
 
कलाकारों का अभिनय उत्कृष्ट दर्जे का है। लगता ही नहीं कि कोई एक्टिंग कर रहा है। रणवीर शौरी को छोड़ बाकी कलाकार अपरिचित से हैं और यह स्क्रिप्ट की डिमांड भी थी। रणवीर शौरी, शशांक अरोरा, अमित सियाल, शिवानी रघुवंशी सहित सभी ने अपने किरदारों को बखूबी पकड़ा है। 
 
'तितली' जैसी फिल्म देखना हर किसी के बस की बात नहीं है क्योंकि सच कड़वा और कठोर होता है। 
 
बैनर : यशराज‍ फिल्म्स
निर्माता : दिबाकर बैनर्जी
निर्देशक : कनु बहल
कलाकार : शशांक अरोरा, रणवीर शौरी, अमित सियाल, शिवानी रघुवंशी, ललित बहल 
सेंसर सर्टिफिकेट : ए * 1 घंटा 57 मिनट

__________________________
'हम आपके हैं कौन' के बाद शादी की पृष्ठभूमि पर आधारित कई फिल्में बनी हैं और 'क्वीन' जैसी उम्दा फिल्म बनाने वाले विकास बहल ने भी 'डेस्टिनेशन वेडिंग' की पृष्ठभूमि पर 'शानदार' बनाई है जो किसी परी कथा की तरह लगती है। यह विकास बहल की 'हम आपके हैं कौन' है जो अपने बेहतरीन प्रस्तुतिकरण के कारण दर्शकों को बांध कर रखती है। 
 
अरोरा और फंडवानी परिवार दिवालिया हो गए हैं, लेकिन यह बात वे एक-दूसरे के बारे में नहीं जानते। अपने कारोबार को चमकाने के लिए वे एक शादी की डील करते है जिसके तहत बिपिन अरोरा (पंकज कपूर) की बेटी ईशा (सना कपूर) की शादी हैरी फंडवानी (संजय कपूर) के भाई से तय हो जाती है। 
 
यह एक डेस्टिनेशन वेडिंग है जिस पर जम कर पैसा बहाया जा रहा है। शादी को ऑर्गेनाइज करने का जिम्मा जगजिंदर जोगिंदर (शाहिद कपूर) के हाथों में है। जगजिंदर जोगिंदर का दिल बिपिन की नाजायज बेटी आलिया (आलिया भट्ट) पर आ जाता है। जगजिंदर जोगिंदर को बिपिन बिलकुल पसंद नही करता, लेकिन नींद नहीं आने की बीमारी से पीड़ित आलिया को जगजिंदर अच्छा लगने लगता है। 


इस प्रेम कहानी के साथ शादी के नाम पर पैसे का भौंडा प्रदर्शन और अमीरों की हर बात को व्यवसाय के चश्मे से देखने की आदत को भी दिखाया गया है जिसके तहत एट पैक एब्स वाला लड़का 90 किलो ग्राम वाली एक लड़की से शादी के इसलिए तैयार हो जाता है क्योंकि उतने वजन का उसे सोना मिलेगा। मोटापे और फिटनेस को लेकर भी फिल्म में अच्‍छा खासा व्यंग्य किया गया है। 
 
फिल्म की कहानी बहुत ही साधारण है और इस तरह की कहानी कई बार हिंदी सिनेमा में दिखाई जा चुकी है, लेकिन निर्देशक का प्रस्तुतिकरण और कलाकारों का अभिनय फिल्म में आपकी रूचि जगाए रखता है। नसीरुद्दीन शाह के वाइस ओवर और शानदार एनिमेशन के साथ फिल्म शुरू होती है। फिल्म का पहला दृश्य जो कि शाहिद कपूर और पंकज कपूर के बीच फिल्माया गया है, फिल्म के मूड को सेट कर देता है। शाहिद, पंकज और आलिया के किरदारों को आप तुरंत ही पसंद करने लगते हैं। 
 
फिल्म परी कथा जैसा आभास देती है जिसमें हर चीज़ खूबसूरत नजर आती है। पंकज-शाहिद-आलिया के बीच के मजेदार दृश्यों से फिल्म लगातार मनोरंजन करती है और इंटरवल तक बहती हुई चलती है। इंटरवल के बाद फिल्म फिल्म खींची हुई लगती है और थोड़ी बोरियत महसूस होती है क्योंकि कहने के लिए निर्देशक के पास कुछ बाकी नहीं रहता। 'सिंड्रेला' की कहानी अचानक 'दम लगा के हईशा' बन जाती है। यदि दूसरे भाग में जगजिंदर-आलिया की प्रेम कहानी को ज्यादा फुटेज दिया जाता तो बेहतर रहता, लेकिन इस हिस्से में रोमांस को लगभग भूला ही दिया गया है। बावजूद इन कमियों के फिल्म में ऐसे दृश्यों की भरमार है जो मनोरंजन करते रहते हैं, जैसे मशरूम-ब्राउनी वाला सीक्वेंस, करण जौहर का मेहंदी विद करण और ईशा का शादी में अपने कपड़े उतारना वाले दृश्य।
 
निर्देशक विकास बहल ने 'डिज़्नी' की तरह खूबसूरत, रंगीन और सॉफ्ट फिल्म बनाने की कोशिश की है। उनका प्रस्तुतिकरण लाजवाब है, लेकिन दमदार कहानी न होने के कारण फिल्म उतनी प्रभावी नहीं बन पाई। हालांकि कहानी की कमी को उन्होंने अपनी कल्पनाशीलता से काफी हद तक ढंक कर खुशनुमा फिल्म बनाई है। उन्होंने रोमांस और पिता-पुत्री के रिश्ते को ताजगी के साथ पेश किया है। 
 
शानदार के टिकट बुक करने के लिए क्लिक करें 
 
फिल्म का संगीत और बैकग्राउंड म्युजिक इसके प्लस पाइंट्स हैं और इसका सारा श्रेय संगीतकार अमित त्रिवेदी को जाता है। 'गुलाबो', 'शाम शानदार' और 'सेंटी वाली मेंटल' सुनने लायक हैं। इसके अलावा दो पुराने गानों 'नींद न मुझको आए' और 'ईना मीना डिका' को नए स्वरूप में पेश करने वाला प्रयोग भी अच्‍छा है। गीतों का फिल्मांकन आंखों को सुकून देता है। बैकग्राउंड म्युजिक पर खासी मेहनत की गई है। 
 
कलाकारों का चयन एकदम सटीक है। फिल्म के मूड के अनुरूप सभी ने थोड़ी ओवरएक्टिंग की है, लेकिन लाइन क्रास नहीं की है। वेडिंग प्लानर के रूप में शाहिद कपूर जमे हैं और अपने किरदार की स्मार्टनेस को उन्होंने बेहतरीन तरीके से जिया है। आलिया भट्ट राजकुमारी की तरह लगी हैं और उनकी एक्टिंग इतनी नेचुरल है कि लगता ही नहीं कि वे अभिनय कर रही हैं। 
पंकज कपूर के लिए इस तरह के रोल करना बाएं हाथ का खेल है। पंकज-शाहिद, पंकज-आलिया, शाहिद-आलिया की केमिस्ट्री बेहतरीन रही है। सना कपूर की शुरुआत अच्छी है। सुषमा सेठ ने मुंहफट दादी के रूप में कमाल किया है। संजय कपूर ने सिंधी बिजनेसमैन के रूप में लाउड एक्टिंग की है जो किरदार की डिमांड थी। 
 
कुल मिलाकर त्योहारों के मौसम में इस खुशमिजाज फिल्म को देखा जा सकता है। 
 
बैनर : धर्मा प्रोडक्शन्स, फैंटम प्रोडक्शन्स
निर्माता : अनुराग कश्यप, मधु मंटेना, विक्रमादित्य मोटवाने, करण जौहर
निर्देशक : विकास बहल
संगीत : अमित त्रिवेदी
कलाकार : शाहिद कपूर, आलिया भट्ट, पंकज कपूर, सना कपूर, संजय कपूर
सेंसर सर्टिफिकेट : यूए * 2 घंटे 25 मिनट 32 सेकंड 

__________________________
भारत में कई आपराधिक मामले ऐसे हैं जिनमें अपराधी तक पुलिस पहुंचने में नाकाम रही। ऐसा नहीं है कि अपराधी बहुत चालाक है बल्कि पुलिस और जांच कर रही एजेंसी की लापरवाही के कारण भी ऐसा होता है। 2008 में नोएडा में आरूषि तलवार और हेमराज के मर्डर केस पर मेघना गुलजार की फिल्म 'तलवार' आधारित है और फिल्म दर्शाती है कि यदि पुलिस शुरुआत में लापरवाही नहीं बरतती तो मामला उतना उलझता नहीं। प्रारंभिक तौर पर 'ओपन एंड शट केस' मानकर पुलिस अतिआत्मविश्वास का शिकार हो गई। 
 
इस दोहरे हत्याकांड ने पूरे देश को झकझोर दिया था क्योंकि एक मध्यमवर्गीय परिवार के घर में ये घटना हुई थी। लोग स्तब्ध थे कि कैसे एक डॉक्टर पिता अपनी 14 वर्षीय बेटी की हत्या कर सकता है और उसकी मां भी इस अपराध में शामिल है? लेकिन धीरे-धीरे इस नजरिये में बदलाव आया क्योंकि माता-पिता के खिलाफ कोई ठोस सबूत नहीं मिले। कोर्ट ने फैसला सुना दिया है, लेकिन इस फैसले के बारे में यह नहीं कहा जा सकता कि यह शत-प्रतिशत सही है। अभी भी मामला चल रहा है। 


'तलवार' फिल्म को बेहद रिसर्च करके लिखा गया है और इस फिल्म के रियल हीरो लेखक विशाल भारद्वाज हैं। उन्होंने हर पहलू का बारीकी से अध्ययन किया और फिर स्क्रिप्ट लिखी। फिल्म में इस मामले से जुड़े हर शख्स के नजरिये को दिखाया गया है। फिल्म में श्रुति नामक लड़की का मर्डर हुआ है। उस रात क्या हुआ इसका विवरण श्रुति के माता-पिता के नजरिये से दिखाया गया, फिर बताया गया कि पुलिस ने जांच कर क्या निष्कर्ष निकाला, और अंत में सीडीआई (सीबीआई की जगह) का पक्ष। 
 
सीडीआई का अधिकारी अश्विन (इरफान खान) मामले की जांच करता है और उसे यह साबित करने में सफलता हासिल कर कर जाती है कि मर्डर घर के नौकर खेमराज के दोस्त ने किया है, लेकिन लैब की रिपोर्ट ऐन मौके पर बदल जाती है। फिर वह अपने ही ऑफिस के सहयोगियों की ईर्ष्या का कारण बन जाता है। जांच का जिम्मा दूसरे ऑफिसर को दिया जाता है जो साबित करता है कि श्रुति का मर्डर उसके ही माता-पिता ने किया है। यानी कि यह मामला अधिकारियों के ईगो का प्रश्न बन जाता है और उस लड़की के प्रति उनकी कोई संवेदना नहीं रहती है जो अपनी जान से हाथ धो बैठती है। 'तलवार' सभी पक्ष को दिखाती है, लेकिन फिल्म कही ना कही तलवार दंपत्ति का पक्ष लेती है और इस बात को छिपाया भी नहीं है। 
 
तलवार के टिकट बुक करने के लिए क्लिक करें
 
'तलवार' देखते समय आपके दिमाग में लगातार विचार चलते हैं और यह सि‍लसिला फिल्म खत्म होने के बाद भी खत्म नहीं होता। इसे देख गुस्सा भी आता है और शर्म भी आती है। फिल्म में एक सीन है जिसमें सीडीआई के ऑफिसर्स की दोनों टीमें बैठी हैं जो इस केस को लेकर अलग-अलग निर्णय पर पहुंची हैं। वे इस मामले को लेकर चुटकुले सुनाते हैं और हंसते हैं। यह दृश्य कई बातें बोलता है। 
 
मेघना गुलजार के लिए यह फिल्म निर्देशित करना आसान नहीं रहा होगा। कही यह डॉक्यूमेंट्री न बन जाए या ड्रामा रचने में विषय की गंभीरता न खत्म हो जाए, इस दोधारी तलवार से वे बच निकलीं। कुछ बातें ऐसी हैं जो फिजूल की हैं जैसे इरफान और तब्बू वाला ट्रेक, जिसे शायद दर्शकों को राहत देने के लिए रखा गया है जो बिलकुल प्रभावित नहीं करता। कई बार उनकी कल्पनाशीलता का अभाव भी झलकता है, लेकिन कुल मिलाकर यह कठिन फिल्म है जिसे बनाना आसान नहीं है। बावजूद इसके मेघना तारीफ के काबिल हैं। 
 
फिल्म के हर कलाकार का अभिनय बेहतरीन है। अफसोस इस बात का है कि नीरज कबी और कोंकणा सेन शर्मा जैसे समर्थ कलाकारों का ज्यादा उपयोग नहीं हो पाया। 
 
'तलवार' हर दर्शक वर्ग के लिए है और इस फिल्म को देखा जाना चाहिए। 
 
बैनर : जंगली पिक्चर्स, वीबी पिक्चर्स प्रा.लि.
निर्माता : विनीत जैन, विशाल भारद्वाज
निर्देशक : मेघना गुलजार
संगीत : विशाल भारद्वाज 
कलाकार : इरफान खान, कोंकणा सेन शर्मा, सोहम शाह, नीरत कबी, तब्बू 
सेंसर सर्टिफिकेट : यूए * 2 घंटे 12 मिनट 20 सेकंड 

__________________________
दशरथ मांझी अलग ही मिट्टी का बना होगा, वरना एक आदमी पहाड़ से पंगा लेकर अकेला ही विजय हासिल कर ले ये आम आदमी की बस की बात नहीं है। इससे साबित होता है कि व्यक्ति के अंदर असीमित क्षमताएं होती हैं, बस खुद पर उसे यकीन होना चाहिए। 
 
दशरथ मांझी का जीवन ऐसा है कि उस पर फिल्म बनाई जाए और केतन मेहता ने 'मांझी- द माउंटेन मैन' के जरिये यह काम कर दिखाया है। वैसे भी केतन को बायोपिक बनाना पसंद है और वे वल्लभ भाई पटेल, मंगल पांडे और राजा रवि वर्मा पर फिल्म बना चुके हैं। 
 
दशरथ मांझी बिहार के गेहलौर गांव में रहने वाला एक आम आदमी था। 1934 में उसका जन्म हुआ। गेहलौर गांव की तरक्की में सबसे बड़ी रूकावट पहाड़ था। लोगों को घूमकर वजीरजंग जाना पड़ता था, जहां अस्पताल, स्कूल, रेलवे स्टेशन थे। इसमें समय बरबाद होता था। पहाड़ के कारण सुविधाएं भी गेहलौर तक नहीं पहुंची थी। 
 
एक दिन दशरथ मांझी की पत्नी फाल्गुनी (फगुनिया) पहाड़ से गिर जाती है। घूम कर जाना पड़ता है और इस कारण उसकी मृत्यु हो जाती है। गुस्साया दशरथ विशाल पहाड़ के सामने खड़ा होकर बोलता है 'बहुत बड़ा है, अकड़ है, ये भरम है, भरम' और वह हथौड़ा लेकर अकेला ही सुबह से लेकर रात तक पहाड़ में से रास्ता बनाने में जुट जाता है। 


उसका यह जुनून कभी खत्म नहीं होता। वह कभी नहीं सोचता कि यह काम उसके बस की बात नहीं है। लोग उसे पागल समझते हैं, बच्चे पत्थर मारते हैं, उसके पिता नाराज होते हैं, लेकिन दशरथ इन बातों से बेखबर जुटा रहता है अपने मिशन में। 22 साल लग जाते हैं उसे पहाड़ में से रास्ता बनाने में और अंत में यह आदमी पहाड़ को बौना साबित कर उस पर विजय हासिल कर लेता है। 
 
दशरथ बेहद गरीब था। खाने के पैसे भी नहीं थे, उसके पास। जब पानी की कमी के चलते पूरा गांव खाली हो गया तब भी वह पहाड़ छोड़ कर जाने के लिए तैयार नहीं हुआ। पत्तियां खाकर उसने पेट भरा और पहाड़ को काट डाला। एक पत्रकार उससे पूछता है कि 'इतनी ताकत कहां से लाते हो?' वह जवाब देता है 'पहले जोरू से प्यार था, अब इस पहाड़ से है।' प्यार में कितनी ताकत होती है इसकी मिसाल है दशरथ। लोग ताजमहल बनवाते हैं, लेकिन अपनी पत्नी की याद में दशरथ ने उस पहाड़ को ही उखाड़ फेंका जिसने उसकी पत्नी को उससे छीन लिया था। 
 
दशरथ की कहानी उन लोगों के लिए प्रेरणा भी है जो हर काम को कठिन मानते हैं। फिल्म में एक दृश्य में एक पत्रकार दशरथ के आगे दुखड़ा रोता है कि वह अखबार मालिकों के हाथों की कठपुतली बन गया है। दशरथ कहता है कि नया अखबार शुरू कर लो। वह कहता है कि यह बहुत कठिन है। तब दशरथ पूछता है पहाड़ तोड़ने से भी कठिन है? 
	
	मांझी- द माउं टेन मैन के टिकट बुक करने के लिए क्लिक करें
 
फिल्म की स्क्रिप्ट केतन मेहता और महेंद्र झाकर ने मिल कर लिखी है और फिल्म में तीन ट्रेक समानांतर चलते हैं। एक तो दशरथ की पहाड़ तोड़ने की प्रेरणास्पद कहानी, जो बताती है कि भगवान भरोसे मत बैठो, क्या पता भगवान हमारे भरोसे बैठा हो। 
 
दूसरा ट्रेक दशरथ और उसकी पत्नी फाल्गुनी की प्रेम कहानी का है और इस तरह का प्रेम अब बहुत कम देखने को मिलता है।
 
तीसरा ट्रेक उस दौर में राजनीतिक तौर पर चल रही उथल-पुथल को दर्शाता है। मसलन छुआछुत को सरकार खत्म करती है, जमींदारों के खिलाफ डाकू खड़े हो जाते हैं, आपातकाल लगता है। दशरथ को पैसा दिलाने के बहाने उसके नाम पर नेता और सरकारी अफसर लाखों रुपये डकार जाते हैं। दशरथ इसकी शिकायत 1300 किलोमीटर दूर पैदल चल कर दिल्ली में तत्कालीन प्रधानमंत्री इंदिरा गांधी से करने के लिए जाता है, लेकिन पुलिस उसे भगा देती है। वन विभाग वाले पहाड़ को अपनी संपदा बता कर दशरथ को जेल में डाल देते हैं। ये राजनीतिक हलचल बताती है कि तब भी आम आदमी की नहीं सुनी जाती थी और हालात अब भी सुधरे नहीं हैं। भ्रष्टाचार और गरीबी सिर्फ नारों तक ही सीमित है।
 
दशरथ की कहानी में इतनी पकड़ है कि आप पूरी फिल्म आसानी से देख लेते हैं और दशरथ की हिम्मत, मेहनत और जुनून की दाद देते हैं। अखरता है कहानी को कहने का तरीका। निर्देशक केतन मेहता ने कहानी को आगे-पीछे ले जाकर प्रस्तुतिकरण को रोचक बनाना चाहा, लेकिन ऐसा हो नहीं पाया। ये कट्स चुभते हैं। साथ ही दशरथ की प्रेम कहानी के कुछ दृश्य गैर-जरूरी लगते हैं। पहाड़ भी छोटा-बड़ा होता रहता है। केतन मेहता प्रतिभाशाली निर्देशक हैं, लेकिन 'मांझी द माउंटन मैन' में उनका काम उनके बनाए गए ऊंचे स्तर से थोड़ा नीचे रहा है, बावजूद इसके उन्होंने बेहतरीन फिल्म बनाई है। 
 
अभिनय के क्षेत्र में यह फिल्म बहुत आगे है। एक से बढ़कर एक कलाकार हैं। नवाजुद्दीन सिद्दीकी अब हर रोल को यादगार बनाने लगे हैं। चाहे वो बदलापुर का विलेन हो या बजरंगी भाईजान का पत्रकार। मांझी के किरदार में तो वे घुस ही गए हैं। चूंकि नवाजुद्दीन खुद एक छोटे गांव से हैं, इसलिए उन्होंने एक ग्रामीण किरदार की बारीकियां खूब पकड़ी हैं। एक सूखे कुएं वाले दृश्य में उन्होंने कमाल की एक्टिंग की है। मांझी के रूप में उनका अभिनय लंबे समय तक याद किया जाएगा। 
 
राधिका आप्टे का नाम अब ऐसी अभिनेत्रियों में लिया जाने लगा है और हर तरह के रोल आसानी से निभा लेती हैं। मांझी की पत्नी के किरदार में उन्होंने सशक्त अभिनय किया है। फिल्म की सपोर्टिंग कास्ट भी तगड़ी है और हर कलाकार ने अपना काम बखूबी किया है। 
 
खुश होने पर मांझी बोलता था- शानदार, जबरदस्त, जिंदाबाद। फिल्म देखने के बाद आप भी यही बोलना चाहेंगे। 
बैनर : वायकॉम 18 मोशन पिक्चर्स, एनएफडीसी इंडिया
>
	निर्माता : नीना लथ गुप्ता, दीपा साही
निर्देशक : केतन मेहता
संगीत : संदेश शांडिल्य, हितेश सोनिक
कलाकार : नवाजुद्दीन सिद्दीकी, राधिका आप्टे, तिग्मांशु धुलिया, पंकज त्रिपाठी, दीपा साही, गौरव द्विवेदी, अशरफ उल हक
सेंसर सर्टिफिकेट : यू * 2 घंटे 1 मिनट 51 सेकंड
रेटिंग : 3.5/ 5


__________________________
सीरिज में बनने वाली फिल्में तीसरी-चौथी कड़ी तक बासी लगने लगने लगती है, लेकिन 'मिशन इम्पॉसिबल' इसका अपवाद है। इस सीरिज के पांचवे भाग में भी ताजगी नजर आती है। अंग्रेजी में यह 'मिशन इम्पॉसिपल : रोग नेशन' तथा हिंदी में 'मिशन : इम्पॉसिबल - दुष्ट राष्ट्र' के नाम से रिलीज हुई है। इस बार स्क्रिप्ट की बुनावट बहुत ही अच्छे तरीके से की गई है और यह फिल्म पूरे समय आपको बांध कर रखती है।
 
ट्रेलर में टॉम क्रूज के प्लेन पर लटकने वाला सीन देख लगा कि यह क्लाइमैक्स में होगा, लेकिन फिल्म की शुरुआत ही इससे होती है और फिल्म का स्तर एकदम ऊंचा उठ जाता है। ईथन हंट (टॉम क्रुज) के नेतृत्व में काम करने वाला 'मिशन इम्पॉसिबल फोर्स' बेलारूस के मिंस्क के एयरपोर्ट में घुस जाता है ताकि केमिकल हथियारों की खेप को आने से रोका जा सके। जब तकनीकी विशेषज्ञ बेंजी डन (सिमॉन पेग) प्लेन को उड़ने से रोकने में असफल हो जाता है, तब अचानक ईथन की एंट्री एकदम सुपरहीरो की स्टाइल में होती है और वह प्लेन से लटक जाता है। 
 
ईथन प्लेन में घुस जाता है और कार्गो के साथ निकल जाता है। कुछ समय बाद, सीआईए प्रमुख एलन 'मिशन इम्पोसिबल फोर्स' की बुराई कर इसे खत्म कर देना चाहता है। उसके अनुसार यह फोर्स अनियंत्रित है और एक साल पहले क्रेमलिन पर हुए हमले का दोषी है। हालांकि विलियम ब्रैंड्ट (जेरेमी रेनर) इस बात का विरोध करता है, लेकिन मिशन इम्पॉसिबल फोर्स के सारे काम बंद कर दिए जाते हैं।
 
ईथन की खोज शुरू कर दी जाती है जो इस घटना के बाद गायब हो जाता है, लेकिन वह गुपचुप तरीके अपने मिशन में लगा रहता है। ईथन, लुथर, विलियम और बेंजी एक साथ जुड़कर सिंडीकेट (पुराने बदमाशों के एक समूह) के खिलाफ काम करना शुरू कर देते हैं। इस काम में इल्सा (रेबेका फर्ग्युसन) नामक एजेंट उसकी मदद करती है, जिसकी पहचान से ईथन अनजान है। 


प्लेन के एक शानदार स्टंट के बाद फिल्म थोड़ा उलझाती है। जिस तरह से ईथन को कुछ समझ नहीं आता कि उसके साथ क्या और क्यों हो रहा है, वही हाल दर्शकों का होता है। पर जैसे-जैसे फिल्म आगे बढ़ती है और परत दर परत राज खुलने लगते हैं, जिससे दर्शकों की रूचि फिल्म में बढ़ने लगती है। 
 
स्क्रिप्ट की यह खासियत है कि आगे क्या होने वाला है इसका अंदाज लगाना मुश्किल है। फिल्म का विलेन, हीरो से एक चाल आगे रहता है। आमतौर पर इस तरह की फिल्मों में महिला किरदार सिर्फ ग्लैमर बढ़ाने के लिए रखे जाते हैं, लेकिन रेबेका का किरदार इतना बढ़िया तरीके से लिखा गया है कि अंदाजा लगाना मुश्किल है कि वे ईथन के साथ हैं या उसके खिलाफ। 
 
फिल्म में एक्शन कम है, और एक्शन प्रेमियों को इसकी कमी खल सकती है, लेकिन दो सीक्वेंस ऐसे हैं जो एक्शन प्रेमियों को खुश कर देते हैं। इनमें फिल्म की शुरुआत में प्लेन वाला सीन और उसके बाद मोरक्को में फिल्माया गया कार और बाइक का चेज़ सीक्वेंस। पानी के अंदर फिल्माया गया घटनाक्रम इतना रोमांचक है कि ईथन के साथ-साथ दर्शकों की सांस भी रूक जाती है। ब्रिटिश प्रधानमंत्री के अपहरण वाला घटनाक्रम भी जबरदस्त है। 
 
निर्देशक क्रिस्टोफर मैक्वरी ने अपने प्रस्तुतिकरण कुछ इस तरह का है कि दर्शक आगे क्या होने वाला है इसका अंदाजा नहीं लगा सके। शुरुआत में उन्होंने दर्शकों को उलझाया है और फिर धीरे-धीरे ईथन के मिशन को दिलचस्प बनाया है। विलेन को यदि और बेहतर तरीके से पेश किया जाता तो बेहतर होता। साथ ही कुछ जगहों पर फिल्म को खींचा गया है। 
 
53 वर्ष की उम्र में भी टॉम क्रूज 35 के नजर आते हैं। गौरतलब है कि प्लेन वाला स्टंट उन्होंने किया है। फिल्म के किरदार को जो लार्जर देन लाइफ वाला करिश्मा चाहिए था, उस कसौटी पर टॉम खरे उतरते हैं। जेरेमी रेन, सिमॉन पेग उम्दा कलाकार हैं और उन्हें भी निर्देशक ने अच्छे फुटेज दिए हैं। रेबेका फर्ग्युसन का रोल और अभिनय प्रभावी है। उन्होंने भी एक्शन और स्टंट्स शानदार तरीके से किए हैं। तकनीकी रूप से भी फिल्म प्रभावी है। सिनेमाटोग्राफी ऊंचे दर्जे की है।
 
टॉम क्रूज, उतार-चढ़ाव से भरपूर कहानी, शानदार अभिनय और स्टाइलिश एक्शन के कारण मिशन इम्पॉसिबल रोग नेशन का देखना बनता है। 
 
 
निर्देशक : क्रिस्टोफर मैक्वरी
कलाकार : टॉम क्रूज़, जर्मी रैनर, सिमन पेग, रेबेका फर्ग्युसन, सीन हैरिस

__________________________
देखी हुई बात जरूरी नहीं है कि सच हो, इस बात के इर्दगिर्द घूमती है फिल्म निर्देशक निशिकांत कामत की 'दृश्यम'। दक्षिण भारतीय भाषाओं में यह फिल्म धूम मचा चुकी है और हिंदी में इसे 'दृश्यम' नाम से ही पेश किया गया है।
 
कहानी है विजय सालगांवकर (अजय देवगन) की जो गोआ में केबल ऑपरेटर है। चौथी फेल, अनाथ और मध्यमवर्गीय विजय के परिवार में पत्नी नंदिनी (श्रिया सरन) और दो बेटियां हैं। उसकी जिंदगी बिना परेशानी के बीत रही है और उसने कई बातें फिल्म देख कर ही सीखी हैं। आईजी मीरा देशमुख (तब्बू) का बेटा गायब हो जाता है और शक के दायरे में सालगांवकर परिवार आ जाता है। 
 
मीरा को पूरा यकीन है कि उसके बेटे के गायब होने का राज विजय जानता है, लेकिन सारे सबूत इस बात को नकारते हैं। सबूतों के जरिये विजय भ्रम का जाल रच देता है कि मीरा उसमें उलझ जाती है। क्या सचमुच में विजय का परिवार अपराधी है या उसे फंसाया जा रहा है? इस बात का उत्तर मिलता है थ्रिलर 'दृश्यम' में। 


दृश्यम की कहानी की विशेषता यह है कि किसी बात को दर्शकों से छिपाया नहीं गया है। अपराधी सामने है और पुलिस उस तक कैसे पहुंचती है इसको लेकर रोमांच पैदा किया गया है। साथ ही व्यक्ति अपने परिवार को किसी भी मुसीबत से बचाने के लिए किस हद तक जा सकता है इस बात को भी कहानी में प्रमुखता दी गई है। 
 
फिल्म की शुरुआत बेहद सुस्त है और जो पारिवारिक दृश्य दिखाए गए हैं वो अपील नहीं करते। कॉमेडी भी बेतुकी लगती है। सालगांवकर परिवार के साथ जो हादसा दिखाया गया है वो लेखक ने अपनी सहूलियत के मुताबिक लिखा है। विजय को मध्यमवर्गीय परिवार का दिखाया है, लेकिन जैसा जीवन वह जीता है वो इस बात से मेल नहीं खाता। 
 
विजय रात भर सिर्फ फिल्म देखने के‍ लिए अपने ऑफिस में क्यों बैठा रहता है? वह मोबाइल फोन का उपयोग नहीं करता। ऑफिस का फोन भी उठाकर रख देता है। ये सारी बातें इसलिए दिखाई गई हैं कि उसके घर होने वाले हादसे के समय वह मौजूद नहीं हो और न ही घर वाले उससे सम्पर्क कर सके। 
 
विजय का पुलिस इंसपेक्टर गायतुंडे से पंगा लेना वाला सीन भी सिर्फ इसलिए रखा गया है कि दोनों में दुश्मनी हो। ये कमजोरियां फिल्म के पहले हाफ को कमजोर करती है। साथ ही फिल्म की लंबाई आपके धैर्य की परीक्षा लेती है। कहानी का सीमित किरदारों के इर्दगिर्द घूमना भी फिल्म की अपील को कम करता है।
 
फिल्म ट्रेक पर तब आती है जब तब्बू की एंट्री होती है और आईजी के बेटे के गायब होने के बाद पुलिस हरकत में आती है। चोर-पुलिस का खेल शुरू होता है और अगले पल क्या होने वाला है इस बात का रोमांच दर्शक महसूस करते हैं। स्क्रिप्ट की खास बात यह है कि सालगांवकर परिवार के तनाव को दर्शक महसूस करते हैं इसलिए पूरी फिल्म में कुछ कमजोरी के बावजूद रूचि बनी रहती है। यह देखना दिलचस्प लगता है कि किस तरह सालगांवकर परिवार चुनौतियों से निपटता है। 
	
	दृश्यमके टिकट बुक करने के लिए क्लिक करें
 
बतौर निर्देशक निशिकांत का काम औसत से ऊपर है। पहले हाफ में वे निराश करते हैं। उनका प्रस्तुतिकरण सीधा और सरल है, जबकि थ्रिलर फिल्म होने के नाते वे अपने प्रस्तुतिकरण में कई उतार-चढ़ाव ला सकते थे। तारीफ उनकी इस बात के लिए की जा सकती है कि वे किरदारों को दर्शकों से जोड़ने में सफल रहे। 
 
अजय देवगन का अभिनय एक-सा नहीं है। कुछ दृश्यों में उनके उत्साह में कमी नजर आईं और वे असरदार नहीं रहे। श्रिया सरन का काम औसत दर्जे का है। तब्बू को एक सख्त पुलिस ऑफिसर दिखाया गया है, लेकिन उनके अभिनय में वैसी सख्ती नजर नहीं आई। इंसपेक्टर गायतोंडे के रूप में कमलेश सावंत का अभिनय बेहतरीन रहा है। 
 
एक चौथी फेल इंसान किस तरह अपने परिवार को बचाने के लिए अपनी स्मार्टनेस दिखाता है, यह फिल्म का सबसे मजबूत पक्ष है जो ड्रामे में रोमांच पैदा करता है। 
 
बैनर : वायकॉम 18 मोशन पिक्चर्स, पैनोरामा स्टुडियोज़
निर्माता : कुमार मंगत पाठक, अभिषेक पाठक, अजीत अंधारे
निर्देशक : निशिकांत कामत
संगीत : विशाल भारद्वाज
कलाकार : अजय देवगन, श्रेया सरन, तब्बू, रजत कपूर, इशिता दत्ता, कमलेश सावंत 
सेंसर सर्टिफिकेट : यूए * 2 घंटे 43 मिनट 33 सेकंड 

__________________________
भारत-पाकिस्तान के खट्टे-मीठे रिश्तों ने हमेशा ही फिल्मकारों को आकर्षित किया है। गदर जैसी फिल्मों में खट्टा ज्यादा था तो 'बजरंगी भाईजान' में इन पड़ोसी देशों के बारे में मिठास ज्यादा मिलती है। गदर में अपनी पत्नी को लेने के लिए सनी देओल पाकिस्तान में जा खड़े हुए और पूरी फौज को उन्होंने पछाड़ दिया था। बजरंगी भाईजान में पाकिस्तानी से आई बालिका को छोड़ने सलमान खान भारत से वहां जा पहुंचते हैं जहां उन्हें कई मददगार लोग मिलते हैं। उनके व्यवहार से महसूस होता है कि दोनों देश के आम इंसान अमन, चैन और शांति चाहते हैं, लेकिन राजनीतिक स्तर पर दीवारें खड़ी कर दी गई हैं और कुछ लोग इस दीवार को ऊंची करने में लगे रहते हैं।
 
बजरंगी भाईजान को कमर्शियल फॉर्मेट में बनाया गया है और हर दर्शक वर्ग को खुश किया गया है। हिंदू-मुस्लिम, भारत-पाक, इमोशन, रोमांस, कॉमेडी बिलकुल सही मात्रा में हैं और यह फिल्म इस बात की मिसाल है कि कमर्शियल और मनोरंजक सिनेमा कैसा बनाया जाना चाहिए। दर्शक सिनेमा हॉल से बाहर आता है तो उसे महसूस होता है कि उसका पैसा वसूल हो गया है। 


कहानी है पवन चतुर्वेदी (सलमान खान) की जो पढ़ाई से लेकर तो हर मामले में जीरो है। लगातार फेल होने वाला पवन जब पास हो जाता है तो उसके पिता सदमे से ही मर जाते हैं। बजरंगबली का वह भक्त है। बजरंग बली का मुखौटा लगाए कोई जा रहा हो तो उसमें भी पवन को भगवान नजर आते हैं। पवन की एक खासियत है कि वह झूठ नहीं बोलता है।
 
पिता के दोस्त (शरत सक्सेना) के पास वह नौकरी की तलाश में दिल्ली जा पहुंचता है। यहां उसकी रसिका (करीना कपूर खान) से दोस्ती होती है। एक दिन पवन की मुलाकात एक छोटी बच्ची (हर्षाली मल्होत्रा) से होती है जो बोल नहीं सकती। मां-बाप से बिछुड़ गई है। उस लड़की को वह अपने घर ले आता है ताकि वह उसे मां-बाप से मिला सके। उसे वह मुन्नी कह कर पुकारता है। मुन्नी अनपढ़ भी है। 
 
पवन उससे कई शहरों के नाम पूछता है और अंत में उसे पता चलता है कि मुन्नी तो पाकिस्तान की रहने वाली है। वह पाकिस्तानी एम्बेसी ले जाता है। वीजा पाने की कोशिश करता है, लेकिन नाकाम रहता है। हारकर वह खुद मुन्नी को बॉर्डर पार कर पाकिस्तान ले जाने का फैसला करता है। राह इतनी आसान नहीं है, लेकिन पवन को बजरंग बली पर पूरा भरोसा है। 
 
बजरंगी भाईजान के टिकट बुक करने के लिए क्लिक करें
 
वी. विजयेन्द्र प्रसाद ने बेहतरीन कहानी लिखी है जिसमें सभी दर्शक वर्ग को खुश करने वाले सारे तत्व मौजूद हैं। फिल्म का स्क्रीनप्ले भी उम्दा लिखा गया है और पहले दृश्य से ही फिल्म दर्शकों की नब्ज पकड़ लेती है। शुरुआती दृश्यों में ही मुन्नी अपनी मां से बिछड़ जाती है और दर्शकों की हमदर्दी मुन्नी के साथ हो जाती है। 
 
इसके बाद सलमान की धांसू एंट्री 'सेल्फी' गाने से होती है। जब मुन्नी को पवन का साथ मिल जाता है तो दर्शक निश्चिंत हो जाते हैं कि अब मुन्नी को कोई खतरा नहीं है। पवन के रूप में सलमान का किरदार बहुत अच्छी तरह गढ़ा गया है। 'घातक' के सनी देओल की या‍द दिलाता है। 
‍
फिल्म का पहला हाफ हल्का-फुल्का और मनोरंजन से भरपूर है। इसमें रोमांस और इमोशन है। कुछ दृश्य मनोरंजक और दिल को छू लेने वाले हैं। मुन्नी का राज खुलने वाले दृश्य जिसमें पता चलता है कि वह पाकिस्तान से है, बेहतरीन बन पड़ा है। वह पाकिस्तान की क्रिकेट में जीत पर खुशी मनाती है और बाकी लोग उसे देखते रह जाते हैं। इसी तरह मुन्नी का चुपचाप से पड़ोसी के घर जाकर चिकन खाना, मस्जिद जाना, उसको एक एजेंट द्वारा कोठे पर बेचने वाले सीन तालियों और सीटियों के हकदार हैं। 
 
इंटरवल के बाद फिल्म धीमी और कमजोर पड़ती है, लेकिन जल्दी ही ट्रेक पर आ जाती है। पाकिस्तान में पवन को पुलिस, फौज और सरकारी अधिकारी परेशान करते हैं, लेकिन आम लोग जैसे चांद (नवाजुद्दीन सिद्दीकी) और मौलाना (ओम पुरी) उसके लिए मददगार साबित होते हैं। एक बार फिर कुछ बेहतरीन दृश्य देखने को मिलते हैं। 
 
फिल्म के क्लाइमैक्स में भले ही सिेनेमा के नाम पर छूट ले ली गई हो, लेकिन यह इमोशन से भरपूर है। भारत-पाक दोनों ओर की जनता का पवन को पूरा समर्थन मिलता है और उसे एक सही मायने में हीरो की तरह पेश किया गया है। एक ऐसा हीरो जिसे आम दर्शक बार-बार रुपहले परदे पर देखना चाहता है। गूंगी मुन्नी की फिल्म के अंत में बोलने लगने लगती है, भले ही यह बात तार्किक रूप से सही नहीं लगे, लेकिन यह सिनेमा का जादू है कि देखते समय यह दृश्य बहुत अच्छा लगता है। 
 
निर्देशक कबीर खान ने फिल्म को बेहद संतुलित रखा है। उन्हें पता है कि कई लोग इसे हिंदू या मुस्लिम के चश्मे से देखेंगे, लिहाजा उन्होंने कहानी को इस तरह से प्रस्तुत किया है कि किसी को भी आवाज उठाने का मौका नहीं मिले। उन्होंने फिल्म को उपदेशात्मक होने से बचाए रखा और अपनी बात भी कह दी। पवन और मुन्नी की जुगलबंदी को उन्होंने बेहतरीन तरीके से पेश किया है। मुन्नी की मासूमियत और पवन की सच्चाई तथा ताकत का मिश्रण बेहतरीन है। 
 
तर्क की बात की जाए तो कई प्रश्न ऐसे हैं जो दिमाग में उठते हैं। जैसे क्या बिना वीजा के लिए गैर-कानूनी तरीके से किसी देश में घुसना ठीक है? सीमा पार करते ही पवन को पाकिस्तानी फौजी पकड़ लेते हैं और फिर छोड़ देते हैं, क्यों? मुन्नी की मां अपनी बेटी को ढूंढने की कोशिश क्यों नहीं करती? 
 
अव्वल तो ये कि फिल्म में इमोशन और मनोरंजन का बहाव इतना ज्यादा है कि आप इस तरह के सवालों को इग्नोर कर देते हैं। वहीं इशारों-इशारों में इनके जवाब भी मिलते हैं। पाकिस्तानी फौजी सोचते हैं कि इस आदमी की स्थिति ‍इतनी विकट है कि कानूनी रूप से वे चाहे तो कभी भी मदद नहीं कर सकते, लेकिन इंसानियत के नाते तो कर ही सकते हैं। धर्म और कानून से भी बढ़कर इंसानियत होती है। शायद इसीलिए अंत में पाकिस्तानी सैनिक, पवन को रोकते नहीं हैं और बॉर्डर पार कर भारत जाने देते हैं। 
 
सलमान खान की मासूमियत जो पिछले कुछ वर्षों से खो गई थी वो इस फिल्म से लौट आई है। उन्होंने अपने किरदार को बिलकुल ठीक पकड़ा है और उसे ठीक से पेश किया है। वे एक ऐसे हीरो लगे हैं जिसके पास हर समस्या का हल है। बजरंगी भाईजान निश्चित रूप से ऐसी फिल्म है जिस पर वे गर्व कर सकेंगे। 
 
हर्षाली मल्होत्रा इस फिल्म की जान है। उसकी भोली मुस्कुराहट, मासूमियत, खूबसूरती कमाल की है। हर्षाली ने इतना अच्छा अभिनय किया है कि वह सभी पर भारी पड़ी है। उसके भोलेपन से एक पाकिस्तान का घोर विरोधी किरदार (जो कहता है कि यह उस देश की है जो हमारे लोगों को मारते हैं) भी प्रभावित हो जाता है। 
 
करीना कपूर खान का रोल छोटा है, लेकिन वे प्रभावित करती हैं। नवाजुद्दीन सिद्दीकी भी अब स्टार हो गए हैं और दर्शक उनकी एंट्री पर भी तालियां-सीटियां मारते हैं। पाकिस्तानी पत्रकार का रोल उन्होंने अच्छे से निभाया है जो सलमान खान की हर कदम पर मदद करता है। ओम पुरी छोटे रोल में असरकारी रहे हैं। 
 
संगीत और संवाद के मामले में फिल्म कमजोर है। 'सेल्फी ले ले रे' खास नहीं है। चिकन सांग की फिल्म में जरूरत ही नहीं थी और यह गाना नहीं भी होता तो कोई फर्क नहीं पड़ता। 'भर दो झोली' जरूर अच्छा है और 'तू जो मिला' का फिल्म में अच्छा उपयोग किया गया है। 
 
'बजरंगी भाईजान' की सच्चाई और मुन्नी की मासूमियत दिल को छूती है। 
 
बैनर : इरोज इंटरनेशनल, सलमान खान फिल्म्स, कबीर खान फिल्म्स 
निर्माता : सलमा खान, सलमान खान, रॉकलाइन वेंकटेश
निर्देशक : कबीर खान
संगीत : प्रीतम चक्रवर्ती
कलाकार : सलमान खान, करीना कपूर खान, नवाजुद्दीन सिद्दीकी, हर्षाली मल्होत्रा, ओम पुरी, शरत सक्सेना

__________________________
बात जब भव्य फिल्मों की आती है तो कहानी अतीत में जाती है या भविष्य में। निदेँशक एसएस राजमौली की फिल्म 'बाहुबली - द बिगिनिंग' अतीत में ले जाती है। किस दौर की कहानी है, यह स्पष्ट नहीं है, लेकिन तीर कमान से लड़ते योद्धा के जरिये अंदाजा लगाना मुश्किल नहीं है। 
 
लेखक वी. विजयेन्द्र प्रसाद ने एक नया किरदार बाहुबली गढ़ा है जिसमें सैकड़ों हाथियों जितनी शक्ति है। जिस विशालकाय सोने की मूर्ति को सैकड़ों मजदूर उठा नहीं सकते, वह अपनी दो भुजाओं के बल पर उठा लेता है। कहानी रामायण और महाभारत से प्रेरित है। रामायण में सीता का रावण अपहरण कर लेता है, यहां पर शिवा (प्रभास) की मां दुश्मनों के कैद में हैं। महाभारत में सिंहासन को लेकर भाइयों में जंग छिड़ी थी, यहां बाहुबली (प्रभास, डबल रोल) और उसके ताऊ के लड़के भल्लाला देवा (राणा दग्गुबाती) में महीषमति के राजा बनने को लेकर होड़ है। 


रामायण और महाभारत के प्रसंगों को लेकर एक नई कहानी बनाई गई है जिसमें आगे क्या होने वाला है इसका अंदाजा लगाना मुश्किल नहीं है और यह समस्या इस तरह की फिल्मों के साथ अक्सर होती है। भव्यता पर तो ध्यान दिया जाता है, लेकिन कहानी में नयापन नहीं होता। 
 
फिल्म का पहला हिस्सा शिवा को महानायक दिखाने में खर्च किया गया है। उसकी ताकत और पराक्रम के दृश्य गढ़ कर दर्शकों में रोमांच पैदा किया गया है। इसमें शिवलिंग उखाड़ कर दूसरी जगह स्थापित करने वाला सीन कमाल का है। इस हिस्से में अवंतिका (तमन्ना भाटिया) और शिवा में रोमांस भी दिखाया गया है, लेकिन यह रोमांस अपील नहीं करता। 
 
अवंतिका की अपनी कहानी है जो देवसेना (अनुष्का शेट्टी) को भल्लाला की कैद से आजाद कराना चाहती है। अवंतिका के लक्ष्य को शिवा अपना लक्ष्य बना लेता है और महीषमति पहुंच जाता है। वहां उसे बाहुबलि कह कर पुकारा जाता है और लोग उसके सामने झुकने लगते हैं, यह देख उसे आश्चर्य होता है। तब उसे अपने अतीत से जुड़े कुछ रहस्य पता चलते हैं। उसे मालूम होता है कि वह बाहुबलि का बेटा है। 

बाहुबलि की मौत क्यों हुई इसके लिए 'बाहुबलि' के दूसरे भाग का इंतजार करना होगा जो अगले वर्ष रिलीज होगी। फिल्म का अंत ऐसे मोड़ पर किया गया है ताकि दूसरे भाग को लेकर उत्सुकता बनी रहे।  बाहुबली के टिकट बुक कराने के लिए क्लिक करें 
बाहुबली के टिकट बुक कराने के लिए क्लिक करें 
 
'बाहुबलि' में इंटरवल के बाद ज्यादा मजा आता है। एक लंबा युद्ध दिखाया गया है जिसमें स्पेशल इफेक्ट्स लाजवाब है। इसकी रणनीति को लेकर बढ़िया सीन बनाए गए हैं। इसे युद्ध में बाहुबलि और भल्लाला अपना पराक्रम दिखाते हैं और उनके प्रशंसकों को यह सीन बहुत ही पसंद आएंगे। 
 
निर्देशक एसएस राजामौली ने ऐसे कई दृश्य रचे हैं जो लार्जर देन लाइफ फिल्म पसंद करने वालों को ताली बजाने पर मजबूर करेंगे। उन्होंने हर कैरेक्टर के लिए खास दृश्य बनाए हैं। राजामौली की तारीफ इसलिए भी बनती है कि एक ऐसी कहानी जिसमें ज्यादा उतार-चढ़ाव नहीं है, बावजूद इसके वे दर्शकों को बांध कर रखते हैं। चूंकि फिल्म का बजट बहुत ज्यादा है इसलिए कई बार वे सुरक्षित दांव चलते भी नजर आएं। जैसे कुछ गानों की जरूरत नहीं थी, लेकिन उन्हें जगह दी गई। सुदीप वाला सीन भी केवल स्टार वैल्यू बढ़ाने के लिए रखा गया।
 
बाहुबली की वीएफएक्स टीम भी बधाई की पात्र है। हॉलीवुड फिल्मों से पार तो नहीं निकले हैं, लेकिन नजदीक जरूर पहुंच गए हैं। इस टीम ने प्राकृतिक छटाएं, झरने और महीषपति शहर को बहुत ही भव्यता के साथ पेश किया गया है और कई तकनीकी गलतियों को भी छिपाया गया है। 
 
यह फिल्म हिंदी में डब की गई है इसलिए संवादों का स्तर ऊंचा नहीं है। इसी तरह फिल्म के गाने में अपील नहीं करते। ऐसा लगता है मानो अनुवाद किए गाने सुन रहे हो। फिल्म की सिनेमाटोग्राफी ऊंचे स्तर की है। सेट भव्य हैं। फाइट सीन उल्लेखनीय हैं। 
 
प्रभाष और राणा अपने रोल के लिए एकदम फिट नजर आएं। उनका डील-डौल देख लगता है कि उनकी बाजुओं में फौलादी ताकत है। प्रभाष का स्क्रीन प्रजेन्स जोरदार है और वे हीरो की परिभाषा पर खरे उतरे। राणा का किरदार नकारात्मक है और दूसरे भाग में उन्हें शायद ज्यादा अवसर मिलेगा। यही हाल अनुष्का शेट्टी का है। उन्हें पहले भाग में ज्यादा अवसर नहीं मिला है, लेकिन दूसरे भाग में यह कमी पूरी हो जाएगी। तमन्ना भाटिया बेहद खूबसूरत नजर आईं और एक योद्धा के रूप में वे प्रभावित करती हैं। सत्यराज, नासेर, रामया कृष्णन अनुभवी कलाकार हैं और उन्होंने काम बखूबी किया है। 
 
फिल्म कैसी है ये तो दूसरा भाग देखने पर ही तय होगा, लेकिन पहला भाग प्रभावित करता है और दूसरे भाग को देखने के ‍लिए उत्सुकता पैदा करता है। 
 
बैनर : धर्मा प्रोडक्शन्स, एए फिल्म्स, आरको मीडिया वर्क्स प्रा.लि.
निर्देशक : एसएस राजामौली
संगीत : एमएम करीम
कलाकार : प्रभाष, राणा दग्गुबाती, अनुष्का शेट्टी, तमन्ना भाटिया, रामया कृष्णन, सत्यराज, नासेर 
सेंसर सर्टिफिकेट : यूए * 2 घंटे 39 मिनट 

__________________________
डांस को लेकर भारत में जो दीवानगी इस समय है, पहले कभी नहीं देखी गई। टीवी पर प्रसारित होने वाले डांस रियलिटी शो ने इसमें अहम भूमिका निभाई है। टीनएजर्स में इस दीवानगी को देखते हुए गली-गली में डांस सिखाने वाले स्कूल खुल गए और यह कमाई का बड़ा जरिया बन गया। डांस पसंद करने वालों का एक बड़ा दर्शक वर्ग तैयार हो गया जिसे ध्यान में रख कर कोरियोग्राफर रेमो डिसूजा ने 'एनी बडी केन डांस एबीसीडी' निर्देशित की थी। यह कमजोर फिल्म थी, लेकिन डांस के कारण यह फिल्म सफल सिद्ध हुई। यही वजह है कि इसके सीक्वल 'एबीसीडी2' में रेमो को बड़ा बजट मिला। लास वेगास में फिल्म का बड़ा हिस्सा शूट किया गया। वरुण धवन और श्रद्धा कपूर जैसे सितारे इसमें काम करने के लिए राजी हो गए।


एबीसीडी में रेमो ने अपने संघर्ष के अनुभव के आधार पर बनाई थी तो 'एबीसीडी 2' बनाने की प्रेरणा उन्हें नालासोपारा के एक डांस ग्रुप से मिली जो अपने ऊपर लगे 'चीटर्स' के दाग को धोकर लास वेगास का हिपहॉप प्रतियोगिता जीतना चाहते हैं। सुरेश (वरुण धवन) इस ग्रुप का लीडर है। विष्णु (प्रभुदेवा) कई मिन्नतों के बाद इस ग्रुप का गुरु बनता है। पहले वे बंगलौर में क्वालीफाई राउंड में हिस्सा लेते हैं। बाद में लास वेगास जाने के लिए 25 लाख रुपये का इंतजाम कर वहां पहुंचते हैं जहां कई देशों के दिग्गज डांसर्स से उनका मुकाबला होता है। कहानी में ट्वीस्ट तब आता है जब विष्णु रुपये लेकर गायब हो जाता है। इसके अलावा कई बाधाएं उनके रास्ते में आती हैं जिनका वे डटकर मुकाबला करते हैं। 
 
रेमो डिसूजा ने कोरियोग्राफी, लेखन और निर्देशन की तिहरी जिम्मेदारी निभाई है। कहानी उनकी ही है और स्क्रीनप्ले उन्होंने तुषार हीरानंदानी के साथ मिलकर लिखा है। 'एबीसीडी 2' का सबसे कमजोर पक्ष इसका लेखन ही है। रेमो को लिखने का मोह छोड़ देना चाहिए क्योंकि वे नया नहीं सोच पा रहे हैं। 'एबीसीडी 2' में कहानी जैसी कोई बात है नहीं और यह लगभग 'एबीसीडी' की तरह है। इंटरवल तक तो उन्होंने किसी तरह खींच लिया, लेकिन बाद में यह फिल्म बिखर जाती है और फिर क्लाइमैक्स में ही संभलती है। 
 
रेमो का लेखन एक पैकेज की तरह है कि तीन इमोशनल सीन, चार कॉमेडी सीन और डांस डालकर दर्शकों को खुश कर दो। विष्णु के पैसे लेकर गायब होना और उसकी पर्सनल लाइफ वाला ट्रेक निहायत ही कमजोर साबित हुआ है। ऐन मौके पर विनी (श्रद्धा कपूर) के पैर में चोट लगना और उसकी जगह लॉरेन को लाना भी केवल फिल्म की लंबाई बढ़ाता है। 
 
रेमो ने बार-बार डांसर्स के सामने मुसीबत खड़ी की और तुरंत ही उसका समाधान हाजिर किया। यह सारी बातें इतनी सतही हैं कि दर्शकों को छूती नहीं है। अच्छा तो यह होगा कि रेमो फिल्म किसी और से लिखवाए और खुद निर्देशन करें। 
 
पिछली फिल्मों से तुलना की जाए तो निर्देशक के रूप में रेमो का विकास हुआ है। अब वे कलाकारों से अच्छा अभिनय लेने लगे हैं और फिल्म पर पकड़ भी बनाने लगे हैं। सीन को बेहतर तरीके से फिल्माने लगे हैं। अपने लेखन की कमजोरी को उन्होंने कुशल निर्देशन से बचाने की कोशिश भी की है। जहां फिल्म कमजोर पड़ी वहीं पर उन्होंने एक बेहतरीन डांस डालकर दर्शकों को खुश किया है। साथ ही उनका प्रस्तुतिकरण इस तरह का है कि बीच-बीच में मनोरंजन का डोज देकर दर्शकों को उन्होंने पूरी फिल्म से जोड़ कर रखा है। क्लाइमैक्स में उन्होंने 'वंदे मातरम' को जोड़ देशभक्ति वाला कार्ड कुशलता से खेला है। 
 
रेमो मूलत: कोरियोग्राफर हैं और कोरियोग्राफी इस फिल्म का मजबूत पक्ष है। उन्होंने प्रभुदेवा, वरुण, धर्मेश, पुनीत, लॉरेन जैसे कलाकारों की एंट्री एक बेहतरीन डांस के साथ रख दर्शकों को खुश किया है। 'हैप्पी ऑवर' में प्रभुदेवा का डांस देखने लायक है। 'बेजुबान फिर से' और 'वंदे मातरम' की कोरियोग्राफी बेहतरीन है। भव्य सेट होने के कारण आंखों को गाने देखने में अच्छे लगते हैं। 
 
ए बी सी डी 2 के टिकट बुक करने के लिए क्लिक करें
 
थ्री-डी इफेक्ट्स फिल्म का सबसे मजबूत पक्ष है। कहा जा सकता है कि बॉलीवुड में 'एबीसीडी 2' के पहले इतने बेहतरीन थ्री-इफेक्ट्स कभी नहीं देखे गए। कई सीन थ्री-डी इफेक्ट्स के कारण प्रभावित करते हैं। इसके लिए तकनीशियन बधाई के पात्र हैं। यदि आप फिल्म देखना चाहें तो थ्री-डी में ही देखे, इससे मजा निश्चित रूप से बढ़ जाता है। 
 
चूंकि फिल्म एक ग्रुप की कहानी है, इसलिए लीड रोल में होने के बावजूद वरुण धवन को ज्यादा फुटेज नहीं दिया गया है। वे ग्रुप का एक हिस्सा ही नजर आते हैं। एक्टिंग से ज्यादा वे डांस के द्वारा प्रभावित करते हैं। श्रद्धा कपूर को ज्यादा अवसर नहीं मिले हैं। यूं भी रेमो की फिल्मों में महिला किरदार के लिए कम ही जगह रहती है। डांस ग्रुप में वे एकमात्र महिला सदस्य रहती हैं। बाद में लॉरेन आकर जुड़ती हैं। लॉरेन के डांस तारीफ के काबिल हैं। प्रभुदेवा ने खुल कर अभिनय नहीं किया है। शायद भाषा की समस्या उनके सामने रहती है। धर्मेश, पुनीत, राघव को डांस और अभिनय का अवसर भी मिला है। 
 
'एबीसीडी 2' में कुछ दिक्कते हैं, इसके बावजूद यह फिल्म अपनी टारगेट ऑडियंस को खुश करती है। 
 
बैनर : यूटीवी मोशन पिक्चर्स, वाल्ट डिजनी पिक्चर्स
निर्माता : सिद्धार्थ रॉय कपूर
निर्देशक : रेमो डिसूजा
संगीत : सचिन-जिगर
कलाकार : वरुण धवन, श्रद्धा कपूर, प्रभुदेवा, राघव जुयाल, पुनीत पाठक, धर्मेश येलांदे, लॉरेन, प्राची शाह
सेंसर सर्टिफिकेट : यू * 2 घंटे 34 मिनट 

__________________________
सीक्वल बनाने का सबसे बड़ा फायदा यह रहता है कि कहानी और किरदारों से दर्शक भलीभांति परिचित रहते हैं। फिल्म के सफल होने से दर्शकों की पसंद पता चलती है। नुकसान यह रहता है कि ‍सीक्वल से अपेक्षा बहुत ज्यादा रहती है और यही पर ज्यादातर फिल्मकार मार खा जाते हैं। चार साल बाद 'तनु वेड्स मनु' का सीक्वल 'तनु वेड्स मनु रिटर्न्स' के नाम से आया है और दूसरा भाग पहले भाग से बढ़कर है। 
 
कहानी वही से शुरू होती है जहां पहली खत्म हुई थी। तनु और मनु की शादी को चार वर्ष बीत चुके हैं। लंदन में रहकर तनु (कंगना रनौट) बोर हो चुकी है। उसे लगता है कि पति मनु (आर. माधवन) में स्पार्क नहीं बचा। वह पहले जैसा रोमांटिक नहीं रहा। अदरक की तरह यहां-वहां से फैल गया। मनु को पागलखाने में भरती करवा कर तनु कानपुर लौट आती है। उसके इस कदम से मनु चकित रह जाता है। किसी तरह पागलखाने से छूटकर वह भी भारत आता है और तलाक का नोटिस भिजवा देता है। जिसका जवाब उसी शैली में तनु की ओर से दिया जाता है। 
 
नई दिल्ली में मनु की निगाह एक लड़की कुसुम (फिर कंगना रनौट) पर पड़ती है जो दिखने में बिलकुल तनु जैसी है। मनु का दिल आ जाता है। यह हरियाणवी लड़की एथलीट है और मनचलों की हॉकी से धुलाई करना जानती है। मनु और कुसुम में उम्र का अंतर है, लेकिन कुसुम शादी के लिए मान ही जाती है। 
 
फिर एंट्री होती है राजा अवस्थी (जिमी शेरगिल) की जिनकी नाक के नीचे से पिछली बार तनु को मनु ले उड़े थे। एक बार फिर राजा भैया और मनु की राहें टकरा रही हैं। इधर मनु और तनु का दिल भी एक-दूसरे के लिए धड़कता है। क्या तनु-मनु फिर मिलेंगे? क्या कुसुम और मनु की शादी होगी? राजा भैया की राह में किस तरह मनु फिर रोड़ा बन गया? इन बातों के जवाब मिलते हैं फिल्म में। 


कहानी की बुनियाद कमजोर है। तनु और मनु एक-दूसरे को नापसंद क्यों करने लगे इसकी कोई ठोस वजह नहीं बताई गई। एक बेहद बोरिंग सीन के जरिये यह सब दिखाया गया है जहां पागलखाने में तनु और मनु डॉक्टर्स के सामने एक-दूसरे से बहस करते हैं। यहां कॉमेडी करने की कोशिश की गई है, लेकिन बात नहीं बनती। 
 
कुसुम और मनु की उम्र में फासला बताया गया है। कुसुम का भाई दोनों के रिश्ते के लिए मना भी कर देता है, लेकिन यह स्पष्ट नहीं हुआ कि कुसुम शादी के लिए क्यों मान जाती है। इसी तरह की कुछ कमजोरियां कहानी में हैं, लेकिन बेहतरीन स्क्रीनप्ले, दमदार अभिनय और शानदार निर्देशन इन कमजोरियों को ढंक लेता है क्योंकि इनके कारण फिल्म मनोरंजक बन पड़ी है। 
	
	तनु वेड्स मनु रि टर्न्स के टिकट बुक करने के लिए क्लिक करें
 
तनु वेड्स मनु रिटर्न्स शुरुआत के पन्द्रह-बीस मिनट में लड़खड़ाती है, लेकिन धीरे-धीरे पात्रों और प्रसंगों को दर्शक सोख लेता है और फिल्म में मजा आने लगता है। हिमांशु शर्मा की कहानी जरूर कुछ सवाल खड़े करती है, लेकिन स्क्रीनप्ले और संवाद जबरदस्त है। कई संवाद आपको ठहाके लगाने पर मजबूर करते हैं। 
 
तनु जैसी दिखने वाली कुसुम का कैरेक्टर फिल्म से जोड़ा जाना मास्टर स्ट्रोक है। कुसुम का किरदार फिल्म में जान फूंक देता है और क्लाइमैक्स तक इसका असर देखने को मिलता है। 
 
निर्देशक आनंद एल. राय का प्रस्तुतिकरण तारीफ के योग्य है। उनकी अतिरिक्त मेहनत और कल्पनाशीलता परदे पर झलकती है। छोटे शहर और वहां रहने वाले लोगों के मिजाज को पेश करने में वे मास्टर हैं। उन्होंने छोटे-छोटे सीन से माहौल बनाया है। उदाहरण के लिए कैमरा कंगना पर है और वे संवाद बोल रही है, वहीं पृष्ठभूमि में एक आदमी बिजली के तार से बिजली चोरी करने की कोशिश कर रहा है। 
 
फिल्म की कहानी ऐसी है जो हम कई बार देख चुके हैं, लेकिन आनंद एल. राय का प्रस्तुतिकरण इसको जुदा बनाता है। फिल्म बहती हुई प्रतीत होती है और इंटरवल इतनी जल्दी हो जाता है कि अखरता है। उन्होंने कोई भी फालतू सीन नहीं रखा है और किरदारों की भीड़ रखी है, लेकिन हर किरदार हंसाता है। हास्य और इमोशन साथ-साथ चलने से फिल्म के कई सीन दिल को छूते है। 
 
कंगना रनौट का अभिनय ऊंचे दर्जे का है। वे लगातार साबित कर रही हैं कि वे अपनी समकक्ष अभिनेत्रियों से कहीं आगे हैं। इस फिल्म में डबल कंगना को देखना डबल मजा देता है। बिंदास, मुंहफट और अनिश्चित तनु के रूप में उनका अभिनय लाजवाब है। कुसुम और मनु की शादी के दौरान उनके हाव-भाव देखने लायक है। एथलीट कुसुम के रूप में उन्होंने कमाल का अभिनय किया है। कंगना अपने अभिनय के जरिये किरदारों को इतना प्रभावी बना देती है कि दर्शक फिल्म की खामियों को भूल जाते हैं। 
 
आर माधवन, जिमी शेरगिल, दीपक डोब्रियाल, स्वरा भास्कर, जीशान अय्युब सहित सारे कलाकारों का काम उम्दा है और सभी के किरदार याद रहते हैं। गीत फिल्म की थीम को आगे बढ़ाते हैं। बन्नो, मूव ऑन, ओल्ड स्कूल गर्ल, मत जा रे, सुनने लायक है। 
 
आमतौर पर सीक्वल निराश करते हैं, लेकिन तनु वेड्स मनु रिटर्न्स पहले भाग से बेहतर है। कंगना का उत्कृष्ट अभिनय, गुदगुदाने वाले संवाद और मनोरंजक प्रस्तुतिकरण इस रोमांटिक-कॉमेडी को देखने के लिए पर्याप्त कारण हैं। थिएटर से आप कुछ किरदारों को साथ लिए मुस्कुराते हुए बाहर आते हैं। 
 
बैनर : इरोज इंटरनेशनल
निर्माता : सुनील ए. लुल्ला, कृषिका लुल्ला
निर्देशक : आनंद एल. राय
संगीत : कृष्णा सोलो, तनिष्क-वायु 
कलाकार : कंगना रनौट, आर. माधवन, जिम्मी शेरगिल, दीपिक डोब्रियाल, मोहम्मद जीशान अय्युब, स्वरा भास्कर, एजाज खान 
सेंसर सर्टिफिकेट : यूए * 2 घंटे 12 सेकंड

__________________________
पिता-पुत्र के रिश्ते पर कई फिल्में बनी हैं, लेकिन पिता-पुत्री के रिश्ते पर कम ही फिल्म देखने को मिली है। इस रिश्ते को लेकर शुजीत सरकार ने 'पीकू' नामक अनोखी फिल्म बनाई है। विकी डोनर, मद्रास कैफे के बाद तीसरी बेहतरीन फिल्म शुजीत ने दी है और साबित किया है कि इस माध्यम पर उनकी तगड़ी पकड़ है। 
 
दिल्ली में रहने वाली पीकू (दीपिका पादुकोण) एक वर्किंग वुमैन है। मां इस दुनिया में नहीं है। घर पर वह अपने सत्तर वर्षीय पिता भास्कर बैनर्जी (अमिताभ बच्चन) की देखभाल करती है। इस उम्र में बीमारी को लेकर फोबिया रहता है और भले-चंगे भास्कर को आश्चर्य होता है जब रिपोर्ट में उन्हें स्वस्थ बताया जाता है। कब्ज की बीमारी से वे पीड़ित हैं और हर बात को वे मोशन से जोड़ देते हैं। होम्योपैथी से लेकर घरेलू नुस्खे तक आजमाए जाते हैं। नियमित अंतराल से ब्लड प्रेशर और बुखार नापते रहते हैं और एक अच्छे मोशन को लेकर दिन-रात चिंता सताती रहती है।
 
पीकू की उम्र 30 के आसपास है, लेकिन पिता के लिए उसने अपने आपको भूला दिया है। भास्कर बैनर्जी कई बार उसके साथ स्वार्थ से भरा व्यवहार करते हैं। उन्हें डर सताता रहता है कि बेटी ने शादी कर ली तो उनका खयाल कौन रखेगा। जहां उन्हें लगा कि कोई लड़का पीकू में रूचि ले रहा है तो वे अपनी बेटी के सामने ही उसे कह देते हैं कि पीकू वर्जिन नहीं है। इतना खुला और मिठास से भरा रिश्ता है पिता-पुत्री के बीच। इसमें बेवजह की भावुकता नहीं है। 
 
पूरी फिल्म में पीकू और उसके पिता भास्कर बैनर्जी बहस करते रहते हैं। एक-दूसरे की जरा नहीं सुनते, लेकिन इस बहस से ही उनका प्यार टपकता है। कहा भी जाता है कि जिससे ज्यादा प्यार रहता है उसी से छोटी-छोटी बातों पर तकरार होती रही है। इस बात को दर्शाना आसान नहीं है, लेकिन फिल्म की लेखक जूही चतुर्वेदी और निर्देशक शुजीत ने जटिल काम इतने उम्दा तरीके से पेश किया है कि आप लगातार हंसते रहते हैं और दोनों के मजबूत रिश्ते की दाद देते हैं। 


भास्कर बैनर्जी की अपनी फिलॉसॉफी है जो सोचने पर मजबूर करती है। उनका मानना है कि लड़की का जब तक कोई उद्देश्य न हो उसे शादी नहीं करना चाहिए। यदि सिर्फ पति की सेवा करना और रात को सेक्स करना हो तो इसके लिए शादी करने की जरूरत नहीं है। बेहतर है कि पति के बजाय माता-पिता की सेवा की जाए। बुढ़ापे में वैसे भी अपने पैरेंट्स को देखभाल की जरूरत पड़ती है। पीकू अपने पिता से शिकायत किए बिना उनकी देखभाल करती है और वह भी पिता की तरह नकचढ़ी हो गई है ताकि लड़के उससे दूर रहे। 
 
भास्कर बैनर्जी दिल्ली से कोलकाता जाते हैं और यह सफर रोड द्वारा तय करते हैं। पीकू के व्यवहार से टैक्सी चलाने वाले ड्रावयर चिढ़े हुए हैं और टैक्सी सर्विस का मालिक राणा चौधरी (इरफान खान) खुद ड्राइव करता है। इस लंबे सफर में कई मजेदार घटनाएं घटती हैं जो देखने लायक हैं। 
 
पिता-पुत्री का रिश्ता, महिलाओं की स्वतंत्रता व आत्मनिर्भरता और पैरेंट्स की देखभाल संबंधी मुद्दे 'पीकू' में उठाए गए हैं, लेकिन यह भारी-भरकम इमोशन से भरी फिल्म नहीं है। फिल्म हल्की-फुल्की है और परतों में ये बात छिपी हुई हैं जिन्हें इशारों में निर्देशक और लेखक ने दर्शाया है। 
 
बंगाली परिवार की पृष्ठभूमि देकर फिल्म को मनोरंजक बनाया गया है। पीकू के घर पर स्वामी विवेकानंद के साथ सत्यजीत रे की तस्वीर भी लगी हुई है जो दिखाती है कि रे के प्रति बंगालियों में कितना आदर है। एक अदद नौकर हमेशा उनके साथ होता है। उन्हें अपनी बुद्धि पर गर्व है। जब गैर बंगाली राणा चौधरी होशियारी वाली बात करता है तो उसे एक बंगाली टोकता है कि क्या आपको यकीन है कि आप बंगाली नहीं हैं?
 
मोशन को लेकर गजब का ह्यूमर रचा गया है। वैसे भी सुबह-सुबह एक बेहतरीन मोशन होना दुनिया के बड़े सुखों में से एक है। भास्कर बैनर्जी अपनी पोटी को लेकर चिंतित रहते हैं और सेमी सॉलिड या मैंगो पल्प से लेकर उसके रंग तक की चर्चा डाइनिंग टेबल पर करते हैं। वह दिल्ली से कोलकाता के सफर में एक पॉटी करने वाली कुर्सी लेकर साथ चलते हैं और ढाबों में कुर्सी का उपयोग किया जाता है। वेस्टर्न या इंडियन टॉयलेट में कौन-सी बेहतर है इसको लेकर इरफान जो तर्क देते हैं उसे सुन आप हंस बिना नहीं रह सकते हैं। 
 
लेखक जूही चतुर्वेदी का काम तारीफ के काबिल है। एक बेहतरीन फिल्म उन्होंने लिखी है। फिल्म के किरदारों के बीच जो वार्तालाप है वो बेहद मनोरंजक है। भास्कर बैनर्जी और उनके परिवार की जिंदगी का एक हिस्सा दर्शकों के सामने रखा है जो गुदगुदाता है।
 
शुजीत सरकार ने कलाकारों से अच्छा काम करवाया है और फिल्म को वास्तविकता के करीब रखा है। हर किरदार को उन्होंने बारीकी से उभारा है। चूंकि कहानी किरदारों की जिंदगी का कुछ हिस्सा है और इसमें लंबी-चौड़ी कहानी नहीं है, ऐसे में निर्देशक का काम अहम हो जाता है और यह जिम्मेदारी उन्होंने कुशलता से निभाई है। अलग-अलग जॉनर की फिल्में बना कर शुजीत ने दिखा दिया है कि वे आलराउंडर निर्देशक हैं और किसी एक जॉनर में बंधे रहना उन्हें पसंद नहीं है। 
	
	पीकू के टिकट बुक करने के लिए क्लिक करें 
 
पीकू की सिर्फ कलाकारों के अभिनय के कारण भी देखी जा सकती है। एक से बढ़कर एक अभिनेता इसमें हैं। एक वृद्ध, जिद्दी, झक्की, आलोचनावादी और जिसे आसानी से खुश न किए जा सके वाले भास्कर बैनर्जी के किरदार अमिताभ बच्चन ने प्राण फूंक दिए हैं। उनके बंगाली उच्चारण सुनने लायक हैं। अमिताभ ने कई भूमिकाएं निभाई हैं, लेकिन इस तरह की भूमिका में उन्हें पहले कभी नहीं देखा गया। बॉलीवुड के शहंशाह का अभिनय देखने लायक है। 
 
इरफान खान का अभिनय सम्मोहित करने वाला होता है। दर्शकों की ख्‍वाहिश रहती है कि वे हमेशा उन्हें स्क्रीन पर देखे। राणा चौधरी के किरदार को उन्होंने पूरी संपूर्णता के साथ अदा किया है। 

अमिताभ और इरफान जैसे दिग्गज कलाकार के बीच अपनी उपस्थिति दर्ज कराना आसान नहीं है, लेकिन फिल्म देखने के बाद दीपिका का किरदार याद रहता है। पिता की सेवा में लगी पीकू अपनी जिंदगी भी जीना चाहती है। वह शिकायत नहीं करती, लेकिन उसका चेहरा सब बयां करता है। दीपिका के चेहरे के एक्सप्रेशन देखने लायक हैं। यह उनके करियर के उम्दा परफॉर्मेंसेस में से एक है। 
 
पीकू को देखने के कई कारण हैं और इसे मिस नहीं करना चाहिए। 
 
बैनर : एमएसएम मोशन पिक्चर्स, सरस्वती एंटरटेनमेंट, राइजिंग सन फिल्म्स प्रोडक्शन्स
निर्माता : एनपी सिंह, रॉनी लहरी, स्नेहा राजानी 
निर्देशक : शुजीत सरकार 
कलाकार : अमिताभ बच्चन, दीपिका पादुकोण, इरफान खान, मौसमी चटर्जी, जीशु सेनगुप्ता, रघुवीर यादव
सेंसर सर्टिफिकेट : यूए * 2 घंटे 15 मिनट 

__________________________
सिस्टम में फैले भ्रष्टाचार से परेशान आम आदमी द्वारा कानून अपने हाथ में लेकर भ्रष्टाचारियों को सबक सिखाने वाले आइडिए पर इतनी फिल्में बनी हैं कि अब इनमें नया दिखाने के लिए कुछ बाकी नहीं रह गया है। गब्बर इज बैक का भी यही विषय है। यह तमिल फिल्म रामना का रीमेक है जो आज से 13 वर्ष पहले बनी थी। 
 
गब्बर, फिल्म 'शोले' में विलेन था जिसका नाम सुनकर बच्चे सो जाते थे। 'गब्बर इज बैक' में नाम विलेन का है, पर काम हीरो वाला है। इस गब्बर से रिश्वत लेने वालों के हाथ कांपने लगते हैं और वे बिना पैसा खाए काम करने लगते हैं। हकीकत में ये संभव नहीं है, लेकिन जिस तरह सुनने या पढ़ने में ये बातें अच्छी लगती हैं, इसी तरह स्क्रीन पर देखते समय भी अच्छी लगती हैं। आम आदमी जो काम कर नहीं पाता है वह हीरो को करते देख खुश हो जाता है। गब्बर इज बैक दर्शकों में यह भावना जगाने में सफल रही है। 
 
फिल्म महाराष्ट्र में सेट है। प्रदेश में भ्रष्ट लोगों का बोलबाला है। पुलिस को समोसे खाने से फुरसत नहीं है। डॉक्टर्स मुर्दे का इलाज कर पैसा कमाने में लगे हुए हैं। नेता जन-सेवा का मतलब भूल गए हैं। अचानक गब्बर का नाम चारों ओर सुनाई देने लगता है। वह भ्रष्ट कर्मचारियों का किडनैप कर उन्हें अपने मुताबिक सजा देता है। जरूरत पड़े तो वह उनकी हत्या करने में भी नहीं हिचकता। 
 
फिल्म अपने पहले सीन से ही दर्शकों तैयार कर देती है कि वे किस तरह की फिल्म देखने वाले हैं जब महाराष्ट्र के विभिन्न शहरों से दस तहसीलदारों का एक साथ अपहरण हो जाता है। गब्बर और उसके जैसी सोच रखने वाले लोग इस काम को अंजाम देते हैं। अफरा-तफरी मच जाती है। 


फिल्म की कहानी एआर मुरुगदास ने लिखी है। मूल कहानी के समानांतर कुछ ट्रेक चलते रहते हैं। जैसे आदित्य क्यों गब्बर बना? फिल्म में धीरे-धीरे इस राज को खोला गया। पुलिेस के आला ऑफिसर निकम्मे हैं, लेकिन पुलिस में ड्रायवर की नौकरी करने वाले साधु (सुनील ग्रोवर) अपनी बुद्धिमत्ता से गब्बर को ढूंढने की कोशिश करता है और बहुत नजदीक पहुंच जाता है। इस ट्रेक को मूल कहानी के साथ खूबसूरती से लपेटा गया है। 
 
फिल्म में दो दमदार किरदार दिग्विजय पाटिल (सुमन तलवार) और सीबीआई ऑफिसर कुलदीप पाहवा (जयदीप अहलावत) की एंट्री से नए उतार-चढ़ाव आते हैं। दिग्विजय से गब्बर को पुराना हिसाब चुकता करना है तो गब्बर को पकड़ने के लिए कुलदीप जाल बिछाता है। 
 
फिल्म अच्छाई बनाम बुराई के सरल ट्रेक पर चलती है। आगे क्या होने वाला है इसका अंदाजा लगाना जरा भी मुश्किल नहीं है, लेकिन निर्देशक कृष का प्रस्तुतिकरण फिल्म को बचा ले जाता है। उन्होंने फिल्म की गति तेज रखी है ताकि दर्शकों को सोचने का वक्त ‍कम मिले। साथ ही बीच-बीच में ताली पीटने और सीटी बजाने वाले सीन उन्होंने रखे हैं जिससे फिल्म न केवल फिल्म में रूचि बनी रहती है बल्कि मनोरंजन का डोज भी लगातार मिलता रहता है। 
	
	गब्बर इज बैक के टिकट बुक करने के लिए क्लिक करें>
	 
 
अस्पताल में मुर्दे का इलाज कर पैसे लूटने का सीन गजब का है। रियल लाइफ में ऐसे कई किस्से हो चुके हैं इसलिए इसे फिल्मी कहकर टालना उचित नहीं रहेगा। थोड़ा नमक-मिर्च लगाकर इसे पेश किया गया है बावजूद इसके इस प्रसंग को दर्शकों की तालियां मिलती हैं। अस्पताल और डॉक्टर्स की मिलीभगत की पोल यह प्रसंग खोलता है। इसी तरह दिग्विजय पाटिल को उसके घर से किडनैप करने वाला सीन भी बेहतरीन बन पड़ा है।
 
फिल्म के आखिर में जब गब्बर को गिरफ्तार कर जेल ले जाया जाता है तब गब्बर के प्रशंसक पुलिस वैन को चारों ओर से घेर लेते हैं। गब्बर से पुलिस ऑफिसर कहता है कि वह अपने प्रशंसकों को रास्ता छोड़ने के लिए कहे। पुलिस वैन की छत पर चढ़ने के लिए वह अपनी हथेलियों को आगे करता है ताकि गब्बर ऊपर चढ़ सके। इस सीन के जरिये दिखाया गया है कि एक काबिल अफसर भी गब्बर के विचारों से सहमत है, लेकिन कानून का सेवक होने के कारण वह भी मजबूर है। यह छोटा-सा सीन कई बातें कह जाता है।
 
खामियां भी कई हैं। गब्बर सब कुछ आसानी से कर लेता है। वह कहीं भी कभी भी पहुंच जाता है। भेष बदलना उसके लिए बाएं हाथ का खेल है। दिग्विजय पाटिल जैसे शक्तिशाली आदमी के घर वह ऐसे घुस जाता है जैसे खुद का घर हो। ताज्जुब की बात यह है कि दिग्विजय के घर एक भी आदमी नहीं रहता। गब्बर कैसे अपनी टीम खड़ी कर लेता है इस बात को ज्यादा तवज्जो नहीं दी गई जबकि इसके बारे में जानने के लिए उत्सुकता रहती है। 
 
श्रुति हासन का किरदार ठीक से नहीं लिखा गया है। श्रुति और अक्षय के बीच का रोमांस निर्देशक और लेखक ने अधूरे मन से रखा है। अक्षय की उम्र तब अचानक बढ़ जाती है जब वे श्रुति के साथ होते हैं। दक्षिण भारतीय फिल्मों की तरह यह लाउड है जिसमें गाने कहीं से भी टपक पकड़ते हैं। चूंकि मनोरंजन का पलड़ा खामियों के पलड़े से भारी है इसलिए फिल्म अच्छी लगती है।
 
दाढ़ी अक्षय ने अमजद खान से उधार ली है और किरदार को अपने तरीके से निभाया है। चूंकि उनका किरदार लार्जर देन लाइफ है इसलिए लटके-झटकों के साथ दर्शकों को खुश करने वाला उन्होंने अभिनय किया है। 'सिस्टम बच्चों के डायपर जैसा हो गया है, कहीं से गीला और कहीं से ढीला' जैसे कुछ दमदार संवाद उन्होंने बोले हैं।
 
श्रुति हासन खूबसूरत लगी, लेकिन उनके किरदार को फिल्म में बिलकुल महत्व नहीं दिया गया है। उनका अभिनय ठीक-ठाक है। 'गुत्थी' के रूप में मशहूर सुनील ग्रोवर ने गंभीर भूमिका बेहद कुशलता के साथ निभाई है। उनका किरदार फिल्म में दिचलस्पी पैदा करता है। विलेन के रूप में सुमन तलवार ठीक-ठाक रहे। दरअसल उनका किरदार ठीक से स्थापित नहीं किया गया और 'ब्रैंड' वाला संवाद बार-बार बोल उन्होंने दर्शकों को पकाया। सीबीआई ऑफिसर के रूप में जयदीप अहलावत प्रभावित करते हैं। कैमियो में करीना कपूर स्क्रीन को जगमगा देती हैं। चित्रांगदा सिंह को पता नहीं क्यों इस तरह के आइटम सांग करने पड़ रहे हैं? 
 
रजत अरोरा ने फिल्म के संवाद लिखे हैं, लेकिन ये अपेक्षा के अनुरूप दमदार नहीं हैं। अक्षय-करीना पर फिल्माया गया 'तेरी मेरी कहानी' ही सुनने लायक है। सिनेमाटोग्राफी खास नहीं है। संपादन ढीला है। कम से कम 15 मिनट फिल्म को छोटा किया जा सकता है। खासतौर में क्लाइमैक्स में की गई अक्षय की भाषणबाजी को संक्षिप्त करना अति आवश्यक है। 
 
गब्बर इज बैक दक्षिण भारतीय फिल्मों की तरह है जिसमें लाउड ड्रामा, धमाकेदार हीरो, भारी-भरकम डायलॉग्स, तेज बैकग्राउंड म्युजिक, धांसू फाइट सीन जैसे मसाले हैं जो दर्शकों का मनोरंजन करते हैं। 
 
बैनर : वायकॉम 18 मोशन पिक्चर्स, एसएलबी फिल्म्स 
निर्माता : वायकॉम 18 मोशन पिक्चर्स, संजय लीला भंसाली, शबीना खान
निर्देशक : कृष 
संगीत : चिरंतन भट्ट, हनी सिंह
कलाकार : अक्षय कुमार, श्रुति हासन, सुनील ग्रोवर, सुमन तलवार, जयदीप अहलावत, मेहमान कलाकार - करीना कपूर, चित्रांगदा सिंह
सेंसर सर्टिफिकेट : यूए * 2 घंटे 10 मिनट

__________________________
एवेंजर्स : एज ऑफ अल्ट्रॉन को हिंदी में 'एवेंजर्स : कलयुग का महायुद्ध' नाम से रिलीज किया गया है और फिल्म की थीम पर यह नाम बिलकुल सटीक बैठता है। मार्वल कॉमिक्स के सुपरहीरो पर आधारित फिल्म का नाम भी कॉमिक्स जैसा ही होना चाहिए।
	
	अंग्रेजी के साथ-साथ इसे तमिल, तेलुगु और हिंदी में डब किया गया है और यूएस से एक सप्ताह पहले ही भारतीय दर्शकों को यह फिल्म देखने को मिल रही है। डबिंग आर्टिस्टों ने भी कुछ नया करने की कोशिश की है और फिल्म में दो अंग्रेज किरदारों को हरियाणवी स्टाइल में हिंदी बोलते देखना बड़ा ही मजेदार है। इसके पहले 'फ्यूरियस 7' में भी एक किरदार मुंबइया स्टाइल में हिंदी बोलता है। 
 
एवेंजर्स सीरिज की फिल्में मनोरंजन से भरपूर रहती हैं और 'द एवेंजर्स' (2012) का यह सीक्वल भी पहले भाग की तरह उम्दा है। सुपरहीरोज़ फिल्मों की कहानी के बारे में तो सभी को पता रहता है कि ये अच्छाई बनाम बुराई के इर्दगिर्द रहती है, लेकिन संघर्ष का रोमांच और नवीनता दर्शकों को खास आकर्षित करता है। साथ ही तकनीक का साथ फिल्म को और ऊंचाइयों पर ले जाता है। 
 
अल्ट्रॉन का एक ही मकसद है, विश्व की तबाही, लेकिन उसके रास्ते में एवेंजर्स टीम है। आयरन मैन (रॉबर्ट डाउनी जूनियर), कैप्टन अमेरिका (क्रिस इवांस), थॉर (क्रिस हेम्सवर्थ), ब्लैक विडो (स्कॉरलेट जोहानसन), हल्क (मार्क रफेलो), हॉक आई (जेरेमी रेनर) अपनी खूबियों के साथ विश्व को बचाने के लिए अपनी जान और परिवार की परवाह किए बिना अल्ट्रॉन से भिड़ जाते हैं। राह इतनी आसानी नहीं है। इस मिशन को कामयाब बनाने के लिए उनको जम कर मशक्कत करना होती है और उनका संघर्ष फिल्म को देखने लायक बनाता है। 


एवेंजर्स में भले ही सुपरमैन, स्पाइडरमैन जैसे बड़े सुपरहीरो नहीं हैं, बावजूद इसके आयरन मैन सहित सारे सुपरहीरो के कारनामे रोमांचित करते हैं और आपके अंदर मौजूद बचपन को गुदगुदाते हैं। सभी सुपरहीरो को महत्व दिया गया है, लेकिन आयरन मैन पर निर्देशक की कृपा दृष्टि ज्यादा रही है। वहीं बलशाली हल्क को कम फुटेज मिले हैं। अपनी फड़कती भुजाओं से दुश्मनों को मसल देने वाले हल्क को ज्यादा समय तक देखने की हसरत दर्शकों में रहती है। 
 
जॉस व्हेडॉन ने फिल्म को लिखा और निर्देशित किया है। एवेंजर्स और अल्ट्रॉन के महायुद्ध के बीच कुछ पारिवारिक दृश्य भी उन्होंने डाले हैं जो इमोशन से भरपूर हैं। आखिरकार सुपरहीरो को भी परिवार की जरूरत महसूस होती है और उनके दिल में भी भावनाओं के ज्वार उमड़ते हैं।
 
हल्क और ब्लैक विडो के एक-दूसरे के प्रति आकर्षित होने को भी बखूबी दिखाया गया है। दोनों के अपने दर्द हैं और भले ही वे अद्वितीय शक्तियों से लैस हों, लेकिन आम इंसान की तरह जीने की तड़प उनमें भी नजर आती है। ब्लैक विडो का दु:ख उस समय उभर कर आता है जब वह हल्क को बताती है कि वह मां नहीं बन सकती क्योंकि ट्रेनिंग के दौरान उसे बांझ बना दिया गया है। 
 
फिल्म का एक और महत्वपूर्ण ट्वीस्ट यह है कि अल्ट्रॉन एवेंजर्स टीम के सदस्यों को आपस में भी लड़ाने की कोशिश करता है। हल्क और आयरन मैन के बीच एक बेहतरीन फाइटिंग सीक्वेंस है जो तालियां बजाने पर मजबूर कर देता है। क्लाइमैक्स की फाइट भी जबरदस्त है। 
 
जॉस व्हेडॉन ने फिल्म को उन दर्शकों के अनुरूप बनाने की कोशिश की है जो सुपरहीरोज़ को पसंद करते हैं, हालांकि फिल्म में बीच में ऐसा वक्त भी आता है जब फिल्म ठहरी हुई लगती है। इस तेज गति से भागती फिल्म में कुछ दृश्य स्पीड ब्रेकर का काम करते हैं। फिल्म के अंत में कुछ नए सुपरहीरो की झलक भी दिखाई गई है जो शायद अगले भाग में अपने कारनामे दिखाएंगे। 
 
आयरन मैन के रूप में रॉबर्ट डाउनी जूनियर सभी पर भारी पड़े हैं और उन्हें जोरदार संवाद भी मिले हैं। गुस्से से हरा होने वाला हल्क का डॉ. बेनर के रूप में दूसरा रूप भी देखने को मिलता है और इसे मार्क रफेलो ने बेहतरीन तरीके से अदा किया है। कैप्टन अमेरिका के रूप में क्रिस इवांस बेहद फिट नजर आए। स्कॉरलेट जोहानसन ने ‍ब्लैक विडो का किरदार निभाया है। बाइक वाला स्टंट उन्होंने बखूबी किया है और वे सेक्सी भी नजर आईं। क्रिस हेम्सवर्थ, जेरेमी रेनर भी अपनी चमक बिखेरते हैं। सुपरह्यूमन स्पीड वाले टेलर जॉनसन और उनकी बहन स्कॉरलेट विच के किरदार भी प्रभावी हैं। 
 
तकनीकी रूप से फिल्म शानदार हैं। स्पेशल इफेक्ट्स इतनी सफाई से पेश किए गए हैं कि बिलकुल वास्तविक लगते हैं। बैकग्राउंड म्युजिक, सिनेमाटोग्राफी, एडिटिंग सहित फिल्म के सारे डिपार्टमेंट मजबूत है। थ्री-डी इफेक्ट्स फिल्म को प्रभावी बनाता है। 
 
पॉपकॉर्न और कोला के साथ फिल्म का मजा ‍लीजिए। 
 
निर्देशक : जॉस व्हेडॉन
कलाकार : रॉबर्ट डाउनी जू., क्रिस हेम्सवर्थ, मार्क रफेलो, क्रिस इवांस, स्कॉरलेट जोहानसन, जेरेमी रेनर

__________________________
फास्ट एंड फ्यूरियस सीरिज का सातवां भाग 'फ्यूरियस 7' नाम से रिलीज हुआ है। हिंदी में इसे 'रफ्तार का जुनून' नाम से रिलीज किया गया है। इस सीरिज की भारत में लोकप्रियता को देखते हुए 'फ्यूरियस 7' को पहले ही दिन 'बी' और 'सी' सेंटर्स में भी रिलीज किया गया है। भले ही भारतीय इनमें से ज्यादा कलाकारों को नहीं पहचानते हो, लेकिन इस सीरिज की बेहताशा रफ्तार के रोमांच का मजा वे भी लेते हैं। 
 
इस सीरिज में कहानी को कभी महत्व नहीं दिया गया। सारा फोकस स्टंट्स पर किया जाता है। फिल्म में दिखाई जाने वाली कारें अद्‍भुत होती है और ये फिल्म की हीरोइनों से ज्यादा सेक्सी नजर आती हैं। एक्सीलेटर को पैरों तले पूरी तरह दबा दिया जाता है तो कार मानो हवा में उड़ने लगती है। इसका फिल्मांकन इतने उम्दा तरीके से किया जाता है कि दर्शक कार चलाने का मजा ले लेते हैं। यही वजह है कि यह मोटर-मूवी सीरिज टीनएजर्स में बेहद लोकप्रिय है। 


ऑवेन शॉ और उसकी टीम को हराने के बाद, डोमिनिक टोरेटो (विन डीजल), ब्रायन ओ'कॉनर (पॉल वाकर) और बाकी के साथी अब सामान्य जीवन व्यतीत करते हैं, जैसा कि वे हमेशा से चाहते थे, लेकिन कुछ घटनाएं ऐसी घटती हैं कि वे चकित रह जाते हैं। ल्यूक हॉब्स (ड्वायने जॉनसन) पर हमला होता है और वह अस्पताल पहुंच जाता है। हेन की मृत्यु हो जाती है। डोमिनिक का घर विस्फोट से उड़ा दिया जाता है।
 
ऑवेन का बड़ा भाई डेकार्ड शॉ (जैसन स्टेथम) अपने भाई की मौत का बदला लेने के इरादे से डोमिनिक और उसकी टीम के पीछे पड़ा है। 
 
हेन की मौत के विषय में जानने के बाद डोमिनिक की टीम अब उस आदमी की खोज में जुट जाती है जिसने उनके साथी को मारा है। वे डेकार्ड को ढूंढ निकालना चाहते हैं, लेकिन इसके बदले उन्हें एक काम करना होता है। उन्हें मेगन रेमसे नामक हैकर को छुड़ाना होता है जिसे कुछ लोगों ने पकड़ रखा है। 
 
फिल्म की कहानी साधारण है और सारा ध्यान इस बात पर रखा गया है कि हर पल एक्शन का रोमांच बरकरार रहे। हालांकि एक बात लगातार अखरती है कि जिस डेकार्ड की डोमिनिक और उसके साथियों को तलाश है वो बार-बार उनके सामने आता है और उनके काम में परेशानियां पैदा करता है, लेकिन वे उसे पकड़ने की कोशिश नहीं करते। 
 
निर्देशक जेम्स वान ने अपनी टारगेट ऑडियंस को ध्यान में रख कर फिल्म बनाई है और वे इस काम में कामयाब रहे हैं। दस-पंद्रह मिनट बाद फिल्म रफ्तार पकड़ती है और फिर अंत तक दौड़ती रहती है। इस दौरान हैरतअंगेज स्टंट्स देखने को मिलते हैं। 
 
रेमसे को छुड़ाने वाला सीक्वेंस आधे घंटे से भी ज्यादा लंबा होगा, लेकिन उस दौरान रोमांच अपने चरम पर होता है। पहाड़ियों के बीच एक बड़ी बस में रेमसे को ले जाया जा रहा है। चूंकि वहां तक पहुंचना आसान नहीं है इसलिए हवाई जहाज से पैराशूट के सहारे कारों को नीचे उतारा जाता है और फिर गोलियों की बौछारों के बीच रेमसे को बचाया जाता है। हालांकि फिल्म के नाम पर खूब छूट ली गई है, लेकिन इस सीक्वेंस का रोमांच दर्शकों को सीट से हिलने नहीं देता। 


मिडिल ईस्ट में स्कायस्क्रेपर्स के बीच कार का छलांग लगाना अतिश्योक्ति पूर्ण है, लेकिन रोमांच के दीवानों को यह सीन पसंद आएगा। क्लाइमैक्स में एक बार फिर रोमांचक एक्शन देखने को मिलता है जब रेमसे को मारने के लिए मिसाइल्स का प्रयोग किया जाता है, लेकिन डोमिनिक और उसके साथी सूझबूझ के साथ हर बार इस वार को विफल करते हैं।
 
फिल्म एक्शन के बीच इमोशन्स और हास्य सीन भी डाले गए हैं। हालांकि परिवार की बातें कर भावुक होना इन रफ-टफ कलाकारों पर जमता नहीं है। वैसे भी पॉल वाकर के कारण दर्शक भावुक होते हैं। फिल्म के अंत में पॉल और विन डीजल के बीच कुछ ऐसे संवाद सुनने को मिलते हैं जिसके कारण भावुकता की लहर दौड़ती है। 
 
स्टंट्स सीन बच्चों की कल्पना लगते हैं, लेकिन इन्हें इतनी सफाई के साथ पेश किया गया है कि ये विश्वसनीय लगते हैं। ये सीन एक्शन पसंद करने वालों को जरूर अच्छे लगेंगे। 
 
रफ-टफ विन डीजल थोड़े धीमे लगते हैं, लेकिन उनकी टफनेस उन्हें भीड़ में अलग ही खड़ा करती है। वे ऐसे हीरो लगते हैं जो अपनी ताकत से किसी को भी चकनाचूर कर दे। ड्वायने जॉनसन का रोल छोटा है, लेकिन क्लाइमैक्स में वे अपनी उपस्थिति दर्ज कराते हैं। 
 
पॉल वाकर की इस फिल्म की शूटिंग के दौरान दुर्घटना में मृत्यु हो गई थी। बाद में उनके जैसे दिखने वाले और उनके भाइयों को लेकर तकनीक की मदद से उनका रोल फिल्म के अंत तक बढ़ाया गया। दर्शक उन्हें जरूर मिस करेंगे। जेसन स्टेथम ने विन डीजल को कड़ी टक्कर दी है। भारतीय कलाकार अली फजल भी एक छोटे-से रोल में नजर आएं। 
 
निर्माता: नील एच मोरिट्ज़, विन डीजल
निर्देशक : जेम्स वान 
कलाकार : विन डीजल, पॉल वाकर, ड्वायने जॉनसन, मिशेल रोडरीगुएज़, जॉरडाना ब्रुस्टर, टायरिज़ गिब्सन, क्रिस ब्रिजेस, लुकास ब्लैक, जैसन स्टेथम
सेंसर सर्टिफिकेट : ए * 2 घंटे 14 मिनट

__________________________
'एनएच 10' एक थ्रिलर मूवी है, जिसमें चतुराई से भारत में महिलाओं की स्थिति, पुरुष प्रधान समाज की विसंगतियां, ऑनर किलिंग और भारत में कानून की स्थिति को दर्शाया गया है। 
	
	हाईवे पर अपनी गाड़ी से सफर करने पर मन में आशंकाएं पैदा होती हैं। इस सफर में कानून का असर कम और जंगल राज का दबदबा बढ़ता हुआ महसूस होता है। हर शख्स संदेह पैदा करता है। न्यू एज कपल मीरा (अनुष्का शर्मा) और अर्जुन (नील भूपलम) वीकेंड मनाने के लिए गुड़गांव से दूर निकलते हैं और एनएच 10 उनके लिए मुसीबत लेकर आता है। 
 
रास्ते में वे ढाबे पर चाय पीने रूकते हैं। यहां एक लड़की और लड़के को कुछ लोग पीट रहे हैं। अर्जुन दखल देता है और जंगली किस्म के ये लोग मीरा-अर्जुन के पीछे पड़ जाते हैं। अर्जुन और मीरा के लिए आगामी कुछ घंटे नरक के समान होते हैं। जंगलों और गांवों में भटकते हुए उनका सामना एक ऐसे भारत से होता है जहां जंगल राज चल रहा है। फिल्म के एक संवाद से भारत के अंदरुनी इलाकों की भयावह स्थिति की झलक मिलती है जब एक किरदार कहता है 'गांव में पानी और बिजली तो पहुंचे नहीं है तो संविधान कैसे पहुंचेगा?' 
 


एक और मीरा है, जो पढ़ी-लिखी और नौकरीपेशा महिला वर्ग का प्रतिनिधित्व करती है। अपनी शर्तों पर जीवन जीती है और जिसे खुलेआम सिगरेट पीने में हिचक नहीं है। उसके लिए चमचमाते माल्स और मेट्रो सिटी ही भारत है। 
 
जहां शहरों के शॉपिंग मॉल्स समाप्त होते हैं वही से भारत का दूसरा चेहरा सामने आता है। यहां महिलाओं की स्थिति भयावह है। वे अपने निर्णय नहीं ले सकती। दूसरी जाति में शादी करने पर अपने ही अपनों की हत्या कर देते हैं और इसे सम्मानजनक बात माना जाता है। लेडिस टॉयलेट की दीवारों पर महिलाओं के प्रति असम्मानजनक बातें लिखी जाती हैं जो पुरुषों की स्त्री के प्रति विकृत सोच को बयां करती है। >
	 
एनएच10 के टिकट बुक करने के लिए क्लिक करें 
		 
एनएच10 के टिकट बुक करने के लिए क्लिक करें 
 
गुंडों से भागती हुई जब मीरा पुलिस के पास पहुंचती है तो मदद के बजाय पुलिस उसे गुंडों को सौंप देती है। पुलिस वालों को भी डर है कि गांव वाले उनका हुक्का-पानी बंद नहीं कर दे आखिर उन्हें भी तो अपनी संतानों की शादी करनी है। बड़े शहर में रहने वाली मीरा पहली बार इस तरह की स्थिति का सामना करती है। इन सारी बातों के बीच मीरा-अर्जुन के पीछे भागते गुंडों के जरिये थ्रिल पैदा किया गया है। 
 
फिल्म की स्क्रिप्ट सुदीप शर्मा ने लिखी है और उन्होंने संक्षिप्त कहानी पर बेहद टाइट स्क्रिप्ट लिखी है। मीरा और अर्जुन के साथ जिस तरह की घटनाएं घटती हैं उससे दर्शक हिल जाता है। मीरा को उन्होंने हीरो की तरह पेश किया है। क्लाइमेक्स में फिल्म अनुष्का शर्मा की 'बदलापुर' बन जाती है, लेकिन यहां स्क्रिप्ट का फिल्मी हो जाना अच्छा लगता है। मीरा अपने दुश्मन को मारने के पहले सिगरेट के कश लगाती है और गुंडे की आंखों में भय देख उसे सुकुन मिलने वाला दृश्य बेहतरीन बन पड़ा है। 
 
निर्देशक नवदीप सिंह ने कहानी को रियलिटी का टच दिया है जिससे फिल्म में जान आ गई। रियल लोकेशन्स फिल्म को तीखा बनाते हैं। हिंसात्मक दृश्यों से निर्देशक ने परहेज नहीं किया है। कुछ कमियां भी हैं। फिल्म में मारकाट, खूनखराबे और क्रूरता के दृश्य विचलित कर सकते हैं। अर्जुन का गुंडों के पीछे जाने की वजह को ठीक से पेश नहीं किया गया है। शायद यह मेल ईगो वाली प्रॉब्लम है। क्लाइमैक्स में गांव का सूनापन भी अखरता है। क्या पूरा गांव तमाशा देखने गया था? 
 
दर्द सहती हुई, खून से सनी, हिम्मत नहीं हारने वाली मीरा का किरदार अनुष्का शर्मा ने बेहतरीन तरीके से जिया है। उनकी आंखों में बदला लेने की चमक साफ देखने को मिलती है। उन्होंने हर भाव को बखूबी पेश किया है।
 
मैरी कॉम में दर्शन कुमार ने आदर्श पति की भूमिका निभाई थी, लेकिन यहां पर वे क्रूर हरियाणवी युवक के रोल में है जिसे देख सिरहन पैदा होती है। नील भूपलम, दीप्ति नवल सहित तमाम कलाकारों ने अपना काम संजीदगी से किया है।
 
एनएच 10 पर सफर किया जा सकता है। 
 
बैनर : फैंटम प्रोडक्शन्स, इरोज इंटरनेशनल, क्लीन स्लेट फिल्म्स
निर्माता : कृषिका लुल्ला, अनुष्का शर्मा, कर्नेश शर्मा, विकास बहल, विक्रमादित्य मोटवाने, अनुराग कश्यप
निर्देशक : नवदीप सिंह 
कलाकार : अनुष्का शर्मा, नील भूपलम, दर्शन कुमार
सेंसर सर्टिफिकेट : ए * 1 घंटे 55 मिनट 9 सेकंड

__________________________
दम लगा के हईशा ऋषिकेश मुखर्जी और बासु चटर्जी का सिनेमा याद दिलाती है। इन महान निर्देशकों की फिल्में बहुत ही सरल और हल्की-फुल्की हुआ करती थीं। 'दम लगा के हईशा' के किरदार अत्यंत सहज है जो जिंदगी को छोटी-मोटी परेशानियों से अपने स्तर पर जूझ रहे हैं। 
 
हरिद्वार में प्रेम (आयुष्मान खुराना) अपने पिता के साथ प्रेम ऑडियो एंड वीडियो सेंटर चलाता है जहां कैसेट्स बेची जाती हैं और गाने रिकॉर्ड किए जाते हैं। प्रेम अपने पिता से बेहद डरता है और अंग्रेजी में कमजोर होने के कारण दसवीं कई प्रयास के बावजूद पास नहीं कर पाया। शादी की उसकी उम्र हो गई है। संध्या (भूमि पेडनेकर) नामक लड़की प्रेम के पिता को पसंद आ जाती है और वे पर दबाव डालकर प्रेम की शादी संध्या से करवा देते हैं। 
 
संध्या को प्रेम पसंद नहीं करता क्योंकि वह बहुत मोटी है। प्रेम से संध्या होशियार है। बीएड कर चुकी है। संध्या का प्रेम एक बार दोस्तों के आगे अपमान कर देता है तो वह घर छोड़ कर चली जाती है। तलाक के लिए आवेदन कर देती है। अदालत दोनों को साथ में 6 महीने रहने को कहती है। इसी बीच वे एक प्रतियोगिता में हिस्सा लेते हैं जिसमें पत्नी को पीठ पर लाद कर पति रेस में हिस्सा लेता है। यह रेस दोनों की दूरियां मिटा देती है। 


कहानी 1995 की है। जब कुमार सानू के गाने गली-गली गूंजते थे। ऑडियो कैसेट्स का प्रचलन था। लोग कैसेट्स खरीदने के बजाय अपने पसंदीदा गाने रिकॉर्ड करवाते थे। वीसीआर पर फिल्में देखी जाती थीं। इस माहौल को निर्देशक और लेखक शरत कटारिया ने बेहतरीन तरीके से पेश किया है। छोटे-छोटे डिटेल्स का ध्यान रखा है। संवादों में भी उस दौर के झलक मिलती है। बैकग्राउंड म्युजिक में 'मिले सुर मेरा तुम्हारा' सुनने को मिलता है जो उस दौर में दूरदर्शन पर बहुत दिखाया जाता था। 
 
एक निम्न मध्यमवर्गीय परिवार की जीवनशैली का भी बारीकी से चित्रण किया गया है। घर के कमरे कुछ इस तरह के होते थे कि दूसरे कमरे में क्या हुआ है ये बाहर वाले जान लेते हैं। इसकी मिसाल एक सीन में मिलती है जब प्रेम और संध्या के कमरे से आती आवाज सुन कर प्रेम की मां कहती है कि उनका बेटा सयाना हो गया है। 
दम लगा के हईशा के टिकट बुक करने के लिए क्लिक करें 
दम लगा के हईशा के टिकट बुक करने के लिए क्लिक करें 
फिल्म में इस तरह के कई बेहतरीन दृश्य हैं। लाइब्रेरी में जाकर दबी आवाज में संध्या और प्रेम का विवाद करना तथा ऑडियो कैसेट्स बदल-बदल कर गानों के जरिये लड़ने वाले सीन मनोरंजक हैं। 
 
प्रेम की मनोस्थिति को भी अच्छे तरीके से दिखाया गया है। वह दिल का अच्छा है। संध्या का दिल नहीं दुखाना चाहता है, लेकिन उसके मोटापे पर वह शर्मिन्दा होता है। उसे दोस्तों और लोगों की फिक्र रहती है कि वे उसकी मोटी बीवी के बारे में क्या सोचते हैं। एक सीन उसकी मनोदशा को अच्छी तरह दिखाता है। स्कूटर पर संध्या और प्रेम जाते हैं। संध्या का सैंडल गिर जाता है। प्रेम के चेहरे पर नाराजगी झलकती है, लेकिन वह जाकर सैंडल लेकर आता है, जिससे साबित होता है कि वह संध्या को पसंद भी करता है। संध्या और प्रेम के माता-पिता वाले दृश्य भी उम्दा हैं। 
 
फिल्म के क्लाइमेक्स में प्रेम-संध्या की जीत न भी दिखाई जाती तो भी बात बन सकती थी। यह जीत स्वाभाविक नहीं लगती। अच्छी बात यह है कि इस प्रतियोगिता पर ज्यादा फुटेज खर्च नहीं किए गए। इसी तरह संध्या के तलाक लेने वाला निर्णय चौंकाता है। यह बात ठीक है कि प्रेम उसका अपमान करता है, लेकिन बात इतनी बड़ी भी नहीं थी कि तलाक ले लिया जाए। चूंकि स्क्रीनप्ले मनोरंजक है कि इसलिए ये कमियां नहीं अखरती हैं। 
 
निर्देशक के रूप में शरत कटारिया प्रभावित करते हैं। उनके काम की ईमानदारी परदे पर झलकती है। फिल्म को उन्होंने बैलेंस रखा और कही भी जरूरत से ज्यादा इमोशन थोपने की कोशिश नहीं की। फिल्म की प्रोडक्शन डिजाइन टीम प्रशंसा की हकदार है जिन्होंने फिल्म को विश्वसनीय बनाया। 
 
आयुष्मान खुराना और भूमि पेडनेकर की जोड़ी बेमेल है, लेकिन उनकी केमिस्ट्री बेहतरीन रही। निखट्टू, निरुरद्देश्य तथा पिता से डरने वाले किरदार को आयुष्मान ने विश्वसनीय बनाया। भूमि पेडनेकर का आत्मविश्वास देखने लायक है और वे अपने किरदार में पूरी तरह डूबी नजर आई। संजय मिश्रा सहित फिल्म के तमाम कलाकारों का काम प्रशंसा के योग्य है। 
 
'दम लगा के हईशा' को देखने के लिए टिकट खरीदा जा सकता है। 
 
बैनर : यशराज फिल्म्स
निर्माता : मनीष शर्मा
निर्देशक : शरत कटारिया
संगीत : अनु मलिक
कलाकार : आयुष्मान खुराना, भूमि पेडनेकर, संजय मिश्रा
सेंसर सर्टिफिकेट : यूए * 1 घंटा 51 मिनट 

__________________________
बदलापुर में नवाजुद्दीन सिद्दकी ने इतना उम्दा अभिनय किया है कि वे फिल्म को नुकसान पहुंचा गए। हीरो, स्क्रिप्ट, निर्देशक पर तो वे भारी पड़े ही हैं, साथ ही खलनायक होने के बावजूद वे दर्शकों की सहानुभूति हीरो के साथ नहीं होने देते। दर्शक नवाजुद्दीन की अदायगी का कायल हो जाता है और फिल्म के हीरो के गम को वह महसूस नहीं करता जिसके बीवी और बच्चे को खलनायक ने मौत के घाट उतार दिया है। 
 
दृश्यों को चुराना क्या होता है वो नवाजुद्दीन के अभिनय से महसूस होता है। साधारण संवादों को भी उन्होंने इतना पैना बना दिया कि तालियां सुनने को मिलती हैं। काया उनकी ऐसी है कि जोर की हवा चले तो वे गिर पड़े, लेकिन उनके तेवर को देख डर लगता है। इन सबके बीच वे हंसाते भी हैं। 
 
बात की जाए 'बदलापुर' की, तो यह बदले पर आधारित मूवी है। बदले पर बनी फिल्मों की संख्या हजारों में है, लेकिन यह फिल्म इस विषय को नए अंदाज में पेश करती है। उम्दा प्रस्तुतिकरण की वजह से यह डार्क मूवी दर्शक को बांध कर रखती है। 
 
रघु (वरुण धवन) की पत्नी (यामी गौतम) और बेटा एक बैंक डकैती के दौरान मारे जाते हैं। रघु इस घटना से उबर नहीं पाता। इस डकैती में पुलिस लायक (नवाजुद्दीन सिद्दकी) को पकड़ लेती है और वह इस अपराध में अपने पार्टनर (विनय पाठक) का नाम पुलिस को नहीं बताता। लायक को 20 वर्ष की सजा होती है। बीमारी के कारण वह 15 वर्ष की सजा काट बाहर आ जाता है और रघु को बदला लेने का मौका मिलता है। 


श्रीराम राघवन ने साधारण कहानी को अपने निर्देशकीय कौशल से देखने लायक बनाया है। उन्होंने एक हसीना थी और जॉनी गद्दार जैसी उम्दा फिल्में बनाई हैं, लेकिन अब तक बड़ी सफलता उनसे दूर है। इसमें कोई दो राय नहीं है कि वे प्रतिभाशाली निर्देशक हैं।
	 
 
'बदलापुर' के किरदारों की यह खूबी है कि उनके दिमाग में क्या चल रहा है इसे पढ़ना आसान नहीं है। राघवन ने दर्शकों के सामने सारे कार्ड्स खोल दिए और इन कार्ड्स को किरदार कैसे खेलते हैं इसके जरिये रोमांच पैदा किया है। दर्शक को फिल्म से जोड़ने में निर्देशक ने सफलता पाई है और दर्शकों के दिमाग को उन्होंने व्यस्त रखता है। फिल्म देखते समय कई सवाल खड़े होते हैं और ज्यादातर के जवाब मिलते हैं। >
	>
	बदलापुर के टिकट बुक करने के लिए क्लिक करें 
	 
फिल्म में कुछ कमियां भी हैं। खासतौर पर सेकंड हाफ में फिल्म थोड़ी बिखरती है और क्लाइमैक्स में फिल्म के विलेन के रूख में आया परिवर्तन हैरान करता है। दिव्या दत्ता का किरदार भी फिल्म में मिसफिट लगता है, लेकिन ये कमियां फिल्म देखने में बाधक नहीं बनती है। 
 
वरुण धवन ने लवर बॉय का चोला उतार फेंकने का साहस दिखाया है। एक बच्चे के पिता और फोर्टी प्लस का किरदार निभाने में उन्होंने हिचक नहीं दिखाई है। कुछ दृश्यों में उनका अभिनय कमजोर भी रहा है, लेकिन उनके प्रयास में गंभीरता नजर आती है।
	 
यामी गौतम के लिए ज्यादा करने को नहीं था। हुमा कुरैशी का अभिनय अच्छा है। दिव्या दत्ता असर नहीं छोड़ पाती। 
 
पुलिस ऑफिसर के रूप में कुमुद मिश्रा प्रभावित करते हैं और उनका रोल फिल्म की अंतिम रीलों में कहानी में नया एंगल बनाता है। राधिका आप्टे का अभिनय जबरदस्त है। एक सीन में रघु उसे कपड़े उतारने को कहता है और इस सीन में उनके चेहरे के भाव देखने लायक है। 
 
सचिन जिगर का संगीत बेहतरीन है। निर्देशक की तारीफ करना होगी कि उन्होंने गानों को फिल्म में बाधा नहीं बनने दिया। 
 
'बदलापुर' की कहानी जरूर साधारण है, लेकिन बेहतरीन अभिनय और उम्दा निर्देशन फिल्म को देखने लायक बनाता है। 
 
बैनर : मैडॉक फिल्म्स, इरोज इंटरनेशनल
निर्माता : दिनेश विजान, सुनील ए. लुल्ला
निर्देशक : श्रीराम राघवन
संगीत : सचिन-जिगर 
कलाकार : वरुण धवन, यामी गौतम, हुमा कुरैशी, नवाजुद्दीन सिद्दकी, दिव्या दत्ता, राधिका आप्टे
सेंसर सर्टिफिकेट : ए * 2 घंटे 15 मिनट

__________________________
मंत्री से ऑफिसर फिरोज (डैनी) पूछने के लिए आता है कि दूसरे देश से आतंकवादी को गुपचुप तरीके से पकड़ने के लिए कोवर्ट काउंटर इंटेलिजेंस के ऑफिसर अजय (अक्षय कुमार) को परमिशन दी जाए। मंत्री पूछते हैं कि यदि अजय पकड़ा गया तो? फिरोज कहता है 'हम बोल देंगे कि हम इसे जानते ही नहीं है। मंत्री जी, ये अलग ही किस्म के बंदे होते हैं। थोड़े से खिसके हुए। ये देश के लिए मरते नहीं बल्कि जिंदा रहते हैं। इन्हें इस बात की भी परवाह नहीं रहती कि सरकार इन्हें क्या देती है?' अजय जैसे ऑफिसर्स की कहानी है 'बेबी', जिनके लिए राष्ट्र सबसे पहले होता है। उनकी उपलब्धि का कोई गुणगान भी नहीं होता ‍क्योंकि उनकी पत्नी तक नहीं जानती कि वे क्या काम करते हैं। पकड़े जाए तो सरकार भी पल्ला छुड़ा लेती है। 
 
चुनिंदा ऑफिसर्स को लेकर पांच वर्ष का एक मिशन बनाया गया है जिसका नाम है 'बेबी'। ये लोग आतंकवादियों को ढूंढ उन्हें मार गिराते हैं। 'बेबी' फिल्म उनके अंतिम मिशन के बारे में हैं। इस यूनिट का हेड फिरोज (डैनी) के नेतृत्व में अजय और उसके साथी (अनुपम खेर, राणा दग्गुबाती, तापसी पन्नू) इंडियन मुजाहिदीन का खास बिलाल खान (केके मेनन) के पीछे हैं जो मुंबई से भाग सऊदी अरब पहुंच गया है। वह मुंबई और दिल्ली में खतरनाक घटनाओं को अंजाम देना चाहता है। एक सीक्रेट मिशन के तहत बेबी की टीम उसके पीछे सऊदी अरब पहुंच जाती है। 


'बेबी' का निर्देशन किया है नीरज पांडे ने, जिनके नाम के आगे 'ए वेडनेस डे' और 'स्पेशल 26' जैसी बेहतरीन रोमांचक फिल्में हैं। वास्तविक घटनाओं से प्रेरणा लेकर वे थ्रिलर गढ़ते हैं और सरकारी ऑफिसर्स की कार्यशैली को बखूबी स्क्रीन पर दिखाते हैं। 'बेबी' में भी उनकी यह खूबी नजर आती है। वैसे 'बेबी' देखते समय आपको 'डी डे' और टीवी धारावाहिक '24' याद आते हैं। 
 
नीरज की फिल्में वास्तविकता के नजदीक रहती हैं, लेकिन 'बेबी' में उन्होंने सिनेमा के नाम पर कुछ ज्यादा ही छूट ले ली है। हालांकि जो परदे पर दिखाया जा रहा है उसे न्यायसंगत ठहराने की उन्होंने पूरी कोशिश की है, लेकिन दर्शकों को पूरी तरह संतुष्ट नहीं कर सके। 
बेबी का टिकट बुक करने के लिए क्लिक करें : 
बेबी का टिकट बुक करने के लिए क्लिक करें : 
फिल्म का पहला हिस्सा थोड़ा लंबा खींचा गया है और कुछ हिस्से गैर जरूरी लगते हैं। मसलन इस्तांबुल पहुंच कर अजय का अपने साथी को आतंकियों से छुड़ाने वाला हिस्सा फिल्म की कहानी के लिए इतना महत्वपूर्ण नहीं है जितने की फुटेज इस पर खर्च किए गए हैं। 
 
बिलाल की एंट्री के बाद फिल्म में पकड़ आती है और इंटरवल के बाद वाला हिस्सा बेहतरीन है। खासतौर पर फिल्म के अंतिम 40 मिनट जबरदस्त है और इस दरमियान आप कुर्सी से हिल नहीं पाते हैं। 
 
आतंकवादियों के मामले पर फिल्म में नया एंगल यह दिखाया गया है कि सीमा पार के लोग हमारे देश के नागरिकों को उनका हथियार बना रहे हैं। वे हमारी सरकार के खिलाफ खास समुदाय के लोगों के मन में संदेह पैदा कर रहे हैं ताकि उनका काम आसान हो। दूसरी ओर 'बेबी' यूनिट का हेड फिरोज को दिखा कर निर्देशक और लेखक ने यह भी स्पष्ट किया है आतंकवादियों को किसी खास समुदाय से जोड़ कर नहीं देखा जाना चाहिए। 
 
नीरज पांडे द्वारा लिखी गई स्क्रिप्ट में कुछ खामियां भी हैं, जैसे बिलाल, जो अपने आपको कसाब से बड़ा आतंकी मानता है, बड़ी आसानी से मुंबई से भाग निकल आता है। उसके भाग निकलने वाला सीन बेहद कमजोर है और इसका फिल्मांकन सत्तर के दशक की फिल्मों की याद दिला देता है। उस समय भी स्मगलर पुलिस की गिरफ्त से ऐसे ही भाग निकलते थे। 
 
सऊदी अरब में जिस तरह से अपने मिशन को 'बेबी' ग्रुप अंजाम देता है उस पर यकीन करना मुश्किल होता है। हालांकि भारत सरकार की ओर से उन्हें पूरी मदद मिलती है और इसके जरिये फिल्म के निर्देशक ने ड्रामे को विश्वसनीय बनाने की पुरजोर कोशिश भी की है। इन खामियों के बावजूद नीरज रोमांच पैदा करने में सफल रहे हैं। दर्शक पूरी तरह से फिल्म से बंध कर रहते हैं और उत्सुकता बनी रहती है।
 
रोमांटिक दृश्यों में निर्देशक नीरज की असहजता स्पष्ट दिखाई देती है। इस तरह के सीन उन्होंने मन मारकर 'स्पेशल 26' में भी रखे थे और 'बेबी' में भी यही बात जारी है। अक्षय और उनकी पत्नी के बीच के दृश्यों बेहद सतही हैं। 
 
अक्षय कुमार ने अपनी भूमिका पूरी गंभीरता से निभाई है। एक्शन रोल में वे जमते हैं और 'बेबी' में अजय के किरदार में वे बिलकुल फिट नजर आए। अक्षय के मुकाबले अन्य कलाकारों को कम फुटेज मिले। राणा दग्गुबाती को तो संवाद तक नहीं मिले। छोटे-से रोल में तापसी पन्नू अपना असर छोड़ जाती है। उनका और अक्षय के बीच नेपाल वाला घटनाक्रम फिल्म का एक बेहतरीन हिस्सा है। अनुपम खेर की फिल्म के क्लाइमैक्स में एंट्री होती है और वे तनाव के बीच राहत प्रदान करते हैं। मधुरिमा तूली के पास करने के लिए ज्यादा कुछ नहीं था। रशीद नाज और सुशांत सिंह ने अपने-अपने किरदारों को बेहतरीन तरीके से निभाया है। 
 
फिल्म का बैकग्राउंड म्युजिक बहुत ज्यादा लाउड है। कुछ लोगों को सिर दर्द की भी शिकायत हो सकती है। फिल्म की सिनेमाटोग्राफी ऊंचे दर्जे की है। 
 
'बेबी' और बेहतर बन सकती थी, बावजूद इसके यह फिल्म एक बार देखी जा सकती है।
 
बैनर : टी-सीरिज सुपर कैसेट्स इंडस्ट्रीज लि., ए फ्राईडे फिल्मवर्क्स, क्राउचिंग टाइगर मोशन पिक्चर्स, केप ऑफ गुड फिल्म्स
निर्देशक : नीरज पांडे
संगीत : मीत ब्रदर्स
कलाकार : अक्षय कुमार, तापसी पन्नू, राणा दग्गुबाती, अनुपम खेर, डैनी, केके मेनन, मधुरिमा टुली, रशीद नाज, सुशांत सिंह
सेंसर सर्टिफिकेट : यूए * 2 घंटे 39 मिनट 42 सेकंड्स

__________________________
पीके फिल्म का नाम इसलिए है क्योंकि मुख्य किरदार (आमिर खान) को लोग पीके कहते हैं। वह प्रश्न ही ऐसे पूछता है कि लोगों को लगता है कि होश में कोई ऐसी बातें कर ही नहीं सकता। 'पीके हो क्या?' जैसा जवाब ज्यादातर उसको सुनने को मिलता है और वह मान लेता है कि वह पीके है। 
 
भगवान की मूर्ति बेचने वाले से वह पूछता है कि क्या मूर्ति में ट्रांसमीटर लगा है जो उसकी बात भगवान तक पहुंचेगी। दुकानदार नहीं बोलता है तो पीके कहता है कि जब भगवान तक डायरेक्ट बात पहुंचती हो तो फिर मूर्ति की क्या जरूरत है? ऐसे ढेर सारे सवाल पूरी फिल्म में पीके पूछता रहता है और धर्म के ठेकेदार बगलें झाकते रहते हैं। 
 
आखिर ये सवाल पीके पूछता क्यों है? पीके पृथ्वी पर रहने वाला नहीं है। वह एलियन है। चार सौ करोड़ किलोमीटर दूर से पृथ्वी पर आया है। अपने ग्रह पर वापस जाने वाला रिमोट कोई उससे छीन ले गया है। जब रिमोट के बारे में वह लोगों से अजीब से सवाल पूछता है तो जवाब मिलता है कि भगवान ही जाने। वह भगवान को ढूंढने निकलता है तो कन्फ्यूज हो जाता है। 
 
मंदिर जाता है तो कहा जाता है कि जूते बाहर उतारो, लेकिन चर्च में वह बूट पहन कर अंदर जाता है। कही भगवान को नारियल चढ़ाया जाता है तो कही पर वाइन। एक धर्म कहता है कि सूर्यास्त के पहले भोजन कर लो तो दूसरा धर्म कहता है कि सूर्यास्त होने के बाद रोजा तोड़ो। भगवान से मिलने के लिए वह दान पेटी में फीस भी चढ़ाता है, लेकिन जब भगवान नहीं मिलते तो वह दान पेटी से रुपये निकाल लेता है। 
 
पीके को राजकुमार हिरानी और अभिजात जोशी ने मिलकर लिखा है। धर्म के नाम पर हो रही कुरीतियों पर उन्होंने कड़ा प्रहार किया है। पीके को एलियन के रूप में दिखाना उनका मास्टरस्ट्रोक है। एक ऐसे आदमी के नजरिये से दुनिया को देखना जो दूसरे ग्रह से आया है एक बेहतरीन कांसेप्ट है। इसके बहाने दुनिया में चल रही बुराइयों तथा अंधविश्वासों को निष्पक्ष तरीके से देखा जा सकता है। 
	
	 
	>
	 

इंटरवल से पूर्व फिल्म में कई लाजवाब दृश्य देखने को मिलते हैं। जो हंसाने के साथ-साथ सोचने पर मजबूर करते हैं। एक साथ मन में दो-तीन भावों को उत्पन्न करने में लेखक और निर्देशक ने सफलता हासिल की है। भगवान के लापता होने का पेम्पलेट पीके बांटता है। वह मंदिर में अपने चप्पलों को लॉक करता है। उसे समझ में नहीं आता है कि वह कौन सा धर्म अपनाए कि उसे भगवान मिले। यह बात भी उसके पल्ले नहीं पड़ती कि आखिर इंसान कौन से धर्म का है, इसकी पहचान कैसे होती है क्योंकि इंसान पर कोई ठप्पा तो लगा नहीं होता। इन बातों को लेकर कई बेहतरीन सीन गढ़े गए हैं जो आपकी सोच को प्रभावित करते हैं। 
 
भगवान के नाम पर कुछ लोग ठेकेदार बन गए हैं और उन्होंने इसे बिजनेस बना लिया है। फिल्म में एक सीन है जिसमें एक गणित महाविद्यालय के बाहर पीके एक पत्थर को लाल रंग पोत देता है। कुछ पैसे चढ़ा देता है और विज्ञान पढ़ने वाले विद्यार्थी उस पत्थर के आगे पैसे चढ़ाने लगते हैं। इस सीन से दो बातों को प्रमुखता से पेश किया गया है। एक तो यह कि धर्म से बेहतर कोई धंधा नहीं है। लोग खुद आते हैं, शीश नवाते हैं और खुशी-खुशी पैसा चढ़ाते हैं। दूसरा ये कि विज्ञान पढ़ने वाले भी अंधविश्वास का शिकार हो जाते हैं। बचपन से ही संस्कार के नाम पर उनमें कुछ अंधविश्वास डाल दिए जाते हैं जिनसे वे ताउम्र मुक्त नहीं हो पाते। 
 
फिल्म उन संतों को भी कटघरे में खड़ा करती है जो चमत्कार दिखाते हैं। हवा से सोना पैदा करने वाले बाबा चंदा क्यों लेते हैं या देश की गरीबी क्यों नहीं दूर करते? धर्म के नाम पर लोगों में भय पैदा करने वालों पर भी नकेल कसी गई है। जब ऊपर वाले ने तर्क-वितर्क की शक्ति दी है तो क्यों भला हम अतार्किक बातों पर आंखें मूंद कर विश्वास करें? >
	
	फिल्म पी के के टिकट बुक करने के लिए क्लिक करें
 
बातें बड़ी-बड़ी हैं, लेकिन उपदेशात्मक तरीके से इन्हें दर्शकों पर लादा नहीं गया है। हल्के-फुल्के प्रसंगों के जरिये इन्हें दिखाया गया है जिन्हें आप ठहाके लगाते और तालियां बजाते देखते हैं। इंटरवल के बाद जरूर फिल्म दोहराव का शिकार लगती है। गाने लंबाई बढ़ाते हैं, लेकिन फिल्म से आपका ध्यान नहीं भटकता। पीके देखते समय 'ओह माय गॉड' की याद आना स्वाभाविक है, लेकिन पीके अपनी पहचान अलग से बनाती है। 
 
ऋषिकेश मुखर्जी, गुलजार और बासु चटर्जी की तरह निर्देशक राजकुमार हिरानी मिडिल पाथ पर चलने वाले फिल्मकार हैं। वे दर्शकों के मनोरंजन का पूरा ध्यान रखते हैं साथ ही ऐसी कहानी पेश करते हैं जो दर्शकों को सोचने पर मजबूर करे। 'पीके' में वे एक बार फिर उम्मीदों पर खरे उतरते हैं। सिनेमा के नाम पर उन्होंने कुछ छूट ली है, खासतौर पर जगतजननी (अनुष्का शर्मा) और सरफराज (सुशांतसिंह राजपूत) की प्रेम कहानी में, लेकिन ये बातें फिल्म के संदेश के आगे नजरअंदाज की जा सकती है। अपनी बात कहने में अक्सर वे वक्त लेते हैं और यही वजह है कि उनकी फिल्में लंबी होती हैं। संपादक के रूप में वे कुछ सीन और गानों को हटाने का साहस नहीं दिखा पाए। कुछ प्रसंग धार्मिक लोगों को चुभ सकते हैं जिनसे बचा भी जा सकता था। 
 
आमिर खान पीके की जान हैं। उनके बाहर निकले कान और बड़ी आंखों ने किरदार को विश्वसनीय बनाया है। उनके चेहरे के भाव लगातार गुदगुदाते रहते हैं। वे अपने किरदार में इस तरह घुसे कि आप आमिर खान को भूल जाते हैं। परदे पर जब वे नजर नहीं आते तो खालीपन महसूस होता है। ऐसा लगता है कि सारा समय वे आंखों के सामने होना चाहिए। यह उनके करियर के बेहतरीन परफॉर्मेंसेस में से एक है। 
 
हिरानी की फिल्मों में आमतौर पर महिला किरदार प्रभावी नहीं होते, लेकिन 'पीके' में यह शिकायत दूर होती है। अनुष्का शर्मा को दमदार रोल मिला है। वे बेहद खूबसूरत नजर आईं और आमिर खान जैसे अभिनेता का सामना उन्होंने पूरे आत्मविश्वास के साथ उन्होंने किया है। सुशांत सिंह राजपूत, संजय दत्त, सौरभ शुक्ला, बोमन ईरानी और परीक्षित साहनी का अभिनय स्वाभाविक रहा है। 
 
फिल्म के गाने भले ही हिट नहीं हो, लेकिन फिल्म देखते समय ये गाने प्रभावित करते हैं। 
 
2014 के बिदाई की बेला में एक बेहतरीन तोहफा 'पीके' के रूप में राजकुमार हिरानी ने सिने प्रेमियों को दिया है और इसे जरूर देखा जाना चाहिए। 
 
बैनर : विनोद चोपड़ा फिल्म्स, राजकुमार हिरानी फिल्म्स
निर्माता : विधु विनोद चोपड़ा, राजकुमार हिरानी
निर्देशक : राजकुमार हिरानी
संगीत : शांतनु मोइत्रा, अजय-अतुल
कलाकार : आमिर खान, अनुष्का शर्मा, संजय दत्त, सुशांत सिंह राजपूत, बोमन ईरानी, सौरभ शुक्ला, परीक्षित साहनी, रणबीर कपूर (मेहमान कलाकार) 
सेंसर सर्टिफिकेट : यूए * 2 घंटे 33 मिनट

__________________________
एक्शन, आइटम नंबर, बड़े सेट और विदेश में शूटिंग जैसे चिर-परिचित फॉर्मूलों के बिना भी एक अच्छी तथा मनोरंजन फिल्म बनाई जा सकती है, ये बात डॉ. चंद्रप्रकाश द्विवेदी ने फिल्म 'ज़ेड प्लस' बना कर साबित की है। ज़ेड प्लस एक साधारण आदमी की कहानी है जो पुलिस, महंगाई और बीवी से डरता है तथा असाधारण परिस्थितियों में फंस जाता है। उस आम आदमी का नेता, अफसरशाही, पुलिस किस तरह इस्तेमाल करती है यह बात व्यंग्यात्मक तरीके से पेश की गई है।
 
राजस्थान के छोटे से शहर स्थित पीपल वाले पीर की दरगाह पर प्रधानमंत्री अपनी गठबंधन की सरकार बचाने के लिए 'चादर' चढ़ाने आते हैं। पीएम की इस यात्रा पर एक ग्रामीण कहता है कि लगता है तीर तो याद आते हैं पीर। पीएम जिस दिन दरगाह पर आते हैं उस दिन दरगाह का खादिम एक पंक्चर पकाने वाला शख्स असलम था। प्रधानमंत्री हिंदी नहीं जानते और असलम को शायद अंग्रेजी में एक-दो शब्द मालूम होंगे। गलतफहमी होती है और असलम को ज़ेड प्लस की सिक्यूरिटी मिल जाती है। 
 
असलम के टूटे-फूटे घर के आगे दर्जन भर हट्टे-कट्टे जवान आधुनिक हथियार के साथ खड़े हो जाते हैं। असलम शौच के लिए जंगल जाता है तो जवान वहां भी उसका पीछा नहीं छोड़ते। कुछ दिन अच्छे लगने वाली यह सिक्यूरिटी असलम के लिए जी का जंजाल बन जाती है। वह अपनी माशूका से मिलने भी नहीं जा सकता है क्योंकि उसे अपनी पोल खुलने का डर है। 
 
ज़ेड सिक्यूरिटी के कारण असलम मीडिया की निगाह में भी आ जाता है। मीडिया को बताया जाता है कि उसे पड़ोसी मुल्क से जान का खतरा है। पड़ोसी देश के आतंकवादी भी हरकत में आ जाते हैं कि यह ऐसा कौन-सा शख्स है जिसे भारत में सुरक्षा दी जा रही है। वे भी असलम की जान लेने के लिए उसके पीछे पड़ जाते हैं ताकि ज़ेड सिक्यूरिटी से घिरे आदमी की हत्या कर अपनी ताकत साबित कर सके। असलम की लोकप्रियता इतनी बढ़ जाती है कि राजनीतिक दल उसका फायदा उठाना चाहते हैं। तमाम दुष्चक्रों के बीच असलम का जीना मुश्किल हो जाता है। 


फिल्म में राजनीतिक और प्रजातंत्र की विसंगतियों को बारीकी से पेश किया गया है। बातें गंभीर हैं, लेकिन हल्के-फुल्के तरीके से कही गई हैं। शुरुआती हिचकोले के बाद फिल्म धीरे-धीरे दर्शकों को अपनी गिरफ्त में लेती है और इसका असर देर तक रहता है।
 
फिल्म में दिखाया गया है कि नौकरशाही और नेता किस तरह से काम करते हैं। उनके लिए आम आदमी की अहमियत क्या है। किस तरह चुनाव जीतने के लिए लोकप्रिय चेहरे तलाश किए जाते हैं क्योंकि जनता भी इसी के आधार पर वोट देती है। नेता बनने के लिए मेकओवर किया जाता है। घर में गांधी और आंबेडकर की तस्वीरें लगाई जाती हैं। 
 
जब असलम को चुनाव लड़ने का ऑफर दिया जाता है तो वह हिचकता है क्योंकि वह एक पंक्चर पकाने वाला आम आदमी है। उसे मुख्यमंत्री का पिठ्ठू समझाता है कि राजनीति करना और पंक्चर बनाना एक जैसे ही हैं। नेता जानता है कि कब बड़ी योजनाओं को पंक्चर करना है और कब इन पंक्चरों को ठीक करना है। 
 
असलम को भी बात समझ में आती है। जब उसे पता चलता है कि उससे भी गंवार लोग संसद सदस्य हैं तो वह भी चुनाव लड़ने के लिए तैयार हो जाता है। फिल्म में कई गहरी बातें संवादों और दृश्यों के जरिये पेश की गई हैं जो दर्शक अपनी समझ के मुताबिक ग्रहण करते हैं। 
 
फिल्म में कई हल्के-फुल्के दृश्य भी हैं जो दर्शकों को गुदगुदाते हैं। प्रधानमंत्री का दरगाह पर चादर चढ़ाने वाला सीन कमाल का बना है। जेड सिक्यूरिटी के कारण उत्पन्न हुई परेशानियां और फायदों को भी हास्य के रंग में पेश किया गया है। 
 
फिल्म से एक ही शिकायत रहती है कि यह बहुत लंबी हो गई है, इसलिए बात का असर कम हो जाता है। आतंकवादियों वाला हिस्सा खींचा गया है। फिल्म कम से कम 20 मिनट छोटी की जा सकती थी। 
 
निर्देशक के रूप में चंद्रप्रकाश‍ द्विेवेदी ने सीधे-सीधे तरीके से फिल्म को पेश किया है और वे विषय के साथ पूरी तरह न्याय नहीं कर पाए। तकनीक पर उनकी पकड़ मजबूत नहीं है, लेकिन मजबूत कंटेंट ने उनके निर्देशन की कमियों को कुछ हद तक छिपा लिया है। एक छोटे शहर की बारीकियों को उन्होंने अच्छी तरह पकड़ा और पेश किया है। अपने किरदारों को भी वे दर्शकों से जोड़ने में असफल रहे हैं।
 
असलम का रोल आदिल हुसैन ने निभाया है। फिल्म में उनका अभिनय बेहतरीन है लेकिन वे अपने किरदार में पूरी तरह घुस नहीं पाए। अनपढ़ या जाहिल लगने की बजाय वे पढ़े-लिखे शहरी व्यक्ति लगते हैं। कुलभूषण खरबंदा लंबे समय बाद दिखाई दिए और प्रधानमंत्री के रूप में उन्होंने कमाल का अभिनय किया है। मोना सिंह, मुकेश तिवारी, केके रैना, रवि झांकल, संजय मिश्रा बेहतरीन अदाकार हैं और इस फिल्म में उनका अभिनय इस बात को पुख्ता करता है। 
 
ज़ेड प्लस उन लोगों को अवश्य देखनी चाहिए जिन्हें नए विषय और किरदार वाली फिल्मों की तलाश रहती है। 
 
 
 
बैनर : मुकुंद पुरोहित प्रोडक्शन प्रा.लि., विस्डम ट्री प्रोडक्शन्स प्रा.लि.
निर्माता : मुकुंद पुरोहित, मंदिरा कश्यप
निर्देशक : चंद्रप्रकाश द्विवेदी 
संगीत : सुखविंदर सिंह, नायब 
कलाकार : आदिल हुसैन, मोना सिंह, मुकेश तिवारी, संजय मिश्रा, कुलभूषण खरबंदा, राहुल सिंह, केके रैना 
सेंसर सर्टिफिकेट : यूए * 2 घंटे 20 मिनट 

__________________________
रंग रसिया के पहले शॉट में दिखाया गया है कि राजा रवि वर्मा द्वारा बनाए गए एक चित्र की नीलामी हो रही है। चित्र को अश्लील मानकर विरोध हो रहा है। लगभग 130 वर्ष पूर्व भी यही स्थिति थी जब चित्र बनाने वाले राजा रवि वर्मा के चित्रों को अश्लील मानकर मुकदमा चला गया था। धर्म के रक्षक तब भी उनके खिलाफ थे। यानी कि इतने वर्षों के बावजूद तकनीकी रूप से कई परिवर्तन हुए हैं, लेकिन सोच के स्तर पर कोई खास तरक्की नहीं हुई है। 
 
स्वतंत्रता की अभिव्यक्ति वाले मुद्दे पर वर्षों से बहस जारी है और लगता नहीं है कि निकट भविष्य में भी यह बहस खत्म होगी। सेंसर बोर्ड जैसे संस्थान भी हैं जो तय करते है कि कितनी स्वतंत्रता दी जानी चाहिए। राजा रवि वर्मा अपने द्वारा बनाए गए न्यूड फोटो पर बवाल मचाने वालों से कहते हैं कि हमारी संस्कृति इतनी कमजोर नहीं है कि एक नंगे बदन पर टूट जाए। 
 
ये आश्चर्य की बात है कि रवि वर्मा, जिन्हें केरल के एक राजा ने उनकी प्रतिभा को देख राजा की उपाधि दी, ने हिंदुओं के देवी-देवताओं को चेहरा और स्वरूप दिया, उन पर फिल्म इतने वर्षों बाद बनाई गई। इन चित्रों को बनाने के पहले उन्होंने वेद-पुराण का गहरा अध्ययन किया। देश भर में घूमे और उसके बाद देवी-देवताओं के चित्र बनाए। 
 
लीथोग्राफी प्रिंटिंग के माध्यम से उनके यह बहुरंगी चित्र कागज पर उपलब्ध होकर घर-घर में पहुंचे। दीवारों पर चिपका कर लोगों ने उनकी पूजा की। अछूत मानकर जिन्हें मंदिरों में प्रवेश नहीं दिया जाता था उनके लिए वे भगवान को मंदिर से बाहर उनके घर ले आए। आज भी हम कागज पर छपे भगवान के फोटो के आगे नतमस्तक होते हैं उनमें से ज्यादातर राजा रवि वर्मा के हैं। 


रवि वर्मा का यह सफर आसान नहीं था। धर्म के ठेकेदार उनसे पूछते हैं कि किसने उसे हक दिया है कि वह देवी देवताओं के चित्र बनाए। बात तब और बढ़ जाती है जब जिस स्त्री का चेहरा उसने देवी के लिए उपयोग किया था वही चेहरा वह न्यूड फोटो में भी इस्तेमाल करता है, लेकिन फिल्म में ‍दिखाया गया है कि इसमें रवि वर्मा की गलती नहीं थी। 
 
भारतीय सिनेमा भी राजा रवि वर्मा का कर्जदार है क्योंकि भारतीय सिनेमा के पितामह धुंडीराज गोविंद फालके (दादा साहेब फालके) ने न केवल राजा रवि वर्मा के साथ काम किया बल्कि राजा रवि वर्मा ने उन्हें आर्थिक मदद भी की जिसकी मदद से दादा फालके भारत में सिनेमा को ला सके। 
 
फिल्म रंजीत देसाई के बायोग्राफिकल नॉवेल 'राजा रवि वर्मा' पर आधारित है। केतन मेहता धन्यवाद के पात्र हैं कि वर्तमान पीढ़ी को उन्होंने राजा रवि वर्मा से परिचित कराया। राजा रवि वर्मा की पूरी जिंदगी को कुछ घंटे की फिल्म में समेटा है जो इतना आसान नहीं था। फिल्म से ज्यादा हमें राजा रवि वर्मा का काम और जीवन संघर्ष प्रभावित करता है। 
 
फिल्म में ऐसे कुछ दृश्य हैं जिन्हें हटाया जा सकता था। साथ ही कुछ प्रसंग, जैसे राजा रवि वर्मा के भाई वाला किस्सा, उनके द्वारा छोड़ी गई पत्नी का क्या हुआ, अधूरे लगते हैं। इनका ठीक से विस्तार नहीं हुआ है। बावजूद इन कमियों फिल्म बांधकर रखती है।
 
रवि वर्मा और उनकी प्रेरणा सुगंधा के रिश्ते को बारीकी से रेखांकित किया गया है। इस रिश्ते को देख रवि वर्मा का स्वार्थी रूप भी सामने आता है। केतन मेहता ने रवि वर्मा की जिंदगी के साथ कला की अभिव्यक्ति वाले विचार को भी अच्छी तरह गूंथा है। फिल्म दर्शाती है कि काबू कुछ ही चीजों पर किया जा सकता है। खयालात पर काबू पाना बूते की बात नहीं है। फिल्म को एक पेंटिंग की तरह शूट किया गया है। संवादों में गहराई है। गीत-संगीत फिल्म के मूड के अनुरूप हैं। 
 
रणदीप हुडा ने लीड रोल निभाया है। इसे उनके करियर का बेहतरीन काम कहा जा सकता है। हालांकि कई बार उनकी पकड़ से किरदार छूटा भी है। खासतौर पर जब उन्हें बूढ़ा दिखाया गया है तब उनका अभिनय कमजोर रहा है। नंदना सेन की अदाकारी बेहतरीन है। बोल्ड किरदार को उन्होंने बखूबी निभाया है। विक्रम गोखले, दर्शन जरीवाला, परेश रावल, आशीष विद्यार्थी, सचिन खेड़ेकर, टॉम अल्टर जैसे बेहतरीन अभिनेता यदि सपोर्टिंग कास्ट में हो तो फिल्म का स्तर बढ़ जाता है। 
 
रंग रसिया एक उम्दा फिल्म है। एक बेहतरीन चित्रकार से रूबरू कराने के साथ-साथ यह फिल्म कुछ प्रश्न भी उठाती है जिनके बारे में सोचते हुए दर्शक सिनेमाघर से बाहर निकलता है। 
 
 
बैनर : माया ‍मूवीज, इनफिनिटी फिल्म्स
निर्माता : आनंद महेंद्रू, दीपा साही
निर्देशक : केतन मेहता
संगीत : संदेश शांडिल्य
कलाकार : रणदीप हुडा, नंदना सेन, परेश रावल, आशीष विद्यार्थी, सचिन खेडेकर, प्रशांत नारायण
सेंसर सर्टिफिकेट : केवल वयस्कों के लिए * 16 रील

__________________________
विलियम शेक्सपीअर की रचनाएं निर्देशक विशाल भारद्वाज को काफी पसंद हैं। मैकबेथ पर आधारित 'मकबूल' और ओथेलो पर आधारित 'ओंकारा' वे बना चुके हैं। उनकी ताजा फिल्म 'हैदर' हेमलेट से प्रेरित है। शेक्सपीअर की रचनाओं को वे भारतीय पृष्ठभूमि से बखूबी जोड़ते हैं और 'हैदर' को 1995 के कश्मीर के हालात की पृष्ठभूमि पर बनाया गया है। 
 
अलीगढ़ में पढ़ रहे हैदर मीर (शाहिद कपूर) को तब कश्मीर अपने घर लौटना पड़ता है जब उसके पिता डॉक्टर हिलाल मीर (नरेंद्र झा) को आर्मी पकड़ लेती है। हिलाल ने एक आतंकवादी का अपने घर में ऑपरेशन किया था। अचानक हैदर के पिता लापता हो जाते हैं। पूरे कश्मीर को कैदखाना मानने वाला हैदर उनकी तलाश शुरू करता है। हैदर की तकलीफ तब और बढ़ जाती है जब उसे पता चलता है कि उसकी मां ग़ज़ला मीर (तब्बू) उसके चाचा खुर्रम मीर (केके मेनन) के बीच संबंध है। अपने पिता के बारे में हैदर को रूहदार (इरफान खान) के जरिये ऐसा सुराग मिलता है कि वह हिल जाता है। क्या हैदर अपने पिता को ढूंढ पाता है? उसके पिता को गायब करने में किसका हाथ है? क्या हैदर की मां और चाचा के संबंध टूटते है? इनके जवाब हैदर में मिलते हैं। 
 
‍फिल्म का स्क्रीनप्ले विशाल भारद्वाज और बशरत पीर ने मिलकर लिखा है। कश्मीर के राजनीतिक हालात को उन्होंने कुशलता के साथ कहानी में गूंथा है। जहां एक ओर हैदर पारिवारिक स्तर पर अपनी समस्याओं से जूझता रहता है वहीं दूसरी ओर कश्मीर की समस्याएं भी उसके आड़े आती हैं। 
 
फिल्म में एक संवाद है कि जब दो हाथी लड़ते हैं तो कुचली घास ही जाती है। दो बड़े मु्ल्कों की लडाई का नतीजा जनता को भुगतना पड़ रहा है। कई लोग लापता हैं जिनके बारे में कोई नहीं जानता। ऐसी महिलाएं जिनके पति लापता हैं उन्हें आधी बेवा कहा जाता है और हैदर की मां भी आधी बेवा है। ऐसी कई बातों को इशारों में दर्शाया गया है और बहुत कुछ दर्शक की समझदारी पर लेखक और निर्देशक ने छोड़ा है। 


निर्देशक विशाल भारद्वाज ने पूरी फिल्म पर ऐसा कश्मीरी रंग चढ़ाया है कि लगता ही नहीं कि हेमलेट और कश्मीरी पृष्ठभूमि दो अलग चीज हैं। बदला, राजनीति, रोमांस, आतंकवाद जैसे वो सारे तत्व कहानी में मौजूद हैं जो कमर्शियल फिल्मों के भी आवश्यक अंग माने जाते हैं, लेकिन विशाल का प्रस्तुतिकरण फिल्म को अलग स्तर पर ले जाता है। हालांकि फिल्म की गति को उन्होंने बेहद धीमा रखा है और कई बार तो धैर्य आपकी परीक्षा लेने लगता है। विशाल की पिछली फिल्मों को देखा जाए तो वे बात को आक्रामक तरीके से पेश करते हैं, लेकिन 'हैदर' में उनका प्रस्तुतिकरण अलग मिजाज लिए हुए हैं। 
 
सेकंड हाफ में हैदर की मनोदशा का चित्रण विशाल ने बखूबी किया है। एक सीन तो कमाल का है जिसमें हैदर भीड़ के सामने तमाशा पेश करता है। 'हैदर' की अनोखी बात यह भी है कि कहानी में आगे क्या होने वाला है, कौन सा किरदार किस करवट बैठेगा, इसका अंदाजा लगाना आसान नहीं है। 
 
विशाल खुद संगीतकार भी हैं इसलिए वे गानों के माध्यम से कहानी को कहना खूब जानते हैं। एक गाने में कुछ बूढ़े लोग कब्र खोदते हैं और गाते हुए लोगों का इंतजार करते हैं ताकि उन्हें दफना सके। कश्मीर की बेबसी इस गाने में झलकती है। 'बिस्मिल' गाना भी पूरी कहानी का निचोड़ है। फिल्म का बैकग्राउंड म्युजिक भी उम्दा है। 
 
शाहिद कपूर को कठिन रोल मिला है, जिसका निर्वाह उन्होंने बेहतरीन तरीके से किया है। हैदर एक ऐसा किरदार है जिसको अपने ही छलते हैं, इससे उसका मानसिक संतुलन तक बिगड़ने लगता है, उसके इस दर्द को शाहिद ने अच्छे से पेश किया है। तब्बू का किरदार सबसे सशक्त है और पूरी कहानी उनके इर्दगिर्द घूमती है। तमाम दृश्यों में वे अपने साथी कलाकारों पर भारी पड़ती हैं। एक अच्छा कलाकार किस तरह से फिल्म में जान डाल देता है, इसका उदाहरण इरफान खान है। इरफान की एंट्री के पहले फिल्म बहुत ही स्लो लगती है, लेकिन उनके आते ही फिल्म का स्तर ऊंचा उठ जाता है। ऐसा लगता है कि काश इरफान का रोल और लंबा होता। केके मेनन और श्रद्धा कपूर का अभिनय भी प्रभावित करने वाला है। 
 
'हैदर' कई रंग लिए हुए हैं और इसे देखा जाना चाहिए। 
 
बैनर : यूटीवी मोशन पिक्चर्स, विशाल भारद्वाज पिक्चर्स प्रा.लि.
निर्माता : सिद्धार्थ रॉय कपूर, विशाल भारद्वाज
निर्देशक-संगीत : विशाल भारद्वाज
कलाकार : शाहिद कपूर, श्रद्धा कपूर, तब्बू, के.के. मेनन, इरफान खान
सेंसर सर्टिफिकेट : यूए * 2 घंटे 41 मिनट 50 सेकंड

__________________________
बॉलीवुड वाले चोरी-छिपे हॉलीवुड फिल्मों से कहानियां और दृश्य चुराया करते थे। उन पर न केवल हॉलीवुड वालों ने लगाम कसी बल्कि अपनी हिट फिल्म 'नाइट एंड डे' का हिंदी रिमेक 'बैंग बैंग' नाम से बनाया है। फॉक्स स्टार स्टुडियो के लिए डेढ़ सौ करोड़ रुपये की लागत से फिल्म बनाना मामूली बात है, लेकिन हिंदी फिल्म में इतने दाम में शायद ही किसी ने फिल्म बनाई हो। 
 
इतनी महंगी फिल्म होने से दर्शकों की उम्मीद का बढ़ना भी स्वाभाविक है। फिल्म में जबरदस्त एक्शन, शानदार लोकेशन और बॉलीवुड के दो खूबसूरत चेहरे हैं, जो रोमांचित करते हैं, लेकिन साथ ही फिल्म में कई बोरियत से भरे लम्हों को भी झेलना पड़ता है। फिल्म ठीक-ठाक है, देखी जा सकती है, लेकिन ऐसी भी नहीं है जो लंबे समय तक याद की जा सके। जरूरी नहीं है कि ज्यादा पैसा लगाने से ही फिल्म अच्छी बनती हो। 
 
बैंक रिसेप्शनिस्ट हरलीन (कैटरीना कैफ) शिमला में बोरिंग लाइफ जी रही है। जिंदगी में रोमांच लाने के लिए 'ट्रू लव डॉट कॉम' वेबसाइट के जरिये एक अनजान शख्स विक्की के साथ वह ब्लाइंड डेट फिक्स करती है। राजवीर (रितिक रोशन) को वह विक्की समझ लेती है। बात कुछ आगे बढ़े इसके पहले ही राजवीर पर कुछ लोग गोलियों की बरसात करते हैं। परिस्थितियां कुछ ऐसी बनती है कि हरलीन को न चाहते हुए भी राजवीर के साथ रहना पड़ता है। दरअसल राजवीर ने कोहिनूर हीरा चुरा रखा है, जिसे पाने के लिए पुलिस और एक गैंग उसके पीछे लगे हुए हैं।
 
फिल्म की स्क्रिप्ट को सुभाष नायर और सुजॉय घोष ने लिखा है। इस एक्शन मूवी को हरलीन के नजरिये से दिखाया गया है। हरलीन के दिमाग में राजवीर को लेकर कई सवाल है, जो दर्शकों के दिमाग में भी पैदा होते हैं। जैसे वह कौन है? क्या चाहता है? उसके पीछे लोग और पुलिस क्यों पड़ी है? उसकी आगे की क्या योजना है? कोहिनूर हीरा उसने क्यों चुराया है? इनके जवाब फिल्म में लंबे समय तक नहीं मिलते हैं और कई बार झुंझलाहट भी होती है कि आखिर बात को इतना खींचा क्यों जा रहा है। धीरे-धीरे सवालों के जवाब मिलते हैं, लेकिन इनके जवाब दर्शक अपनी समझ से पहले ही पा लेता है। 


फिल्म में कहानी जैसा कुछ नहीं है और सारा दारोमदार इस बात पर है कि परदे पर जो घटनाक्रम चल रहा है उसके जरिये दर्शकों को बांधा जाए। राजवीर-हरलीन तथा उनको पकड़ने वालों की भागमभाग का सफर है उसमें दर्शकों को मजा आए। पूरी फिल्म एक क्लाइमैक्स की तरह लगती है। राजवीर-हरलीन इस देश से उस देश भागते रहते हैं। इस भागमभाग में एक्शन, रोमांस और कॉमेडी है। ये सफर कई बार मजेदार लगता है तो कई बार बोरिंग। एक्शन के आते ही फिल्म अपने चरम पर आ जाती है, रोमांस ठीक-ठाक है, लेकिन ड्रामा इसकी कमजोर कड़ी है। फिल्म के विलेन का कोहिनूर को चोरी करवाने का जो कारण बताया गया है वो बेहद लचर है।
 
फिल्म का निर्देशन सिद्धार्थ आनंद ने किया है। एक ऐसे शख्स पर डेढ़ सौ करोड़ रुपये लगाना जिसने अभी तक ढंग की हिट नहीं बनाई है, आश्चर्य की बात है। सिद्धार्थ के सामने 'नाइट एंड डे' मौजूद थी, इसलिए उनका काम आसान था। प्रस्तुतिकरण में उन्होंने ध्यान रखा कि यह अंग्रेजी फिल्म जैसी स्टाइलिश लगे, लेकिन बॉलीवुड के फॉर्मूले से भी वे बच नहीं पाए। खलनायक को उन्होंने टिपिकल तरीके से पेश किया। सिद्धार्थ के निर्देशन में वो कसावट नजर नहीं आती है जो 'नाइट एंड डे' के प्रस्तुतिकरण में है। 
 
फिल्म का एक्शन सबसे बड़ा प्लस पाइंट है, हवाई जहाज, स्टीमर, कारों के जरिये रोमांच पैदा किया गया है और इन एक्शन सींस को बहुत ही सफाई के साथ फिल्माया गया है। इंटरवल के ठीक पहले कार चेजिंग सीन लाजवाब है। 
 
बॉलीवुड के दो सबसे खूबसूरत चेहरे रितिक रोशन और कैटरीना कैफ की जोड़ी शानदार है। रितिक रोशन को बहुत कम कपड़े पहनने को दिए गए हैं ताकि वे अपनी बॉडी का प्रदर्शन कर सके। इस रोल को निभाने के लिए जिस स्टाइल और एटीट्यूड की जरूरत थी उस पर रितिक खरे उतरे हैं। एक्शन सीन उन्होंने बखूबी निभाए। कैटरीना कैफ बेहद मासूम और खूबसूरत लगी। बात को थोड़ा देर से समझने वाली लड़की का किरदार उन्होंने अच्‍छे से निभाया। कैटरीना और उनकी दादी के बीच के दृश्य अच्‍छे हैं। डैनी को कम फुटेज मिले हैं। जावेद जाफरी और पवन मल्होत्रा अपनी उपस्थिति दर्ज कराते हैं।
 
फिल्म में दो-तीन गाने अच्छे हैं। 'तू मेरी' में रितिक का डांस देखने लायक है। बैकग्राउंड म्युजिक फिल्म को भव्य बनाता है। फोटोग्राफी, लोकेशन और तकनीकी रूप से फिल्म दमदार है।
 
कुल मिलाकर 'बैंग बैंग' तभी अच्‍छी लगेगी जब ज्यादा उम्मीद लेकर थिएटर में न जाया जाए। यूं तो फिल्म ढाई स्टार के लायक है, लेकिन एक्शन की वजह से आधा स्टार अतिरिक्त दिया जा सकता है।
 
बैनर : फॉक्स स्टार स्टुडियो
निेर्देशक : सिद्धार्थ आनंद
संगीत : विशाल शेखर
कलाकर : रितिक रोशन, कैटरीना कैफ, डैनी, जावेद जाफरी, पवन मल्होत्रा
सेंसर सर्टिफिकेट : युए * 2 घंटे 36 मिनट 

__________________________
1980 में महान फिल्म निर्देशक ऋषिकेश मुखर्जी ने अपनी ही फिल्म 'बावर्ची' को थोड़ा उलट-पुलट कर 'खूबसूरत' बनाई थी। रेखा की यह श्रेष्ठ फिल्मों में से एक मानी जाती है। इसी का रीमेक निर्देशक शशांक घोष ने 'खूबसूरत' के नाम से ही बनाया है। शशांक ने ऋषिदा की कहानी का मूल तो यथावत रखा है, लेकिन अपने मुताबिक कुछ बदलाव कर दिए हैं। शशांक जानते हैं कि ऋषिकेश मुखर्जी जैसी फिल्म बनाना उनके बस की बात नहीं है इसलिए बदलाव कर ही बनाया जाए तो बेहतर है। यह सीधे तौर पर तुलना से बचने की पतली गली भी है।
 
अस्सी में बनी 'खूबसूरत' मध्यमवर्गीय परिवार की कहानी थी, जिसे बदलते हुए 'एलीट क्लास' में ले जाया गया है। राजा-रजवाड़े से बेहतर 'क्लास' और क्या हो सकता है। वैसे भी उनमें परंपरा और शिष्टचार के नाम पर बहुत कुछ ऐसा होता है जो सामान्य परिवारों में नहीं होता।

डॉ. मृणालिनी चक्रवर्ती उर्फ मिली (सोनम कपूर) फिजियोथेरेपिस्ट है। आईपीएल में कोलकाता नाइट राइडर्स टीम के लिए वह काम करती है। उसे राजस्थान के संभलगढ़ की रॉयल फैमिली के शेखर राठौर (आमिर रजा) के इलाज के लिए बुलाया जाता है। शेखर के पांव के इलाज के लिए मिली को उनके घर में ही कई दिनों तक रूकना होता है। 
 
शेखर की पत्नी रानी निर्मला (रत्ना पाठक शाह) अति शिष्ट और अनुशासन प्रिय है, लेकिन यह अच्छाई इतनी ज्यादा है कि घर के सदस्यों को कैद की तरह लगता है। शेखर और निर्मला का बेटा युवराज विक्रम (फवाद खान) भी मां का अंधभक्त है। मिली के इस रॉयल फैमिली में आते ही कायदे-कानून टूटने लगते हैं। वह बेहद लाउड है। जो मन में आता है बोल देती है। उसका मानना है कि सच को फिल्टर की जरूरत नहीं होती। बेवजह की रोक-टोक भी उसे पसंद नहीं है। धीरे-धीरे निर्मला को छोड़ परिवार के अन्य सदस्यों को मिली की हरकतें अच्छी लगने लगती हैं।
 
शशांक घोष ने इस 'खूबसूरत' में निर्मला के किरदार के प्रभाव को कम कर दिया है और मिली-विक्रम के रोमांस को ज्यादा फुटेज दिए है। साथ ही बैकड्रॉप बदलने से फिल्म का कलेवर अलग हो गया है। शुरुआत में मिली की शरारतें अच्छी लगती हैं, लेकिन जब इन्हें हद से ज्यादा खींचा जाता है तो फिल्म ठहरी हुई लगती है। कहानी आगे ही नहीं बढ़ती। मिली की हरकतें कहीं-कहीं कुछ ज्यादा ही हो गई। पहले ही दिन डाइनिंग टेबल पर आकर वह निर्मला की बेटी से पूछती है कि क्या उसका कोई बॉयफ्रेंड है? मिली के किरदार को बिंदास दिखाने के चक्कर में निर्देशक कुछ जगह ज्यादा ही बहक गए।
 
कहानी में कुछ कमजोर पहलू और भी हैं। जैसे मिली के अपहरण वाला किस्सा सिर्फ फिल्म की लंबाई को बढ़ाता है और इस प्रसंग का कहानी से कोई संबंध नजर नहीं आता। विक्रम की एक लड़की (अदिति राव हैदरी) से शादी भी तय हो जाती है और उस प्रसंग को भी हल्के से निपटाया गया है। साथ ही फिल्म के अंत में निर्मला का हृदय परिवर्तन अचानक हो जाना भी अखरता है। 
 
यह फिल्म घटना प्रधान नहीं है। कहानी में कुछ अगर-मगर भी हैं, बावजूद इसके यह बांध कर रखती है। मिली और राठौर परिवार की अलग-अलग शख्सियत के कारण जो नए रंग निकल कर आते हैं वे अच्छे लगते हैं। मिली की वजह से किरदारों के व्यवहारों में परिवर्तन तथा मिली और विक्रम के बीच पनपते रोमांस को देखना अच्छा लगता है। 
 
डिज्नी का प्रभाव शशांक के निर्देशन में नजर आता है। फिल्म के शुरुआत में ‍ही डिज्नी ने दर्शकों को बता दिया कि किस तरह की फिल्म वे देखने जा रहे हैं। पूरी फिल्म में सॉफ्ट लाइट, सॉफ्ट कलर स्कीम का उपयोग कर हर फ्रेम को खूबसूरत बनाया गया है। फिल्म में कूलनेस और परफ्यूम की सुगंध को भी महसूस किया जा सकता है। हर कलाकार सजा-धजा और फैशनेबल है। फिल्म में गंदगी का कोई निशान नहीं है, यहां तक कि मिली का अस्त-व्यस्त कमरा भी बड़े ही व्यवस्थित तरीके से बिखरा हुआ लगता है। 
 
फिल्म के संवाद बेहतरीन हैं। खासतौर पर किरदारों के मन में जो चल रहा है उसे वाइस ओवर के जरिये सुनाया गया है और इसके जरिये कई बार हंसने का अवसर मिलता है। मिली और उसकी मां के बीच जोरदार संवाद सुनने को मिलते हैं। मिली अपनी मां को उसके पहले नाम से बुलाती है और दोनों के बीच बेहतरीन बांडिंग देखने को मिलती है।
 
सोनम कपूर को दमदार रोल निभाने को मिला है, लेकिन उनका अभिनय एक जैसा नहीं रहता। कई सीन वे अच्छे कर जाती हैं तो कई दृश्यों में उनका अभिनय कमजोर लगता है। फिर भी बबली गर्ल के रूप में वे प्रभावित करती हैं। प्रिंस के रोल में फवाद खान ने अपने चयन को सही ठहराया है। एक प्रिंस की अकड़, स्टाइल को उन्होंने बारीकी से पकड़ा। रत्ना पाठक शाह के बेहतरीन अभिनय किया है, उनके रोल को और बढ़ाया जाना था। लाउड पंजाबी मां का किरदार किरण खेर कई बार निभा चुकी हैं और इस तरह के रोल निभाना उनके बाएं हाथ का खेल है। 
 
खूबसूरत एक उम्दा पैकिंग की गई शकर चढ़ी लालीपॉप की तरह है, जिसका स्वाद सभी को पता है, बावजूद इसका मजा लेना अच्छा लगता है।  
 
बैनर : वाल्ट डिज्नी पिक्चर्स, अनिल कपूर फिल्म्स कंपनी
निर्माता : रिया कपूर, सिद्धार्थ रॉय कपूर, अनिल कपूर
निर्देशक : शशांक घोष
संगीत : स्नेहा खानवलकर
कलाकार : सोनम कपूर, फवाद खान, रत्ना पाठक, आमिर रजा, किरण खेर, अदिति राव हैदरी (मेहमान कलाकार)
सेंसर सर्टिफिकेट : यूए * 2 घंटे 10 मिनट 

__________________________
दहेज के नाम पर विभिन्न धर्म के लोग एक से नजर आते हैं। भारतीय समाज का यह रोग वर्षों पुराना है। समय-समय पर कई फिल्मकारों ने अपनी फिल्मों के जरिये इसके बुराई के खिलाफ इतनी बार आवाज उठाई है कि अब यह फिल्मों के लिए घिसा-पिटा विषय हो गया है। 
 
हबीब फैसल द्वारा निर्देशित फिल्म 'दावत-ए-इश्क' भी दहेज जैसी कुरीति के खिलाफ है, लेकिन किरदारों और पृष्ठभूमि में ऐसा बदलाव किया गया है कि फिल्म में नवीनता का आभास होता है। हैदराबाद और लखनऊ जैसे शहरों में इसे फिल्माया गया है जो स्थानीय लज़ीज व्यंजनों के कारण देश भर में प्रसिद्ध है। इन शहरों के अलावा बिरयानी, हलीम, कबाब के स्वाद को भी फिल्म देखते समय दर्शक महूसस करते हैं। कहानी के सारे पात्र मुस्लिम समुदाय से हैं जिससे फिल्म में एक अलग ही रंग देखने को मिलता है। 

जहेज़ के नाम पर मां-बाप अपने आईएस ऑफिसर, डॉक्टर और इंजीनियर बेटों के भाव तय करते हैं और निकाह के लिए लड़की वालों से रकम मांगी जाती है। लड़कों ने पढ़-लिख कर डिग्री तो हासिल कर ली है, लेकिन 'ज्ञान' अर्जित नहीं कर पाए। कपड़ों के मामले में वे भले ही आधुनिक लगते हो, लेकिन वैचारिक रूप से वे वर्षों पुरानी दकियानूसी परंपराओं के हिमायती हैं। यही वजह है कि फिल्म की नायिका गुलरेज़ (परिणीति चोपड़ा) की शादी नहीं हो पा रही है। वह तेज-तर्रार है। जहेज़ मांगने वाले लड़के और मां-बाप को बाहर करने में देर नहीं लगाती। 
 
गुलरेज़ अमेरिका जाकर शू डिजाइनिंग का कोर्स करना चाहती है। उसके पिता (अनुपम खेर) अदालत में क्लर्क है और ये खर्चा उठाना उनके बूते की बात नहीं है। गुलरेज़ को लगता है कि सभी लड़के दहेज मांगने वाले होते हैं। वह इन दहेज लोभियों को सबक सीखाने के लिए एक योजना बनाती है। पूरी दुनिया बेईमानी कर रही है तो हम क्यों ईमानदारी में फांके खाए कहते हुए उसके पिता भी गुलरेज के साथ हो लेते हैं। 
 
 अपने पिता के साथ नाम और पहचान बदलकर वह हैदराबाद से लखनऊ जाती है। एक अमीर लड़के को फांसती है ताकि शादी करने के बाद धारा 498-ए का दुरुपयोग कर उन पर दहेज मांगने का आरोप लगाए और अदालत के बाहर मोटी रकम लेकर समझौता कर ले। इससे उसका अमेरिका जाने का सपना भी पूरा हो जाएगा। 
 
तारिक (आदित्य राय कपूर) को वह अपने जाल में फंसाती है, लेकिन खुद ही फंस जाती है। तारिक न केवल दहेज विरोधी है बल्कि वह इतना अच्छा इंसान है कि गुलरेज उसे चाहने लगती है। अपने ही बुने मकड़जाल से गुलरेज कैसे निकलती है, यह फिल्म का सार है। 
 
हबीब फैसल और ज्योति कपूर ने फिल्म की कहानी मिल कर लिखी है जबकि स्क्रिप्ट और संवाद हबीब के हैं। दहेज जैसे गंभीर विषय पर आधारित होने के बावजूद यह फिल्म हल्की-फुल्की और रोमांटिक है। इतनी सरलता के साथ यह फिल्म संदेश देती है कि कही भी फिल्म भारी या उपेदशात्मक नहीं लगती। 
 
जिसको धोखा देने जा रहे हो उसी से प्यार कर बैठने वाला फॉर्मूला भी बहुत पुराना है, लेकिन हबीब का प्रस्तुतिकरण फिल्म को अलग रंग देता है। हैदराबाद और लखनऊ को उन्होंने खूब फिल्माया और बीच-बीच में व्यंजनों का उल्लेख फिल्म को अलग कलेवर देता है। 
 
फिल्म के किरदारों पर मेहनत की गई है। परिणीति, आदित्य और अनुपम के इर्दगिर्द ही फिल्म घूमती है और ये तीनों किरदार भरपूर मनोरंजन करते हैं। पिता-पुत्री का रिश्ता फिल्म में खूब हंसाता है। वही परिणीति और आदित्य का रोमांटिक ट्रेक भी उम्दा है। संवाद भी कई जगह गुदगुदाते हैं। निर्देशक के रूप में हबीब ने फिल्म में माहौल बहुत ही हल्का-फुल्का रखा है। 
 
स्क्रिप्ट परफेक्ट भी नहीं है। कई जगह फिल्म गड़बड़ा जाती है, लेकिन तुरंत एक अच्छा दृश्य फिल्म को संभाल लेता है। फिल्म के अंत में गुलरेज का कन्फ्यूजन दर्शकों को समझ नहीं आता। तारिक को चाहने के बावजूद गुलरेज का उसे धोखा देना और फिर पछतावा करना को ठीक से दिखाया नहीं गया है। दूसरे हाफ में निर्देशक हड़बड़ी में दिखे। गुलरेज और उसके पिता का नकली पासपोर्ट बनवाना, तारिक के प्रतिष्ठित परिवार को धोखा देना इतनी आसानी से बताया गया है कि यकीन करना थोड़ा मुश्किल होता है, लेकिन फिल्म के मूड और उद्देश्य को देखते हुए इसे इग्नोर किया जा सकता है। 
 
फिल्म के प्रमुख कलाकार टॉप फॉर्म में नजर आएं। परिणीति चोपड़ा ने तेजतर्रार गुलरेज के किरदार को बखूबी निभाया। उनके पिता की भूमिका के रूप में अनुपम खेर ने अपने बेहतरीन अभिनय से दर्शकों को हंसाया। आदित्य राय कपूर पहली बार बतौर अभिनेता के रूप में प्रभावित करने में सफल रहे। साजिद-वाजिद द्वारा संगीतबद्ध दो-तीन गीत गुनगुाने लायक हैं।
 
कुल मिलाकर 'दावत-ए-इश्क' का मजा लिया जा सकता है। 
 
बैनर : यशराज फिल्म्स
निर्माता : आदित्य चोपड़ा
निर्देशक : हबीब फैसल
संगीत : साजिद-वाजिद
कलाकार : आदित्य रॉय कपूर, परिणीति चोपड़ा, अनुपम खेर
सेंसर सर्टिफिकेट : यू * 2 घंटे 3 मिनट 6 सेकंड

__________________________
फाइंडिंग फैनी में कहानी पर भारी किरदार हैं। उनका व्यवहार थोड़ा अजीब है। कैरीकेचर जैसे हैं, लेकिन इतने मजेदार हैं कि उनका यह स्वभाव पसंद आता है। मुख्यत : पांच किरदार हैं। जो एक-दूसरे से जुदा हैं, लेकिन साथ में पुरानी खटारा इम्पाला कार में शान से बैठकर फैनी को ढूंढने निकलते हैं। फैनी मिलती है या नहीं ये तो क्लाइमैक्स में पता चलता है, लेकिन फैनी को ढूंढने का इनका सफर बढ़िया है। इस सफर में वर्षों से दफन कई राज खुलते हैं। कुछ गिला-शिकवा दूर होते हैं और जिंदगी में पांचों को कुछ मकसद मिल जाता है। 
 
बीइंग सायरस और कॉकटेल जैसी फिल्म बना चुके निर्देशक होमी अजदानिया एक अलग ही दुनिया में ले जाते हैं। गोआ में पोकोलिम नामक एक गांव है। वहां की जिंदगी ठहरी हुई महसूस होती है। सबके पास फुर्सत है। कोई हड़बड़ी नहीं। खूब समय है। इस वातावरण को बहुत ही उम्दा तरीके से निर्देशक ने दर्शाया है। इसमें बैकग्राउंड म्युजिक का भी अहम रोल है। चहचहाती चिड़िया और घड़ी की टिक-टिक से उस जगह की शांति को महसूस किया जा सकता है। 
बीइंग सायरस और कॉकटेल जैसी फिल्म बना चुके निर्देशक होमी अजदानिया एक अलग ही दुनिया में ले जाते हैं। गोआ में पोकोलिम नामक एक गांव है। वहां की जिंदगी ठहरी हुई महसूस होती है। सबके पास फुर्सत है। कोई हड़बड़ी नहीं। खूब समय है। इस वातावरण को बहुत ही उम्दा तरीके से निर्देशक ने दर्शाया है। इसमें बैकग्राउंड म्युजिक का भी अहम रोल है। चहचहाती चिड़िया और घड़ी की टिक-टिक से उस जगह की शांति को महसूस किया जा सकता है। 

 
होमी अजदानिया ने एक खबर पढ़ी थी जिसमें लिखा था कि एक पत्र उसी इंसान के पास लौट आता है जिसने लिखा था। यह पत्र उसे 46 वर्ष बाद मिलता है। इससे उन्हें 'फाइंडिंग फैनी' का आइडिया मिला। फ्रैडी (नसीरुद्दीन शाह), स्टेफैनी फर्नांडिस उर्फ फैनी को एक खत लिखता है जिसमें वह प्रेम का इजहार करता है। जब फैनी की तरफ से कोई जवाब नहीं मिलता तो वह यह मान लेता है कि फैनी ने उसे रिजेक्ट कर दिया है। 46 वर्ष बाद उसे यह खत सीलबंद अवस्था में वापस मिलता है। उसे महसूस होता है कि वह जिंदगी भर इस झूठ के सहारे जिया कि फैनी ने उसके प्रेम निवेदन को ठुकरा दिया जबकि फैनी को तो पता भी नहीं चला कि वह उसे चाहता था। 
 
वह फैनी को ढूंढना चाहता है जिसमें उसकी मदद करती है एंजी (दीपिका पादुकोण)। युवा एंजी विधवा है क्योंकि उसका पति (रणवीर सिंह) वेडिंग वाले दिन ही केक खाकर मर गया। अपनी सासु रोज़ी (डिम्पल कपाड़िया) के साथ वह रहती है। सेवियो (अर्जुन कपूर) एंजी को चाहता था, लेकिन जब एंजी ने दूसरे से शादी कर ली तो वह गांव छोड़ कर चला गया और अब छ: बरस बाद लौटा है। वह कार मैकेनिक है और उसने ही अपने डैड की खटारा कार डॉन पैड्रो (पंकज कपूर) को बेची है। पैड्रो एक पेंटर है और उसे भारी-भरकम औरतें बेहद पसंद है। वह रोज़ी की पेंटिंग बनाना चाहता है। फैनी को ढूंढने के लिए ऐंजी और फ्रैडी निकलते हैं और किसी न किसी वजह से इनके साथ रोज़ी, सेवियो और पैड्रो भी जुड़ जाते हैं।
 
फिल्म की स्क्रिप्ट भले ही परफेक्ट न हो, लेकिन दिलचस्प जरूर है। कॉमेडी के नाम पर कहीं भी हंसाने की कोशिश नहीं की गई है, लेकिन पूरी फिल्म में चेहरे पर एक मुस्कान तैरती रहती है। किरदार कब क्या कर बैठे, यह अंदाजा लगाना आसान नहीं है और इसी वजह से पूरी फिल्म में रूचि बनी रहती है। 
 
फिल्म में कई दृश्य अच्छे बन पड़े हैं, जैसे- पैड्रो का रोजी की पेंटिंग बनाना, रोजी-पैड्रो और फ्रैडी का पेड़ के नीचे शराब पीना, एंजी और सेवियो का साथ में रात बिताना, फैनी को ढूंढते हुए एक ऐसे घर में पहुंचना जहां एक रशियन रहता है। संवाद बहुत चुटीले हैं और कई बार समझने के लिए दिमाग भी लगाना पड़ता है। शुरुआत में लंबी कंमेट्री भी है जिसमें किरदारों का परिचय दिया गया है, लेकिन इससे बचा भी जा सकता था। 
 
होमी अदजानिया का प्रस्तुतिकरण फिल्म को खास बनाता है। उन्होंने दर्शकों को अपने तरीके से मतलब निकालने की जिम्मेदारी दी है। हालांकि उनका कहानी कहने का तरीका 'हटके' है और टिपिकल बॉलीवुड स्टाइल से दूर है, इसलिए जरूरी नहीं है कि सभी को यह पसंद आए। गोआ और वहां का वातारवण उन्होंने बेहद खूबी के साथ पेश किया है और दर्शक इन पांचों किरदारों में खो जाता है। फिल्म के हर डिपार्टमेंट पर उनकी पकड़ नजर आती है। फिल्म में दीपिका पादुकोण, अर्जुन कपूर जैसे स्टार कलाकार और पंकज कपूर, नसीरुद्दीन शाह, डिम्पल कपाड़िया जैसे बेहतरीन कलाकार हैं, लेकिन सभी को उतने ही फुटेज दिए गए जितने की जरूरत थी। 
 
फिल्म के सभी कलाकारों ने बेहतरीन अभिनय किया है। सबसे बेहतर हैं नसीरुद्दीन शाह। क्यों उन्हें भारत के सर्वश्रेष्ठ अभिनेताओं में से एक माना जाता है यह 'फाइंडिंग फैनी' से एक बार फिर साबित हो जाता है। फ्रैडी की सादगी और अकेलेपन को उन्होंने बहुत अच्‍छे से पेश किया।
 
पंकज कपूर का किरदार बड़ा टेढ़ा था और उन्हें ऐसे किरदारों को निभाने में मजा भी आता है। डिम्पल की पेंटिंग बनाते समय उनका अभिनय देखने लायक है और वे इस दृश्य में अपने अभिनय से बहुत कुछ कह जाते हैं। डिम्पल का किरदार बेहद लाउड है और उन्होंने वैसी ही लाउडनेस किरदार को दी जितनी डिमांड थी।
 
एंजी के रोल में दीपिका एकदम सहज नजर आईं और पहली फ्रेम से आखिरी फ्रेम तक वे अपने किरदार में रही। उन्होंने अपनी ग्लैमरस इमेज को अलग रख अभिनय किया और कही भी इन हैवीवेट अभिनेताओं से आतंकित नजर नहीं आईं। सेवियो के रूप में अर्जुन कपूर का चयन भी सही है। उन्होंने अपने किरदार को सही एटीट्यूड दिया। रणवीर सिंह चंद सेकंड के लिए नजर आते हैं, लेकिन फिल्म के अंत तक याद रहते हैं। 
 
अनिल मेहता ने की सिनेमाटोग्राफी कमाल की है और उन्होंने माहौल को खूब पकड़ा है। तकनीकी रूप से फिल्म मजबूत है। 
 
फाइंडिंग फैनी उन लोगों के लिए है जो कुछ फिल्मों में कुछ नया देखना चाहते हैं।
 
बैनर : फॉक्स स्टार स्टुडियोज़, मैडॉक फिल्म्स 
निर्माता : दिनेश विजान
निर्देशक : होमी अडजानिया
संगीत : मथिअस डुप्लेसी
कलाकार : अर्जुन कपूर, दीपिका पादुकोण, नसीरुद्दीन शाह, डिम्पल कपाड़िया, पंकज कपूर, अंजलि पाटिल, रणवीर सिंह (विशेष भूमिका)
सेंसर सर्टिफिकेट : यूए * एक घंटा 33 मिनट

__________________________
अपराधी को फिल्म में बेहद चालाक बताया गया है। वह अपनी किसी से भी सीधे तौर पर संवाद नहीं करता, लेकिन रानी को हमेशा फोन लगाता है। उसे धमकाता और चैलेंज देता है। ये बात उसके किरदार से मेल नहीं खाती। चाइल्ड सेक्स के अवैध व्यापार वाला मुद्दा भी फिल्म के बीच में पीछे रह जाता है और चोर-पुलिस का खेल उस पर हावी हो जाता है।


प्यारी' जब उसे तीन-चार दिन दिखाई नहीं देती तो वह खोजबीन शुरू करती है। उसे पता चलता है कि प्यारी का सिर्फ अपहरण ही नहीं हुआ है बल्कि वह संगठित तरीके से लड़कियों और व्यापार करने वाले गिरोह के जाल में फंस गई है। इसे एक ऐसा इंसान चलाता है जिसके बारे में कोई जानकारी किसी के पास नहीं है। शिवानी उसके खिलाफ लड़ती है और अंत में सफल होती है।

फिल्म की शुरुआत बेहद धीमी है और शुरुआती प्रसंग बेहद बनावटी लगते हैं। धीरे-धीरे फिल्म अपनी पकड़ मजबूत करती है और परदे पर चल रहा थ्रिल अच्छा लगने लगता है। फिल्म की स्क्रिप्ट ऐसी नहीं है जिसे परफेक्ट कहा जाए। फिल्म को वास्तविकता के नजदीक रखने की कोशिश भी की गई है तो कई जगह सिनेमा के नाम पर छूट भी ले ली गई है। खासतौर पर क्लाइमैक्स में रानी को 'हीरो' बनाने का मोह निर्देशक नहीं छोड़ पाए हैं। रानी के हाथ में बंदूक है। सामने विलेन खड़ा है। इसके बावजूद वह बंदूक से गोलियां निकाल फेंकती है और उसकी धुलाई करती है।

देह व्यापार सदियों पुराना है और इसमें बच्चियों को भी धकेल दिया गया है। भारत जैसे देश से प्रत्येक आठ मिनट में एक बालिका लापता होती है और चाइल्ड सेक्स के अवैध व्यापार का भारत बड़ा केन्द्र माना जाता है। ज्यादातर गरीब और अशिक्षित लोगों की बालिकाओं को उठा लिया जाता है और तथाकथित सभ्रांत और शक्तिशाली लोग इनका शोषण करते हैं। इन बातों को लेकर फिल्म निर्देशक प्रदीप सरकार ने 'मर्दानी' बनाई है। सरकार कमर्शियल फॉर्मेट में फिल्म बनाते हैं, लेकिन सामाजिक मुद्दे से उसे जोड़ देते हैं। पिछली कुछ फिल्मों में वे दिशा भटक गए थे, इसके बावजूद निर्माता आदित्य चोपड़ा ने उन पर विश्वास जताया और अपने बैनर तले तीसरा अवसर दिया।

मर्दानी दरअसल चोर-पुलिस का खेल है, जिसके बैकड्रॉप में गर्ल चाइल्ड ट्रैफिकिंग को दिखाया गया है। गोपी पुथरन द्वारा लिखी गई कहानी ऐसी नहीं है कि जिसमें आगे क्या होने वाला है इसका अंदाजा नहीं लगाया जा सकता, लेकिन जिस तरह से मंजिल तक पहुंचने से ज्यादा सफर का मजा आता है, वैसा ही कुछ मजा यह फिल्म देती है। अपराधी तक पुलिस किस तरह पहुंचती है, ये देखना दिलचस्प है।

शिवानी रॉय (रानी मुखर्जी) क्राइम ब्रांच में सीनियर इंस्पेक्टर है। अपने पति और भतीजी के साथ वह रहती है। वह निडर है, गालियां बकती है और परिवार के मुकाबले काम को प्राथमिकता देती है। सड़क पर फूल बेचने वाली लड़की 'प्यारी' से उसे विशेष स्नेह है। उसे अपनी बेटी जैसी मानती है।

अपराधी को फिल्म में बेहद चालाक बताया गया है। वह अपनी किसी से भी सीधे तौर पर संवाद नहीं करता, लेकिन रानी को हमेशा फोन लगाता है। उसे धमकाता और चैलेंज देता है। ये बात उसके किरदार से मेल नहीं खाती। चाइल्ड सेक्स के अवैध व्यापार वाला मुद्दा भी फिल्म के बीच में पीछे रह जाता है और चोर-पुलिस का खेल उस पर हावी हो जाता है।

फिल्म समीक्षा का शेष भाग अगले पेज पर...



स्क्रिप्ट की इन कमियों को प्रदीप सरकार का कुशल निर्देशन ढंक लेता है। उन्होंने ड्रामे को बेहद रोचक तरीके से पेश किया है जिससे पूरी फिल्म में दर्शक की रूचि बनी रहती है। गर्ल चाइल्ड ट्रैफिकिंग मुद्दे के गहराई में वे भले ही नहीं गए हो, लेकिन लगातार दर्शकों को वे इस दुनिया का अंधेरा पक्ष दिखाते रहे। उम्दा संवादों और बेहतरीन अभिनय ने उनके काम को आसान कर दिया। मामले की किस तरह पुलिस जांच करती है। क्लू मिलने के आधार पर कैसे आगे बढ़ती है। इसे दिलचस्प तरीके से पेश किया गया है।

अच्छी बात यह भी रही कि बॉलीवुड के तमाम लटको-झटकों से उन्होंने अपनी फिल्म को दूर रखा। बेवजह के हास्य दृश्यों, नाच और गानों को उन्होंने फिल्म में स्थान नहीं दिया। इनकी कोई सिचुएशन भी फिल्म में नहीं बनती थी।

फिल्म के एक्शन में अतिरेक नहीं है। एक्शन दृश्यों को लंबा नहीं खींचा गया है और फिल्म के मूड के अनुरूप वास्तविक रखा गया है।

रानी मुखर्जी ने एक इंस्पेक्टर का किरदार पूरे आत्मविश्वास के साथ निभाया है। उनके अभिनय में ठहराव देखने को मिलता है और वे कही भी हड़बड़ी में नहीं दिखाई दी। एक्शन सीन में जरूर वे कमतर लगी क्योंकि जिस तरह की फिटनेस उनका यह रोल डिमांड करता है वैसी फिटनेस उनमें नजर नहीं आई।

विलेन के रूप में ताहिर राज भसीन ने रानी को जबरदस्त टक्कर दी है। फिल्म में वे खून-खराबा करते या चीखते हुए नजर नहीं आते, बावजूद इसके वे अपने अभिनय से खौफ कायम करने में कामयाब रहे। जीशु सेनगुप्ता का रोल बहुत संक्षिप्त है। फिल्म में कई अपरिचित चेहरे हैं, लेकिन सभी का अभिनय अच्छा है।

कमियों के बावजूद 'मर्दानी' प्रभावित करती है।


बैनर :
यश राज फिल्म्स

निर्माता :
आदित्य चोपड़ा

निर्देशक :
प्रदीप सरकार

कलाकार :
रानी मुखर्जी, जीशु सेनगुप्ता, ताहिर राज भसीन

सेंसर सर्टिफिकेट : ए * 1 घंटा 53 मिनट 38 सेकंड


__________________________


बारने निर्णय लेता है कि अब उसके उम्रदराज दोस्तों से संबंध तोड़ने का समय आ गया है। स्टोनबैंक्स के मिशन को पकड़ने के लिए वह नौजवानों को अपनी गैंग में शामिल करता है। स्टोनबैंक्स को पकड़ने के लिए वह अपने नए साथियों के साथ निकल पड़ता है। उसका मिशन एक बार फिर असफल होता है और उसके नए सा‍थी पकड़े जाते हैं।

बारने अकेले ही अपने साथियों को छुड़ाने के लिए निकलता है, लेकिन इसी बीच उसके पुराने साथी लौट आते हैं। नए और पुराने साथियों के साथ मिलकर बारने अपने मिशन को सफल बनाता है।

फिल्म की कहानी सिल्वेस्टर स्टेलॉन ने लिखी है। कहानी बिलकुल सरल और सीधी है। जाहिर सी बात है कि एक्शन सीन की सिचुएशन बनाते हुए कहानी लिखी गई है। फिल्म की शुरुआत एक बेहतरीन एक्शन सीन से होती है। डॉक को ट्रेन से एक जेल ले जाया जा रहा है। ये खबर बारने को पता चलती है। हेलिकॉप्टर के जरिये वह अपने साथियों के साथ रवाना होता है। हेलिकॉप्टर और ट्रेन के जरिये बेहतरीन रोमांच पेश किया गया है।

इसके बाद नियमित अंतराल में एक्शन सीन लगातार परोसे गए हैं। चाकू, ग्रेनेड्स, टैंक्स, हेलिकॉप्टर, प्लेन, पिस्तौल, मशीन गन, ट्रेन का इन एक्शन दृश्यों में उपयोग हुआ है और इन स्टार्स की भीड़ लगातार परदे पर गोलीबार और विस्फोट करती रहती है। इनके बीच जो फुर्सत मिलती है उसमें इनकी आपसी छेड़छाड़ चलती रहती है।

बारने अपने 'बूढ़े' दोस्तों के लिए चिंतित है, लेकिन अपने इमोशन वह आसानी से जाहिर नहीं करता। नई और पके हुए उम्र के साथियों के बीच की नोकझोक भी उम्दा है। नए बच्चे इन्हें 'दादाजी' कहते हैं और वे कहते हैं 'तुम अभी अंडे से बाहर भी नहीं निकले हो'। एंटोनियो बैंडेरस की 'बक बक' ने एक्शन के बीच कुछ कॉमिक मोमेंट्स भी दर्शकों को दिए हैं।

निर्देशक पैट्रिक ह्यूजेस ने अपनी टॉरगेट ऑडियंस को ध्यान में रखकर फिल्म बनाई है। उन्होंने एक्शन को प्रमुखता दी है और ऐसा एक्शन दिखाया है जो लोगों को पसंद आए। यदि स्क्रिप्ट पर थोड़ा ध्यान दिया जाता तो 'द एक्सपेंडेबल्स 3' का स्तर और ऊंचा हो जाता।

सितारों की भीड़ फिल्म में मौजूद है। सिल्वेस्टर स्टेलॉन बेहद थके लगे और एक्शन दृश्यों में उनकी रफ्तार धीमी नजर आई। जेसन स्टाथम ने एक्शन सीन बखूबी निभाए। एंटोनियो बैंडेरस ने दर्शकों को हंसाया, लेकिन अभिनय के मामले में सबसे दमदार रहे मेल गिब्सन। कुटील मुस्कान के साथ उन्होंने बुरे आदमी के किरदार को अच्छे से निभाया।

यदि आप एक्शन मूवी के शौकीन है तो पॉपकॉर्न का टब लेकर 'द एक्सपेंडेबल्स 3' का आनंद लिया जा सकता है।

निर्माता :
एवी लर्नर

निर्देशक :
पैट्रिक ह्यूजेस

कलाकार :
सिल्वेस्टर स्टेलॉन, अर्नोल्ड श्वार्जनेगर, जेसन स्टाथम, जेट ली, वेसले स्नीप्स, हैरीसन फोर्ड, मेल गिब्सन

सिल्वेस्टर स्टेलॉन, अर्नोल्ड श्वार्जनेगर, जेसन स्टाथम, जेट ली, वेसले स्नीप्स, हैरीसन फोर्ड, मेल गिब्सन जैसे सितारों का स्वर्णिम दौर बीत चुका है। अकेले के दम पर फिल्म चलाना इनके बूते की बात नहीं है। इन रिटायर्ड एक्शन स्टार्स की भीड़ को लेकर 'द एक्सपेंडेबल्स' नामक सीरिज का निर्माण सिल्वेस्टर स्टेलॉन कर रहे हैं और इसका तीसरा भाग हाल ही में रिलीज हुआ है। ये 'बूढ़े' सितारे अपने जवानी के दिनों के 'एक्शन' को फिर दोहराते नजर आए हैं।

इन सितारों से दर्शकों को एक ही उम्मीद रहती है और वो है 'दमदार एक्शन'। 'द एक्सपेंडेबल्स 3' में निर्देशक पीटर ह्यूजेस ने अपने दर्शकों के लिए जमकर एक्शन परोसा है। एक्शन देखने वालों की तबियत तो खुश हो जाती है, लेकिन जो कहानी ढूंढते हैं उन्हें निराशा हाथ लगती है। एक्शन इसमें ड्राइविंग सीट पर है और कहानी बैक सीट पर।

बारने रोस (सिल्वेस्टर स्टेलॉन) अपने पुराने दोस्त डॉक (वेसले स्नीप्स) को एक जानदार एक्शन सीन के जरिये जेल से छुड़ाने में कामयाब रहता है। बारने की गैंग में अब बहुत कम लोग बचे हैं। उनकी उम्र हो गई है। बारने को पता चलता है कि उसका पुराना दोस्त कोनॉर्ड स्टोनबैंक्स (मेल गिब्सन) जो अब उसका दुश्मन है जिंदा है। वह अवैध हथियारों की खरीद और बिक्री में लिप्त है। बारने उसे पकड़ने की कोशिश करता है, लेकिन नाकामयाब रहता है।


__________________________


फिल्म में हरक्यूलिस के अपने गम हैं। अपने परिवार को खोने का दु:ख है और उसकी कोई आरजू नहीं है। ताकतवर होने के बावजूद वह खुश नहीं है। 'हरक्यूलिस' नामक फिल्म देखने के लिए दर्शक इस उम्मीद के साथ जाते हैं कि उन्हें हरक्यूलिस की दमदार बाजुओं के कमाल देखने को मिलेंगे, लेकिन फिल्म में इस तरह के दृश्यों की कमी है। बावजूद इसके टाइम अच्छी तरह से कट जाता है।

एम्फीरस, आटोलाइकस, टाइडियस, एटलांटा नामक योद्धाओं का हरक्यूलिस लीडर है। ईसा से 358 वर्ष पूर्व के ये लोग सोने के सिक्कों के लिए काम करते हैं। लॉर्ड कोटिस की ओर से अर्गेनिया नामक महिला हरक्यूलिस से संपर्क कर कहती है कि वह (हरक्यूलिस) जालिम सिपाहसालार से उनके साम्राज्य को बचाने में उनकी मदद करे। हरक्यूलिस को उसके वजन बराबर सोना देने पर बात पक्की हो जाती है।

व्यापारी और किसानों को युद्ध लड़ने का हरक्यूलिस प्रशिक्षण देता है। इस लड़ाई को लेकर फिल्म में बहुत माहौल बनाया गया है, लेकिन जब लड़ाई होती है तो बड़ी आसानी से हरक्यूलिस अपने से तीन गुना बड़ी सेना पर विजय हासिल कर लेता है। यहां दर्शकों को अपेक्षा से कम एक्शन देखने को मिलता है।

इस विजय के बाद हरक्यूलिस को महसूस होता है कि उनका गलत उपयोग किया गया है और यही से फिल्म में नया टर्न देखने को मिलता है जिसका अंत एक जबरदस्त क्लाइमैक्स के साथ होता है। इमोशन और एक्शन का संतुलन बनाने की कोशिश की गई है, लेकिन जरूरी नहीं है कि हर दर्शक इस संतुलन को पसंद करे।

फिल्म की कहानी सीधी है और इसमें खास उतार-चढ़ाव नहीं है, लेकिन फिल्म की गति को इतना तेज रखा गया है कि दर्शक को ज्यादा सोचने का समय नहीं मिलता। उस दौर दौर के माहौल को बेहतरीन तरीके से परदे पर उतारा गया है। फिल्म के सेट और एक्शन देखने लायक है, लेकिन थ्री-डी इफेक्ट्स उतने प्रभावी नहीं है।

दृश्यों को ज्यादा लंबा खींचा नहीं गया है और फिल्म की एडिटिंग प्लस पाइंट है। दूसरा प्लस पाइंट है ड्वेन जॉनसन जिन्होंने हरक्यूलिस का किरदार निभाया है। इस रोल को निभाने के लिए जो उन्होंने बॉडी बनाई है वो देखने लायक है। उनकी फिजिक देख विश्वास होता है कि इस बंदे में हाथियों से ज्यादा ताकत है। ड्वेन जॉनसन ने एक्शन के साथ-साथ इमोशनल सीन भी अच्छे से निभाए हैं। जॉनसन के होते हुए दूसरे कलाकारों को ज्यादा स्क्रीन टाइम नहीं मिले हैं, लेकिन कोटिस के रूप में जॉन हर्ट अपनी उपस्थिति दर्ज कराते हैं।

कुल मिलाकर यह एडवेंचर मूवी कुछ कमियों के बावजूद दर्शकों का मनोरंजन करने में कामयाब रहती है।

निर्माता :
ब्रेट रेटनर, बैरी लेविन, ब्यू फ्लि
न
निर्देशक :
ब्रेट रेटनर

कलाकार :
ड्वेन जॉनसन, इयॉन मैकशेन, जॉन हर्ट, जोसेफ फिंनेस, पीटर मूलन

अवधि : 1
घंटा 38 मिनट

राजा कोटिस अपने सैनिकों को कहता है कि हरक्यूलिस कोई देवता नहीं आम इंसान है, आगे बढ़ो और उसे पकड़ लो। हजारों सैनिकों के खिलाफ मुट्ठी भर साथियों के साथ लड़ रहा हरक्यूलिस तब कई मीटर ऊंची और सैकड़ों टन वजनी पत्थर से बनी मूर्ति को उखाड़ कर गिरा देता है। यह नजारा देख सारे सैनिकों के हौंसले पस्त हो जाते हैं। वे मान लेते हैं कि भले ही यह इंसान हो, लेकिन आम नहीं है।

क्लाइमेक्स में इस सीन के जरिये हरक्यूलिस की ताकत का प्रदर्शन किया गया है। दर्शक सोचते हैं कि काश ऐसे और सीन देखने को मिलते जिसमें यह ग्रीक हीरो अपनी ताकत का इजहार करता।

ब्रेट रेटनर द्वारा निर्देशित 'हरक्यूलिस' में दिखाया गया है कि हरक्यूलिस के कारनामों के किस्से बढ़ा-चढ़ाकर सुनाए गए हैं। नि:संदेह उसने नेमिन नामक शेर को मार डाला था, नौ सिर वाले नाग की हत्या कर दी थी, इनके सहित बारह ऐसे कारनामे किए थे जो आम इंसान के बस में नहीं थे, लेकिन आखिरकार वह भी एक इंसान है। उसके कारनामों को इसलिए बढ़ा कर बताया गया ताकि दुश्मनों के मन में खौफ पैदा हो।


__________________________


दिलवाले दुल्हनिया ले जाएंगे को प्रदर्शित हुए 19 वर्ष बीत गए हैं। इन वर्षों में डीडीएलजे से प्रेरित सैकड़ों फिल्में बनी हैं और 'हम्प्टी शर्मा की दुल्हनिया' जैसी फिल्में अभी भी बन रही हैं। इन दिनों ज्यादातर फिल्मकार पुरानी फिल्मों से प्रेरणा ले रहे हैं और नए माहौल में ढाल कर फिल्मों को पेश कर रहे हैं।

हम्प्टी शर्मा की दुल्हनिया' के निर्माता करण जौहर खुद डीडीएलजे का हिस्सा रह चुके हैं इसलिए उन पर भी इस फिल्म का नशा अब तक चढ़ा हुआ है। 'हम्प्टी शर्मा की दुल्हनिया' शाहरुख-काजोल अभिनीत 'दिलवाले दुल्हनिया ले जाएंगे' का रीमेक तो नहीं है, लेकिन उस फिल्म से खास घटनाओं को लेकर वर्तमान दौर के रंग में इसे पेश किया गया है। फिल्म के दूसरे हिस्से में डीडीएलजे का असर ज्यादा नजर आता है। डीडीएलजे एक बेहतरीन फिल्म है और उसकी बराबरी करना हम्प्टी के लिए मुमकिन नहीं है, लेकिन हम्प्टी मनोरंजन करने में जरूर सफल रहती है।

राज की जगह राकेश शर्मा उर्फ हम्प्टी शर्मा (वरूण धवन) ने ले ली है, जो एक स्टेशनरी की दुकान चलाने वाले का बेटा है। सिमरन की जगह अंबाला की लड़की काव्या प्रताप सिंह (आलिया भट्ट) नजर आती है, जिसने अपनी गर्दन पर 'पटाका' लिखा टैटू बना रखा है और बीअर पीने के मामले में लड़कों को भी मात दे देती है।

सिमरन यूरोप भ्रमण के लिए निकली थी तो काव्या अंबाला से नई दिल्ली आती है। काव्या का ब्याह एनआरआई लड़के अंगद (सिद्धार्थ शुक्ला) से तय हो चुका है, लेकिन नई दिल्ली की यात्रा के दौरान उसे हम्प्टी शर्मा से इश्क हो जाता है। कुछ दिनों बाद काव्या अंबाला लौट जाती है और उसके पीछे-पीछे हम्प्टी भी उसके घर पहुंच जाता है।

चौधरी बलदेव सिंह की जगह आशुतोष राणा नजर आते हैं जो हम्प्टी के आगे एक शर्त रखते हैं। पांच दिन में वे अंगद की एक भी बुराई बता दे तो वे अपनी बेटी का हाथ हम्प्टी को सौंप देंगे। अंगद गुड लुकिंग है, फिट है, बढ़िया खाना बना लेता है, डॉक्टर है, शराब-सिगरेट से दूर रहता है। अंगद यदि पेड़ है तो उसके सामने हम्प्टी एक छोटा-सा पौधा। क्या काव्या को हम्प्टी अपनी दुल्हनिया बना पाएगा?

फिल्म का लेखन और निर्देशन शशांक खेतान ने किया है। कहानी के रूप में शशांक दर्शकों के सामने कुछ नया तो नहीं पेश कर पाए, लेकिन जिस तरीके से इस कहानी पर स्क्रिप्ट लिखी गई है और निर्देशन किया गया है उससे फिल्म दर्शकों का लगातार मनोरंजन होता रहता है। यह फिल्म कहानी से नहीं बल्कि किरदारों के कारण अच्छी लगती है।

हम्प्टी और काव्या के किरदारों से दर्शक पहली फ्रेम से ही जुड़ जाते हैं और उनकी हर हरकत अच्छी लगती है। फिल्म का पहला हाफ भरपूर मनोरंजन करता है। फिल्म के इस हिस्से में हम्प्टी-काव्या, हम्प्टी और उसके दोस्त, हम्प्टी द्वारा काव्या की सहेली को ब्लैकमेलर से बचाना, अपनी दुकान में हम्प्टी और काव्या का दोस्तों के साथ पार्टी करने वाले जैसे कुछ शानदार सीन देखने को मिलते हैं। इंटरवल के बाद फिल्म बिखरती है, लेकिन बोर नहीं करती क्योंकि फिल्म की गति को काफी तेज रखा गया है।

फिल्म की स्क्रिप्ट परफेक्ट नहीं है और इसमें गलतियां हैं, कई जगह लॉजिक की अनदेखी की गई है, क्लाइमेक्स बहुत ही साधारण है और लेखक ने इसे अपनी सुविधानुसार लिखा है। चूंकि फिल्म दर्शकों को एंटरटेन करती है इसलिए इन कमियों को भुलाया जा सकता है। इस मामले में शशांक लेखक के बजाय निर्देशक ज्यादा अच्छे साबित होते हैं। उन्होंने माहौल को हल्का रखा है और इमोशनल दृश्यों को भी हास्य की चाशनी में डूबो कर पेश किया है। कहानी चिर-परिचित होने के बावजूद फिल्म में ताजगी का एहसास होता है। फिल्म के संवाद मनोरंजन करने में अहम भूमिका निभाते हैं और कई जगह हंसाते हैं।

कलाकारों का उम्दा अभिनय भी फिल्म पसंद आने का एक महत्वपूर्ण कारण है। वरूण धवन पूरी तरह से अपने किरदार में घुसे नजर आए। एक दिलफेंक और लापरवाह लड़के का रोल उन्होंने बखूबी निभाया। इमोशनल सीन भी वे अच्छे से कर गए। उनकी ऊर्जा पूरी फिल्म में एक जैसी नजर आई। आलिया ने बिंदास काव्या के रोल को ताजगी के साथ पेश किया। आशुतोष राणा तो अनुभवी एक्टर है। पोपलू और शोंटी के रूप में साहिल वैद और गौरव पांडे ने दर्शकों को खूब हंसाया। सिद्धार्थ शुक्ला का रोल छोटा है और वे खास प्रभावित नहीं करते। फिल्म का संगीत अच्छा है और दो-तीन गाने उम्दा
हैं
।

हम्प्टी शर्मा की दुल्हनिया' कुछ नया तो पेश नहीं करती, लेकिन शानदार संवाद, दमदार अभिनय और भरपूर मनोरंजन के कारण इस हल्की-फुल्की रोमांटिक मूवी को देखा जा सकता है।

बैनर :
धर्मा प्रोडक्शन्स

निर्माता :
करण जौहर, हीरू यश जौहर

निर्देशक :
शशांक खेतान

संगीत :
सचिन-जिगर, शरीब-तोषी

कलाकार :
वरूण धवन, आलिया भट्ट, आशुतोष राणा, सिद्धार्थ शुक्ला, साहिल वैद, गौरव पांडे

सेंसर सर्टिफिकेट : यूए * 2 घंटे 14 मिनट 16 सेकंड


__________________________


एक विलेन' की कहानी साधारण है, लेकिन फिल्म के दमदार किरदार और मोहित सूरी के अच्छे निर्देशन के कारण फिल्म देखते हुए समय अच्छे से कट जाता है। यह फिल्म कोरियन मूवी 'आय सा द डेविल' (2010) से प्रेरित है, जिसमें भारतीय दर्शकों की पसंद के मुताबिक बदलाव किए गए हैं।

फिल्म में एक हीरो, एक हीरोइन और एक विलेन है जिनके इर्दगिर्द बॉलीवुड की ज्यादातर कमर्शियल फिल्में घूमती हैं। एक किरदार ऐसा है जिसकी मौत करीब है और मरने के पहले वह अपनी कुछ ख्वाहिश, जैसे- बारिश में मोर का नृत्य देखना, एक दिन के लिए प्रसिद्ध होना, किसी की जिंदगी बचाना, पूरी कर लेना चाहता है। वह आशावादी है।

दूसरा किरदार गुंडा किस्म का है। एक गैंगस्टर के लिए काम करता है, लेकिन उसके अंदर अच्छा इंसान जिंदा है। जरूरत है उसे सही राह दिखाने की। तीसरा किरदार लल्लू किस्म का है। उसे कोई भी डरा-धमका लेता है, लेकिन सभी अनजान है कि उसके अंदर एक खतरनाक विलेन छिपा है जो वक्त आने पर छोटी सी बात के लिए किसी की भी हत्या कर देता है।

ये तीनों किरदारों एक-दूसरे की राह में आते हैं और उनकी जिंदगी में उथल-पुथल मच जाती है। तीनों की कहानियों को अच्छे तरीके से गूंथा गया है जिससे नियमित अंतराल में फिल्म में उतार-चढ़ाव आते रहते हैं। जहां एक ओर फिल्म में दो किरदारों के अंधेरे पक्ष हावी रहते हैं तो एक किरदार का उजला पक्ष फिल्म का संतुलन बनाए रखता है।

आमतौर पर फिल्मों के दूसरे हाफ में घटनाक्रमों में तेजी आती है, लेकिन 'एक विलेन' के निर्देशक मोहित ने फिल्म को ऐसा पेश किया है मानो रिवर्स में देख रहे हों। पहले हाफ में ही उन्होंने सारे घटनाक्रम और एक महत्वपूर्ण घटना को दर्शकों के सामने रख दिया है। इंटरवल होने पर लगता है कि फिल्म में अब सब कुछ तो हो गया है और दूसरे हाफ में निर्देशक के दिखाने के लिए बचा ही क्या है? ये उत्सुकता दूसरे हाफ में थोड़ी निराशा में बदलती है क्योंकि वाकई में निर्देशक के पास कुछ था ही नहीं सिवाय घटनाओं के सिरे को एक-दूसरे के जोड़ने के, लेकिन फिल्म का आशावादी अंत इसे बचा लेता है।

मोहित सूरी का प्रस्तुतिकरण उम्दा है। उन्होंने फ्लैशबेक का अच्छा उपयोग किया है। फिल्म अतीत और वर्तमान में लगातार जम्प करती रहती है। मोहित ने अपने किरदारों को बारीकी से समझा और उनकी मनोदशा को स्क्रीन पर अच्छी तरह से पेश किया। उनके बेहतरीन निर्देशन की वजह से ही फिल्म बांध कर रखती है। एक गुंडे की जिंदगी में प्यार का आगमन और उसकी मानसिक सोच को बदलने के अहसास को अच्छी तरह से पेश किया गया है।

जहां तक स्क्रिप्ट का सवाल है तो कुछ खामियां हैं, जैसे, विलेन तक फिल्म का हीरो बहुत आसानी से पहुंच जाता है, पागलखाने से एक वृद्ध को भगाने वाला सीन कमजोर है, अस्पताल में रितेश और सिद्धार्थ की फाइट वाला सीन हास्यास्पद है। इससे ज्यादा चर्चा नहीं की जा सकती क्योंकि सस्पेंस खुल सकता है। आइटम सांग की फिल्म में कोई जरूरत नहीं थी। करेले पर नीम तब चढ़ गया जब इस आइटम सांग में प्राची देसाई जैसी ठंडी अभिनेत्री नजर आईं।

प्रोमो और प्रचार के जरिये फिल्म थ्रिलर होने का आभास देती है, लेकिन इस फिल्म को थ्रिलर कहना गलत होगा क्योंकि सस्पेंस जैसा इसमें कुछ भी नहीं है और न ही विलेन तक पहुंचने के लिए भागमभाग। सब कुछ स्पष्ट है कि कौन विलेन है और क्यों वह यह सब कर रहा है।

फिल्म का संगीत और पार्श्व संगीत प्रस्तुतिकरण को दमदार बनाता है। मोहित की फिल्मों का संगीत वैसे भी हमेशा से हिट रहा है। कहते हैं कि उनके घर यदि करोड़ों रुपये लेकर फिल्म निर्माता आ जाए तो मोहित उसे मिलने के लिए समय नहीं देते, लेकिन यदि कोई स्ट्रगलर म्युजिशियन या सिंगर आ जाए तो वे फौरन उससे मिल लेते हैं। अंकित तिवारी, मिथुन और सोच बैंड ने बेहतरीन काम किया है और गलिया, बंजारा, जरूरत जैसे गीत मधुर दिए हैं।

एंग्री यंग मैन के किरदार में सिद्धार्थ मल्होत्रा जमे हैं। उनका जो लुक है वो किरदार पर सूट करता है। श्रद्धा कपूर ने बबली गर्ल का रोल निभाया है। कुछ दृश्यों में उनकी अभिनय की कोशिश नजर आती हैं तो कुछ दृश्य में वे सहज हैं। रितेश देशमुख को लंबे समय बाद ऐसे रोल में देखा गया जिसमें उन्हें कॉमेडी नहीं करना थी और रितेश ने अपना काम बखूबी किया। इन तीनों को छोड़ अन्य कलाकारों का चयन ठीक से नहीं किया गया। आमना शरीफ, रैमो फर्नांडिस, प्राची देसाई अपनी-अपनी भूमिकाओं के साथ न्याय नहीं कर पाए।

कुल मिलाकर 'एक विलेन' मनोरंजन के मामले में विलेन नहीं है।

बैनर :
बालाजी मोशन पिक्चर्स

निर्माता :
शोभा कपूर, एकता कपूर

निर्देशक :
मोहित सूरी

संगीत :
मिथुन, अंकित तिवारी

कलाकार :
सिद्धार्थ मल्होत्रा, श्रद्धा कपूर, रितेश देशमुख, आमना शरीफ, रैमो फर्नांडिस, कमाल रशीद खान

सेंसर सर्टिफिकेट : यूए * 2 घंटे 9 मिनट 10 सेकंड


__________________________


गांव से शहरों की ओर पलायन को लेकर कुछ फिल्में पहले भी बनी हैं। मुजफ्फर अली की 'गमन' इस विषय पर बनी बेहतरीन फिल्म है जिसका एक गाना 'सीने में जलन' आज भी सुना जाता है। '‍शाहिद' फिल्म के लिए राष्ट्रीय पुरस्कार जीतने वाले हंसल मेहता ने अपनी अगली फिल्म 'सिटीलाइट्स' में इसी विषय को चुना है, जिसमें उनके प्रिय कलाकार राजकुमार राव ने लीड रोल निभाया है।

सिटीलाइट्स 2013 में रिलीज हुई फिल्म 'मेट्रो मनीला' पर आधारित है, जिसका भारतीयकरण हंसल मेहता ने बखूबी किया है। दरअसल गांव से शहरों की ओर काम की तलाश में जाने वाली बात आम है, इसलिए यह भारतीय फिल्म लगती है। गांव से लोग इस आशा के साथ महानगरों में जाते हैं कि कुछ न कुछ काम तो मिल ही जाएगा और उनकी दाल-रोटी निकल जाएगी। बड़े शहरों में काम तो मिलता है, लेकिन इसके साथ कई विषम परिस्थितियों और चुनौतियों से भी दो-दो हाथ करना होते हैं।

सिटीलाइट्स का मुख्य पात्र दीपक (राजकुमार राव) की राजस्थान में कपड़ों की दुकान है। परिवार में बीवी और चार-पांच साल की एक बेटी है। दीपक का व्यवसाय नहीं चलता और कर्ज ना चुका पाने के कारण उसे दुकान बंद करना पड़ती है। बिना ज्यादा सोच-विचार किए दीपक अपने परिवार के साथ मुंबई चला आता है।

सीधे-सादे दीपक को मकान के नाम पर ठग लिया जाता है और उसके सारे पैसे चले जाते हैं। किसी तरह वह मजदूरी करता है ताकि उसकी बेटी को भूखा न सोना पड़े। दीपक की पत्नी राखी (पत्रलेखा) पैसों के अभाव में बार गर्ल बन जाती है। यहां पर निर्देशक और लेखक थोड़ी जल्दबाजी कर गए। राखी का अचानक बार गर्ल बनने का फैसला अजीब लगता है, साथ ही यह ट्रेक फिल्म की कहानी में ठीक से जुड़ नहीं पाता। दीपक को पता ही नहीं चलता कि उसकी पत्नी बार गर्ल बन गई है, यह भी हैरत की बात लगती है।

एक दिन दीपक अपने दोस्तों के साथ बार जाता है और वहां उसे राखी नजर आती है। यह भी बहुत बड़ा संयोग है और इसके बजाय कुछ और सोचा जाना था जिससे राखी के इस काम के बारे में दीपक को पता चले। फिल्म में यहां तक दीपक और उसके परिवार को चुनौती के आगे संघर्ष करते दिखाया गया है, जिसमें कुछ बेहतरीन दृश्य भी देखने को मिलते हैं। दीपक को एक अंडर कंस्ट्रक्शन मकान में सौ रुपये रोज पर सिर छिपाने की जगह मिलती है। जगह देने वाला कहता है कि तुम तीन करोड़ रुपये के मकान में रह रहे हो यह घर पूरा होते ही तीन करोड़ रुपये का हो जाएगा।

यहां तक निर्देशक हंसल मेहता ने फिल्म को आर्ट फिल्म के सांचे में ढाल कर बनाया है। धीमी गति, कम रोशनी में शूटिंग और बैकग्राउंड में धीमी गति में बजते हुए गीत, लेकिन इसके बाद फिल्म की गति बढ़ती है एक नए कैरेक्टर के जरिये। नौकरी की तलाश में दीपक एक सिक्यूरिटी एजेंसी में जाता है और वहां उसकी मुलाकात विष्णु नामक एक शख्स से होती है जो उसे नौकरी दिलाने में मदद करता है। दीपक के सुपरवाइजर विष्णु का यह रोल मानव कौल ने निभाया है और उनके आते ही फिल्म में एक ऊर्जा का प्रवाह होने लगता है। दीपक को इस कंपनी में ड्राइवर की नौकरी मिलती है। वेतन है पन्द्रह हजार रुपये। उसे अमीर और अपराधी किस्म के लोगों के काले धन के बॉक्स को इधर से उधर करना होता है। ईमानदार दी‍पक खुश है, लेकिन जिंदगी ने उसके लिए कुछ और ही सोच रखा था।

विष्णु से दीपक की अच्छी दोस्ती हो जाती है। दोनों के बीच कुछ बेहतरीन दृश्य देखने को मिलते हैं। मसलन नौकरी के लिए इंटरव्यू देने गए दीपक एक चुटकुला सुनाकर नौकरी हासिल करता है। सुपरवाइजर के घर जाकर दीपक का खाना खाने वाला दृश्य। सुपरवा भी अच्छा है। विष्णु नौकरी से खुश नहीं है। उसके दिमाग में कुछ और ही चल रहा है। वह दीपक से कहता है गरीबी एक बीमारी है जो जोक की तरह चिपक जाती है। वह चोरी करना चाहता है, लेकिन दीपक तैयार नहीं है। विष्णु उसे अपने जाल में फंसा लेता है और यही से फिल्म एक थ्रिलर बन जाती है। फिल्म का आखिरी पौन घंटा बांध कर रखता है। फिल्म का क्लाइमेक्स आपको चौंकाने के साथ-साथ इस बात पर सोचने के लिए मजबूर करता है किस तरह से कुछ लोगों के लिए जीवन-यापन करना कितना मुश्किल हो जाता है।

निर्देशक हंसल मेहता बिना संवाद के दृश्यों के सहारे अपनी बात कहने में यकीन रखते हैं। पहले हाफ में यदि वे ज्यादा गानों का इस्तेमाल नहीं करते तो फिल्म की गति बढ़ जाती। हंसल ने अपने कलाकारों से बेहतरीन काम भी लिया है और अपने लीड कलाकार की परेशानियों को छटपटाहट को दिखाने में कामयाब रहे हैं। दीपक के दर्द को दर्शक महसूस करते हैं।

फिल्म के सिनेमाटोग्राफर देव अग्रवाल ने बहुत ही कम लाइट्स का उपयोग किया है ताकि फिल्म वास्तविक लगे, लेकिन इस चक्कर में कई बार स्क्रीन पर अंधेरा नजर आता है।

राजकुमार राव ने दीपक के किरदार को बारीकी से पकड़ा है। पहली ही फ्रेम में उन्होंने दीपक को जो मैनेरिज्म और बॉडी लैंग्वेज दी है वह पूरी फिल्म में नजर आती है। पत्रलेखा ने उनका साथ अच्छी तरह निभाया है। मानव कौल फिल्म का सरप्राइज है। विष्णु के किरदार में वे अपना प्रभाव छोड़ते हैं। जीत गांगुली ने फिल्म के मूड के अनुरूप गीतों की धुनें बनाई हैं।

फिल्म का निर्माण मुकेश और महेश भट्ट ने किया है। अच्छी बात यह है कि सेक्स और अपराध की बी और सी ग्रेड फिल्म बनाने वाले भट्ट ब्रदर्स ने 'सिटी लाइट्स' जैसी फिल्म में भी अपना पैसा लगाया है।

शाहिद' के बाद हंसल मेहता का फॉर्म जारी है और 'सिटीलाइट्स' को भी उन्होंने देखने लायक बनाया है।

बैनर :
विशेष फिल्म्स, फॉक्स स्टार स्टुडियो

निर्माता :
मुकेश भट्ट

निर्देशक :
हंसल मेहता

संगीत :
जीत गांगुली

कलाकार :
राजकुमार राव, पत्रलेखा, मानव कौल

सेंसर सर्टिफिकेट : यूए * 2 घंटे 6 मिनट 55 सेकंड


__________________________


कोच्चडयान 3डी मोशन कैप्चर्स तकनीक से बनी हुई फिल्म है। इस तकनीक में फिल्म के मुख्य कलाकार विशेष ड्रेस और तकनीक से लैस एक कमरे में सारे शॉट्स देते हैं। उन्हें वहीं रोमांस करना होता है और स्टंट्स भी। अकेले लड़ते हुए उन्हें महसूस करना होता है कि उनके इर्दगिर्द ढेर सारे सैनिक युद्ध कर रहे हैं। उनके एक्सप्रेशन और बॉडी लैंग्वेज को कैद कर एनिमेशन का रूप दिया जाता है, जिससे एनिमेशन एकदम जीवंत लगते हैं।

कोच्चडयान' हॉलीवुड फिल्म 'अवतार' की तर्ज पर बनी है, लेकिन 'अवतार' से इसकी तुलना नहीं की जा सकती है। निश्चित रूप से अवतार ज्यादा बेहतर फिल्म है क्योंकि हजार करोड़ से भी ज्यादा बजट में वह बनी है, जबकि 'कोच्चडयान' लगभग सवा सौ करोड़ रुपये की फिल्म है। 'अवतार' जितने बजट में भारतीय भी उम्दा फिल्म बना सकते हैं, लेकिन भारतीय फिल्मों का बाजार हॉलीवुड फिल्मों की तुलना में बेहद सीमित होता है।

कोच्चडयान जैसी फिल्मों के लिए आप बजट की ज्यादा चिंता किए बगैर अपनी कल्पना को ऊंची उड़ान दे सकते हैं। इसीलिए इसकी कहानी अतीत की है जब भारत में राजाओं का राज था। विशाल सेना, ऊंचे महल, गहने और शानदार ड्रेसेस को एनिमेशन के जरिये आसानी से दिखाया जा सकता है।

कोच्चडयान' की सबसे बड़ी कमजोरी इसकी कहानी है क्योंकि यह बेहद सपाट है। जो उतार-चढ़ाव होने चाहिए वो इसमें मिसिंग है। राजा-रानी की बरसों पुरानी कहानी को दोहराया गया है। कोट्टइपटनम का सेनापति कोच्चडयान की लोकप्रियता से वहां का राजा ईर्ष्या से जल उठता है। अवसर पाते ही एक मामले में वह कोच्चडयान (रजनीकांत) को दोषी ठहरा कर मौत की सजा सुना देता है। कोच्चडयान का बेटा राणा (रजनीकांत) किस तरह से अपनी पिता की मौत बदला लेता है और उनका गौरव लौटाता है, यह फिल्म का सार है। इस दरमियान वह एक खूबसूरत राजकुमारी से इश्क भी लड़ाता है।

फिल्म में राणा (रजनीकांत) का बखान करने में लंबा वक्त लिया गया है। कोच्चडयान (रजनीकांत) के आने से फिल्म में थोड़ी दिलचस्पी जागती है और आखिरी के आधे घंटे में घटनाक्रम तेजी से घटते हैं। बीच में युद्ध और कोच्डयान के तांडव के अच्छे सीन भी हैं, लेकिन इतना काफी नहीं है। फिल्म का शुरुआती घंटा बोरियत से भरा है और ढेर सारे गाने इस बोरियत को और बढ़ाते हैं। एआर रहमान का संगीत पहले जैसा मधुर नहीं रह गया है कि दर्शकों को गाने ही सीट पर बैठा रखे। फिल्म की कहानी राणा के इर्दगिर्द घूमती है और इसलिए फिल्म का नाम 'कोच्चडयान' क्यों रखा गया है, यह समझ से परे है।

फिल्म का निर्देशन रजनीकांत की बेटी सौन्दर्या ने किया है। निश्चित रूप से सौन्दर्या के प्रयास की प्रशंसा की जानी चाहिए कि उन्होंने भारत में इस तकनीक के जरिये फिल्म बनाई है। अपनी कल्पना को स्क्रीन पर तकनीक के जरिये साकार करना उनके लिए आसान नहीं होगा। एनिमेशन की गुणवत्ता कई जगह स्तरीय नहीं है, लेकिन प्रयास प्रशंसनीय है। रजनीकांत की इमेज को ध्यान में रखते हुए उन्होंने राणा और कोच्चडयान के किरदार उसी तरह गढ़े हैं। फिल्म में कई जगह अच्छे संवाद सुनने को मिलते हैं। कहानी पर अगर थोड़ी और मेहनत की जाती तो बात कुछ और होती।

सबसे बड़ा सवाल यह है कि क्या रजनीकांत के फैन उन्हें एनिमेटेड रूप में देखना चाहते हैं। जब हमारे पास वास्तविक रजनीकांत मौजूद है तो काल्पनिक दुनिया में जाने की क्या जरूरत है। वास्तविक दुनिया में सुपरहीरो जैसी हरकत करने वाला रजनीकांत देखना ज्यादा रोचक है। हमें वो रजनीकांत चाहिए जो स्टाइल से सिगरेट पिए। जो ऐसी गति से दौड़े कि प्रकाश पीछे छूट जाए। जो अपनी ओर आती गोली को चाकू की मदद से दो हिस्से में बांट दे। बदलाव के रूप में तकनीक से बना रजनीकांत भी बुरा नहीं है।

निर्माता :
सुनील लुल्ला, सुनंदा मुली मनोहर, प्रशिता चौधरी

निर्देशक :
सौन्दर्या रजनीकांत अश्विन

संगीत :
एआर रहमान

कलाकार :
रजनीकांत, दीपिका पादुकोण, जैकी श्रॉफ, नासेर


__________________________

गॉडजिला जैसी फिल्में अपनी भव्यता और स्पेशल इफेक्ट्स के लिए देखी जाती हैं। निर्देशक गारेथ एडवर्ड्स की 'गॉडजिला' बेहद भव्य है। पैसा पानी की तरह बहाया गया है और विध्वंस के वो सारे दृश्य फिल्म में मौजूद हैं, जो इस तरह की फिल्मों के जान होते हैं। लेकिन फिल्म की कहानी रूटीन है और इसमें कुछ नया नहीं है, इसके बावजूद फिल्म दर्शकों को बांध कर रखती है क्योंकि नियमित अंतराल में स्पेशल इफेक्ट्स से लैस दृश्य परदे पर आते रहते हैं जो थ्री-डी तकनीक में खास प्रभाव छोड़ते हैं।

जो ब्रॉडी जापान स्थित जंजीरा पॉवर प्लांट में बतौर न्यूक्लीयर वैज्ञानिक के काम करता है। इसी प्लांट में उसकी पत्नी सैंड्रा मारी जाती है। इसे एक दुर्घटना बताया जाता है, लेकिन जो को विश्वास है कि यह दुर्घटना नहीं है। ऐसा कुछ घटा है जो उससे छिपाया जा रहा है। जो अपने रिसर्च जारी रखता है, लेकिन उस पर किसी को विश्वास नहीं है। उसे झक्की माना जाता है। ऐसा मानने वालों में उसका बेटा फोर्ड भी है।

चौदह वर्ष इस दुर्घटना को बीत चुके हैं। सेनफ्रांस्सिको में रहने वाले जो के बेटे फोर्ड को पता चलता है कि उसके पिता जो को जापान में गिरफ्तार कर लिया गया है क्योंकि वे निषेध क्षेत्र में घुस गए थे। वह अपने पिता के पास जापान पहुंचता है और अपने पिता के साथ उसे भी पकड़ लिया जाता है। पिता-पुत्र का सामना होता है दो राक्षसों से जिनकी खुराक रेडिएशन है और जो पल भर में विश्व भर में तबाही मचा देते हैं। फोर्ड किस तरह से स्थिति से निपटता है और अपने परिवार से मिलता है, यह फिल्म का सार है।

फिल्म का पहला घंटा थोड़ा स्लो है और एक्शन शुरू होने में काफी वक्त लिया गया है। एक्शन देखने आए दर्शकों में इस वजह से बैचेनी होने लगती है। खासतौर पर गॉडजिला को पहली बार स्क्रीन पर दिखाने में भी काफी देरी की गई है। फिल्म का यह हिस्सा उन दर्शकों को अच्छा लगता है जो स्क्रीन पर चल रही बातों, जिनमें न्यूक्लीयर प्लांट और दैत्यों को तैयार करने की साजिश के बारे में बात की गई है, को समझ पाते हैं। सैंड्रा के मारे जाने का सीन कमाल का है, जिसमें उसका पति जो ही प्लांट के दरवाजे को बंद करता है ताकि रेडिएशन ना फैले, ज‍बकि उसकी पत्नी दरवाजे के मुहाने तक पहुंच जाती है।

दूसरा घंटा एक्शन पैक्ड है। तबाही मचाते भीमकाय दैत्य ऊंची-ऊंची बिल्डिंग, पुल, हेलीकॉप्टर, हवाई जहाज, रेल को पल भर में नष्ट कर देते हैं। ये दृश्य इतनी सफाई से शूट किए गए हैं कि बिल्कुल वास्तविक लगते हैं। इनसे मुकाबला करते सैनिकों के दृश्य भी शानदार हैं। क्लाइमैक्स में गॉडजिला बनाम इन दैत्यों की लड़ाई फिल्म का प्लस पाइंट है। गॉडजिला जब गुर्राता है तो दर्शकों में सिरहन दौड़ जाती है। जिन्होंने पहली बार गॉडजिला को देखा है, उन्हें ये दृश्य बेहद पसंद आएंगे, लेकिन जिन्होंने देख रखा है, उन्हें जरूर थोड़ी निराशा हाथ लगती है। फिल्म में कई जगह लॉजिक को भी दरकिनार रख दिया गया है और एक्शन दृश्यों की जगह बनाई गई है।

फोर्ड के रूप में एरन टेलर-जॉनसन का काम ठीक है। हालांकि उनका रोल इस तरह नहीं लिखा गया है कि वे फिल्म में 'हीरो' की तरह नजर आए, इस वजह से दर्शक उनसे जुड़ नहीं पाते हैं। जो ब्रॉडी के रूप में ब्रायन क्रांस्टन का अभिनय बेहद प्रभावी है। काश, उनका रोल और लंबा होता। अन्य कलाकारों के रोल छोटे हैं।

कुछ बोझिल क्षणों के बावजूद गॉडजिला दर्शकों का मनोरंजन करने में सफल है।

निर्माता :
थॉमस टूल, जॉन जश्नी, मैरी पैरेंट, ब्रायन रोजर्स

निर्देशक :
गारेथ एडवर्ड्स

कलाकार :
एरन टेलर-जॉनसन, केन वाटानबे, एजिलाबेथ ओस्लन, सैली हॉकिंस, ब्रायन क्रैंस्टन

सेंसर सर्टिफिकेट : यूए * 2 घंटे 3 मिनट


__________________________

अपने किए गए वादे और कर्तव्य के कारण उसका गर्लफ्रेंड ग्वेन के साथ ब्रेक-अप भी हो जाता है। सुपरहीरो होने के बावजूद उसकी जिंदगी आसान नहीं है। रोजाना नई चुनौतियां उसके सामने आती हैं। उसके सामने इलेक्ट्रो नामक विलेन आ खड़ा होता है। साथ ही उसके बचपन के दोस्त हैरी की पीटर की जिंदगी में फिर एंट्री होती है जो ऑसकॉर्प का सीईओ है और वह स्पाइडरमैन के खून से अपनी बीमारी का इलाज करना चाहता है। कैसे स्पाइडरमैन इन चुनौतियों से निपटता है? यह फिल्म का सार है।

सुपरहीरो के प्रशंसक फिल्म में हैरत-अंगेज दृश्य देखने के लिए जाते हैं और 'द अमेजिंग स्पाइडरमैन 2' में पेट भर कर इस तरह के सीन देखने को मिलते हैं, जिन्हें पैसा वसूल कहा जा सकता है। स्पाइडरमैन का लोगों से जीवन बचाने से लेकर तो न्यूयॉर्क की सड़कों पर इलेक्ट्रो से टक्कर वाले सीन कमाल के हैं और उनमें नवीनता भी देखने को मिलती है। इलेक्ट्रो का पुलिस की कारों और साइन बोर्ड्स को उड़ाना जबरदस्त है। क्लाइमेक्स में भी शानदार एक्शन देखने को मिलता है।

निर्देशक मार्क वेब ने सुपरहीरो की कहानी में उसकी प्रेम कहानी को बेहतरीन तरीके से गूंथा है। जहां स्पाइडरमैन के रूप में पीटर पार्कर लार्जर देन लाइफ कारनामे करता है, वहीं उसकी प्रेम कहानी एक सामान्य इंसान जैसी है। उसकी जिंदगी के इन दो पहलुओं को खूबसूरती से दिखाया गया है। खासतौर पर पीटर और ग्वेन की लवस्टोरी दिल को छूती है और उनके दर्द को दर्शक महसूस करते हैं।

खलनायक के चरित्र-चित्रण में 'द अमेजिंग स्पाइडरमैन 2' मार खाती है। विलेन जितना दमदार और ताकतवर होगा, उतना ही हीरो शक्तिशाली नजर आएगा। मैक्स डिल्लन को स्पाइडरमैन का प्रशंसक दिखाया गया है। उसका इलेक्ट्रो में परिवर्तित होकर अचानक स्पाइडरमैन के खिलाफ हो जाना अखरता है। उसके पास स्पाडरमैन के खिलाफ होने के ठोस कारण नहीं था, इसलिए विलेन के रूप में वह काफी हल्का लगता है।

इसी तरह हैरी और पीटर की दोस्ती और दुश्मनी को भी बेहतर तरीके से दिखाया जा सकता था। हैरी के पास स्पाइडरमैन से लड़ने का ठोस कारण था, लेकिन निर्देशक और लेखक ने इसका पूरा फायदा नहीं उठाया। फिल्म में कई सब-प्लॉट और किरदारों की भीड़ भी हैं, जिनमें से कुछ गैर-जरूरी लगते हैं।

स्क्रिप्ट की ये खामियां फिल्म पर समग्र रूप से प्रभाव नहीं डालती क्योंकि भव्य एक्शन सीन और शानदार स्पेशल इफेक्ट्स के डोज लगातार मिलते रहते हैं और सुपरहीरो की फिल्मों में यही बात सबसे अहम होती है। फिल्म के स्पेशल इफेक्ट्स, सिनेमाटोग्राफी और तकनीकी पहलू चकित करते हैं। थ्री-डी तकनीक में ये और भी प्रभावी हैं।

एंड्रयू गारफील्ड ने फर्ज और प्रेम के बीच फंसे व्यक्ति की भूमिका प्रभावी तरीके से निभाई है। खासतौर पर रोमांटिक दृश्यों में वे अच्छे लगे हैं। एमा स्टोन और एंड्रयू की केमिस्ट्री बेहद जमी है। एमा ने ऐसी लड़की का रोल अदा किया है जिसके पास दिमाग है और वह स्पाइडरमैन की ताकत का बखूबी उपयोग करती है। जैमी फॉक्स का किरदार ठीक से नहीं लिखा गया है। हैरी के रूप में डैन डेहान प्रभावित करते हैं।

कुल मिलाकर 'द अमेजिंग स्पाइडरमैन 2' में वो सारे मसाले हैं जो एक सुपरहीरो की फिल्म में जरूरी होते हैं।

निर्माता :
एवी एरड, मैट टॉलमच

निर्देशक :
मार्क वेब

कलाकार :
एंड्रयू गारफील्ड, एमा स्टोन, जैमी फॉक्स

डी * 2 घंटे 22 मिनट

सुपरहीरो की फिल्मों की शुरुआत एक धमाकेदार एक्शन सीन से होती है और 'द अमेजिंग स्पाइडरमैन 2' के आरंभ में भी ऐसा ही सीन देखने को मिलता है। एक प्लेन में पीटर पार्कर के मॉम-डैड किस तरह मारे गए थे, को निर्देशक ने शुरुआत में ही रखा है, फिल्म के प्रति मूड सेट कर देता है।

पीटर के पिता रिचर्ड पार्कर का जीवन खतरे में रहता है इसलिए पीटर को वे उसकी आंटी के पास छोड़ जाते हैं। साथ ही वे अपने काम के बारे में जानकारी भी छोड़ जाते हैं, जिसको पीटर समझने की कोशिश करता है। इसके बाद पीटर पार्कर उर्फ स्पाइडरमैन की शानदार एंट्री होती है। एक बिल्डिंग से दूसरी बिल्डिंग पर छलांग मारता हुआ वह जुटा हुआ है लोगों का जीवन बचाने में।


__________________________


लिबास से भले ही हम कितने ही आधुनिक हो गए हो, लेकिन बात जब शादी की आती है तो अचानक रूढ़िवादी विचारधाराएं सारी आधुनिकता पर हावी हो जाती हैं। 1981 में के. बालाचंदर ने 'एक दूजे के लिए' बनाई थी, जिसमें लड़के और लड़की को शादी करने में इसलिए अड़चनें आती हैं क्योंकि एक उत्तर भारतीय है तो दूसरा दक्षिण भारतीय। भाषा, पहनावे और संस्कृति की भिन्नताएं रूकावट बनती हैं।

में रिलीज हुई फिल्म '2 स्टेट्स' भी बताती है कि स्थिति बहुत सुधरी नहीं है। अभी भी शादी के लिए लड़के और लड़की में प्यार होना ही काफी नहीं है। कई धरातलों पर समानताएं होना जरूरी है। भारत में शादी लड़के या लड़की से नहीं बल्कि उसके पूरे परिवार से करना होती है क्योंकि ज्यादातरों को शादी के बाद अपने पैरेंट्स के साथ ही रहना होता है। लड़की का लड़के के बजाय लड़के की मां से मधुर संबंध रखना महत्वपूर्ण है। हालांकि अब बड़ी संख्या में विभिन्न जातियों के बीच प्रेम विवाह हो रहे हैं और इसका एक बड़ा कारण यह भी है कि शादी के बाद पति-पत्नी अपने पैरेंट्स के साथ नही रहते हैं।

स्टेट्स चेतन भगत द्वारा लिखित इसी नाम के उपन्यास पर आधारित है और 'एक दूजे के लिए' तथा इस फिल्म में कई समानताएं हैं, लेकिन प्रस्तुतिकरण के लिहाज से यह फिल्म काफी अलग है। आईआईएम अहमदाबाद में पढ़ने वाले पंजाबी लड़के कृष मल्होत्रा और तमिल लड़की अनन्या स्वामीनाथन में प्रेम हो जाता है। पढ़ाई खत्म होने के बाद दोनों शादी के करने का फैसला लेते हैं। यहां जाकर उन्हें पता चलता है कि शादी के लिए दोनों में प्यार होना ही काफी नहीं है। दोनों अपने माता-पिता की मर्जी से शादी करना चाहते हैं और उन्हें यह करने में काफी कठिनाइयों का सामना करना पड़ता है।

शाकाहारी-मांसाहारी, भाषा, संस्कृति, पहनावा, रंग जैसे मुद्दों को लेकर मतभेद उभरते हैं। कृष और अनन्या अपनी शादी के लिए वो सारे काम करते हैं जिससे उनके पैरेंट्स खुश हो, लेकिन सफलता हाथ नहीं लगती। एक बार तो वे ऐसी स्थिति में पहुंच जाते हैं कि उनमें ही मतभेद होने लगते हैं।

जानी-पहचानी कहानी और कमियों के बावजूद फिल्म में रूचि इसलिए बनी रहती है क्योंकि निर्देशक अभिषेक वर्मन के प्रस्तुतिकरण में ताजगी है। फिल्म की शुरुआत में कृष और अनन्या का रोमांस थोड़ा अविश्वसनीय लगता है, लेकिन दिल को छूता है। अनन्या और कृष के बीच में शुरुआत में शारीरिक आकर्षण रहता है जिसे प्यार में तब्दील होते देखना अच्छा लगता है। बीच-बीच में मनोरंजक दृश्य आते रहते हैं जो फिल्म को संभाल लेते हैं। मसलन, अनन्या का हाथ मांगते समय कृष उसके पूरे परिवार के लिए अंगूठी लाता है और कहता है कि वह उसके परिवार के साथ शादी करना चाहता है।

फिल्म में कुछ बातें अखरती हैं, जैसे, कृष और अनन्या के माता-पिता को बहुत ज्यादा ही रूढ़िवादी दिखाया गया है मानो पचास साल पुराना जमाना हो। तीन चौथाई फिल्म पैरेंट्स को मनाने में खर्च हुई है और बीच में कई बार फिल्म खींची हुई प्रतीत होती है।

निर्देशक ने दर्शकों के मनोरंजन का ख्याल रखते हुए कई बार समझौते भी किए और कई सीन ऐसे हैं जो सहूलियत के मुताबिक लिखे गए हैं। जैसे कृष के पिता का हृदय परिवर्तन का अचानक हृदय परिवर्तन हो जाना। एक शादी में दूल्हे का दहेज के लिए अड़ जाना और उसे अनन्या द्वारा मनाना जैसे दृश्य सिर्फ फिल्म की लंबाई बढ़ाते हैं क्योंकि फिल्म की कहानी से इस तरह के दृश्यों का कोई ताल्लुक नहीं है।

अर्जुन कपूर और आलिया भट्ट की केमिस्ट्री दर्शकों को चुम्बक की तरह फिल्म से बांध कर रखती है। आलिया बेहद खूबसूरत लगी हैं और उनका अभिनय फिल्म दर फिल्म निखरता जा रहा है। हालांकि वे तमिल लड़की नहीं लगती है, लेकिन अपने अभिनय से वे इस कमी को बहुत जल्दी कवर कर लेती हैं।

पंजाबी मुंडे के रूप में अर्जुन का अभिनय भी अच्छा है। अपने पिता से बिगड़े रिश्ते और एक प्रेमी की भूमिका उन्होंने अच्छे से निभाई है। फिल्म में एक सीन में कृष कहता है कि पंजाबी सास से खतरनाक कोई नहीं होता है और यह भूमिका अमृता सिंह ने बेहद कुटिलता से निभाई है। रेवती  और शिव सुब्रमण्यम ने तमिल पैरेंट्स की भूमिका निभाई।

शंकर-अहसान-लॉय का संगीत '2 स्टेट्स' का निराशाजनक पहलू है। एक भी सुपरहिट गाना नहीं है। प्रेम कहानी में गाने अच्छे लगते हैं, लेकिन '2 स्टेट्स' में ये अखरते हैं।

कमियों के बावजूद आलिया-अर्जुन की केमिस्ट्री, अच्छी एक्टिंग और ताजगी के कारण फिल्म देखी जा सकती है।

बैनर :
नाडियाडवाला ग्रैंडसन एंटरटेनमेंट, धर्मा प्रोडक्शन्स, यूटीवी मोशन पिक्चर्स

निर्माता :
साजिद नाडियाडवाला, करण जौहर

निर्देशक :
अभिषेक वर्मन

संगीत :
शंकर-एहसान-लॉय

कलाकार :
अर्जुन कपूर, आलिया भट्ट, रोनित रॉय, अमृता सिंह, शिव सुब्रमण्यम, रेवती

सेंसर सर्टिफिकेट : यूए * 2 घंटे 29 मिनट


__________________________
इसके बाद शुरू होता है प्यार, वफादारी, गद्दारी, दुश्मनी, राजनीति, षड्यंत्र का खूनी खेल जिसमें हर किरदार अपने स्वार्थ के मुता‍बिक पल-पल बदलता रहता है। स्क्रिप्ट में कुछ कमियां है, खासतौर पर फिल्म का क्लाइमेक्स जल्दबाजी में लिखा गया है, लेकिन साथ ही इतने ज्यादा उतार-चढ़ाव और गति है कि दर्शक फिल्म से बंधा रहता है। उसे उत्सुकता रहती है कि अगले पल क्या होने वाला है।

फिल्म के कैरेक्टर इतने डिटेल के साथ लिखे गए हैं कि कमियों को नजरअंदाज किया जा सकता है। साहब, बीवी और गैंगस्टर के किरदार बेहद मजबूती के साथ उभर कर आते हैं। इन तीनों किरदारों के साथ वर्तमान में राजनीति की हालत और गुंडागर्दी का आइना भी फिल्म दिखाती है। ‘मकबूल’ और ‘ओंकारा’ जैसी फिल्में भी इस फिल्म को देख याद आती हैं। संवाद किरदारों को धार प्रदान करता है। अच्छे संवाद इन दिनों बहुत कम सुनने को मिलते हैं।

निर्देशक तिग्मांशु धुलिया ने फिल्म के विषय के साथ पूरा न्याय किया है। एक चुके हुए नवाब, उपेक्षित स्त्री और मौकापरस्त आम आदमी को उन्होंने बेहतरीन तरीके से प्रस्तुत किया है। फिल्म का आर्ट डायरेक्शन की तारीफ के काबिल है। लोकेशन का चुनाव सराहनीय है और हर शॉट पर तिगमांशु की मेहनत नजर आती है।

इस फिल्म का अभिनय पक्ष भी इसे देखने की एक वजह है। जिमी शेरगिल ने साहब के किरदार को बेहतरीन तरीके से जिया है। जहां एक ओर उनके चेहरे पर रुतबा दिखता है तो दूसरी ओर खोखली शानो-शौकत के कारण पैदा हुई उदासी भी नजर आती है।

माही गिल न केवल तब्बू जैसी दिखती है बल्कि अभिनय के मामले में भी उनके जैसी हैं। पति द्वारा बाहर रात गुजारने को वह अपनी बेइज्जती मानती है और यह बात उनके चेहरे पर नजर आती है। बोल्ड दृश्यों से भी माही ने परहेज नहीं किया है।

रणदीप हुडा का अभिनय भी सराहनीय है और एक अतिमहत्वाकांक्षी युवक की भूमिका उन्होंने अच्छे से निभाई है, लेकिन उनकी अभिनय प्रतिभा सीमित है। एक बेहतर अभिनेता इस रोल में जान डाल सकता था।

महुआ के रूप में श्रेया सरन अपनी छाप छोड़ती है। गेंदा सिंह के रूप में विपिन शर्मा और दीपल शॉ का अभिनय भी उल्लेखनीय है। फिल्म का संगीत मूड के अनुरूप है। असीम मिश्रा का कैमरावर्क बेहतरीन है और लाइट का उन्होंने अच्छा प्रयोग किया है।

बैनर :
तिग्मांशु धुलिया फिल्म्स, ब्रैंडस्मिथ मोशन पिक्चर्स, बोहरा ब्रदर्स प्रा.लि.

निर्माता :
तिग्मांशु धुलिया, राहुल मित्रा

निर्देशक :
तिग्मांश धुलिया

कलाकार :
जिमी शेरगिल, माही गिल, रणदीप हुडा, दीपल शॉ, विपिन शर्मा

सेंसर सर्टिफिकेट : ए * 2 घंटे 3 मिनट



कहानी में एक नवाब है आदित्य प्रताप सिंह (जिमी शेरगिल) जिन्हें लोग साहब कहकर पुकारते हैं। साहब के पास रुतबा है, लेकिन रुपया नहीं है। अपना खर्च चलाने के लिए उन्हें टुच्चे लोगों का सामना करना होता है। एक टुच्चा बोलता है कि आप हम जैसे लोगों से लड़ते हैं तो साहब कहते हैं कि लड़ने के लिए अब राजा नहीं बचे हैं इसलिए टुच्चों का सामना करने के लिए उन्हें भी टुच्चा बनना पड़ रहा है।

बीवी का नाम है माधवी (माही गिल), जिन पर साहब बिलकुल ध्यान नहीं देते हैं। बीवी को जब वे पूछते हैं कि शहर जा रहा हूं, क्या लाऊं तो वह कहती है कि मुझे मेरी रातें लौटा दो। दरअसल साहब की मुहआ नामक रखैल है जो उन्हें मजा देने के साथ-साथ सुकून भी देती है।

उपेक्षा से मायूस बीवी को प्यार दिखता है अपने ड्राइवर बबलू (रणदीप हुडा) में जो हाल ही में उनके यहां नौकरी करने आया है। दरअसल बबलू को साहब के दुश्मन गेंदा सिंह (विपिन शर्मा) ने भेजा है। बबलू जासूसी के लिए आया है ताकि गेंदा सिंह उन्हें रास्ते से हटा सके।

साहब बीवी और गैंगस्टर अभिनय, संवाद, कैरेक्टर और कहानी में आने वाले उतार-चढ़ाव की वजह से देखने लायक है।

__________________________


रानी (कंगना रनोट) के मेहंदी कार्यक्रम के सीन से जब फिल्म शुरू होती है तो लगता है कि एक ओर लाउड पंजाबी वेडिंग पर आधारित फिल्म देखने को मिलेगी, लेकिन कुछ मिनटों में यह गलतफहमी दूर हो जाती है। रानी को उसका होने वाला पति विजय (राजकुमार राव) शादी के दो दिन पहले बताता है कि स्टेटस में समानता न होने के कारण वह यह शादी नहीं कर सकता। लंदन से लौटने के बाद उसे रानी पिछड़ी हुई लगती है।

आम लड़की रानी जिसने सड़क भी अकेले पार नहीं की, हनीमून पर अकेले जाने का तय करती है। हनीमून को लेकर उसने कई सपने देखे थे। वह अकेली पेरिस के लिए निकल पड़ती है और वहां से एम्सर्टडम। इस बाहरी यात्रा के साथ वह भीतरी यात्रा भी करती है और उसका वो पहलू सामने आता है जिससे उसका परिचय भी पहली बार होता है। एक घबराने और नर्वस रहने वाली लड़की से आत्मविश्वासी लड़की बनने की इस यात्रा के दर्शक साक्षी बनते हैं।

बॉलीवुड में इस तरह की फिल्म और वह भी महिला किरदार को लेकर बनाने का साहस फिल्ममेकर नहीं कर पाते हैं और इस मायने में विकास बहल निर्देशित फिल्म 'क्वीन' अनोखी है। 'क्वीन' कई बार 'इंग्लिश-विंग्लिश' की याद दिलाती है, हालांकि दोनों का विषय और ट्रीटमेंट जुदा है।

क्वीन की कहानी में बहुत ज्यादा ड्रामा नहीं है और न ही निर्देशक का प्रस्तुतिकरण भावुकता से भरा है। न रानी को हालात की मारी दिखाते हुए आंसू बहाउ दृश्य रखे गए हैं और न ही उसमें हो रहे बदलावों को घुमाव भरे ड्रामे के जरिये दिखाया गया है। कहानी के नाम पर रानी की यात्रा है और छोटे-छोटे प्रसंगों के जरिये उसमें हो रहे बदलाव को निर्देशक ने दिखाया है।

फिल्म की स्क्रिप्ट परवेज शेख, चैताली परमार और विकास बहल ने मिलकर लिखी है और उन्होंने कई छोटी-छोटी बातों पर ध्यान दिया है। कई दृश्य ऐसे हैं जो खामोशी से बहुत कुछ कह जाते हैं। भारत में लड़कियों को अति-सुरक्षित माहौल में रखा जाता है, जिससे उनकी स्वतंत्रता तक प्रभावित हो जाती है और व्यक्तित्व निखर नहीं पाता। रानी जहां भी जाती है उसके साथ उसका बहुत छोटा भाई भी साथ में जाता है जो वक्त पड़ने पर शायद ही उसकी रक्षा कर पाए, लेकिन यह उस मानसिकता को दर्शाता है कि लड़की की सुरक्षा के लिए एक मर्द का साथ होना जरूरी है भले ही वह बच्चा हो। 'क्वीन' में रानी के जरिये दिखाया गया है कि जब वह अकेले सफर करती है, होटल में रूकती है, चोर से भिड़ती है, कार ड्राइव करती है तो उसमें आत्मविश्वास जागता है। सुरक्षित माहौल न मिलने पर उसमें खुद करने का जज्बा जागता है।

एम्सर्टडम पहुंचने पर रानी को तीन लड़कों के साथ रूम शेयर करना पड़ता है जिसमें से एक जापानी, एक फ्रेंच और एक रशियन है। इन तीनों के बीच एक भारतीय के जरिये दिखाया गया है कि सांस्कृतिक धरातल पर हम कितने ही अलग हो, भावनाओं के मामले में एक जैसे हैं। बाथरूम में छिपकली नजर आने पर सभी डर जाते हैं। सुनामी में अपने माता-पिता को खोने का दु:ख जापानी को हमेशा सालता रहता है और वह तब बेहतर महसूस करता है जब रानी अपने माता-पिता से बात करती है।

इन गंभीर बातों को हल्के-फुल्के प्रस्तुतिकरण के द्वारा पेश किया गया है। बीच-बीच में मुस्कान लाने वाले प्रसंग आते रहते हैं जो लगातार मनोरंजन करते रहते हैं। रानी की दोस्त विजय लक्ष्मी (लिसा हेडन) और रानी के परिवार के बीच बातचीत वाले सीन हास्य से भरपूर हैं। फिल्म का अंत भी बेहतर तरीके से किया गया है।

हालांकि फिल्म कई बार लंबी प्रतीत होती है और कुछ दृश्यों को अनावश्यक रूप से खींचा भी गया है। रानी के मंगेतर का हृदय परिवर्तन अचानक हो जाना अखरता भी है, लेकिन फिल्म की खूबियों के आगे ये छोटी-मोटी कमजोरियां गौण हैं। अमित त्रिवेदी का संगीत फिल्म का प्लस पाइंट है और निर्देशक ने गानों का उपयोग खूबसूरती से किया है। कई बार फिल्म बोझिल होती है तब अमित का संगीत फिल्म को संभाल लेता है और ऊर्जा से भर देता है। 'लंदन ठुमकदा', 'बदरा बहार', 'ओ गुजरिया' जैसे गीत बेहतरीन बन पड़े हैं।

गैंगस्टर, लाइफ इन मेट्रो, फैशन, तनु वेड्स मनु जैसी फिल्मों से कंगना रनोट साबित कर चुकी हैं कि वे बेहद प्रतिभाशाली एक्ट्रेस हैं और यह पूरी तरह से निर्दे‍शक पर निर्भर करता है कि उनका इस्तेमाल निर्देशक कैसे करता है। कई फिल्मों में कंगना ने बुरा अभिनय भी किया है, लेकिन कसूरवार निर्देशक को माना जा सकता है। 'क्वीन' में कंगना ने कमाल का अभिनय किया है। एक नर्वस, घबराई हुई लड़की जिसकी शादी दो दिन पहले टूट जाती है से लेकर आत्मविश्वासी लड़की के रूप में बदलने के सारे भाव उनके चेहरे पर नजर आते हैं। निर्देशक विकास बहल ने कंगना की उच्चारण संबंधी कमजोरियों को बड़ी सफाई से उनकी खूबी बना दिया है।

लिसा हेडन को इतना बेहतर रोल कभी नहीं मिला। रोल के मुताबिक उन्होंने सेक्स अपील भी परोसी और अच्छा अभिनय भी किया। राजकुमार राव ने अभिनय की एक खास शैली अपना रखी है और वे अब एक जैसे लगते हैं। वे काबिल अभिनेता हैं और एक जैसे अभिनय से उन्हें बचना चाहिए। फिल्म की सपोर्टिंग कास्ट का काम भी उम्दा है।

जो अच्छी फिल्म देखना चाहते हैं उन्हें 'क्वीन' जरूर देखना चाहिए।


बैनर :
वायकॉम 18 मोशन पिक्चर्स, फैंटम प्रोडक्शन्स

निर्माता :
अनुराग कश्यप, विक्रमादित्य मोटवाने

निर्देशक :
विकास बहल

संगीत :
अमित त्रिवेदी

कलाकार :
कंगना रनोट, राजकुमार राव, लिसा हेडन, बोक्यो मिश, जेफरी हो, जोसेफ गिटोब

सेंसर सर्टिफिकेट : यूए * 2 घंटे 26 मिनट


__________________________


शादी का लड्डू ऐसा है जो खाए पछताए और जो न खाए वो भी पछताए। ज्यादातर लोग इसे खाकर ही पछताना पसंद करते हैं। कुछ लोगों का दो-तीन बार भी इस लड्डू खाने के बावजूद मन नहीं भरता। हालांकि अब ऐसे लोगों की संख्या भी बढ़ रही है जिन्हें शादी नामक संस्था पर विश्वास नहीं है।

शादी के बाद बच्चा आता है तो अक्सर पति-पत्नी के बीच के समीकरण उलट-पुलट जाते हैं। पति को लगता है कि उसकी बीवी पर बच्चे की मां हावी हो गई है। उनकी लाइफ में रोमांस नहीं बचा है। सेक्स लाइफ भी डिस्टर्ब हो जाती है क्योंकि पति-पत्नी के बीच बच्चा सोने लगता है। जवाबदारी बहुत बढ़ जाती है। लांग ड्राइव, होटल में डिनर, दोस्तों के साथ पार्टी, खेल का आनंद लेना अब सब कुछ 'बेबी' की मर्जी से तय होता है। इसी के इर्दगिर्द बुनी गई है 'शादी के साइड इफेक्ट्स' की कहानी।

सिड रॉय (फरहान अख्तर) और त्रिशा मलिक रॉय (विद्या बालन) की जिंदगी में सब कुछ सही चलता रहता है, जब तक कि वे दो से तीन नहीं होते। अपने रोमांस में तड़का लगाने के लिए वे अक्सर पब में जाते हैं, अनजानों की तरह मिलते हैं और फिर रोमांस करते-करते होटल के कमरे में चले जाते हैं। उनका रोमांस देख होटल का सिक्यूरिटी वाला सिड को बुलाकर कहता है कि हमारे होटल में इस तरह की हरकतें बर्दाश्त नहीं की जाएगी, लेकिन जब सिड उसे बताता है कि वह पति-पत्नी हैं तो सिक्यूरिटी वाला आश्चर्यचकित रह जाता है। सिड उसे सफल शादी-शुदा जिंदगी का राज बताता है कि जब पति गलती करे तो पत्नी को 'सॉरी' कहो और जब पत्नी की गलती हो तो भी पति ही 'सॉरी' बोले।

दीवार पर सिड और त्रिशा के लगे फोटो कम होते जाते हैं और उनकी जगह लेता है उनके बच्चे का फोटो। उसी तरह सिड और त्रिशा की जिंदगी में भी बच्चा आकर उनमें दूरियां पैदा करता है। अब दोनों के लिए एक-दूसरे के पास वक्त नहीं है। सारी बातें बेबी के इर्दगिर्द घूमती है और इससे सिड परेशान हो जाता है।

इंटरवल तक फिल्म बेहतरीन है। एक शादी-शुदा कपल के रिश्ते को आधार बनाकर बेहतरीन हास्य और रोमांस का ताना-बाना बुना गया है। इस दौरान कई ऐसे दृश्य आते हैं जब हंसी रोकना मुश्किल हो जाता है। शादी-शुदा लोगों को सिड और त्रिशा में अपना अक्स नजर आता है तो कुंआरों को कुछ सीखने को मिलेगा।

दूसरे हाफ में पहले हाफ जैसी कसावट नजर नहीं आती है। फिल्म खींची हुई लगती है क्योंकि कुछ गैर-जरूरी प्रसंगों को फिल्म में डाल दिया गया है। त्रिशा का जीजा (राम कपूर) सिड को सलाह देता है कि उसे झूठ बोलकर हर दस-पंद्रह दिनों में दो-तीन होटल में बिताने चाहिए, जहां वह मनमाफिक जिंदगी जी सके।

सिड ऐसा ही करता है, लेकिन जब पैसे कम पड़ने लगते हैं तो वह पेइंग गेस्ट बन कर रहने लगता है। पेइंग गेस्ट बन कर रहने वाला प्रसंग और वीर दास द्वारा निभाया गया किरदार स्क्रिप्ट में बेवजह ठूंसा गया है। स्क्रिप्ट कई बार कमजोर पड़ती है। ऐसा लगता है कि पति-पत्नी के बीच यदि कुछ ठीक नहीं है तो इसका जवाबदार पत्नी की ही है। वह अपने पति पर ध्यान नहीं दे रही हैं कसूरवार वही है। पति ये समझने की कोशिश नहीं करता कि अब उसकी पत्नी मां भी है। फिल्म के लेखक और निर्देशक साकेत चौधरी इस मुद्दे पर भटक गए हैं, हालांकि क्लाइमैक्स में उन्होंने पत्नी को भी होशियार दिखाकर न्याय करने की कोशिश की है।

सिड को एक स्ट्रगलर दिखाया गया है, त्रिशा बच्चे के बाद नौकरी छोड़ चुकी है, लेकिन जिस तरीके से वे जीते हैं, उसे देख प्रश्न उठता है कि उनके पास इतने पैसे कहां से आ रहे हैं? इला अरुण का आंटी वाला किरदार भी अपनी छाप छोड़ नहीं पाया। फिल्म के दूसरे हिस्से में यदि स्क्रिप्ट पर थोड़ी मेहनत की गई होती बेहतर होता। स्क्रिप्ट राइटर ने नए किरदारों को जोड़ा, लेकिन वे खास असर नहीं छोड़ पाएं।

साकेत चौधरी का निर्देशन अच्छा है। उन्होंने भावुकता से भरी प्रस्तुति के बजाय हास्य के साथ कहानी को प्रस्तुत किया है। इमोशन सही मात्रा में डाला गया है और अतिभावुकता से बचे हैं। अपने सारे कलाकारों से उन्होंने अच्छा काम लिया है और कॉमेडी दृश्यों को उन्होंने बेहतरीन तरीके से फिल्माया है।

फरहान अख्तर का नाम यदि फिल्म से जुड़ा है तो यह इस बात की गारंटी हो गई है कि फिल्म में कुछ हटकर देखने को मिलेगा। 'शादी के साइड इफेक्ट्स' में उनकी कॉमिक टाइमिंग देखने लायक है। सिड के किरदार में उन्हें भावना, कुंठा, रोमांस और हास्य जैसे भाव दिखाने को मिले और फरहान कही भी कमजोर साबित नहीं हुए।

फरहान की तुलना में विद्या का रोल थोड़ा कमजोर है, लेकिन विद्या अपनी बेहतरीन एक्टिंग से दबदबा साबित करती हैं। फरहान के साथ उनकी जोड़ी खूब जमी है। दोनों का अभिनय ही फिल्म को देखने लायक बना देता है। राम कपूर, वीर दास, गौतमी कपूर, इला अरुण और पूरब कोहली ने भी अपने हिस्से का काम बखूबी किया है। रति अग्निहोत्री को सीन ज्यादा संवाद कम मिले।

प्रीतम का संगीत निराश करता है। अरशद सईद के संवाद उल्लेखनीय हैं और कई बार दृश्य पर संवाद भारी पड़ता है। खासतौर पर फरहान की बीच-बीच में जो कमेंट्री है वो बेहद गुदगुदाने वाली है। 'मेरी खामोशी भी अब झूठ बोलने लगी है' और 'चुप रहता हूं तो घुटन होती है और बोलता हूं तो झगड़ा होता है' जैसे गंभीर संवाद भी सुनने को मिलते हैं।

शादी के साइड इफेक्ट्स में बेहतरी की गुंजाइश थी, लेकिन इसका ये मतलब नहीं है कि यह अच्छी फिल्म नहीं है। कुछ कमियों के बावजूद ये फिल्म मनोरंजन करने में कामयाब होती है।

बैनर :
प्रीतीश नंदी कम्युनिकेशन्स, बालाजी मोशन पिक्चर्स

निर्माता :
रंगिता प्रीतीश नंदी, प्रीतीश नंदी, एकता कपूर

निर्देशक :
साकेत चौधरी

संगीत :
प्रीतम चक्रवर्ती

कलाकार :
फरहान अख्तर, विद्या बालन, राम कपूर, वीर दास, इला अरुण, पूरब कोहली, रति अग्निहोत्री

सेंसर सर्टिफिकेट : यूए * 2 घंटे 25 मिनट


__________________________


कई बार सिर्फ सफर में ही मजा आता है। जहां से हम चले थे वहां वापस जाना नहीं चाहते हैं और न ही मंजिल तक पहुंचना, ऐसा लगता है कि सफर कभी खत्म नहीं हो। कुछ ऐसे ही हालात हैं इम्तियाज अली की फिल्म 'हाईवे' के। इस फिल्म की शुरुआत और अंत थोड़ा गड़बड़ है, लेकिन बीच का सफर मजेदार है।

इम्तियाज भारत के मशहूर पर्यटन स्थलों पर नहीं गए हैं। उन्होंने अपने नजरिये से खेत, रोड, नदियां और पहाड़ इतनी खूबसूरती से दिखाए हैं कि उन लोगों की आंखें खुल जाएगी जो सुंदर लोकेशन के लिए विदेश भागते हैं। फिल्म की कहानी ऐसी नहीं है कि आपने पहली बार देखी हो। अपहरणकर्ता और अपहृत के बीच बनते रिश्ते पर आधारित फिल्में पहले भी आई हैं, लेकिन इम्तियाज का प्रस्तुतिकरण 'हाईवे' को देखने लायक बनाता है।

वीरा (आलिया भट्ट) एक अमीर और शक्तिशाली इंसान की बेटी है। उसे तथाकथित तमीज और तहजीब से नफरत है। वह अपने घर में कैद महसूस करती है। खुली हवा में वह सांस लेना चाहती है। शादी के ऐन पहले रात में वह अपने मंगेतर के साथ हाईवे पर घूमने जाती है। अशिष्ट गंवई किस्म का इंसान महाबीर भाटी (रणदीप हुडा) वीरा का अपहरण कर लेता है। जब उसके साथियों को पता चलता है कि वह वीरा को उठा लाया है जिसका पिता बहुत पॉवरफुल है तो वे महाबीर को उसे छोड़ने का कहते हैं, लेकिन अड़ियल महाबीर नहीं मानता और वीरा को ट्रक में लेकर राजस्थान, पंजाब, हिमाचल प्रदेश, कश्मीर घूमता रहता है।

अपहरण होने के बावजूद बीरा एक किस्म की आजादी महसूस करती है। उसे रोकने-टोकने वाला कोई नहीं है। दो अलग पृष्ठभूमि से आए और अलग मिजाज के वीरा और महाबीर इस सफर में एक-दूसरे के निकट आते हैं। दोनों पर एक-दूसरे की सोहबत का असर भी होता है।

फिल्म के दोनों किरदारों का भयावह बचपन रहा है। वीरा का उसके पिता का दोस्त बचपन में यौन-शोषण करता था तो महाबीर का पिता उसकी मां से बुरा व्यवहार करता था। साथ में घूमते हुए उनके भीतर की ये कड़वाहट निकलती है। एक-दूसरे के साथ रहते हुए दोनों किरदारों में हुए बदलाव को इम्तियाज ने बेहद सूक्ष्मता के साथ दिखाया है।

अक्खड़ महाबीर को चापलूसी या किसी के लिए कार का दरवाजा खोलना पसंद नहीं है, लेकिन जब उसके मन में वीरा के प्रति कोमल भाव जागते हैं तो वह ट्रक का दरवाजा वीरा के लिए खोलता है। इसी तरह महाबीर के साथ रहते-रहते वीरा अपने गुस्से और नाराजगी का इजहार करना सीख जाती है और घर वापस लौटने पर उस अंकल को जलील करती है जो बचपन में उसके साथ यौन-शोषण करता था।

इंटरवल तक फिल्म जबरदस्त है। इम्तियाज अली ने बिना संवाद, बैकग्राउंड म्युजिक, गाने या एक्शन के जरिये कई बेहतरीन दृश्य पेश किए हैं। वैसे तो फिल्म शोर-शराबे से दूर है और पूरी फिल्म में प्रकृति का स्वर बैकग्राउंड में नदियों की कल-कल और चिड़ियों की चहचहाट के जरिये सुनने को मिलता है। कई दृश्यों में पिन ड्रॉप साइलेंस भी है।

इंटरवल के बाद फिल्म हाईवे छोड़कर कभी-कभी उबड़-खाबड़ रास्ते पर चलती है, लेकिन इसका कोई खास असर समग्र फिल्म पर नहीं होता है। इंटरवल के बाद एक सीन बेहद कमजोर है जिसमें महाबीर के लिए वीरा खाना बनाती है और रोते हुए महाबीर को संभालती है। वीरा और महाबीर के बीच कई बेहतरीन और हल्के-फुल्के सीन हैं। अंग्रेजी गाने पर डांस वाला सीन बहुत ही अच्छी तरह रचा गया है।

जहां तक शुरुआत का सवाल है तो वीरा का अचानक अपहरण होना और उसके बाद के सीन में जल्दबाजी नजर आती है। ऐसा लगा कि ये प्रसंग निर्देशक जल्दी से निपटाना चाहता है। साथ ही कई दृश्य इतने अंधेरे में फिल्माए कि स्क्रीन पर कुछ भी नजर नहीं आता। फिल्म का अंत ठीक है, लेकिन इससे बेहतर भी सोचा जा सकता था। कुछ दृश्य ऐसे भी हैं जिन्हें महज खूबसूरती के कारण रखा गया है। यदि इनका मोह नहीं होता तो फिल्म की लंबाई कम होती और यह फिल्म के लिए बेहतर भी होता।

जब वी मेट, लव आज कल और रॉकस्टार जैसी फिल्म बनाने वाले इम्तियाज का अलग ही अंदाज 'हाईवे' में नजर आता है और अच्छी बात यह है कि उन्हें एक ही तरह की फिल्म बनाने से परहेज भी है। इम्तियाज की फिल्म में सफर और लोकेशंस महत्वपूर्ण भूमिका निभाते हैं और हाईवे में यह बात और भी निखर कर आती है। कहानी की बजाय उन्होंने किरदारों पर जोर दिया है और किरदारों के सहारे ही कहानी को उम्दा तरीके से आगे बढ़ाया है। अपने किरदारों को स्टीरियोटाइप होने से उन्होंने बचाया है।

एक फिल्म पुरानी आलिया भट्ट ने शानदार अभिनय किया है, लेकिन ये किरदार उनसे और ज्यादा की मांग करता था। अपहरण होने के बाद उनके चेहरे पर डर या खौफ के जो भाव नजर आने थे, वो नदारद थे। मासूमियत वाले भाव वे अच्छी तरह से ले आती हैं। क्लाइमेक्स सीन में आलिया का अभिनय देखने लायक है। इस लंबे सीन को आलिया ने अच्छी तरह से निभाया है। 'हाईवे' के बाद निश्चित रूप से आलिया के करियर में उछाल आएगा।

रणदीप हुडा का चयन फिल्म में उनके लुक के कारण हुआ है। उनका देशी लुक किरदार की डिमांड था और रणदीप इस मामले में खरे उतरे। अक्खड़ और भाव हीन महाबीर का किरदार उन्होंने खूब निभाया।

सिनेमाटोग्राफर अनिल मेहता ने 'हाईवे' को बेहद खूबसूरती के साथ निभाया है। भारत की खूबसूरती और मिट्टी की गंध उनके कैमरे के जरिये दर्शक महसूस कर सकते हैं। एआर रहमान ने फिल्म के मूड के अनुरूप संगीत रचा है और इम्तियाज ने गानों का फिल्म में अच्छा उपयोग किया है।

रोड मूवी को पसंद करने वाले और फिल्मों में कुछ अलग देखने की चाह वालों को 'हाईवे' जरूर पसंद आएगी।

बैनर :
नाडियाडवाला ग्रेंडसन एंटरटेनमेंट, यूटीवी मोशन पिक्चर्स, विंडो सीट फिल्म्स

निर्माता :
इम्तियाज अली, साजिद नाडियाडवाला

निर्देशक :
इम्तियाज अली

संगीत :
ए.आर. रहमान

कलाकार :
रणदीप हुडा, आलिया भट्ट

सेंसर सर्टिफिकेट : यूए * 2 घंटे 13 मिनट 12 सेकंड


__________________________


हंसी तो फंसी नाम इस फिल्म को सूट नहीं करता। थोड़ा वल्गर या नकारात्मक सा लगता है, लेकिन फिल्म का मिजाज ऐसा नहीं है। दरअसल 'हंसी तो फंसी' एक बेहद हल्की-फुल्की रोमांटिक-कॉमेडी मूवी है जो ज्यादातर समय दर्शकों का मनोरंजन करने में कामयाब रहती है। फिल्म की कॉमेडी दर्शकों को गुदगुदाती है, लीड पेयर के रोमांस को आप महसूस करते हैं और इमोशन्स दिल को छूते है। फिल्म के किरदार इतने बढ़िया तरीके से लिखे गए हैं कि सिनेमाघर से निकलने के बाद भी याद रहते हैं। खासतौर पर परिणीति चोपड़ा का किरदार लंबे समय तक याद रहेगा। वैसे भी बॉलीवुड में महिला किरदारों को इतने प्रमुखता से नहीं लिखा जाता है, जैसा कि इस फिल्म में लिखा गया है।

फिल्म का हीरो निखिल (सिद्धार्थ मल्होत्रा) एक शादी में शामिल होने जाता है, तभी उसी घर से एक लड़की मीता (परिणीति चोपड़ा) उसे भागते हुए दिखाई देती है। निखिल भागने में उसकी मदद करता है। शादी में निखिल करिश्मा (अदा शर्मा) को दिल दे बैठता है। इसके बाद कहानी सात साल आगे बढ़ जाती है।

निखिल और करिश्मा की शादी होने वाली है। सारे मेहमान आ जाते हैं। ऐसे में करिश्मा एक बिन बुलाए मेहमान मीता को रुकवाने का जिम्मा निखिल को देती है। दरअसल मीता और करिश्मा बहनें हैं, लेकिन मीता की हरकतों से उसे कोई पसंद नहीं करता है और वह सात वर्ष पूर्व घर छोड़ कर भाग जाती है। मीता को निखिल अपने घर ले आता है।

मीता के साथ सात दिनों में निखिल के प्यार के प्रति विचार बदल जाते हैं और वह करिश्मा के साथ सात वर्षों के रिश्ते के बारे में पु‍नर्विचार करता है। दरअसल करिश्मा के प्रति उसका आकर्षण था जो वह दिल दे बैठा, लेकिन इन सात वर्षों में वह सिर्फ करिश्मा को खुश करने की कोशिश करता रहा। जबकि मीता के साथ उसका दिमागी तालमेल बैठता है और उसे समझ आता है कि प्यार में बाहरी आकर्षण से ज्यादा महत्वूपर्ण है मेंटल लेवल का समान होना।

हंसी तो फंसी' को हर्षवर्धन कुलकर्णी ने लिखा है और विज्ञापन फिल्म बनाने वाले विनिल मैथ्यू ने पहली बार कोई फिल्म निर्देशित की है। 'हंसी तो फंसी' में कई ऐसी चीजें हैं जो पहले भी आप कई हिंदी फिल्मों में देख चुके हैं, जैसे शादी की पृष्ठभूमि में कहानी का सेट होना, दोनों तरफ के बड़े परिवार, लड़का-लड़की का बहुत देर बाद यह अनुभव करना कि उन्हें प्यार हो गया है, लेकिन इसके बावजूद आप किरदारों के कारण फिल्म में ताजगी को महसूस करते हैं।

कहानी न तो बहुत लंबी है और न ही इसमें बहुत ज्यादा उतार-चढ़ाव है। ऐसे में स्क्रीनप्ले इतना दमदार होना चाहिए कि दर्शकों को बांध कर रख सके। बिना कहानी के परदे पर हो रहे घटनाक्रमों में दर्शकों की रूचि बनी रहे। इसके लिए स्क्रीनप्ले के साथ-साथ निर्देशक को भी बहुत मेहनत करना होती है और 'हंसी तो फंसी' इस मामले में कामयाब है।

फिल्म की शुरुआत में ही मीता और निखिल का बाल रूप दिखाकर निर्देशक ने दर्शकों के मन में यह बात स्थापित कर दी कि दोनों कितने खुराफाती हैं। निखिल हर चीज को बेहद हल्के से लेता है, लेकिन इसका ये मतलब नहीं है कि वह गंभीर नहीं है। लेकिन यह बात करिश्मा नहीं समझती और उस पर हमेशा दबाव डालती रहती है।

मीता का किरदार बहुत ही दिलचस्प है। वह बहुत ब्रिलियंट है। केमिकल इंजीनियर है। उसकी होशियारी को उसका व्यावसायिक सोच रखने वाला परिवार समझ नहीं पाता है, इसलिए वह चीन भाग जाती है और सात वर्ष बाद भारत लौटी है क्योंकि उसे पैसों की जरूरत है। यह पैसे वह अपने घर से चुराना चाहती है।

फिल्म के पहले हाफ में परिणीति का यह किरदार खूब मनोरंजन करता है। एंटी डिप्रेशन टेबलेट लेने के बाद मीता का एक अलग ही वर्जन बाहर आता है और वह अजीब हरकतें करती हैं। उसकी इन हरकतों की कमी फिल्म के सेकंड हाफ में महसूस होती हैं। मीता के प्रति सब कठोर रहते हैं, लेकिन उसके अंदर छिपी एक प्यारी-सी मासूम लड़की को निखिल खोज लेता है और यही बात दोनों को करीब ले आती है।

निखिल और मीता का एक-दूसरे जानना बहुत ही खूबी से दिखाया गया है। दोनों के बीच कई ऐसे सीन हैं जिससे वे एक-दूसरे के करीब आते हैं। जैसे- मीता को निखिल का कमरे में बंद कर देना और बहुत देर बाद रूम का दरवाजा खोलकर यह जानना कि मीता प्रेशर बर्दाश्त नहीं कर पाई और उसने साड़ी गीली कर दी। मीता का सीधे-सीधे निखिल को यह बोलना कि वह उसकी बहन (करिश्मा) को छोड़ उससे शादी कर ले क्योंकि वह उसके लायक है।

फिल्म में कई सिचुएशनल कॉमेडी के दृश्य भी हैं, जो खूब हंसाते हैं। रिटायर्ड पुलिस ऑफिसर शरत सक्सेना का मीता पर शक करना कि उसने हार चुराया है और बाद में मीता का उनका ही बेग खुलवाना। मीता को अपने पिता से मिलवाने के लिए निखिल का आधी रात को उसके घर जाना और मीता के पिता को जगा कर बाहर लाना, इस दृश्य में हास्य और इमोशन एक साथ आप महसूस कर सकते हैं।

जहां तक कमियों का सवाल है तो मीता का चीन वाला हिस्सा कमजोर है। उसे ठीक से प्रस्तुत नहीं किया गया है। चीन और चोरी वाले प्रसंगों में फिल्म कमजोर भी पड़ती है। क्लाइमेक्स वैसा ही है जैसा हम कई फिल्मों में देख चुके हैं, जबकि उम्मीद थी कि कुछ अलग तरीके से बात क्लाइमैक्स तक पहुंचेगी। करिश्मा के किरदार को ठीक से पेश नहीं किया है, लेकिन इन कमियों का फिल्म पर उतना असर नहीं पड़ता।

फिल्म के संवादों में जबरदस्त हास्य है और कई संवादों को समझने में दिमाग की जरूरत लगती है।

फिल्म का अभिनय पक्ष बहुत मजबूत है। पूरी फिल्म परिणीति के इर्दगिर्द घूमती है और उन्होंने अपने शानदार अभिनय से दिखा दिया है कि क्यों उन्हें वर्तमान पीढ़ी की सबसे प्रतिभाशाली अभिनेत्रियों में से एक माना जाता है। मीता का किरदार उन्होंने इस कदर जिया है कि कही लगता नहीं है कि वे अभिनय कर रही हैं। कई दृश्यों में उनका अभिनय देखने लायक है।

एक फिल्म पुराने सिद्धार्थ मल्होत्रा ने अभिनय के मामले में काफी तरक्की की है। परिणीति चोपड़ा जैसी दमदार अभिनेत्री के सामने न केवल टिके रहे बल्कि बराबरी से मुकाबला भी किया। एक कन्फ्यूज और सबको खुश रखने वाले किरदार को उन्होंने अच्छे से निभाया। करिश्मा के रूप में अदा शर्मा का अभिनय भी बेहतरीन है।

आमतौर पर मनोज जोशी लाउड हो जाते हैं, लेकिन यहां मीता के रोल में उन्होंने अपने आप पर काबू रखा। उस सीन में उनका अभिनय देखने लायक है जिसमें मीता को उसके घर वाले डांट रहे हैं और वे आकर मीता को गले लगा लेते हैं। निखिल के पिता और रिटायर्ड पुलिस ऑफिसर के रूप में शरत सक्सेना ने दर्शकों को खूब हंसाया है।

कुल मिलाकर हंसी तो फंसी ताजगी से भरी एक रोमांटिक फिल्म है, जिसमें ढेर सारी हंसी और इमोशन्स भी हैं। वेलेंटाइन डे निकट है और इस प्यार से भरे माहौल में यह फिल्म देखी जा सकती है।

बैनर :
धर्मा प्रोडक्शन्स, फैंटम प्रोडक्शन्स

निर्माता :
करण जौहर, विकास बहल, विक्रमादित्य मोटवाने, अनुराग कश्यप

निर्देशक :
विनिल मैथ्यु

संगीत :
विशाल-शेखर

कलाकार :
सिद्धार्थ मल्होत्रा, परिणीति चोपड़ा, अदा शर्मा, शरत सक्सेना, मनोज जोशी, नीता कुलकर्णी, समीर खख्खर

सेंसर सर्टिफिकेट : यूए * 2 घंटे 21 मिनट 19 सेकंड


__________________________


अभिषेक चौबे की 'डेढ़ इश्किया' देख तिग्मांशु धुलिया की 'साहेब बीवी और गैंगस्टर' की सीरिज की याद आ जाती है क्योंकि छोटा शहर, खस्ताहाल नवाब, बेरंग हवेलियां और उनमें होने वाले षड्यंत्रों के इर्दगिर्द 'डेढ़ इश्किया' की कहानी भी घूमती है। 'इश्किया' के किरदार बब्बन (अरशद वारसी) और खालूजान (नसीरुद्दीन शाह) को लेकर इसका सीक्वल 'डेढ़ इश्किया' नई कहानी के साथ बनाया गया है। ये दोनों चोर-उचक्के 'मेहमूदाबाद' पहुंच जाते हैं जहां की बेगम पारा (माधुरी दीक्षित) सालाना जलसा करवा रही हैं। उन्हें शादी के लिए ऐसा शौहर चाहिए जो कवि हो, शेरो-शायरी की समझ रखता हो क्योंकि उनके पहले पति मरने के पहले कह गए थे कि दूसरा निकाह करो तो तुम्हारे पति में ये गुण होना जरूरी है। ढेर सारे लोग इकट्ठा हैं और तमाशा शुरू होता है। खालूजान भी अपनी शायरी से पारा को प्रभावित करते हैं, लेकिन पारा के इरादे कुछ और ही हैं।

डेढ़ इश्किया पहली फ्रेम से ही दिखा देती है कि ये किस मिजाज की फिल्म है। फिल्मों से गायब हो चुका उर्दू लहजा इसमें नजर आता है। कई संवादों में गाढ़ी उर्दू उपयोग में लाई गई है और जिन्हें समझ में नहीं आए उनके लिए अंग्रेजी में सब-टाइटल्स भी दिए गए हैं। हालांकि संवाद इतने भी कठिन नहीं हैं कि समझ में ही नहीं आए। नजाकत, तमीज और तहजीब का लबादा ओढ़े इन किरदारों के नकाब को धीरे-धीरे परत-दर-परत उघाड़ा गया है। जब सबके नकाब उतरते हैं तो सभी एक ही थैली के चट्टे-बट्टे नजर आते हैं।

अभिषेक चौबे ने छोटे शहर के माहौल और वहां रहने वालों की जो बारीकी पकड़ी है वो तारीफ के काबिल है। भारत के अंदरुनी इलाकों को उन्होंने अच्छी तरह से दिखाया है। इसके लिए आर्ट डायरेक्टर की तारीफ भी करना पड़ेगी। अभिषेक का प्रस्तुतिकरण उस पान की तरह है जिसे आप मुंह में दबाए रखते हैं और धीरे-धीरे उसके रस का आनंद लेते रहते हैं। जरूरत है कि आप धैर्य रखें। शास्त्रीय संगीत और नृत्य के जरिये उन्होंने कहानी को आगे बढ़ाया।

फिल्म में कई मजेदार सीन हैं। बब्बन-मुनिया का सेक्स वाला प्यार, खालू-बेगम पारा का सेक्स रहित प्यार, इतावली शायर तथा बब्बन-खालू और जान मोहम्मद के बीच चूहे-बिल्ली वाले ट्रेक बेहतरीन बन पड़े हैं।

पुरुष किरदारों पर खूब मेहनत की गई है। बब्बन और खालू के साथ-साथ जान मोहम्मद (विजय राज) का किरदार फिल्म में बखूबी जोड़ा गया है, लेकिन महिला किरदारों में उतनी मेहनत नहीं की गई है। 'इश्किया' में विद्या बालन का किरदार तेज-तर्रार होने के साथ-साथ चौंकाता था। 'डेढ़ इश्किया' में भी पारा और मुनिया के किरदारों के जरिये चौंकाने की कोशिश निर्देशक ने की है, लेकिन यह आधा-अधूरा प्रयास नजर आता है। दोनों को खूबसूरत पेश करने में ही निर्देशक का ध्यान ज्यादा रहा है।

फिल्म के सिनेमाटोग्राफी जबरदस्त हैं। रंगों का संयोजन और लाइट्स का बेहतरीन उपयोग फिल्म में देखने को मिलता है। विशाल भारद्वाज का संगीत और गुलजार के लिखे गीत उच्च स्तर के हैं। 'दिल का मिजाज इश्किया', 'जगावे सारी रैना', 'हमारी अटरिया' जैसे गीत उनको पसंद आएंगे जो गंभीर किस्म का संगीत पसंद करते हैं। विशाल भारद्वाज के संवाद कैरेक्टर्स के मिजाज के अनुरूप हैं। गालियों के साथ-साथ दिल को सुकून देने वाले शब्द भी सुनने को मिलते हैं।

नसीरुद्दीन शाह को क्यों भारत के बेहतरीन एक्टर्स में से एक माना जाता है, ये 'डेढ़ इश्किया' में उनके अभिनय को देख समझा जा सकता है। जैकपॉट जैसी फिल्मों में अपनी प्रतिभा को बरबाद करने वाले नसीर को इसी तरह की फिल्मों का हिस्सा बनना चाहिए। अरशद वारसी के लिए कम स्कोप था, लेकिन वे पूरी तरह से अपनी उपस्थिति दर्ज कराते हैं। माधुरी दीक्षित ने अपना काम बखूबी निभाया है, हालांकि उनका रोल और भी बेहतर लिखा जा सकता था। हुमा कुरैशी, विजय राज, मनोज पाहवा सहित सारे कलाकारों का काम उम्दा है।

फिल्म में इश्क के सात चरण बताए गए हैं और इन्हीं सात चरणों के बीच इस फिल्म की कहानी घूमती है।

बैनर :
विशाल भारद्वाज पिक्चर्स प्रा.लि., शेमारू एंटरटेनमेंट

निर्माता :
विशाल भारद्वाज, रमन मारू

निर्देशक :
अभिषेक चौबे

संगीत :
विशाल भारद्वाज

कलाकार :
नसीरुद्दीन शान, अरशद वारसी, माधुरी दीक्षित, हुमा कुरैशी, विजय राज, मनोज पाहवा

सेंसर सर्टिफिकेट : यूए * 2 घंटे 32 मिनट 26 सेकंड


__________________________

कई बार चीजें इतनी परफेक्ट हो जाती हैं कि यकीन करना पड़ता है कि किसी अदृश्य शक्ति का साथ था। 1975 में रिलीज हुई ‘शोले’ को बनाते समय किसी ने उम्मीद नहीं की थी कि वे सब इतिहास लिखने जा रहे हैं। एक ऐसी फिल्म बनाने जा रहे हैं जिसे क्ला‍सिक माना जाएगा या मिलिनेयम की श्रेष्ठ फिल्म कहा जाएगा।

रिलीज के 38 वर्ष बाद भी यह फिल्म चर्चा में बनी हुई है। कई लोग इस बात की गिनती भूल चुके हैं कि उन्होंने कितनी बार इसे देखा है। कुछ ने अपने पिता और दादा से इस फिल्म के बारे में कहानी सुनी होगी। इस फिल्म के किरदारों, संवादों और कहानी ने भारतीय सिनेमा पर गहरा असर किया। भारत में व्यावसायिक सिनेमा को नए सिरे से परिभाषित किया।

‘शोले’ में मनोरंजन के वो सारे तत्व सही मात्रा में हैं जिनकी तलाश में एक आम आदमी मनोरंजन के लिए सिनेमाघर में जाता है। ऐसा लगता है कि इस फिल्म से जुड़े सारे लोगों ने अपना सर्वश्रेष्ठ इसी फिल्म को दिया तभी यह बॉलीवुड के इतिहास का मील का पत्थर बन गई है।

इस फिल्म में जितना लिखा जाए कम है। ढेर सारी खूबियां हैं। जय-वीरू की दोस्ती वाला ट्रेक ही ले लीजिए। धर्मेन्द्र और अमिताभ बच्चन की केमिस्ट्री गजब ढाती है। एक वाचाल है तो दूसरा अंतर्मुखी। एक अपने दिल की सारी बात बता देता है तो दूसरा अपने दोस्त से भी कुछ बातें छिपा जाता है। वो इसलिए छिपाता है कि उससे उसके दोस्त को कोई नुकसान न पहुंचे। सिक्के के जरिये फैसले लेने वाली बात के तो कई बेहतरीन प्रसंग है। अंत में जब वीरू को सिक्के की असलियत पता चलती है तो उसके साथ सारे दर्शक भी स्तब्ध रह जाते हैं क्योंकि जय ने इस सिक्के के जरिये अपनी जिंदगी दांव पर लगा दी।

एक एक्शन फिल्म की पथरीली जमीन पर रोमांस की कोपलें भी हैं। दिल को हथेली पर लिए घूमने वाले गबरू वीरू और बक-बक करने वाली बसंती के बीच कई बेहतरीन रोमांटिक सीन हैं। इन दोनों का रोमांस जहां लाउड है तो जय और राधा का रोमांस खामोशी ओढ़े हुए है और दर्शाता है कि प्रेम के लिए भाषा की जरूरत नहीं पड़ती है।

ठाकुर और गब्बर का रिवेंज ड्रामा सीधे दर्शकों पर असर करता है। गब्बर का आतंक पूरी फिल्म में नजर आता है और जब वह ठाकुर के परिवार के सदस्यों को मौत के घाट उतार देता है तो सिनेमाहॉल में बैठा दर्शक सिहर जाता है। ठाकुर के हाथ काट दिए जाते हैं तो वह जय और वीरू को अपने मजबूत हाथ बनाकर गब्बर से लड़ता है।

ऐसे तो पूरी फिल्म की एक-एक फ्रेम उल्लेखनीय है, लेकिन कई ऐसे दृश्य हैं जो रोमांचित करते हैं। फिल्म की शुरुआत में जय-वीरू-ठाकुर और डाकुओं के बीच ट्रेन पर फिल्माया गया सीक्वेंस भारत में फिल्माए बेहतरीन एक्शन सीक्वेंसेस में से एक है।

वीरू का रिश्ता लेकर जय का बसंती की मौसी के पास जाना, वीरू का शराब पीकर टंकी पर चढ़ जाना, बसंती का गब्बर के अड्डे पर नाचना, इमाम साहब के बेटे की हत्या कर उसका शव घोड़े के जरिये गांव भिजवाना, गब्बर का ठाकुर के हाथ काट देना, अंग्रेजों के जमाने वाले जेलर जैसे कई बेहतरीन दृश्यों से फिल्म लबालब है जिन्हें देख दर्शक हंसता है, रोता है, डरता है।

कहानी को परदे पर उतारना निर्देशक रमेश सिप्पी बेहतरीन तरीके से जानते हैं। बदले की तीखी कहानी को रोमांस-कॉमेडी की चाशनी में लपेट कर उन्होंने इस तरीके से पेश किया है कि दर्शक को हर स्वाद का मजा आता है। इतने सारे किरदारों और प्रसंगों को समेटना और उन्हें प्रभावी बनाना आसान काम नहीं था। पूरी फिल्म पर वे अपनी पकड़ कभी नहीं खोते। छोटे से छोटे कलाकार से उन्होंने श्रेष्ठ अभिनय कराया है।

‘शोले’ को बेहतरीन बनाने में सिनेमाटोग्राफर द्वारका दिवेचा का भी अहम योगदान है। अमिताभ बच्चन माउथ आर्गन बजा रहे हैं और जया रोशनी कम कर रही है। संध्या और रा‍त्रि के मिलन का समय है। इस सीन को द्वारका ने कमाल का शूट किया है। संध्या और रात्रि के मिलन में प्रकाश तेजी से बदलता है और इस चंद सेकंड्स के दृश्य को फिल्माने में 20 दिन का वक्त लगा था। ऐसी मेहनत छोटे-छोटे सीन के लिए की गई है।

फिल्म-समीक्षा का दूसरा हिस्सा.... अगले पेज पर
फिल्म के लेखक सलीम-जावेद ने कई फिल्मों और निजी जीवन से प्रेरणा लेकर किरदारों तथा प्रसंगों को गढ़ा। किरदार इतनी सूक्ष्मता के साथ लिखे गए कि सिनेमाहॉल से निकलने के बाद सभी याद रह जाते हैं। सांभा, कालिया, इमाम साहब, जेलर, सूरमा भोपाली, मौसी जैसे संक्षिप्त किरदार भी अपना असर छोड़ते हैं।

सलीम-जावेद के लिखे संवाद भी बेहतरीन किरदारों की सोच को बयां करते हैं। ‘तेरा क्या होगा कालिया?’ बेहद सरल संवाद है, लेकिन ऐसी सिचुएशन बनाई गई, अमजद खान ने इस तरह संवाद बोला और रमेश सिप्पी ने इस तरह फिल्माया कि यह सामान्य-सा संवाद भी याद रहता है। ‘तुम्हारा नाम क्या है बसंती’ जैसे संवाद देर तक गुदगुदाते रहते हैं।

खिलंदड़ और गबरू जवान की भूमिका धर्मेन्द्र पर खूब फबी है। उनकी वजह से फिल्म में एक सकारात्मक ऊर्जा बहती रहती है। उस समय वे हेमा मालिनी के दीवाने थे, इसलिए हेमा के साथ रोमांटिक सीन कुछ ज्यादा ही प्यार नजर आता है। एक्शन, कॉमेडी और इमोशन जैसे कई रंग धर्मेन्द्र के किरदार में हैं और उन्होंने बखूबी इन्हें जिया है।

अमिताभ बच्चन को कम संवाद मिले हैं, लेकिन चेहरे के भावों और आंखों के जरिये उन्होंने त्रीवता के साथ अपने किरदार को जिया है। कई दृश्यों में बिना कुछ कहे उन्होंने बहुत कुछ कहा है। एक्शन सीन में उनका गुस्सा देखते ही बनता है।

ठाकुर बलदेव सिंह की भूमिका को संजीव कुमार ने अपने अभिनय से अविस्मरणीय बनाया है। बदले की आग की तपिश उनके चेहरे से महसूस की जा सकती है।

अमजद खान ने गब्बर के रूप में दर्शकों को खूब डराया है। उनका किरदार ऐसा लिखा गया है कि अंदाजा लगाना आसान नहीं है कि यह कब क्या कर बैठे और अमजद ने चरित्र के अनुरूप अपने चेहरे के भावों को बदला है।

हेमा मालिनी, जया बच्चन, एके हंगल, असरानी, सचिन, जगदीप, लीला मिश्रा, विजू खोटे, मैक मोहन सहित सभी कलाकार अपने श्रेष्ठ फॉर्म में नजर आए हैं।

आरडी बर्मन ने फिल्म के मूड के अनुरूप संगीत रचा है और उनका बैकग्राउंड म्युजिक फिल्म को और प्रभावी बनाता है।

थ्री-डी में परिवर्तित कर इस फिल्म को बड़े परदे पर फिर से देखने का अवसर पेन इंडिया के जयंतीलाल गढ़ा ने उपलब्ध कराया है। थ्री-डी में ढालने वाले तकनीशियनों की मेहनत सफल रही है और ‘शोले’ को थ्रीडी में देखना एक शानदार अनुभव है। प्रिंट क्वालिटी और साउंड को भी सुधारा गया है।

‘शोले’ दिमाग के बजाय दिल से देखी जाने वाली फिल्म है। इस फिल्म को देखने के लिए सिनेमाहॉल में कई कम उम्र के बच्चे भी थे, जिन्होंने इस फिल्म सफलता के कई किस्से सुन रखे हैं। कई दर्शक ऐसे भी थे, जिन्हें एक-एक संवाद रटा हुआ है और वे किरदारों के साथ उन्हें दोहरा रहे थे। 38 वर्ष बाद भी जय, वीरू, गब्बर की एंट्री और कई दृश्यों पर तालियां और सीटियां बज रही थी। इस फिल्म को एक बार फिर बड़े परदे पर देखने का बिरला अवसर मिला है जिसे किसी भी हाल में चूकना नहीं चाहिए।

निर्माता :
जी.पी. सिप्पी

निर्देशक :
रमेश सिप्पी

संगीत :
आर.डी. बर्मन

कलाकार :
धर्मेन्द्र, संजीव कुमार, हेमा मालिनी, अमिताभ बच्चन, जया भादुड़ी, अमजद खान, असरानी, ए.के. हंगल, सचिन, विजू खोटे, लीला मिश्रा, मैकमोहन, केश्टो मुखर्जी, जगदीप, सत्येन कप्पू

सेंसर सर्टिफिकेट : यू * 3 घंटे 37 मिनट


__________________________


धूम फ्रेंचाइजी में खलनायक को इस तरह पेश किया जाता है कि दर्शकों की सारी सहानुभूति खलनायक के साथ होती है। हीरो की भूमिका चरित्र कलाकार जैसी होती है। धूम 3 के खलनायक को नायक जैसा पेश किया गया है क्योंकि उसके पास कारण है कि वह गलत काम क्यों कर रहा है। यह कारण दरअसल एक इमोशनल कहानी है और यही बात धूम 3 को इस श्रृंखला की पिछली फिल्मों से अलग करती है। पिछली फिल्मों में इमोशन्स की कमी महसूस की गई थी, जिसे इस कड़ी में पूरा किया गया है।

यह निर्देशक की कामयाबी है कि दर्शकों को भावनात्मक रूप से यह फिल्म पहले दस मिनट में ही जोड़ लेती है जब इकबाल (जैकी श्रॉफ) शिकागो स्थित अपने ग्रेट इंडियन सर्कस को बैंक के कर्जे से बचाने की कोशिश करता है। यहीं पर दर्शक इस बात को स्वीकार कर लेते हैं कि साहिर (आमिर खान) के पिता के साथ गलत हुआ है और साहिर बड़ा होकर गलत राह पर क्यों चल रहा है इस बात को अच्छी तरह स्थापित कर दिया गया है।

बैंक कर्ज वसूली में सख्ती दिखाता है तो मासूम साहिर के सामने उसके पिता आत्महत्या कर लेते हैं। यही से साहिर और बैंक के बीच दुश्मनी हो जाती है और वह बड़ा होकर बैंक को बरबाद करने के मिशन में जुट जाता है।

यह बात पता चल जाती है कि बैंक को बरबाद करने वाला एक भारतीय है तो भारत से दो पुलिस ऑफिसर जय (अभिषेक बच्चन) और अली (उदय चोपड़ा) भेजे जाते हैं। फिर शुरू होता है चोर और पुलिस के बीच चूहे-बिल्ली का खेल।

फिल्म की कहानी सामान्य है, लेकिन इसे असाधारण बनाता है महंगे लोकेशन्स, शानदार सेट्स, जबरदस्त सिनेमाटोग्राफी। वैसे भी धूम सीरिज की फिल्मों में कहानी से ज्यादा महत्वपूर्ण स्टाइल और स्टंट्स है।

पहला हाफ फिल्म को इतनी ऊंचाइयों पर ले जाता है कि यह स्टंट्स और तकनीकी रूप से हॉलीवुड फिल्मों को टक्कर देती है। एक के बाद एक आइटम्स पेश किए जाते हैं। आमिर खान जबरदस्त तरीके से एंट्री लेते हैं। ऊंची बिल्डिंग की दीवार से वे उतरते हैं और सड़क पर डॉलर्स की बारिश होती है। फिर आता है एक चेजि़ंग सीन जो 'धूम' सीरिज की फिल्मों की खासियत है। अत्याधुनिक बीएमडब्ल्यू बाइक पर बैठ साहिर जब पुलिस को नचाता है तो दर्शकों की सांसें थम जाती हैं।

जय और अली की एंट्री के लिए भी एक्शन सीन गढ़ा गया है, जो सिर्फ फिल्म की लंबाई बढ़ाता है। ‍फिल्म की हीरोइन कैटरीना कैफ भी फिल्म में धमाकेदार एंट्री करती हैं। 'कमली' गाने पर उनका डांस काबिल-ए-तारीफ है।

जय, अली और साहिर के बीच वाला चेजिंग सीन फिल्म का प्रमुख आकर्षण है। इस सीन को अद्‍भुत तरीके से शूट किया गया है। इसी सीन में जय गोली चलाता है जो साहिर की पीठ पर लगती है। कुछ देर बाद साहिर को गिरफ्तार करने जय उसके सर्कस में पहुंचता है तो यह जान कर दंग रह जाता है कि साहिर की पीठ पर किसी भी किस्म की चोट का निशान नहीं है। जय के साथ दर्शक भी चौंकते हैं कि यह रहस्य क्या है और यही पर इंटरवल होता है।

इंटरवल के बाद हांफना ज्यादातर हिंदी फिल्मों की कमजोरी है और धूम 3 भी इसका शिकार है। एक्शन और स्टंट्स से फोकस हट कर ड्रामे पर आ जाता है और स्क्रिप्ट की कमजोरियां उभरने लगती हैं।

रहस्य पर से परदा हटाया जाता है जो कई तरह के सवालों को जन्म देता है, जिनके संतोषजनक उत्तर नहीं मिलते हैं। कहानी में रोमांटिक ट्रेक को जबरन घुसेड़ा गया है जिसकी जगह नहीं बनती है।

साहिर का कड़ी सुरक्षा के बीच हर बार आसानी से बैंक में घुसना हैरत में डालता है। फिल्म के दूसरे हाफ में एक्शन की कमी महसूस होती है। इन सब कमियों के बीच एक अच्छी बात यह है कि बोरियत नहीं होती है। ड्रामे में दिलचस्पी बनी रहती है। उम्मीद रहती है कि क्लाइमेक्स में जबरदस्त एक्शन देखने को मिलेगा, लेकिन अपेक्षा से कम देखने को मिलता है।

फिल्म का निर्देशन किया है विजय कृष्ण आचार्य ने, जिन्होंने धूम सीरिज के सारे भाग लिखे हैं। 'टशन' जैसी भूला देने लायक फिल्म वे निर्देशित कर चुके हैं इसके बावजूद फिल्म के निर्माता आदित्य चोपड़ा ने उनको यशराज फिल्म्स की सबसे महंगी फिल्म निर्देशित करने का जिम्मा दिया। विजय का काम एक्शन डायरेक्टर और कोरियोग्राफर ने काफी आसान कर दिया। ड्रामे वाले हिस्से को संभालने में विजय थोड़ा लड़खड़ाए हैं।

आमिर खान के फिल्म से जुड़ने दर्शकों की अपेक्षाएं बहुत ज्यादा बढ़ जाती हैं। आमिर खान के किरदार के बारे में ज्यादा बात इसलिए नहीं की जा सकती है क्योंकि इससे फिल्म के रहस्य से परदा हट जाएगा। जहां तक अभिनय का सवाल है तो आमिर ने अपना काम गंभीरता से किया है, लेकिन उनसे और बेहतर की अपेक्षा थी। धूम जैसी फिल्मों के किरदार को जो ग्लैमर चाहिए था, उसमें आमिर थोड़ा कमजोर पड़ गए।

कैटरीना कैफ टोंड बॉडी में बेहद खूबसूरत नजर आईं, लेकिन उनका रोल बेहद छोटा है। निर्देशक उनके ग्लैमर का पूरा उपयोग ही नहीं कर पाए। अभिषेक बच्चन और उदय चोपड़ा अपने किरदारों को उसी अंदाज में बढ़ाते नजर आए। जैकी श्रॉफ छोटे रोल में छाप छोड़ते हैं।

प्रीतम का संगीत औसत किस्म का है, लेकिन गानों का फिल्मांकन आंखों को राहत देता है। 'मलंग' और 'कमली' की कोरियोग्राफी बहुत बढ़िया है। जूलियस पैकिअम का बैकग्राउंड स्कोर उम्दा है।

सुदीप चटर्जी की सिनेमाटोग्राफी अंतरराष्ट्रीय स्तर की है जो फिल्म को भव्य लुक देती है। एक्शन और स्टंट्स हॉलीवुड फिल्मों की टक्कर के हैं।

धूम 3 पांच में तीन अंक के लायक है, लेकिन सिनेमाटोग्रफी, लोकेशन्स, और बाइक थ्रिल्स के कारण आधा अंक अतिरिक्त दिया गया है।

बैनर :
यशराज फिल्म्स

निर्माता :
आदित्य चोपड़ा

निर्देशक :
विजय कृष्ण आचार्य

संगीत :
प्रीतम चक्रवर्ती

कलाकार :
आमिर खान, कैटरीना कैफ, अभिषेक बच्चन, उदय चोपड़ा, जैकी श्रॉफ

सेंसर सर्टिफिकेट : यूए * 2 घंटे 52 मिनट 21 सेकंड्स


__________________________


बड़ी आपराधिक घटनाओं के बाद पुलिस अक्सर ऐसे कई लोगों को शक के आधार पर जेल में बंद कर देती है ताकि अपनी असफलता को छिपा सके। इनमें से कुछ निर्दोष भी रहते हैं। गरीब, अनपढ़ और असहाय होने के कारण वर्षों तक जेल में बंद रहते हैं। कई किस्से पढ़ने को मिलते हैं कि निर्दोष को वर्षों तक जेल में बंद रहना पड़ा। ऐसे लोगों का केस लड़ता था शाहिद आजमी नामक नौजवान। शाहिद की जब हत्या की गई तब उसकी उम्र थी मात्र 32 वर्ष।

शाहिद के साथ भी कुछ ऐसा ही घटा था जब 1992 में मुंबई में हुए दंगों के बाद उसे गिरफ्तार कर लिया गया था। इसके बाद वह पाकिस्तान स्थित काश्मीर के ट्रेनिंग केम्प में गया, लेकिन वहां उसे जल्दी ही समझ में आ गया कि अन्याय के खिलाफ लड़ने का यह सही रास्ता नहीं है। टाडा के कारण उसे सात वर्ष तिहाड़ जेल में बिताना पड़े।

जेल में उसे सही सीख मिली कि समाज के व्याप्त अन्याय के खिलाफ लड़ना है तो समाज का हिस्सा बनकर यह काम करना होगा। जेल से ही वह पढ़ाई करता है और वकील बन उन लोगों के लिए लड़ता है जो निर्दोष होकर जेल में सड़ रहे हैं।

शाहिद आजमी की कहानी को सेल्युलाइड पर हंसल मेहता नामक निर्देशक ने उतारा है। हंसल की पिछली फिल्म थी ‘वुडस्टॉक विला’। रिलीज के पहले ही हंसल को समझ में आ गया था कि उन्होंने बहुत बुरी फिल्म बनाई है, लिहाजा वे मुंबई छोड़कर चले गए। शाहिद के बारे में उन्होंने पढ़ा तो फिल्म बनाने का विचार जागा।

हंसल ने काफी रिसर्च किया है यह फिल्म में झलकता है। फिल्म में उन्होंने शाहिद के जीवन के उत्तरार्ध को ज्यादा दिखाया है। किस तरह से शाहिद 26/11 मुंबई अटैक में आरोपी बनाए गए फहीम अंसारी का केस लड़कर उसे न्याय दिलाते हैं इसे निर्देशक ने अच्छे तरीके से पेश किया है, लेकिन शाहिद के आतंकवादी केम्प में प्रशिक्षण लेने और वासप आने वाले मुद्दे को उन्होंने चंद सेकंड में ही दिखा दिया। जबकि इस मुद्दे पर दर्शक ज्यादा से ज्यादा जानना चाहता है।

हंसल ने कोर्ट रूम ड्राम को ज्यादा महत्व दिया। नि:संदेह इससे शाहिद एक काबिल और नेकदिल वकील के रूप में उभर कर आते हैं, लेकिन ये प्रसंग बहुत लंबे हैं। हंसल का निर्देशन अच्छा है, लेकिन इस शाहिद के जीवन की कहानी को और अच्छे तरीके से पेश किया जा सकता था।

फिल्म में कई बेहतरीन सीन और संवाद हैं। एक सीन में शाहिद जज से पूछता है ‘अगर इसका नाम डोनाल्ड, मैथ्यु, सुरेश या मोरे होता तो क्या यहां ये खड़ा होता?’ यहां निर्देशक स्पष्ट इशारा देता है कि कुछ लोगों की गलती की सजा पूरी कौम को दिया जाना सही नहीं है।

फिल्म कई सवाल खड़े करती हैं जिन पर सोचा जाना जरूरी है। पुलिस, मीडिया और आम जनता पर सवालिया निशान लगाती है कि किसी पर आरोप लगते ही वे उसे आतंकवादी मान लेते हैं।

शाहिद के किरदार में राजकुमार यादव इस तरह घुस गए हैं कि कहीं भी वे राजकुमार या अभिनय करते नजर नहीं आते। ऐसा लगता है कि जैसे सामने शाहिद खड़ा हो। प्रभलीन संधु, मोहम्मद जीशान अय्यूब, विपिन शर्मा, बलजिंदर कौर सहित कई अपरिचित चेहरों ने बेहतरीन अभिनय से फिल्म को दमदार बनाया है।

कुछ फिल्में मनोरंजन करती हैं। कुछ सोचने पर मजबूर करती हैं, ‘शाहिद’ भी इनमें से एक है।

बैनर :
बोहरा ब्रदर्स प्रा.लि., एकेएफपीएल प्रोडक्शन

निर्माता :
रॉनी स्क्रूवाला, सिद्धार्थ रॉय कपूर, अनुराग कश्यप, सुनील बोहरा

निर्देशक :
हंसल मेहता

कलाकार :
राजकुमार यादव, प्रभलीन संधु, तिग्मांशु धुलिया, मोहम्मद जीशान अय्यूब, बलजिंदर कौर

सेंसर सर्टिफिकेट : ए


__________________________
खतों के आदान-प्रदान से उपजी प्रेम कथा पर आधारित कुछ फिल्में बॉलीवुड में पहले भी बनी है। ‘सिर्फ तुम’ और ‘माय जापानीज वाइफ’ जैसे कुछ ताजे उदाहरण हैं। ईमेल और एसएमएस के युग में चिट्ठियों के जरिये प्रेम करने की बात फिल्म ‘द लंचबॉक्स’ में इसलिए विश्वसनीय लगती है क्योंकि अभी भी उन लोगों की संख्या ज्यादा है जो इंटरनेट की दुनिया से भलीभांति परिचित नहीं हैं।

‘द लंचबॉक्स’ के मुख्य किरदारों में एक मिडिल एज की गृहिणी इला और रिटायरमेंट की दहलीज पर खड़ा साजन फर्नांडिस हैं और इसी इसी उम्र और वर्ग के ज्यादातर लोग ईमेल और एसएमएस जैसी सुविधाओं का उपयोग बहुत कम करते हैं।

मुंबई में डब्बावाले (लंचबॉक्स बांटने वाले) डिलीवरी में कभी गलती नहीं करते हैं, लेकिन एक गलत डिलीवरी से इला और साजन में एक मधुर में एक मधुर रिश्ता पनपता है। फिल्म में एक डब्बा वाला कहता है कि इंग्लैंड का राजा भी हमारी तारीफ करके गया है और हमारे से कभी चूक नहीं होती। खैर, कहानी का मूल आधार ही यह छोटी-सी गलती है।

इला की एक सात-आठ वर्ष की बेटी है। पति को इला में कोई रूचि नहीं है। इला अपने तरीके से उसका ध्यान आकर्षित करने की कोशिश करती है, लेकिन असफल रहती है। इला पेट के जरिये पति का दिल जीतने की कोशिश करती है और स्वादिष्ट व्यंजन बनाती है। पति को पहुंचाया गया लंचबॉक्स साजन को मिल जाता है और उससे रिश्ता बन जाता है।

साजन और इला एक-दूसरे को लंच बॉक्स के जरिये चिठ्ठी लिखते हैं और अपने सुख-दु:ख को बांटते हैं। निर्देशक ने कई छोटे-छोटे दृश्यों से उनके रिश्तो को विकसित होते दिखाया है।

साजन की पत्नी वर्षों पहले गुजर चुकी है और वह नितांत अकेला है। लोकल ट्रेन और बस में धक्के खाते हुए ऑफिस जाना, बोरिंग	-सा रूटीन काम करना और घर लौटकर पत्नी को याद करना उसकी दिनचर्या है। अपने दिल की बात कहने के लिए उसे इला मिल जाती है। अपनी खुशी और नाराजगी का इजहार वे लंच बॉक्स के जरिये करते हैं। जैसे इला कभी खाने में मिर्च ज्यादा कर देती है तो कभी खाली टिफिन पहुंचा देती है।

खतों के जरिये इला को साजन बताता है कि वह उम्र में उससे काफी बड़ा है, लेकिन इला को इससे कोई फर्क नहीं पड़ता। दरअसल उनका खूबसूरत रिश्ता देह और उम्र की सीमाओं से परे है। इस रिश्ते को निर्देशक रितेश बत्रा ने बहुत ही खूबसूरती से परदे पर उतारा है। फिल्म में संवाद बेहद कम है और बिना संवाद वाले दृश्यों के सहारे कहानी को आगे बढ़ाया गया है। रितेश के प्रस्तुतिकरण में एकव किस्म का ठहराव है जो मन को सुकून तो देता ही है साथ ही कलाकारों के मन में क्या चल रहा है उसे दर्शक महसूस करता है।

फिल्म में मुंबई भी एक किरदार की तरह है। ठहरा हुआ ट्रेफिक, लोकल और बसों में भीड़, लंबा इंतजार एक किस्म का तनाव और थकान पैदा करता ‍जिसे किरदारों के साथ-साथ आप भी महसूस कर सकते हैं।

इस फिल्म में कुछ मजेदार किरदार भी हैं, जो आपके चेहरे पर मुस्कान लाते हैं। नवाजुद्दीन सिद्दकी का कैरेक्टर उन लोगों जैसा है जो न चाहते हुए भी और हमारे उनके प्रति रुखे व्यवहार के बावजूद हमारी जिंदगी में घुसे चले आते हैं। रिटायर होने वाले साजन की जगह वह लेने वाला है और उससे काम सीखता है।

एक आंटी का किरदार है जिसकी सिर्फ आवाज सुनाई देती है। यह आवाज भारती आचरेकर की है और वह इला के ऊपर वाले फ्लैट में रहती है। इला अपने किचन की खिड़की से उससे बातें करती हैं। इला, उसकी मां और आंटी की अपनी उलझनें हैं। इला का पति उसकी ओर ध्यान नहीं देता, आंटी का पति पिछले पन्द्रह वर्ष से कोमा में है और वह उसी प्यार से उसकी सेवा कर रही है जितना प्यार पहले था। इला की मां के पति को कैंसर है और वह मन मारकर उनकी सेवा कर रही है। इन महिलाओं की रिश्तों में बंधे होने की अपनी-अपनी मजबूरी है।

इला जब पहली बार मुलाकात के लिए साजन को बुलाती है तो वह तैयार होकर रेस्तरां में मिलने के लिए निकलता है। रेस्तरां पहुंच कर भी वह इला से मिलने की हिम्मत नहीं जुटा पाता। अपने से उम्र में कई वर्ष छोटी इला के सामने वह अपने आपको बूढ़ा पाता है। उसकी इस सोच को निर्देशक ने दो दृश्यों के जरिये दिखाया है।

निर्देशक ने फिल्म का ओपन एंड रखा है ताकि दर्शक अपने-अपने मतलब निकाले। फिल्म खत्म होने के बाद लंच बॉक्स के किरदार आपका पीछा नहीं छोड़ते हैं और यही इसकी कामयाबी भी है।

फिल्म में सभी का अभिनय ऊंचे दर्जे का है। इरफान खान ने कई बार अवॉर्ड विनिंग परफॉर्मेंस दिए हैं इस लिस्ट में ‘द लंचबॉक्स’ भी जुड़ गई है। अकेला, उम्रदराज और थक चुका साजन का किरदार उन्होंने अद्भुचत तरीके से निभाया है। निम्रत कौर और नवाजुद्दीन शेख ने अपने-अपने किरदारों को जिया है।
यह लंचबॉक्स स्वादिष्ट व्यंजनों से भरपूर है।

बैनर :
यूटीवी मोशन पिक्चर्स, धर्मा प्रोडक्शन्स, डार मोशन पिक्चर्स, सिख्या एंटरटेनमेंट

निर्माता :
गुनीत मोंगा, करण जौहर, अनुराग कश्यप, अरुण रंगाचारी

निर्देशक :
रितेश बत्रा

कलाकार :
इरफान खान, नवाजुद्दीन सिद्दकी, निम्रत कौर, संजीव कपूर

सेंसर सर्टिफिकेट : यू * 1 घंटा 50 मिनट


__________________________


बॉलीवुड में पॉलिटिकल थ्रिलर मूवी नहीं के बराबर बनी हैं क्योंकि सेंसर के परे हुल्लड़बाजों से भी निपटना पड़ता है जो इस तरह की फिल्मों को प्रदर्शित नहीं होने देते हैं। सरकार से ज्यादा उनकी चलती है। करोड़ों रुपये दांव पर लगाकर भला जोखिम कौन उठाएगा? मद्रास कैफे के निर्माताओं की प्रशंसा की जानी चाहिए कि उन्होंने इस तरह की फिल्म पर पैसे लगाना मंजूर किए और दर्शकों के लिए एक शानदार फिल्म पेश की।

मद्रास कैफे में इतिहास के पन्नों को पलटकर उस षड्यंत्र को पेश किया गया है जिसके कारण भारत के पूर्व प्रधानमंत्री की जान चली गई थी। 80 के दशक के मध्य में श्रीलंका में जातिवाद को लेकर हुए हिंसक संघर्ष के कारण कई लोगों को जान से हाथ धोना पड़ा था। ऐसे में भारत की ओर से शांति बहाल करने के लिए सेना भेजी गई, जिससे एक गुट नाराज हो गया था।

मेजर विक्रम सिंह (जॉन अब्राहम) को रॉ के कवर्ट ऑपरेशन के तहत श्रीलंका भेजा जाता है। वहां उसे अपने सहयोगी बाला की मदद से विद्रोही एलटीएफ ग्रुप के मुखिया अन्ना भास्करन (अजय रत्नम) को शांति के लिए राजी करना है या उसके ग्रुप को तोड़ना है ताकि उसकी ताकत आधी रह जाए।

यह एक कठिन कार्य था, लेकिन विक्रम उस वक्त हैरान रह जाता है जब उसे पता चलता है कि यह ऑपरेशन इसलिए सफल नहीं हो रहा है क्योंकि अपने ही कुछ लोग दुश्मनों से मिले हुए हैं और अंतरराष्ट्रीय स्तर पर षड्यंत्र रचा जा रहा है।

फिल्म में न आइटम नंबर है, ना कॉमेडी और न ही रोमांस। निर्देशक शुजीत सरकार ने फिल्म को वास्तविकता के नजदीक रखते हुए उन सब बातों को भूला दिया है जो कमर्शियल फिल्म की सफलता के आवश्यक अंग माने जाते हैं। इसका ये मलतब नहीं है कि फिल्म देखते समय ऐसा महसूस हो कि हम आर्ट मूवी या डॉक्यूमेंट्री देख रहे हैं बल्कि यह एक थ्रिलर मूवी जैसा मजा देती है।

सोमनाथ डे और शुभेंदु भट्टाचार्य ने फिल्म की कहानी लिखी है। उनका काम बताता है कि उन्होंने काफी रिसर्च किया है। बहुत ही स्मार्ट तरीके से उन्होंने का‍ल्पनिक किरदारों को वास्तविक घटना से जोड़ा है। दो घंटे 10 मिनट में श्रीलंका में अशांति क्यों हुई से पूर्व प्रधानमंत्री की हत्या तक के सारे घटनाक्रमों को समेटा गया है और यह काम आसान नहीं था।

शुजीत सरकार द्वारा निर्देशित ‘मद्रास कैफे’ की शुरुआत थोड़ी गड़बड़ है। बढ़ी हुई दाढ़ी और शराब के नशे में चूर जॉन अब्राहम को सपने में श्रीलंका की हिंसा ‍नजर आती है। वह चर्च में जाकर पादरी के सामने सारी बात कहता है और फिल्म फ्लेशबैक में जाती है। यह प्रसंग कुछ खास जमता नहीं है।

फिर शुरू होता है लंबा वॉइस ओवर जिसमें इतिहास सुनाया जाता है। स्टॉक शॉट दिखाए जाते हैं। ढेर सारे नाम और प्रसंगों के कारण थोड़ी परेशान होती है, लेकिन कहानी जब परत दर परत खुलती है तो फिल्म में पकड़ आ जाती है। करीब पैंतालीस मिनट बाद तो फिल्म सरपट दौड़ती हुई एक थ्रिलर का मजा देती है। फिल्म का क्लाइमैक्स सीट पर चिपक कर बैठने के लिए मजबूर करता है।

यहां पर किसी का नाम नहीं लिया गया है, लेकिन इशारा किस ओर है ये स्पष्ट है। शुजीत सरकार ने किसी का पक्ष न लेते हुए अपनी बात कही है। इस फिल्म में एक्शन की बहुत ज्यादा गुंजाइश थी, लेकिन उन्होंने इस एक्शन को मानसिक तनाव के रूप में दिखाया है। शुजीत ने दिखाया कि उग्रवादियों को हमारे यहां से भी मदद मिली थी, जिसका भयानक परिणाम सामने आया।

जूही चतुर्वेदी द्वारा लिखे गए ज्यादातर संवाद अंग्रेजी में हैं। फिल्म के शुरुआत में तो बीच-बीच में हिंदी सुनाई देती है, ऐसा लगता है कि अंग्रेजी फिल्म देख रहे हों। इस वजह से अंग्रेजी ना जानने वाले दर्शकों को समझने में तकलीफ होती है। हालांकि हिंदी में सबटाइटल्स दिखाए गए हैं, लेकिन इसे संतोषजनक नहीं कहा जा सकता।

नरगिस फाखरी और जॉन अब्राहम का वार्तालाप बनावटी लगता है। नरगिस अंग्रेजी में बोलती हैं और जॉन हिंदी में। यदि नरगिस भी टूटी-फूटी हिंदी बोल लेती तो कोई फर्क नहीं पड़ता। निर्देशक ने देश की रक्षा के में लगे लोगों की पारिवारिक जिंदगी कितनी कठिन होती है, इसकी एक झलक भी दिखलाई है।

मद्रास कैफ में जॉन का अभिनय उनके करियर के बेहतरीन परफॉर्मेंसेस में से एक है। उनसे जितना बेहतर हो सकता था उन्होंने किया। नरगिस फाखरी का किरदार पत्रकार अनिता प्रताप से प्रेरित है और वे अपनी उपस्थिति दर्ज कराती हैं।

सिद्धार्थ बसु फिल्म का सरप्राइज है और उन्होंने एक सरकारी ऑफिसर का किरदार बेहतरीन तरीके से जिया है। बाली के रूप में प्रकाश बेलावादी का अभिनय उल्लेखनीय है। जॉन की पत्नी के रूप में राशि खन्ना के लिए ज्यादा स्कोप नहीं था।

कमलजीत नेगी की सिनेमाटोग्राफी बेहतरीन है। समुंदर, सूर्योदय, सूर्यास्त और जंगल को उन्होंने बेहतरीन तरीके से स्क्रीन पर पेश किया है। फिल्म का संपादन चुस्त है।

नाच, गाने, फूहड कॉमेडी और स्टीरियो टाइप कहानी/किरदारों के बिना भी एक अच्छी फिल्म बनाई जा सकती है, ये मद्रास कैफे साबित करती है।

निर्माता :
वायकॉम 18 मोशन पिक्चर्स, जेए एंटरटेनमेंट, राइजिंग सन फिल्म्स

निर्देशक :
शुजीत सरकार

संगीत :
शांतनु मोइत्रा

कलाकार :
जॉन अब्राहम, नरगिस फाखरी, सिद्धार्थ बसु, अजय रत्नम, प्रकाश बेलावादी, राशि खन्ना

सेंसर सर्टिफिकेट : यूए * 2 घंटे 10 मिनट


__________________________

समाज जैसा दिखता है वैसा होता नहीं है। बंद दरवाजे के पीछे शराफत के नकाब उतर जाते हैं और तमाम नैतिकता और मूल्य धराशायी हो जाते हैं। निर्देशक अजय बहल ने फिल्म ‘बी.ए. पास’ के जरिये इसी समाज की पड़ताल की है। सेक्स और अपराध के तड़के के साथ उन्होंने अपनी बात एक थ्रिलर मूवी की तरह पेश की है।

फिल्म का नायक मुकेश (शादाब कमल) बीए फर्स्ट ईयर का स्टूडेंट है। बीए करना उसकी मजबूरी है क्योंकि वह इतने नंबर नहीं ला सका है कि बढ़िया कोर्स कर सके। अपने माता-पिता को खो चुका है। बुआ के घर ताने सुनते हुए रहता है। इतना पैसा भी नहीं है कि मनचाहा कोर्स कर सके। दो छोटी बहनों की जिम्मेदारी भी उस पर है।

मुकेश उन करोड़ों भारतीय युवाओं का प्रतिनिधित्व करता है जो हर बात में औसत से भी नीचे हैं और दर-दर की ठोकरें खाना उनकी नियति है। उनकी मजबूरी का फायदा उठाते हुए रसूखदार लोग उनका शोषण करते हैं।

मुकेश के फुफा के बॉस की पत्नी सारिका (शिल्पा) की नजर मुकेश पर है। बॉस की पत्नी घर का काम करवाने के लिए मुकेश को बुलवाती है। बॉस को खुश करने के लिए भेजा जाता है। सारिका उन गृहिणियों का प्रतिनिधित्व करती है जिनके पतियों को पैसा कमाने से फुर्सत नहीं है। रोमांस और सेक्स तो दूर की बात है।

डरा और सहमा हुआ मुकेश अपनी आंटी की उम्र की सारिका के जाल में उलझ जाता है। सेक्स के साथ उसे पैसा मिलता है, लेकिन वह इस बात से अनजान है कि वह दलदल में फंसता जा रहा है। कब वह जिगेलो (पुरुष वेश्या) बन जाता है उसे पता ही नहीं चलता। फिल्म के अंत में दर्शाया गया है कि गलत राह पर चलने का अंजाम कभी अच्छा नहीं होता।

वास्तविकता की जमीन इतनी सख्त होती है कि विश्वास और प्यार की बातें इससे टकराकर चकनाचूर हो जाती है। इसको दो प्रसंगों से रेखांकित किया गया है। जानी भाई मुकेश का दोस्त है, जो शतरंज के खेल में माहिर है। मुकेश को भी शतरंज का शौक है। कारपोव और कास्पारोव के दीवाने आपस में खेलते हैं, लेकिन जिंदगी की शतरंज में जानी भाई ऐसा दांव चलता है कि मुकेश चारो खाने चित्त हो जाता है। पैसा आने पर व्यक्ति की सोच और समझ किस तरह यू टर्न लेती है, ये जानी भाई के किरदार से समझा जा सकता है।

दीप्ति नवल का पति सालों से कोमा में है। तनहाई का दर्द उससे बर्दाश्त नहीं होता है और वह चाहती है कि उसका पति मर जाए। रोजाना के संघर्ष से उसका प्यार हार जाता है। इन किरदारों के जरिये ‘बीए पास’ में हमें जिंदगी के रंग देखने को मिलते हैं।
ऐसा नहीं है कि ये सारी बातें अब तक परदे पर दिखाई नहीं गई है, लेकिन निर्देशक अजय ने मोहन सिक्का द्वारा लिखी गई गई कहानी ‘रेलवे आंटी’ को परदे पर अच्छे से उभारा है। नई दिल्ली में उन्होंने कहानी को सेट किया और उनके द्वारा चुने गए लोकेशंस सराहनीय है।

अजय ने अपने निर्देशन में उतनी आक्रामकता नहीं दिखाई जितनी कहानी की डिमांड थी। सेक्सी दृश्यों को उन्होंने बखूबी शू‍ट किया, लेकिन उनमें दोहराव नजर आया। फिल्म के शुरुआती हिस्से में भी यदि घटनाक्रमों में तेजी दिखाई जाती तो यह फिल्म और बेहतर होती।

मासूम और संकोची मुकेश को शादाब कमल ने बेहतरीन तरीके से अभिनीत किया। राजेश शर्मा, दीप्ति नवल और दिव्येन्दु भट्टाचार्य ने अच्छा सहयोग दिया। लेकिन शिल्पा शुक्ला पूरी फिल्म में छाई रही। कामुक, कुटील और कुंठित महिला को उन्होंने बखूबी जिया।

डार्क सिनेमा के शौकीनों को ‘बीए पास’ पसंद आएगी।

बैनर :
टोंगा टॉकीज

निर्माता :
अजय बहल

निर्देशक :
अजय बहल

कलाकार :
शिल्पा शुक्ला, राजेश शर्मा, दिव्येंदु भट्टाचार्य, दीप्ति नवल

सेंसर सर्टिफिकेट : ए * 1 घंटा 41 मिनट 40 सेकंड


__________________________


’उड़ान’ से विक्रमादित्य
मोटवाने
ने अच्छे सिनेमा की उम्मीद जगाई थी और ‘लुटेरा’ में उन्होंने उम्मीदों को पूरा किया। एक बेहतरीन प्रेम कहानी लंबे समय बाद परदे पर आई है। ओ हेनरी की कहानी ‘द लास्ट लीफ’ को आधार बनाकर उसे गुजरे जमाने का टच दिया और अपने शानदार प्रस्तुति के बल पर विक्रम ने ‍’लुटेरे’ को देखने लायक बनाया है।

पूरी फिल्म में निर्देशक का दबदबा है। उन्होंने दूसरी चीजों को हावी नहीं होने दिया और अपनी पकड़ बनाए रखी है। कई बार कहानी हिचकोले खाती है, लेकिन विक्रमादित्य ने इन झटकों को भी अच्छी तरह संभाल लिया है।

कहानी पचास के दशक में सेट है। माणिकपुर का जमींदार उदास है। वह एक आम आदमी से कहता है कि आजादी तुम्हारे लिए खुशियां लाई हैं, लेकिन हमारी जिंदगी खराब हो गई है। सरकार ने जमींदारों से जमीन और कीमती सामान लेना शुरू कर दिए हैं। उनके दबदबे को खत्म किया जा रहा है। इस बात का फायदा कई लोग उठा रहे हैं और सरकारी ऑफिसर बन जमींदारों के माल पर हाथ साफ कर रहे हैं।
मनिकपुर में पुरातन विभाग का अधिकारी वरुण श्रीवास्तव आता है। जमींदार के मंदिर के आसपास खुदाई की इजाजत लेता है। उसका कहना है कि यहां कोई सभ्यता दफन है। युवा वरुण से जमींदार बाबू प्रभावित हो जाते हैं। भरोसा करते हुए इजाजत भी देते हैं।

जमींदार बाबू की जान अपनी बेटी पाखी में रहती है। वरुण का जादू पाखी पर भी चल जाता है। पेंटिंग सीखने-सीखाने के बहाने दोनों का मेल-जोल बढ़ता है और वे करीब आ जाते हैं। लेकिन वरूण का असली चेहरा और नाम वो नहीं है जो पाखी और जमींदार बाबू समझ रहे थे। यही पर एक ट्विस्ट आता है। पाखी और जमींदार बाबू के होश उड़ जाते हैं।

‘लुटेरा’ एक धीमी गति की फिल्म है। उसमें एक किस्म का ठहराव है। शुरुआत के कुछ मिनट सुस्ती भरे लगते हैं, लेकिन जैसे ही आप फिल्म की गति से तालमेल बिठाते हैं, फिल्म अच्छीम लगने लगती है।

फिल्म दूसरे हाफ में डलहौजी में शिफ्ट होती है, यहां पर जरूर थोड़ी लंबी प्रतीत होती है, लेकिन एक शानदार क्लाइमेक्स के जरिये इसे संभाल लिया गया है। दूसरे हाफ में सोनाक्षी सिन्हा का रोल बहुत महत्वपूर्ण हो जाता है।

वह वरुण से इतना प्रेम करती है कि अपने साथ किए गए धोखे और इससे पिता की हुई मौत के बावजूद उसे पुलिस के सुपुर्द नहीं करती है। वह समझ नहीं पाती कि वह ऐसा क्यों कर रही है। दरअसल वह प्रेम में इतनी ऊंचाई तक पहुंच जाती है कि हर अपराध के लिए अपने प्रेमी को क्षमा कर देती है।

विक्रमादित्य ने ‘लुटेरा’ में पचास के दशक के माहौल को ‍बहुत ही खूबी के साथ पेश किया है। समय जैसा ठहरा हुआ लगता है। उस दौर के सुकून को महसूस किया जा सकता है। इसके लिए बंगाल से बेहतरीन जगह नहीं हो सकती थी। लंबी-चौड़ी‍ हवेली जमींदार के ठाठ-बाट को अच्छी तरह से पेश करती है।

जहां तक खामियों का सवाल है तो एक चीज अखरती है। पाखी को जब पता चल जाता है कि वरुण को गोली लगी है तो एक बार ‍भी वह उससे इस बारे में बात नहीं करती। फिल्म में एक जगह देव आनंद पर कमेंट किया गया है कि वे फिल्म में गुंडों से फाइट करते थे, लेकिन उनका जमे बाल कभी नहीं बिखरते थे। ऐसी ही एक गलती विक्रमादित्य ने भी की है। डलहौजी की संकरी गलियों में एक लंबा चेज सीन फिल्माया गया है। गोलियां चलती है, लेकिन एक इंसान भी खिड़की खोलकर यह नहीं देखता कि बाहर क्या हो रहा है। एक सीन में नए जमाने की माचिस भी नजर आती है। कई बार संवाद किरदार के साथ न्याय नहीं कर पाते। लेकिन ये छोटी-मोटी बातें हैं और इससे फिल्म या कहानी पर ज्यादा असर नहीं होता।

सोनाक्षी सिन्हा और ‍रणवीर सिंह जैसे कलाकारों को लेकर विक्रमादित्य ने जोखिम उठाया है। दोनों ने अब तक ऐसी फिल्म नहीं दी है, जिसको उनके ‍अभिनय के लिए याद किया जाए। अब दोनों कह सकते हैं कि ‘लुटेरा’ उनके करियर की बेहतरीन फिल्म है। नि:संदेह ये दोनों के करियर का अब तक सबसे अच्छा काम है, लेकिन इसके बावजूद दोनों की सीमा नजर आती है। यदि दोनों की जगह और बेहतरीन कलाकार होते तो फिल्म का प्रभाव और गहरा हो जाता है।

जमींदार के रूप में बरुण चंद्रा ने कमाल का अभिनय किया है। अपनी बुलंद आवाज और शख्सियत के कारण वे रौबदार नजर आते हैं। उन्होंने उस जमींदार की भूमिका बेहतरीन तरीके से जिया है जो यह विश्वास ही नहीं कर पाता कि अब उसका समय जा चुका है। रणवीर के दोस्त के रूप में विक्रम मेसै ने भी अच्छा काम किया है।
संगीत फिल्म का प्लस पाइंट है। संगीतकार अमित त्रिवेदी ने क्वांटिटी के बावजूद क्वालिटी मेंटेन कर रखी है। ‘संवार लूं’ तो हिट हो ही चुका है। अनकही, शिकायतें भी सुनने लायक हैं। क्लाइमेक्स में ‘जिंदा’ का बेहतरीन प्रयोग है। अमिताभ भट्टाचार्य ने उम्दा गीत लिखे हैं।

फिल्म का बैकग्राउंड म्युजिक भी जबरदस्त है और इसका विक्रमादित्य ने बहुत अच्छे तरीके से इस्तेमाल किया है। कई दृश्य बिना बैकग्राउंड म्युजिक के कारण प्रभावी बने हैं। महेंद्र शेट्टी की सिनेमाटोग्राफी उन्हें कई अवॉर्ड्स दिला सकती है। कलाकारों के मूड और प्राकृतिक सौंदर्य को उन्होंने बखूबी कैद किया।

‘लुटेरा’ शानदार प्रस्तुतिकरण के कारण देखी जानी चाहिए, बस ये थोड़ा धैर्य मांगती है।

बैनर :
बालाजी मोशन पिक्चर्स, फैंटम प्रोडक्शन्स

निर्माता :
एकता कपूर, शोभा कपूर, अनुराग कश्यप, विकास बहल, मधु मटेंना, विक्रमादित्य
मोटवाने

निर्देशक :
विक्रमादित्य मोटव
ान
े

संगीत :
अमित त्रिवेदी

कलाकार :
रणवीर सिंह, सोनाक्षी सिन्हा, बरुण चंद्रा, विक्रम मेसै, आदिल हुसैन, आरिफ जकारिया

सेंसर सर्टिफिकेट : यूए * 2 घंटे 22 मिनट 44 सेकंड


__________________________



बाइस वर्ष की उम्र तक पढ़ाई। 25 में नौकरी। 26 में छोकरी। 30 में बच्चें। 60 में रिटायरमेंट। ऐसी जिंदगी ‘ये जवानी है दीवानी’ का हीरो बनी (रणबीर कपूर) नहीं जीना चाहता है। उसे हिप्पी स्टाइल में जिंदगी जीना पसंद है। दुनिया का कोई कोना वो छोड़ना नहीं चाहता। शादी वह जरूरी नहीं समझता। उसका मानना है कि आदमी जिंदगी भर दाल-चांवल खाकर कैसे गुजारा कर सकता है?

वैसे भी आजकल फिल्मों में दिखाए जाने वाले ज्यादातर हीरो/हीरोइनों को शादी पर विश्वास नहीं है। पिछले सप्ताह रिलीज हुई ‘इश्क इन पेरिस’ के हीरो का भी यही सोचना था। बनी की सोच आज के युवाओं की शादी के प्रति सोच को दिखाती है। हालांकि भारत में ऐसी सोच वाले युवा बहुत कम हैं, जिनका प्यार/शादी पर यकीन नहीं है। जो हैं, उनमें से भी ज्यादातर में इतना साहस नहीं है कि वे धारा के विपरीत तैर सकें।

खैर, फिल्म की हीरोइन नैना (दीपिका पादुकोण) का मिजाज और सोच बनी से विपरीत है। वह पढ़ाकू है, इसलिए उसे लुक में ज्यादा स्मार्ट नहीं दिखाया गया है। वह बोल्ड नहीं है। मस्ती करने से घबराती है। पढ़ाकू को थोड़ा दब्बू दिखाना फिल्म वालों की पुरानी आदत है। नैना को शौक नहीं है कि वह दुनिया घूमे। वह एक कमरे में भी जिंदगी काट सकती है क्योंकि उसे अपनों के बीच रहना पसंद है।

विपरीत मिजाज वालों के इस द्वंद्व और बनी का बंजारा जिंदगी की तरफदारी करने को अयान मुखर्जी ने अपनी फिल्म में दिखाया है। फिल्म बनी की आधुनिक सोच से शुरू होती है, लेकिन समाप्त होते तक बनी भी प्यार कर बैठता है और शादी के लिए तैयार हो जाता है।

यहां पर अयान कुछ नया नहीं सोच पाए और परंपरागत शैली में अपनी कहानी का उन्होंने समापन किया। शायद भारतीय दर्शकों की मानसिकता और बॉक्स ऑफिस की मांग को ध्यान में रखकर उन्हें ऐसा करना पड़ा हो क्योंकि कपड़ों या चमचमाते मॉल्स से ही भले ही भारतीय आधुनिक लगते हो, लेकिन सोच के मामले में ठेठ देसी हैं। हीरो-हीरोइन का मिलन ही उनके लिए फिल्म का सही अंत है।

‘ये जवानी है दीवानी’ शुरुआत में थोड़ी लड़खड़ाती है। फिल्म शुरू होते ही माधुरी दीक्षित का गाना बिना सिचुएशन के टपक पड़ता है और फिल्म की कहानी से इसका कोई संबंध नहीं है। माधुरी अपनी वही पुरानी अदाओं को दोहराती नजर आती हैं, जो अब उन पर जमती नहीं है। इसके बाद कहानी इंटरवल तक मनाली में घूमती रहती है।

मनाली की सड़कों पर हास्य के पुट के साथ एक लंबा एक्शन सीक्वेंस रखा गया है जो बेहद बचकाना है। शुरुआती कुछ झटकों के बाद फिल्म में धीरे-धीरे पकड़ आ जाती है क्योंकि बनी और नैना के बीच कुछ उम्दा दृश्यों के साथ-साथ उनके दोस्तों की कॉमेडी भी लगातार चलती रहती है। फिर आता है एक छोटा-सा ट्विस्ट। बनी शिकागो चला जाता है।

आठ वर्ष बाद बनी और नैना अपने दोस्त की शादी में मिलते हैं। पृष्ठभूमि में शादी चलती है और यही पर बनी को अहसास होता है कि वह नैना से प्यार करने लगा है। इंटरवल के बाद का यह पूरा ड्रामा ‘बैंड बाजा बारात’ की याद दिलाता है। उस फिल्म में भी एक शादी के दौरान हीरो को महसूस होता है कि वह हीरोइन को प्यार करने लगा है।

अयान मुखर्जी की लिखी कहानी में यह अंदाजा लगाना मुश्किल नहीं है कि आगे क्या होना वाला है, इसके बावजूद फिल्म इसलिए अपील करती है क्योंकि प्रस्तुतिकरण ताजगी भरा है और युवाओं की पसंद के अनुरूप है।

जहां तक निर्देशन का सवाल है तो अयान शुरुआत के अलावा बीच में भी कुछ जगह ‍डगमगाते हैं। कुछ दृश्यों को बेवजह रखा गया है और इन्हें हटाकर फिल्म की लंबाई को कम किया जा सकता है।

दूसरी ओर कई ऐसे दृश्य भी अयान ने लिखे हैं, जैसे- नैना का बोरिंग लड़की से फन लविंग गर्ल बनना, मन ही मन बनी को प्यार करना, बनी को यह अहसास होना कि वह नैना को चाहने लगा है, बनी और उसके पिता के दृश्य, जो दिल को छूते हैं। चारों दोस्तों की मस्ती हंसाती है। बनी और नैना का कैरेक्टराइजेशन उम्दा है। पहली फ्रेम से ही उनकी हर बात अच्छी लगती है। इनके अलावा उनके दोस्तों के किरदार भी उल्लेखनीय हैं।

रणबीर और दीपिका की केमिस्ट्री इस फिल्म की जान है। दोनों एक-दूसरे के साथ बेहद सहज नजर आते हैं। एक मस्त और बिंदास लड़के के किरदार को रणबीर ने बखूबी निभाया है। दीपिका पादुकोण का किरदार मुंह से कम और चेहरे के भावों से ज्यादा बोलता है। ऐसा रोल निभाना मुश्किल होता है, लेकिन दीपिका इस चैलेंज पर खरी उतरती हैं।

कल्कि को जितने भी दृश्य मिले हैं उनमें वह जबदरस्त हैं। आदित्य रॉय कपूर ने उनका साथ अच्छे से निभाया है। फारुख शेख चंद सीन में नजर आते हैं और अपना प्रभाव छोड़ जाते हैं।

प्रीतम का संगीत और बैकग्राउंड म्युजिक इस फिल्म का प्लस पाइंट है। बलम पिचकारी, बदतमीज दिल, कबीरा, सुभानअल्लाह हिट हो चुके हैं। बदतमीज दिल में रणबीर का डांस देखने लायक है। फिल्म के संवाद आम जिंदगी में जैसे बाते करते हैं, वैसे हैं। बीच-बीच में ‘वक्त बीतता है और हम खर्च होते हैं’ जैसे कुछ उम्दा संवाद भी सुनने को मिलते हैं।

कुल मिलाकर ‘ये जवानी है दीवानी’ उस बात को पुख्ता करती है कि आज का युवा कितना ही आधुनिक होने का दावा करे, प्यार और शादी पर उसका विश्वास अभी भी कायम है। यह बात फिल्
म
मे
ं
मौज-मस्ती के साथ मनोरंजक अंदाज में कही गई है।

बैनर :
धर्मा प्रोडक्शन्स, यूटीवी मोशन पिक्चर्स

निर्माता:
करण जौहर

निर्देशक :
अयान मुखर्जी

संगीत :
प्रीतम चक्रवर्ती

कलाकार :
रणबीर कपूर, दीपिका पादुकोण, कल्कि कोएचलिन, आदित्य रॉय कपूर, कुणाल रॉय कपूर, फारुख शेख, तन्वी आजमी, माधुरी दीक्षित


सेंसर सर्टिफिकेट : यूए * 2 घंटे 41 मिनट


__________________________


एक सुपरहीरो की फिल्म से जो अपेक्षाएं होती हैं उस पर आयरन मैन 3 खरी उतरती है। सभी को पता है कि सुपरहीरो की कहानियां अच्छाई बनाम बुराई की होती है, लेकिन दर्शक को जो चीज रोमांचित करती है वो है दमदार प्रस्तुतिकरण, शानदार एक्शन सीक्वेंस और जबरदस्त उतार-चढ़ाव। इन्हीं कसौटी पर आयरन मैन 3 अपने प्रशंसकों को खुश करती है। थ्री-डी इफेक्ट्स फिल्म की जान है और यह फिल्म थ्री-डी वर्जन में ही देखी जानी चाहिए।

टोनी स्टार्क अपने विशाल बंगले में कई आयरन मैन सूट तैयार करता है और इसको लेकर उसका अपनी गर्लफ्रेंड पीपर पॉट्स से विवाद भी होता रहता है। वह लगातार 72 घंटे तक काम करता है लंबे समय से उसने गहरी नींद नहीं ली है।

आतंकवादी मैनडेरिन का आतंक दिन-प्रतिदिन बढ़ते जा रहा है जिससे सभी चिंतित है। पत्रकारों से बात करते हुए टोनी उसे धमकी देते हुए अपने घर का पता भी बता देता है। मैनडेरिन इसे अपने लिए चुनौती मानता है और टोनी के घर पर जबरदस्त हमला करता है। टोनी और उसकी गर्लफ्रेंड किसी तरह अपनी जान बचाते हैं।

टोनी को मृत मान लिया जाता है। उसके हथियार और शक्ति में पहले जैसी बात नहीं होती। वह अपने आपको एक अनजान जगह पर पाता है जहां 10 वर्ष का एक लड़का हर्ले उसकी मदद करता है।

किस तरह से टोनी फिर शक्तिशाली होता है। मैनडेरिन को ढूंढ निकालता है। किस तरह से उसे मैनडेरिन का राज पता चलता है, यह फिल्म का सार है।

फिल्म की कहानी उतनी मजबूत नहीं है, लेकिन परदे पर जिस तरह से इसे पेश किया गया है, वो पूरी तरह दर्शकों को सीट पर बैठे रहने के लिए मजबूर करता है। पहले सीन से आखिरी सीन तक बोरियत का एक भी पल नहीं है। साथ ही फिल्म की अवधि बहुत कम है, इससे फिल्म बेहद कसी हुई लगती है।

चाइनीज थिएटर में विस्फोट वाला दृश्य, टोनी के घर पर तथा अमेरिकी हवाई जहाज पर मैनडेरिन के हमले वाले दृश्य फिल्म की जान है। स्पेशल इफेक्ट्सल इतने बेहतरीन हैं कि सारे दृश्य एकदम वास्तविक लगते हैं। फिल्म का क्लाइमेक्स पैसा वसूल है और इसमें एक्शन जबरदस्त है।

निर्देशक शेन ब्लैक ने कुछ बदलाव आयरन मैन सीरिज में किए हैं और ये बदलाव फिल्म को ऊंचाइयों पर ले जाते हैं। हर्ले वाला प्रसंग जोड़कर फिल्म को बच्चों से जोड़ने की कोशिश की गई है और ये दृश्य अच्छे बन पड़े हैं। आर्टिफिशियल इंटेलिजेंस जार्विस से टोनी की नोक-झोक भी उम्दा है। शेन ने एक्शन के अलावा, ह्यूमर और ड्रामे का भी ध्यान रखा है।

रॉबर्ट डाउनी जूनियर ने आयरन मैन के किरदार में जान फूंक दी है। एक्शन के साथ-साथ वे इमोशनल दृश्यों में भी बेहद प्रभावी रहे हैं। बेन किंग्सले का रोल छोटा है, लेकिन उनका अभिनय देखने लायक है।

कुल मिलाकर आयरन मैन में अपने प्रशंसकों को खुश करने वाली सारी खूबियां मौजूद हैं।

निर्माता :
केविन फीज

निर्देशक :
शेन ब्लैक

कलाकार :
रॉबर्ट डाउनी जूनियर, ग्वेनेथ पॉल्ट्रो, बेन किंग्सले

घंटे 10 मिनट


__________________________

निर्माता-निर्देशक विशाल भारद्वाज को साहित्य आकर्षित करता है, लिहाजा उनकी फिल्मों की कहानी ज्यादातर शेक्सपीयर, रस्किन बांड जैसे लेखकों की रचनाओं पर आधारित होती हैं। उन्होंने अपनी ताजा फिल्म एक थी डायन मुकुल शर्मा द्वारा लिखित लघु कहानी के आधार पर बनाई है। मुकुल शर्मा अभिनेत्री कोंकणा सेन शर्मा के पिता हैं और फिल्म के लिए कहानी में जो बदलाव किए हैं उसमें मुकुल को भी जोड़ा गया है।

भारत में बनने वाली हॉरर या सुपरनेचुरल थ्रिलर मूवी से ‘एक थी डायन’ काफी अलग हैं। ये उन हॉरर फिल्मों की तरह नहीं है जो तय शुदा फॉर्मूलों के अनुसार बनती हैं और जो हॉरर कम कॉमेडी ज्यादा लगती हैं।

बचपन में सभी को भूत-चुड़ैल की अंधेरी दुनिया के बारे में जानने की उत्सुकता रहती है। भले ही बच्चों को डर लगता हो, लेकिन ऐसे किस्से वे बड़े चाव से सुनते हैं। भूत-डायनों को लेकर उनकी अपनी कल्पनाएं होती हैं और यही चीज उन्हें ताउम्र डराती हैं क्योंकि बचपन की डरावनी बातें हमेशा याद रहती हैं।

फिल्म का हीरो बोबो (इमरान हाशमी) बचपन में डायन, पिशाच और शैतानों की दुनिया के बारे में किताबें पढ़ता है और तरह-तरह की कल्पना करता है। अपनी छोटी बहन मीशा को भी वह ये बातें बताता हैं।

बोबो और मीशा की मां इस दुनिया में नहीं है। उनके पिता की मुलाकात डायना (कोंकणा सेन शर्मा) नामक महिला से लिफ्ट में होती है। वे कार में उसे लिफ्ट देते हैं और बाद में शादी कर लेते हैं।

बोबो अपनी इस नई मां से बहुत चिढ़ता है और उसे डायन मानता है। उसे पिशाच और डायनों के बारे सारी जानकारियां रहती हैं, जैसे, डायन की जान उसकी चोटी में और पिशाच की उसकी गर्दन में होती है। डायन की ताकत रात के किस समय बढ़ जाती है। कैसे वह अपनी ताकत बढ़ाती है, आदि-आदि।

बोबो की बहन मीशा की मौत दुर्घटनावश हो जाती है और इसका जिम्मेदार वह डायना को मानता है। बोबो के बचपन वाले हिस्से को फिल्म का एक बड़ा हिस्सा समर्पित किया गया है और नि:संदेह यह फिल्म का सबसे बेहतरीन हिस्सा है।

बाल बोबो के रूप में विशेष तिवारी ने कमाल का अभिनय किया है और उसकी बहन का रोल निभाने वाली लड़की भी बेहद क्यूट है। नरक को लेकर उनकी कल्पनाएं, रात को भाई-बहन का रजाई के अंदर टॉर्च लेकर डरावनी ‍किताबें पढ़ना, पिता के साथ भाई-बहन के संवाद, जैसे कई दृश्य हैं जो बेहतरीन बन पड़े हैं।

बोबो बड़ा होता है, लेकिन डायन को लेकर उसका खौफ कम नहीं होता है। उसका अतीत बार-बार उसका पीछा करता है। तरामा (हुमा कुरैशी) नामक उसकी गर्लफ्रेंड बोबो को समझ नहीं पाती है। बोबो को लगता है कि डायनें अभी भी उसके इर्दगिर्द हैं। उसकी मुलाकात एक विदेशी लड़की लिसा दत्ता (कल्कि कोएचलिन) से होती है और उसमें भी बोबो को डायन नजर आती है।

युवा बोबो वाला हिस्सा इतना प्रभावी नहीं है और कई बातें अस्पष्ट रह जाती हैं? मसलन मीशा मौत के बाद डायना कहां गायब हो जाती है? बड़े होने पर बोबो उसे क्यों नहीं खोजता? उसके साइकेट्रिक की रहस्यम तरीके से मौत होना? युवा बोबो सम्मोहन के जरिये अपने अतीत से रूबरू होता है, उसे ये सारी बातें याद क्यों नहीं रहती जबकि वह 11 वर्ष का था और इस उम्र की तो बातें याद रहती हैं। बोबो की मेजिक ट्रिक्स भी बचकानी हैं।

फिल्म का क्लाइमेक्स भी लेखक ठीक से सोच नहीं पाए और ये बी-ग्रेड की हॉरर मूवी जैसा है, इसके बावजूद फिल्म अच्छी लगती है, बांध कर रखती है, उत्सुकता बनाए रखती है तो इसका श्रेय जाता है निर्देशक कनन अय्यर को।

कनन का प्रस्तुतिकरण बेहद दमदार है। उन्होंने डरावने दृश्य कम रखे हैं, लेकिन जितने भी हैं, रोंगटे खड़े करते हैं। खासतौर पर मीशा की मौत के बाद का दृश्य, बोबो का डायन का पीछा करना, बोबो-मीशा का लिफ्ट से नरक में जाना बेहद प्रभावी हैं। कनन ने इंटरवल तक जबरदस्त फिल्म बनाई है। आगे जानने की उत्सुकता बनी रहती है, लेकिन इसके बाद उन्हें लेखकों का वैसा साथ नहीं मिला।
1-बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत
तीनों एक्ट्र
ेसे
स में सबसे प्रभावी रही हैं कोंकणा सेन शर्मा। उनके दृश्य बेहद डरावने हैं और उन्होंने अपने इर्दगिर्द रहस्य का ताना-बाना अच्छी तरह बुना। कल्कि कोएचलिन का रोल कन्फ्यूजन पैदा करने के लिए रखा गया है, इसे और बेहतर लिखा जा सकता था। इमरान हाशमी और हुमा कुरैशी का अभिनय औसत रहा।

फिल्म का संगीत अच्छा है। दो गीत ‘काली काली’ तथा ‘यारम’ न केवल अच्छे लिखे गए हैं बल्कि इनकी धुनें भी ऐसी हैं कि पहली बार में ही पसंद आ जाते हैं। ‘यारम’ का पिक्चराइजेशन बेहतरीन है। सौरभ गोस्वामी की सिनेमाटोग्राफी उल्लेखनीय है, हालांकि विशाल भारद्वाज की पिछली सारी फिल्मों जैसा इसमें भी परदे पर अंधेरा ज्यादा रखा गया है।

एक थी डायन जिस उम्मीद के साथ शुरू होती है उस उम्मीद के साथ खत्म तो नहीं होती, लेकिन यह फिल्म अपनी मौलिकता और प्रस्तुतिकरण के कारण बांध कर रखती है। विक्रम भट्ट की पकाऊ हॉरर फिल्मों से थक चुके दर्शकों को यह फिल्म राहत देती है।

बैनर :
बालाजी टेलीफिल्म्स लि., विशाल भारद्वाज पिक्चर्स प्रा.लि.

निर्माता :
एकता कपूर, शोभा कपूर, विशाल भारद्वाज, रेखा भारद्वाज

निर्देशक :
कानन अय्यर

संगीत :
विशाल भारद्वाज

कलाकार :
इमरान हाशमी, कोंकणा सेन शर्मा, कल्कि कोएचलिन, हुमा कुरैशी


सेंसर ‍सर्टिफिकेट : यूए * 2 घंटे 15 मिनट


बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत

__________________________

बैनर :
रमेश सिप्पी एंटरटेनमेंट, टी-सीरिज सुपर कैसेट्स इंडस्ट्री लि.

निर्माता :
रमेश सिप्पी, भूषण कुमार, किशन कुमार

निर्देशक :
रोहन सिप्पी

कलाकार :
आयुष्मान खुराना, कुणाल रॉय कपूर, पूजा साल्वी, अभिषेक बच्चन (मेहमान कलाकार)


फ्रेंच फिल्म एप्रेस वूस का का नौटंकी साला हिंदी रिमेक है। निर्देशक रोहन सिप्पी ने रेस्तरां का बैकड्रॉप बदल कर थिएटर कर दिया है और भारतीय दर्शकों की रूचि के मुताबिक कुछ बदलाव‍ किए हैं। थिएटर का बैकड्रॉप फिल्म में महत्वपूर्ण भूमिका निभाता है क्योंकि फिल्म के लीड कलाकार रामायण को स्टेज पर प्ले करते हैं और इसे कहानी के साथ बहुत ही बढ़िया तरीके से जोड़ा गया है।

राम परमार उर्फ आरपी (आयुष्मान खुराना) थिएटर में रावण का रोल निभाता है, लेकिन रियल लाइफ में वह राम जैसा है। अपनी गर्लफ्रेंड के साथ वह लिव इन रिलेशनशिप में हैं और जरूरतमंदों की मदद में वह बहुत आगे रहता है।

मंदार लेले (कुणाल रॉय कपूर) को वह आत्महत्या करते देखता है तो उसे बचा लेता है और अपने घर लाता है। उसकी नानी के पुणे वाले घर ले जाता है। अस्पताल के बिल चुकाता है। अपने थिएटर में राम की भूमिका दिलवाता है।

मंदार का नंदिनी से ब्रेक अप हो गया है और वह उदास है। नंदिनी से आरपी मिलता है और कोशिश में लग जाता है कि नंदिनी और मंदार फिर एक हो जाएं। इस कोशिश में वह खुद नंदिनी को चाहने लगता है और उसे महसूस होता है कि रावण का किरदार निभाते-निभाते वह निजी जीवन में भी रावण बन गया है।

रोहन सिप्पी ने इस कहानी को हास्य की चाशनी में लपेट कर पेश किया है। निर्देशक के रूप में वे प्रभावित करते हैं। उन्होंने न केवल कलाकारों से अच्छा काम लिया है बल्कि हर दृश्य पर मेहनत भी की है। हालांकि ड्रामा स्टाइल में पेश करने का उनका यह तरीका जरूरी नहीं है कि सभी को अच्छाह लगे। साथ ही फिल्म की रफ्तार बेहद धीमी है, जिससे शुरुआती रीलों में थोड़ी बोरियत पैदा होती है, लेकिन जैसे ही इस धीमी रफ्तार से एक बार दर्शक तालमेल बैठा लेते हैं तो फिल्म धीरे-धीरे आनंद देने लगती है। थिएटर बैकड्रॉप का रोहन ने बेहतरीन उपयोग किया है और रियल लाइफ कैरेक्टर्स को रामायण के साथ बेहतरीन तरीके से जोड़ा है। फिल्म का क्लाइमेक्स थोड़ा फिल्मी, लेकिन अच्छा है।
1-बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत
जहां तक स्क्रीनप्ले का सवाल है तो उसमें कुछ किरदारों को ठीक से नहीं लिखा गया है। खासतौर पर नंदिनी का किरदार। उसका एक बॉयफ्रेंड ‍अतीत बन चुका है, दूसरा वर्तमान है और तीसरे के प्रति वह आकर्षित होती है जिसमें उसे अपना फ्यूचर नजर आता है। सभी उसका दिल जीतने की कोशिश करते हैं और वह इधर से उधर होती रहती है। आरपी और उसकी गर्लफ्रेंड के रिश्ते को भी ठीक से पेश नहीं किया गया है। राम का स्क्रीन टेस्ट, आरपी और चित्रा की रेस्तरां में मुलाकात, नंदिनी की बालकनी में आरपी का जाना और वहां मंदार का पहुंच जाना, आरपी-नंदिनी का किसिंग सीन, जैसे कुछ बेहतरीन दृश्य लिखे गए हैं जो दर्शकों को गुदगुदाते हैं।

फिल्म के सभी कलाकारों का अभिनय शानदार है। विकी डोनर से आयुष्मान खुराना ने उम्मीदें जगाईं और ‘नौटंकी साला’ में वे उन उम्मीदों पर खरे उतरें। उनका अभिनय एकदम नैसर्गिक है।

कुणाल राय कपूर ने एक आलसी और उनींदे इंसान का रोल बेहतरीन तरीके से किया। नंदिनी के रूप में पूजा साल्वी प्रभावित करती हैं, लेकिन उनका रोल ठीक से नहीं लिखा गया है। थिएटर के प्रोड्यूसर चंद्रा के रूप में संजीव भट्ट का अभिनय भी उल्लेखनीय है। अभिषेक बच्चन सिर्फ दोस्ती की खातिर चंद मिनटों के लिए फिल्म में दिखते हैं और उनका काम फिल्म से निकाल भी दिया जाए तो कोई भी फर्क नहीं पड़ेगा।

फिल्म का संगीत थीम के अनुरुप है। साडी गली और मेरा मन कहने लगा सुनने लायक हैं। मनोज लोबो का कैमरावर्क, फिल्म का आर्ट डायरेक्शन और बैकग्राउंड म्युजिक उल्लेखनीय हैं।

नौटंकी साला के स्क्रीनप्ले में एक शानदार फिल्म बनने की पूरी संभावना थी, जिसका पूरी तरह दोहन नहीं हो पाया, इसके बावजूद यह शानदार अभिनय, कॉमेडी और निर्देशन के कारण देखी जा सकती है।

सेंसर ‍सर्टिफिकेट : यूए * 2 घंटे 10 मिनट 16 सेकंड


बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत

__________________________

चश्मे बद्दूर (1981) एक क्लासिक मूवी है, जिसे सई परांजपे ने निर्देशित किया था। इस फिल्म में फारुख शेख, राकेश बेदी, रवि वासवानी और दीप्ति नवल ने लीड रोल निभाए थे। चश्मे बद्दूर की कहानी इतनी बढ़िया है कि इस पर समय की धूल नहीं जम सकती। पचास वर्ष बाद भी इस पर फिल्म बनाई जा सकती है। टीनएजर्स और युवाओं को यह कहानी बेहद अपील करती है।

तीन दोस्त हैं। दो लंपट और एक सीधा-सादा। उनके पड़ोस में एक लड़की रहने आती है। लंपट दोस्त उस लड़की को पटाने की कोशिश करते हैं, लेकिन मुंह की खाते हैं। इस बात को छिपाते हुए वे अपने दोस्तों को नमक-मिर्च लगाकर किस्से बताते हैं और लड़की को बदनाम करते हैं।

जब दोनों दोस्तों को पता चलता है कि उनके सीधे-सादे दोस्त का इश्क उसी लड़की से चल रहा है तो वे ईर्ष्या की आग में जल कर दोनों के बीच गलतफहमी पैदा करने में सफल रहते हैं। बाद में उन्हें गलती का अहसास होता है तो वे इसे सुधारते हैं।

इस कहानी में अश्लीलता और फूहड़ता के तत्व घुसाने के सारी संभावनाएं मौजूद हैं, लेकिन सई ने कहानी की मा‍सूमियत को जिंदा रखते हुए बिना अश्लील हुए बेहतरीन तरीके से इसे स्क्रीन पर पेश किया था।

रीमेक डेविड धवन ने बनाया है जो माइंडलेस और फूहड़ सिनेमा बनाने के लिए प्रसिद्ध हैं। सई इस बात को लेकर खफा भी हैं कि डेविड उनकी क्लासिक फिल्म को फिर बना रहे हैं। डेविड अपना सर्वश्रेष्ठ भी दें तो भी वे सई के नजदीक नहीं फटक सकते हैं। अपनी आदत के मुताबिक वे थोड़े बहके भी हैं, लेकिन सीमा में रहकर। कुल मिलाकर उन्होंने एक ऐसी फिल्म बनाई है जिसे हंसते हुए देखा जा सकता है।

रास्कल जैसी फिल्म बनाने के बाद लगने लगा था कि डेविड अब चूक गए हैं, लेकिन उन्होंने अच्छी वापसी की है और बिना सितारों के फिल्म बनाने का साहस किया है।

चश्मे बद्दूर (2013) पुरानी फिल्म की सीन दर सीन कॉपी नहीं है, लेकिन उसका एसेंस (अर्क) इस फिल्म में मौजूद है। कुछ उम्दा सीन को दोहराया गया है, जैसे चमको वॉशिंग पाउडर वाला सीन, और आज के दर्शक के टेस्ट के मुताबिक जरूरी बदलाव किए हैं।

पिछली बार कहानी दिल्ली की थी, यहां गोआ आ गया है, हालांकि इसको बदलने से कुछ खास बदलाव नहीं दिखता। अनुपम खेर का डबल रोल डेविड ने अपनी स्टाइल में डाला है, घटिया शायरी और एसएमएस वाले जोक भी सुनने को मिलते हैं, लेकिन इनका संतुलन सही है, इसलिए ये अखरते नहीं हैं। स्क्रीनप्ले में कुछ कमियां भी हैं। मसलन जोसेफ और जोसेफीन की शादी कराने वाले दोस्त अचानक इसके खिलाफ क्यों हो जाते हैं। कुछ घटनाक्रम लगातार दोहराए गए हैं जो खीज पैदा करते हैं।
1-बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत
चश्मे बद्दूर (2013) की खासियत है इसकी ताजगी और ऊर्जा। डेविड ने कहानी को ऐसा दौड़ाया है कि दर्शकों को ज्यादा सोचने का अवसर नहीं मिलता और वह फिल्म में एंगेज रहता है। एक के बाद एक मजेदार सीन आते हैं और ज्यादातर हंसाने में कामयाब रहते हैं। खासतौर पर द्विव्येन्दु शर्मा और सिद्धार्थ वाले सीन।

कहने को तो फिल्म के हीरो अली जाफर हैं, लेकिन सही मानों में द्विव्येन्दु और सिद्धार्थ का रोल पॉवरफुल है। उन्हें बेहतरीन सीन और संवाद मिले हैं। दोनों में सिद्धार्थ बाजी मार ले जाते हैं। उनका अभिनय एकदम नैसर्गिक है। अली जाफर से ओवर एक्टिंग कराई गई है और कई बार वे देवआनंद की मिमिक्री करते नजर आएं। तापसी पन्नु निराश करती हैं।

ऋषि कपूर और लिलेट दुबे वाला ट्रेक हम सैकड़ों फिल्मों में देख चुके हैं और ये बोर करता है। अनुपम खेर और भारती आचरेकर हंसाने में कामयाब रहे हैं।

साजिद-फरहाद के वन लाइनर दमदार हैं और ज्यादातर हास्य उनके लिखे संवादों से ही पैदा हुआ है। खासतौर पर सिद्धार्थ और द्विव्येन्दु के लिए उन्होंने अच्छे डॉयलाग लिखे हैं। गानों का फिल्मांकन और स्टाइल 80 के दशक वाला रखा गया है। शायद इसीलिए एक गाने ढिचकियाऊं में उस दौर के गीतों की तर्ज पर ऊटपटांग बोल हैं। कुछ पुराने हिट गानों का भी सहारा लिया गया है।

डेविड धवन ने अपनी शैली का तड़का लगाकर ‘चश्मे बद्दूर’ बनाई है। पुरानी चश्मे बद्दूर से इसकी तुलना नहीं की जा सकती, लेकिन बावजूद इसके उन्होंने ऐसी फिल्म तो बनाई है जिसे ढेर सारे पॉपकॉर्न और कोला के साथ देखा जा सकता है। हालांकि जो तालियां डेविड के लिए बजती हैं, सही मायनों में 80 प्रतिशत की हकदार सई परांजपे हैं क्योंकि मूल काम तो उनका है।

बैनर :
वायकॉम 18 मोशन पिक्चर्स

निर्देशक :
डेविड धवन

संगीत :
साजिद-वाजिद

कलाकार :
अली जफर, सिद्धार्थ, द्विव्येन्दु शर्मा, तापसी पन्नू, ऋषि कपूर, अनुपम खेर

सेंसर ‍सर्टिफिकेट : यूए * 2 घंटे 11 मिनट 56 सेकंड


बेकार, 2-औसत, 2.5-टाइमपास, 3-अच्छी, 4-बहुत अच्छी, 5-अद्भुत

__________________________


भारत में अदालतों का काम बेहद सुस्त रफ्तार से चलता है। करोड़ों केस पेंडिंग हैं। जो लोग शक्तिशाली हैं, अमीर हैं, वे इस व्यवस्था का दुरुपयोग करते हैं। कानून की पतली गलियां उनके काम आती हैं क्योंकि इस व्यवस्था में भ्रष्टाचार की दीमक लग गई है।

आम आदमी अदालत जाने से बचता है क्योंकि एक दिहाड़ी मजदूर यदि एक दिन के लिए भी अदालत जाएगा तो शाम को उसके पास भोजन के लिए पैसे नहीं होंगे। यही कारण है कि कुछ लोग समय और धन की बर्बादी से बचने के लिए अन्याय सहना पसंद करते हैं।

जॉली एलएलबी के जरिये लेखक और निर्देशक सुभाष कपूर ने इस दुनिया पर अपना कैमरा घुमाया है। दरअसल यह विषय इतना व्यापक है कि एक फिल्म में समेट पाना बहुत मुश्किल है, लेकिन जॉलीएलएलबी में छोटे-छोटे दृश्यों के सहारे ये सब दिखाने की कोशिश की गई है।

अपनी बात कहने के लिए एक केस का सहारा लिया गया है। एक अमीरजादा शराब के नशे में फुटपाथ पर सोए मजदूरों को अपनी कार से कुचल डालता है। उसे बचाने के लिए एक स्टार वकील राजपाल (बोमन ईरानी) की सेवाएं ली जाती हैं जो अपनी ‘सेटिंग’ के जरिये साबित करता है कि वे मजदूर कार से नहीं बल्कि एक ट्रक से कुचले गए हैं और वह अमीरजादे को बचा लेता है।

उसका कहना है कि फुटपाथ सोने की जगह नहीं है और उस पर सोए तो मरने का जोखिम हमेशा रहेगा। इसका जवाब देता है एक अदना-सा वकील, जगदीश त्यागी उर्फ जॉली (अरशद वारसी) कि ‍फुटपाथ कार चलाने के लिए भी नहीं हैं।
इस हाई प्रोफाइल केस को वह पीआईएल के जरिये फिर खुलवाता है क्योंकि उसे भी स्टार वकील बनना है।
इसके बाद यह मुकदमा पूरी फिल्म में कुछ टर्न और ट्विस्ट के सहारे चलता है।

जॉली एलएलबी की कहानी और स्क्रीनप्ले की बात की जाए तो उसमें स्मूथनेस नहीं है और आगे क्या होने वाला है इसका अंदाजा आसानी से लगाया जा सकता है। इंटरवल के पहले कई बोरिंग सीन आते हैं, लेकिन इंटरवल के पहले एक शानदार ट्विस्ट फिल्म के प्रति उत्सुकता बढ़ा देता है। इंटरवल के बाद फिल्म पटरी पर आती है और कोर्टरूम ड्रामा उम्दा है।

स्क्रीनप्ले में कुछ कमियां हैं और कुछ बातें भी स्पष्ट नहीं हैं। अलबर्ट पिंटो नामक गवाह को पूरी तरह भूला दिया गया जबकि जॉली इस केस में अलबर्ट का अच्छी तरह उपयोग कर अपने केस को मजबूत बना सकता था।

सुभाष कपूर ने लेखक और निर्देशक की दोहरी जिम्मेदारी ली है। उन्होंने कैरेक्टर लिखने में काफी मेहनत की है और बारिकियों का ध्यान रखा है, लेकिन उनके लिखे स्क्रीनप्ले में इतनी सफाई नहीं है। कई गैर जरूरी दृश्यों को हटाया जा सकता था। साथ ही जिस आसानी से जॉली सबूत जुटाता है वो ड्रामे को कमजोर करता है। फिल्म में गाने सिर्फ लंबाई बढ़ाने के काम आए हैं और व्यवधान उत्पन्न करते हैं। इसके बावजूद इन कमियों को इसलिए बर्दाश्त किया जा सकता है क्योंकि अपनी बात कहने के लिए सुभाष ने हास्य का सहारा लिया है और कुछ उम्दा दृश्य, संवाद लिखे हैं जो सोचने पर मजबूर करते हैं।

निर्देशक के रूप में सुभाष तकनीकी रूप से कोई खास कमाल नहीं दिखाते हैं और कहानी कहने के लिए उन्होंने सपाट तरीका ही चुना है। खास बात ये कि वे अपने विषय से भटके नहीं हैं और न्याय प्रणाली की तस्वीर को अच्छे से पेश करने में सफल रहे हैं।

फिल्म की कास्टिंग परफेक्ट है। बोमन ईरानी ने एक शातिर वकील का किरदार बेहतरीन तरीके से निभाया है। उनकी संवाद अदायगी, फेशियल एक्सप्रेशन और बॉडी लैंग्वेज जबरदस्त है। अरशद वारसी ने भी बोमन को जबरदस्त टक्कर दी है और ओवर एक्टिंग से अपने आपको बचाए रखा है। लेकिन बाजी मार ले जाते हैं सौरभ शुक्ला, जिन्होंने पेटू जज की भूमिका निभाई है। सौरभ ने कई यादगार भूमिकाएं निभाई हैं और उनमें अब यह भी शामिल हो गई है। अमृता राव का रोल दमदार नहीं है, इसके बावजूद वे अपनी उपस्थि‍ति दर्ज कराती हैं।

जॉली एलएलबी खामियों के बावजूद मनोरंजन करने और अपनी बात कहने में सफल है।

बैनर :
फॉक्स स्टार स्टुडियोज़

निर्देशक :
सुभाष कपूर

संगीत :
कृष्णा

कलाकार :
अरशद वारसी, अमृता राव, बोमन ईरानी, सौरभ शुक्ला

सेंसर सर्टिफिकेट : यूए * 131 मिनट


बेकार, 2-औसत, 3-अच्छी, 4-बहुत अच्छी, 5-अद्भुत

__________________________


साहेब बीवी और गैंगस्टर रिटर्न्स सही मायनों में सीक्वल है। ‘साहेब बीवी और गैंगस्टर’ की कहानी जहां से खत्म हुई थी, वही से यह शुरू होती है और उन्हीं किरदारों के साथ आगे बढ़ती है। निर्देशक तिग्मांशु धुलिया एक बार फिर उन्हीं तथाकथित राजाओं की दुनिया में ले जाते हैं जो शक्तिहीन हो चुके हैं, लेकिन उनकी फितरत नहीं गई है। अभी भी वे अपने आपको ‍विशिष्ट समझते हैं। जर्जर हो चुकी हवेलियों को अपनी शान समझते हैं, लेकिन ये बात नहीं समझ पाते कि कई बार वे इसी के चलते हंसी के पा‍त्र बन जाते हैं।

अपने दबदबे को बरकरार रखने के लिए इनमें से कइयों ने राजनीति की ओर रूख किया है और चुनाव भी जीते हैं, लेकिन इसका मकसद जनता की सेवा करना कभी नहीं रहा। फिल्म के पिछले भाग में हमने देखा था कि माधवी (माही गिल) अपने साहेब (जिमी शेरगिल) की जगह लेती है और अब एमएलए बन चुकी है। उसके लिए पॉवर हासिल करना महज अय्याशी है और ऑफिस जाने पर उसे छोटी-छोटी बातों का मतलब नहीं समझ आता है।

साहेब अब व्हील चेयर के जरिये घूमते हैं, लेकिन दूसरी शादी करना चाहते हैं। उनका कहना है कि वे दो बीवी अफोर्ड कर सकते हैं और राजा चाहे जितनी शादियां कर सकता है। उनकी एक ही शर्त रहती है कि वे शादी तभी करेंगे जब व्हील चेयर से खुद खड़े हो जाएंगे। प्रिंसेस रंजना (सोहा अली खान) पर उनका दिल आ जाता है। रंजना प्रेम करती है इंद्रजीत सिंह उर्फ राजा भैया (इरफान खान) से।

इंद्रजीत भी शाही खानदान से ताल्लुक रखते हैं, लेकिन अब हालात ये हैं कि उनके भाई को मास्टरी करना पड़ रही है। साहेब के पुरखों ने इंद्रजीत के पुरखों का खात्मा कर दिया था और उनसे बदला लेने के शोले इंद्रजीत के दिल में भड़क रहे हैं। रंजना के पिता (राज बब्बर) इंद्रजीत को इस काम में सपोर्ट करते हैं। इसके बाद शुरू होता है स्वार्थ और षड्यंत्र का खूनी खेल, जिसमें वर्तमान नेताओं और राजनीति पर भी व्यंग्य किया गया है। लेपटॉप का उपयोग नेताजी पोर्न मूवी देखने में करते हैं और ये सीन कमाल का है।

फिल्म के ओपनिंग क्रेडिट्स से ही तिग्मांशु माहौल सेट कर देते हैं। उन्हें किरदारों को पेश करने में महारत हासिल है और यही बात ‘साहेब बीवी और गैंगस्टर रिटर्न्स’ में भी नजर आती है। लालच, ईर्ष्या, प्रेम, वासना, राजनीति, छल, अपराध को उन्होंने पल-पल बदलते किरदारों के जरिये पेश किया है।

फिल्म का ड्रामा बहुत मजबूत है और सबसे बड़ी यह खासियत है कि कैरक्टर्स के मन में क्या चल रहा है इसका अंदाजा लगाना बहुत मुश्किल है। सबके अपने स्वार्थ हैं और उसके हिसाब से उनकी सोच बदलती रहती है।

इस फिल्म के पिछले भाग में भी यही सब था, लिहाजा दूसरे भाग में वो नयापन नजर नहीं आता, लेकिन फिल्म बांध कर रखती है। स्क्रिप्ट में कमियां भी हैं, खासतौर पर इंटरवल के बाद। कुछ सीन कन्फ्यूज करते हैं और फिल्म को लंबा भी खींचा गया है। कुछ ट्रेक अधूरे से लगते हैं और टाइट एडिटिंग की जरूरत महसूस होती है। आइटम सांग की कोई जगह नहीं बनती है और पता नहीं इसे क्यों रखा गया है। लेकिन ये कमियां फिल्म देखने में बाधा नहीं बनती हैं।

फिल्म का अभिनय पक्ष बेहद मजबूत है। साहेब के रूप में जिमी शेरगिल का रौब देखने लायक है और पूरी फिल्म में वे सभी पर भारी पड़ते हैं। अपने पति का प्यार खो चुकी, शराबी, बिगड़ैल और कामुक महिला भूमिका शानदार तरीके से निभाकर माही गिल ने एक बार फिर साबित किया कि वे बेहतरीन अभिनेत्री हैं। सोहा अली एक छुईमुई प्रिंसेस के रूप में अच्छी लगती हैं।

इरफान खान के संवाद बोलने की एक विशिष्ट शैली है और इस फिल्म में भी वे कमाल करते हैं। नेता बने राजीव गुप्ता भी अपनी छाप छोड़ते हैं। फिल्म में ‘हम जी रहे हैं, मकबरा नहीं बने हैं’, ‘मर्द इसलिए ज्यादा गालियां बकते हैं क्योंकि वे रोते कम हैं’ जैसे कई उम्दा संवाद सुनने को मिलते है। योगेश जानी की सिनेमाटोग्राफी फिल्म को एक अलग ही लुक देती है।

साहेब बीवी और गैंगस्टर रिटर्न्स छल-कपट के प्रपंच और दमदार एक्टिंग के कारण देखी जा सकती है।

बैनर :
ब्रांडस्मिथ मोशन पिक्चर्स, वायकॉम 18 मोशन पिक्चर्स

निर्माता :
राहुल मित्रा, तिग्मांशु धुलिया

निर्देशक :
तिग्मांशु धुलिया

संगीत :
संदीप चौटा

कलाकार :
इरफान खान, ‍जिमी शेरगिल, माही गिल, सोहा अली खान, राज बब्बर, मुग्धा गोडसे (
आइटम सांग)
सेंसर सर्टिफिकेट : ए * 2 घंटे 26 मिनट



बेकार, 2-औसत, 3-अच्छी, 4-बहुत अच्छी, 5-अद्भुत

__________________________


नवंबर 2008। समय रात के नौ बजे के आसपास। लियोपोल्ड क
ैफ
े में कुछ देशी, कुछ विदेशी हाथ में बीयर का ग्लास लिए क्रिकेट मैच देख रहे हैं। दो आतंकवादी आते हैं, अंधाधुंध फायरिंग करते हैं और दृश्य ही बदल जाता है।

मुंबई के ताजमहल होटल की लॉबी में हंसते-मुस्कराते चेहरे। उधम मचाते बच्चे। अचानक गोलियां चलती हैं। किसी को कुछ समझ नहीं आता। संभलने का वक्त नहीं मिलता। होटल का चमचमाता फर्श खून से सन जाता है।

इसके बाद मुंबई के कई स्थानों से इसी तरह की खबरें आती हैं। राकेश मारिया, जॉइंट कमिश्नर ऑफ पुलिस, के घर के तीन लैंडलाइन फोन और मोबाइल एक साथ घनघना उठते हैं तो राकेश को लगता है कि कुछ गड़बड़ है।

मुंबई के कई हिस्सों में हुई इस तरह की घटनाओं की खबर उन्हें मिलती हैं। उन्हें कुछ सूझता नहीं कि क्या करें। राकेश बताते हैं कि उनके लंबे करियर में पहली बार इस तरह की घटना हो रही थी, जब अपराधी उनके सामने अपराध किए जा रहा था और वे कुछ नहीं कर पा रहे थे। उन्हें इस तरह के अपराध को रोकने की ट्रेंनिंग ही नहीं मिली थी। आमतौर पर अपराध होने के बाद पुलिस पहुंचती है, लेकिन यहां तो आंखों के सामने अपराधी थे।

उस दिन हमेशा दौड़ने-भागने वाली रूपहली मुंबई को थामने की कोशिश की गई थी। बेकसूरों को मारा गया था। बच्चे, महिलाओं सहित उस आदमी को भी गोली मार दी गई थी, जिसके घर आतंकवादियों ने पानी मांग कर पिया था।

मुंबई पर जो हमला हुआ था उसकी पूरी विश्व में आलोचना हुई। लोगों का दिल आज भी इस घटना को याद कर भर आता है। इस घटना को रामगोपाल वर्मा ने पेश किया है और उन हालातों को दिखाया है, जिससे पुलिस और घटना के गवाह गुजरे हैं।

मुंबई टेरर अटेक्स के बाद रामू महाराष्ट्र तत्कालीन मुख्यमंत्री विलास राव देशमुख के साथ ताजमहल होटल पहुंचे थे और उनकी काफी आलोचना भी हुई थी कि वे इस विषय पर फिल्म बनाने की सोच रहे हैं। भले ही उस वक्त रामू ने इससे इंकार किया था, लेकिन अब वो बात सच साबित हुई।

रामगोपाल वर्मा ने घटना को जस का तस प्रस्तुत करने की कोशिश की है और इंटरवल तक उन्होंने कुछ हमलों को दिखाया है जिसे देख दिल दहल जाता है। दु:ख, दर्द और गुस्से भाव एक साथ आते हैं और आप सीट पर बैठ कसमसाते रहते हैं। हिंसा के अतिरेक से बचा जा सकता था, लेकिन शायद इससे आतंकियों की क्रूरता का अंदाजा नहीं लगता।

अजमल कसाब को पकड़ने के बाद फिल्म पूरी तरह उसी पर फोकस हो जाती है और यहां पर रामू ने कई महत्वपूर्ण घटनाओं को छोड़ दिया है, जिनमें एनएसजी द्वारा किया गया ऑपरेशन भी शामिल हैं जिसके तहत उन्होंने ताज होटल में छिपे आतंकियों को मार गिराया था।

फिल्म की शुरुआत में ही यह बता दिया गया है कि सिनेमा के नाम पर कुछ छूट ली गई है, इसलिए कुछ ड्रामेबाजी भी नजर आती है। खासतौर पर राकेश मारिया का कसाब को मुर्दाघर ले जाने वाले सीन में ड्रामा थोड़ा ओवर हो गया है, लेकिन इस सीन में नाना पाटेकर की अदाकारी देखने लायक है। कसाब का यह बताने वाले सीन कि यह घृणास्पद काम क्यों किया है, बेहद लंबा है।

रामगोपाल वर्मा का काम थोड़ा जल्दबाजी का लगता है। थोड़ी और रिसर्च की जरूरत थी, साथ ही कुछ घटनाओं को शामिल किया जाना जरूरी था। फिर भी यह काम उनकी पिछली कुछ फिल्मों से अच्छा है। तकनीकी बाजीगरी से उन्होंने अपने आपको बचाए रखा और यह राहत की बात है।

इस फिल्म में क्या है, ये सभी को पता है, लेकिन उसे परदे पर देखना उन क्रूरतम क्षणों से रूबरू होना है। उस त्रासदी में पुलिस और आम आदमी कैसे जूझ रहे थे, उसे जीवंत देखने के समान है।

बैनर :
इरोज इंटरनेशनल, एलम्ब्रा एंटरटेनमेंट

निर्माता :
पराग संघवी

निर्देशक :
रामगोपाल वर्मा

कलाकार :
नाना पाटेकर, संजीव जायसवाल, अतुल कुलकर्णी

सेंसर सर्टिफिकेट : ए * 1 घंटा 58 मिनट 24 सेकंड


__________________________


बैनर :
यूटीवी स्पॉट बॉय

निर्माता :
रॉनी स्क्रूवाला, सिद्धार्थ रॉय कपूर

निर्देशक :
अभिषेक कपूर

संगीत :
अमित त्रिवेदी

कलाकार :
सुशांत सिंह राजपूत, अमित साध, राजकुमार यादव, अमृता पुरी

सेंसर सर्टिफिकेट : यू * 2 घंटे 6 मिनट

मेल बॉडिंग पर पिछले कुछ वर्षों में बॉलीवुड की ज्यादातर फिल्में जैसे रंग दे बसंती, थ्री इडियट्स, जिंदगी ना मिलेगी दोबारा बॉक्स ऑफिस पर सफल रही हैं। ‘काई पो छे’ के निर्देशक अभिषेक कपूर की पिछली फिल्म ‘रॉक ऑन’ भी मेल बांडिंग पर आधारित थी और नई फिल्म भी है।

रॉक ऑन में बैंड बनाने को लेकर दोस्तों के आपसी संघर्ष को दिखाया गया था, जबकि काई पो छे में गुजरात की पृष्ठभूमि में दोस्तों की कहानी कही गई है। एक अभिनेता के रूप में असफल रहने के बाद अभिषेक कपूर उर्फ गट्टू ने कैमरे के पीछे जाने का निर्णय लिया और रॉक ऑन जैसी फिल्म बनाकर सभी को चौंका दिया। ‘काई पो छे’ देखने के बाद कहा जा सकता है कि उनका यह निर्णय एकदम सही है।

एक निर्देशक के रूप में न केवल उन्होंने बेहतरीन कहानी चुनी बल्कि उसे सराहनीय तरीके से परदे पर पेश किया। फिल्म में ऐसे कई घटनाक्रम हैं जहां पर निर्देशक लाउड हो सकता था, ड्रामा क्रिएट कर सकता था, लेकिन अभिषेक ने कहानी को विश्वसनीय रहने दिया और सिनेमा के नाम पर लिबर्टी नहीं ली।

कहानी वर्ष 2000 की है। ईशान (सुशांत राजपूत), गोविंद (राजकुमार यादव) और ओमी (अमित साध) की पढ़ाई पूरी हो चुकी है। वे एक औसत विद्यार्थी रहे हैं और उनके मां-बाप का कोई व्यवसाय भी नहीं है। वे निठल्ले बैठ क्रिकेट मैच देखते रहते हैं। जब माता-पिता का दबाव बढ़ता है तो एक मंदिर के पास खेल का सामान बेचने की दुकान और क्रिकेट ट्रेनिंग सेंटर खोलते हैं। ओमी के मामा इस मामले में तीनों की सहायता करते हैं जो खुद एक राजनीतिक पार्टी से जुड़े हैं।

गोविंद का नजरिया व्यावसायिक है। वह बच्चों की ट्यूशन भी लेता है और दुकान भी संभालता है। हर काम हिसाब-किताब लगाकर करता है। ईशान का क्रिकेट ही धर्म है और हमेशा दिल से फैसले लेता है। ओमी थोड़ा इमोशनल बंदा है और वह इन दोनों के साथ इसलिए है क्योंकि वह इन्हें पसंद करता है।

ईशान की नजर अली नामक एक लड़के पर पड़ती है जो बहुत अच्छी बैटिंग करता है। ईशान उसकी प्रतिभा को निखारने का जिम्मा उठाता है। गुजरात में आए भूकंप, गोधरा कांड और उसके बाद की स्थिति से उनके समीकरण किस तरह बदलते हैं, ये फिल्म का सार है।

क्रिकेट, धर्म और राजनीति के इर्दगिर्द भारतीय समाज घूमता है और यही सब कुछ ‘काई पो छे’ की कहानी में देखने को मिलता है। फिल्म देखकर लगता है कि क्रिकेट और सिनेमा ही भारतीयों को एक करते हैं, जबकि राजनीति और धर्म लोगों को बांटते हैं।

फिल्म में बहुत सारी बातें हैं, इसके बावजूद कही संतुलन बिगड़ता नहीं है। कई ट्रैक साथ चलते हैं। गोविंद-ईशान-ओमी की दोस्ती, गोविंद की प्रेम कहानी, ईशान का क्रिकेट के प्रति दीवानापन, ओमी का राजनीतिक दल से जुड़ना, धर्म के नाम पर राजनीति, इन सभी बातों को फिल्म में बहुत ही शानदार तरीके से गूंथा गया है। कही कोई फालतू सीन नजर नहीं आता। फिल्म में ढेर सारे ऐसे दृश्य हैं जो बेहतरीन कहे जा सकते हैं।

निर्देशक अभिषेक कपूर छोटी-छोटी गैप्स को बहुत अच्छे तरीके से भरते हैं। कई दृश्यों में वे बिना संवाद के भी कई बातें कह जाते हैं। मिसाल के तौर पर ओमी-ईशान-गोविंद जब अली के घर जाते हैं तो वहां ओमी शरबत पीने से मना कर देता है। फिल्म की शुरुआत में निर्देशक ने इस छोटे-से दृश्य ओमी की मानसिकता से परिचय कराया है और बाद में ओमी का सांप्रदायिक रूप हमें देखने को मिलता है। भारत-ऑस्ट्रेलिया के ऐतिहासिक कोलकाता टेस्ट (जिसमें वीवीएस लक्ष्मण और हरभजन सिंह ने ऐतिहासिक प्रदर्शन किया था) का पृष्ठभूमि में बेहतरीन उपयोग किया गया है।

ये ‍अभिषेक का साहस कहा जाना चाहिए कि उन्होंने नई स्टार कास्ट लेने का साहस किया है और कलाकारों से बेहतरीन अभिनय कराया है। सुशांत राजपूत ने अपने कैरेक्टर को गजब की ऊर्जा दी है। उनके जैसे क्रिकेट के कई दीवाने हमारे इर्दगिर्द मिल जाएंगे।

राजुकमार यादव ने अपने कैरेक्टर को दांतों से पकड़कर रखा है। उनकी बॉडी लैंग्वेज बताती है कि वह किस तरह का आदमी है। अमित साध को संवाद कम मिले क्योंकि उनके फैशियल एक्सप्रेशन का निर्देशक ने बखूबी उपयोग किया। विद्या के रूप में अमृता पुरी ने भी शानदार अभिनय किया है।

अनय गोस्वामी की सिनेमाटोग्राफी उल्लेखनीय है। रंग संयोजन के साथ उन्होंने कलाकारों की क्षमता के अनुरूप उनके चेहरे के भावों को बखूबी पकड़ा है। अमित त्रिवेदी का संगीत फिल्म की थीम के अनुरूप है और गाने फिल्म में किसी तरह की बाधा उत्पन्न नहीं करते हैं।

चेतन भगत के उपन्यास ‘थ्री मिस्टेक्स ऑफ माई लाइफ’ पर आधारित ‘काई पो छे’ को मिस करना एक मिस्टेक होगी।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
वाइड फ्रेम्स फिल्म्स, वायकॉम 18 मोशन पिक्चर्स, ए फ्राइडे फिल्मवर्क्स

निर्माता :
शीतल भाटिया, कुमार मंगत पाठक

निर्देशक :
नीरज पांडे

संगीत :
एमएम क्रीम, हिमेश रेशमिय
ा
कलाकार :
अक्षय कुमार, काजल अग्रवाल, मनोज बाजपेयी, अनुपम खेर, जिम्मी शेरगिल, राजेश शर्मा, दिव्या दत्ता

सेंसर सर्टिफिकेट : यूए * 2 घंटे 22 मिनट 32 सेकंड

ए वेडनेसडे जैसी जबरदस्त फिल्म से चौंकाने वाले निर्देशक नीरज पांडे की अगली फिल्म ‘स्पेशल 26’ अस्सी के दशक में घटी कुछ ठगी की घटनाओं पर आधारित है। उस दौर में संचार के साधन इतने सशक्त नहीं थे, लिहाजा इस तरह की घटनाओं को अंजाम देना आसान बात थी।

काला धन जमा करने वाले नेताओं और व्यापारियों के यहां कुछ लोगों का एक गैंग नकली सीबीआई ऑफिसर या इनकम टैक्स ऑफिसर बन छापा मारता है और नकद-गहने जब्त कर लेता है। बात इसलिए बाहर नहीं आती थी क्योंकि शिकार खुद अपराधी हैं। वे मन मसोसकर रह जाते हैं। इन चालाक अपराधियों को ‘स्पेशल 26’ में हीरो बनाकर पेश किया है क्योंकि वे एक तरह से रॉबिनहुड की तरह हैं जो अमीरों को लूटते थे, ये बात और है कि वे गरीबों में ये पैसा बांटते नहीं थे।

स्पेशल 26 एक ऐसी थ्रिलर मूवी है, जिसमें हिंसा का कोई स्थान नहीं है। यहां चोर और पुलिस दिमागी चालों से एक-दूसरे का सामना करते हैं। फिल्म के पहले हिस्से में नकली ऑफिसरों के दो किस्से दिखाए गए हैं कि किस तरह से ये अपना काम करते हैं। उनकी बॉडी लैंग्वेंज, चेहरे के भाव, कागजी कार्रवाई और अकड़ बिलकुल असली पुलिस ऑफिसरों की तरह होती है।

फिल्म में रोचकता तब बढ़ जाती है जब वसीम नामक असली और ईमानदार सीबीआई ऑफिसर इन्हें पकड़ने के लिए पीछे लग जाता है। चूंकि नकली सीबीआई के खिलाफ कोई मामला दर्ज नहीं है इसलिए वह इन्हें रंगे हाथ पकड़ने की फिराक है।

वसीम को इनके अगले कदम का पता चल जाता है जब ये मुंबई की एक प्रसिद्ध ज्वैलरी शॉप पर छापा मारने वाले होते हैं। वसीम कामयाब होता है या अजय (अक्षय कुमार) की गैंग, इसका पता एक लंबे क्लाइमैक्स के बाद पता चलता है।

नीरज पांडे का प्रस्तुतिकरण बताता है कि उन्होंने इस दिशा में काफी काम किया है। उन्होंने न केवल सरकारी ऑफिसर्स के कामकाज करने के तरीके को सूक्ष्मता के साथ पेश किया है बल्कि 1987 का दौर भी लाजवाब तरीके से पेश किया है। इसका श्रेय आर्ट डायरेक्टर को भी जाता है।

नंबर घुमाने वाले और कॉर्डलेस फोन, बड़े ब्रीफकेस, फिएट-एम्बेसेडर और एम्पाला कार, लेम्ब्रेटा स्कूटर, करंसी नोट, समाचार पत्र और पत्रिकाएं, फिल्मों के पोस्टर्स, विमल सूटिंग शर्टिंग और थ्रिल कोल्ड ड्रिंक के विज्ञापन विश्वसनीयता को बढ़ाते हैं।

नीरज ने कहानी को ज्यादा उलझाने के बजाय सीधे तरीके से कहा है। चोर-पुलिस के इस खेल को रोचकता के साथ पेश किया है और इंटरवल के बाद तो फिल्म सीट पर बैठे रहने के लिए मजबूर कर देती है। क्लाइमेक्स में एक ट्विस्ट दिया है, जो अच्छा तो लगता है, लेकिन कहानी को थोड़ा कमजोर करता है।

फिल्म में हीरोइन नहीं भी होती तो कोई फर्क नहीं पड़ता, लेकिन अक्षय कुमार जैसे स्टार के कारण हीरोइन रखना शायद मजबूरी हो। यह काम अधूरे मन से किया गया है। अक्षय और काजल की लव स्टोरी में भी थ्रिल पैदा करने की कोशिश की गई है, लेकिन यह ट्रेक उतना प्रभावी नहीं बन पाया है। इसी तरह गानों की भी कोई जरूरत नहीं थी। अक्षय कुमार का किरदार ठगी क्यों करता है, इसका कारण नहीं भी बताया जाता तो खास फर्क नहीं पड़ता क्योंकि उसके साथियों का भी इतिहास नहीं बताया गया है।

फिल्म के संवाद और कुछ सीन उल्लेखनीय हैं। एक ईमानदार ऑफिसर अपने बॉस से पैसे बढ़ाने की बात करते हुए कहता है कि अब उसे घर का खर्च उठाने में परेशानी आ रही है, यदि पैसा नहीं बढ़ा तो वह रिश्वत लेना शुरू कर देगा। इस सीन को हास्य के पुट के साथ पेश किया गया है, लेकिन इसका असर गहरा है। इसी तरह अक्षय और अनुपम खेर का इंटरव्यू लेने वाले सीन मनोरंजक है। अनुपम खेर के ढेर सारे बच्चें रहते हैं और इसके पीछे वे ये तर्क देते हैं कि उनकी जवानी के समय टीवी नहीं था। संभव है भारत की जनसंख्या ज्यादा होने का यह कारण भी हो।

एक्टिंग के मामले में यह फिल्म सशक्त है। अक्षय कुमार ने अपना काम पूरी संजीदगी के साथ किया है। एक रौबदार और आत्मविश्वास से भरे ऑफिसर के रूप में वे बेहद जमे हैं। ओह माय गॉड के बाद स्पेशल 26 में अभिनय कर अक्षय ने बता दिया है कि वे मसाला फिल्मों के साथ-साथ लीक से हटकर बनने वाली फिल्मों के लिए भी तैयार हैं।

अनुपम खेर ने लंबे समय बाद यादगार अभिनय किया है। नकली ऑफिसर के रूप में वे बेहद रौबदार नजर आते हैं, लेकिन दूसरे पल ही वे डरपोक बन जाते हैं। पूरी फिल्म में उन्हें यह खौफ सताता रहता है कि कहीं वे पकड़े न जाए। इस भय को उन्होंने बेहतरीन तरीके से पेश किया है।

मनोज बायपेयी की फिल्म में एंट्री होते ही फिल्म का स्तर बढ़ जाता है। एक कड़क और ईमानदार पुलिस ऑफिसर के रूप में मनोज का अभिनय देखने लायक है। काजल अग्रवाल का काम ठीक है। राजेश शर्मा, किशोर कदम और दिव्या दत्ता को कम मौका मिला है, लेकिन ये सब अपनी उपस्थिति दर्ज कराते हैं।

स्पेशल 26 कई कारणों से देखने लायक है।



__________________________


बैनर :
फॉक्स स्टार स्टुडियो, वाइड फ्रेम पिक्चर्स, विशाल भारद्वाज पिक्चर्स प्रा.लि.

निर्माता :
विशाल भारद्वाज, कुमार मंगत पाठक

निर्देशक व संगीत :
विशाल भारद्वाज

कलाकार :
इमरान खान, अनुष्का शर्मा, पंकज कपूर, शबाना आजमी, आर्य बब्बर

सेंसर सर्टिफिकेट : यूए * 2 घंटा 30 मिनट 35 सेकंड

विशाल भारद्वाज उन फिल्मकारों में से हैं जो अपनी फिल्मों के ड्रामे और कल्पनाशीलता के लिए जाने जाते हैं। उनकी कल्पना थोड़ा पागलपन लिए होती है, इसलिए कई बार दर्शकों को यह पसंद नहीं आती है क्योंकि उनके किरदार ऊटपटांग हरकतें किया करते हैं।

मटरू की बिजली का मंडोला में भी मटरू और मंडोला की ऐसी ही हरकतें हैं। मसलन शराब के नशे में उनकी बाइक कुएं से टकरा जाती है और दोनों नशे में रस्सी के सहारे कुआं हटाने की कोशिश करते हैं। नशे में दोनों हवाई जहाज उड़ाते हैं। मंडोला को लैंडिंग नहीं आती लिहाजा पैराशूट के सहारे कूदकर दोनों जान बचाते हैं।

मंडोला की तमाम हरकतें पागलपन से भरी हैं। हरफूल मंडोला शराब पीते ही हैरी मंडोला हो जाता है। अंग्रेजी में बात करने लगता है। दिमाग पर दिल हावी हो जाता है। गांव में किसानों को जमीन देने की सोचने लगता है। नशा उतरते ही वह सूट-बूट धारी बिज़नेस मैन बन जाता है और किसानों से जमीन छिन कर उस पर इंडस्ट्री, मॉल बनाने की सोचता है।

इसी तरह के व्यंग्यात्मक दृश्यों के सहारे कहानी को आगे बढ़ाया गया है। राजनेता, किसान, पॉवर, पुलिस, सरकारी अधिकारियों के इर्दगिर्द कहानी घूमती है। ये शक्तिशाली लोग, गरीब किसानों की जमीन छीनना चाहते हैं।

गांव का सबसे पैसे वाला व्यक्ति मंडोला, जिसके नाम पर गांव का नाम है, नेताओं से हाथ मिला लेता है। पैसों की भूख मिटाने के लिए वह अपनी बेटी बिजली की शादी भी एक नेता के बेटे से तय कर देता है ताकि उसे लाभ हो। इनके बीच बनते-बिगड़ते रिश्ते किस तरह से मटरू, बिजली और मंडोला की जिंदगी में परिवर्तन लाते हैं, ये कहानी का सार है।

विशाल भारद्वाज और अभिषेक चौबे ने मिलकर स्क्रिप्ट लिखी है और कही ना कही उन पर ‘जाने भी दो यारों’ का असर है। भ्रष्टाचार पर उन्होंने व्यंग्यात्मक चोट करने की कोशिश की है, लेकिन इस तंज में तीखापन नहीं है।

दरअसल इंटरवल के बाद फिल्म अपना फोकस खो बैठती है और लव स्टोरी हावी हो जाती है। कई बातें स्पष्ट नहीं हैं। मटरू के प्रति अचानक बिजली का आकर्षित हो जाना या क्लाइमेक्स में अचानक मंडोला के हृदय परिवर्तन के लिए कोई ठोस कारण का न होना अखरता है। इमरान का माओ बनकर किसानों के लिए लड़ने वाला ट्रेक भी अधूरे मन से लिखा गया है।

लेखन की कमियों का असर निर्देशक के मजेदार प्रस्तुतिकरण के कारण कम हो जाता है। फिल्म में ऐसे कई सीन हैं, जिनका मजा लिया जा सकता है और इसका श्रेय विशाल को जाता है। उन्होंने हर सीन को बेहतर बनाने की कोशिश की है, संगीत का सहारा भी लिया है और फिल्म का मूड हल्का-फुल्का रखा है।

शबाना को पंकज जो सपना सुनाते हैं वो सीन बेहतरीन बन पड़ा है। गुलाबी भैंस वाले सीन भी मजेदार हैं, लेकिन लगातार दोहराव होने के कारण ये दृश्य अपना असर खो देते हैं। यदि कहानी पर थोड़ा और काम किया जाता तो निश्चित रूप से फिल्म कहीं अधिक चुटीली और तीखी बनती।

बॉलीवुड में पंकज कपूर एकमात्र ऐसे अभिनेता हैं जिन्हें मन मुताबिक काम न मिले तो वे घर बैठना पसंद करते हैं। यही वजह है कि वे बेहद कम नजर आते हैं। मंडोला के किरदार में उन्होंने जान फूंक दी है। एक्टिंग के साथ-साथ उन्होंने गाने गाए, डांस किया और स्विमिंग पुल में छलांग तक लगाई। उनके और शबाना आजमी के बीच जो दृश्य हैं उनमें एक्टिंग का स्तर बहुत ऊंचा हो जाता है।

इमरान खान ने गेटअप और हरियाणवी लहजे में बोलकर कुछ अलग करने की कोशिश की है, लेकिन ये बदलाव वे अपनी एक्टिंग में नहीं कर पाए। अनुष्का शर्मा नै‍सर्गिक अभिनेत्री हैं और उनका चुलबुलापन किरदार को नए आयाम देता है। एक भ्रष्ट नेता के रूप में शबाना बेहद खतरनाक लगती हैं। आर्य बब्बर ने उनके बेटे के रूप में दर्शकों को हंसाया है।

कार्तिक विजय त्यागराजन की सिनेमाटोग्राफी बेहतरीन है, लेकिन उन्होंने लाइट का कम उपयोग किया है। शायद यह विशाल भारद्वाज का दबाव होगा क्योंकि वे परदे पर अंधेरा रखना पसंद करते हैं। ‘ओए बॉय चार्ली’ सुनने और देखने में बेहतरीन है।

‘मटरू की बिजली का मंडोला’ अपेक्षाओं पर खरी नहीं उतरती है, बावजूद इसके देखी जा सकती है।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
नेक्स्ट जेन फिल्म्स प्रोडक्शन्स, इरोज इंटरनेशनल

निर्माता :
सुनील लुल्ला, विकी राजान
ी
निर्देशक :
आदित्य दत्त

कलाकार :
परेश रावल, राजीव खंडेलवाल, टीना देसाई

सेंसर सर्टिफिकेट : ए * 1 घंटा 48 मिनट

बिग बॉस, कौन बनेगा करोड़पति, खतरों के खिलाड़ी, सच का सामना जैसे रियलिटी और गेम शो की याद ‘टेबल नं.21’ देखते हुए आती है। हर शो का कुछ अंश ‘टेबल नं 21’ में नजर आता है और गेम का रोमांच और मजा इस फिल्म में मौजूद है।

विवान (राजीव खंडेलवाल) को नौकरी‍ की तलाश है। उसे और उसकी पत्नी सिया (टीना देसाई) को फिजी यात्रा का इनाम खुलता है। आने-जाने सहित सारी पांच सितारा सुविधाएं उन्हें फ्री में मिलती हैं। एक रिसॉर्ट में उनकी शादी की पांचवी वर्षगांठ को भव्य तरीके से मनाया जाता है।

यहां उनकी मुलाकात रिसॉर्ट के मालिक खान (परेश रावल) से होती है जो दोनों के आगे एक गेम खेलने का प्रस्ताव रखता है। आठ प्रश्न पूछे जाएंगे जो विवान और सिया की जिंदगी से संबंधित होंगे। हर प्रश्न का उत्तर हां या ना में देना होगा। सच बोलना होगा। हर जवाब के बाद एक टास्क पूरा करना होगा। इसके बदले में 21 करोड़ रुपये मिलेंगे।

विवान-सिया चुनौती स्वीकारते हैं और गेम शुरू होता है। धीरे-धीरे समझ में आता है कि यह गेम उतना आसान नहीं है जितना की दिखाई दे रहा था, लेकिन इस गेम का रूल है कि इसे आप बीच में छोड़ नहीं सकते हैं।

हर प्रश्न के साथ कहानी आगे बढ़ती है क्योंकि उत्तर दोनों की जिंदगी से संबंधित है। उत्तर देने के पहले एक फ्लेशबैक दिखाया जाता है। यहां पर स्लमडॉग मिलियनेयर की याद आती है क्योंकि उसका प्रस्तुतिकरण भी कुछ इसी तरह का था। संजय दत्त की जिंदा भी याद आती है।

टेबल नं. 21 की खासियत ये है कि इसमें आगे क्या होने वाला इसका अंदाज लगाना मुश्किल होता है। दर्शकों की हालत विवान और सिया की तरह होती है, उन्हें भी पता नहीं रहता है कि कौन सा प्रश्न और टास्क उनका इंतजार कर रहा है।

शांतनु रे, शीर्षक आनंद और अभिजीत देशपांडे ने मिलकर स्क्रिप्ट लिखी है और वे दर्शकों को बांधने में सफल रहे हैं। परदे पर जो दिखाया जा रहा है उससे सहमत होते हुए हमें घटनाक्रम को देखना पड़ता है और फिर अंत में, ऐसा क्यों हुआ, का जवाब दिया जाता है, जिससे संतुष्ट हुआ जा सकता है।

थ्रिलर मूवी के नाम पर लेखक और निर्देशक ने कुछ छूट ली है और कुछ खामियां भी हैं, मसलन विवान और सिया का 21 करोड़ रुपये का गेम खेलने के लिए अचानक राजी हो जाना। एक बार भी उनके मन में संदेह नहीं उठता कि इतनी आसानी से उन्हें इतनी बड़ी रकम क्यों दी जा रही है?

सिया के कुछ ऐसे राज, जो विवान को भी नहीं पता रहते हैं, खान को मालूम रहते हैं, आखिर उसने ये सब जानकारी कैसे जुटाई इस बारे में भी रोशनी नहीं डाली गई है? लेकिन ये खामियां इतनी बड़ी नहीं है कि फिल्म देखते समय खलल पैदा करें। इन्हें इग्नोर किया जा सकता है।

निर्देशक आदित्य दत्त ने स्क्रिप्ट को खूबसूरती से परदे पर उतारा है। शुरुआती रीलों में फिल्म स्लो है, लेकिन गेम शुरू होते ही रफ्तार बढ़ जाती है और दर्शक पूरी तरह से फिल्म में डूब जाता है। उन्होंने सस्पेंस के प्रति उत्सुकता बनाए रखी है। फिल्म महज तीन किरदारों के इर्दगिर्द घूमती है, लेकिन बोरियत नहीं फटकती है।

अभिनय की बात की जाए तो सबसे ऊपर परेश रावल का नाम आता है। अपने टिपिकल अंदाज में उन्होंने खान का किरदार निभाया है। राजीव खंडेलवाल ने अपनी पूरी प्रतिभा का इस्तेमाल नहीं किया है। कई जगह वे असहज नजर आते हैं। टीना देसाई अभिनय के मामले में औसत हैं।

कुल मिलाकर टेबल नं 21 एक ऐसी थ्रिलर है जिसे देखते हुए न केवल टाइम अच्छे से पास होता है बल्कि कुछ नया भी देखने को मिलता है।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
हरी ओम एंटरटेनमेंट कं., इरोज इंटरनेशनल मीडिया लि., एचआर म्युजिक

निर्माता :
हिमेश रेशमिया, ट्विंकल खन्ना, सुनील ए. लुल्ला

निर्देशक :
आशीष आर. मोहन

संगीत :
हिमेश रेशमिया

कलाकार :
अक्षय कुमार, असिन, हिमेश रेशमिया, मिथुन चक्रवर्ती, राज बब्बर, मुकेश तिवारी, जॉनी लीवर, क्लाडिया सिएस्ला

सेंसर सर्टिफिकेट : यू * 2 घंटे 21 मिनट

खिलाड़ी 786 शुरू होते ही चंद सेकंड का एक एक्शन सीन मूड बना देता है कि हम किस तरह की फिल्म देखने जा रहे हैं। फिर होती है अक्षय कुमार की एंट्री और वे चीखते हैं ‘खिलाड़ी इज़ बैक।‘ लगभग 12 वर्ष बाद उनकी खिलाड़ी सीरिज की कोई फिल्म रिलीज हुई है। खिलाड़ी सीरिज की ज्यादातर फिल्में थ्रिलर हुआ करती थीं, लेकिन ये एक कॉमेडी फिल्म है, जिसमें मनोरंजन का मसाला भरा हुआ है।

पंजाब में रहने वाला बहत्तर सिंह (अक्षय कुमार) कहता है ‘दुनिया में तीन चीजें होती तो हैं, पर दिखाई नहीं देती। पहला भूतों का संसार। दूसरा सच्चा वाला प्यार और तीसरा बहत्तर सिंह की रफ्तार।‘ वह पलक झपकते ही काम कर देता है कि यकीन ही नहीं होता कि यह कब और कैसे हो गया।‘

बहत्तर सिंह के चाचा का नाम इकहत्तर सिंह (मुकेश ऋषि) है और पिता का नाम सत्तर सिंह (राज बब्बर)। एक भाई तिहत्तर सिंह भी था जो बचपन में एक मेले में खो गया था। जैसे इन किरदारों के नाम अजीब हैं वैसे ही इनके काम। बहत्तर सिंह पुलिस वालों की वर्दी पहनकर घूमता है। अवैध सामान ले जा रहे है ट्रकों को पकड़ता है। आधा पुलिस रख लेती है और आधा वो खुद। बदनामी के कारण उसकी शादी नहीं हो पा रही है।
दूसरी ओर मुंबई में इंदु (असिन) की शादी इसलिए नहीं हो पा रही है क्योंकि वह डॉन तात्या तुकाराम तेंदुलकर (मिथुन चक्रवर्ती) की बहन है। तात्या चाहता है कि इंदु की शादी एक शरीफ खानदान में हो। मनसुख (हिमेश रेशमिया) नामक एक बंदा बहत्तर सिंह की शादी इंदु से तय करवाता है। वह तात्या को कहना है कि बहत्तर सिंह पुलिस वाला है और बहत्तर सिंह को ये बताता है कि तात्या पुलिस में है। इस तरह से गलतफहमियां पैदा होती हैं और ये कॉमेडी में बदल जाती है।

खिलाड़ी 786 कोई महान फिल्म होने का दावा नहीं करती है। फिल्म का उद्देश्य स्पष्ट है कि जो दर्शक फिल्म देखने आए हैं उनका भरपूर मनोरंजन हो। वे हंसते-हंसते अपने दु:ख दर्द भूल जाए। उनकी फिल्म आम आदमी को भी पसंद आए। इस उद्देश्य में ‘खिलाड़ी 786’ पूरी तरह सफल है।

फिल्म की कहानी, किरदार, स्क्रिप्ट और संवाद इस तरह लिखे गए हैं कि दर्शकों को हंसी आए। कलाकारों से ओवर एक्टिंग करवाई गई है, फाइट सीन बेहद लाउड हैं, लेकिन फिल्म की थीम को देखते हुए ये बातें अखरती नहीं हैं। हर सीन को कलरफुल बनाया गया है।

फिल्म में मनोरंजन का पक्ष इतना भारी है कि कई बातें इग्नोर की जा सकती हैं, लेकिन कुछ ट्रेक फिल्म में पैबंद के रूप में लगते हैं। भारती और उसके साथी वाला ट्रेक, जिसमें क्लाइमेक्स वे अचानक रिपोर्टर बन जाते हैं। जॉनी लीवर का फिल्म के शुरू में बाथरूम में बंद होना और क्लाइमेक्स में टपकना। संभव है कि फिल्म की अवधि छोटी करने के चक्कर में इनके ट्रेक पर कैंची चल गई हो। असिन के जेल में बंद प्रेमी को भी जरूरत से ज्यादा फुटेज दिया गया है जो खीज पैदा करता है।

निर्देशक आशीष आर. मोहन नए हैं, लेकिन उनके काम में मैच्योरिटी नजर आती है। फिल्म को उन्होंने सरपट दौड़ाया है ताकि दर्शकों को सोचने का ज्यादा वक्त नहीं मिले। पुरानी फिल्मों से भी उन्होंने आइडिए उधार‍ लिए हैं। ‍डेविड धवन और प्रियदर्शन की फिल्म मेकिंग स्टाइल से वे प्रभावित नजर आते हैं।

खिलाड़ी भैया ‍अक्षय कुमार फिल्म की जान है। अपने किरदार को उन्होंने बारीकी से पकड़ा है और उसे एक खास किस्म की बॉडी लैंग्वेज और लुक दिया है। असिन ने फिल्म के ग्लैमर को बढ़ाया है। हिमेश रेशमिया ने ये अच्छा काम किया है कि हीरो बनने की जिद छोड़ दी है और सेकंड लीड रोल की राह पकड़ी है। मिथुन चक्रवर्ती, राज बब्बर, जॉनी लीवर, मुकेश तिवारी मंझे हुए अभिनेता हैं और इस तरह के रोल निभाना उनके लिए चुटकी बजाने जैसा है।

हिमेश रेशमिया का म्युजिक फिल्म का प्लस पाइंट है। हुक्का, लांग ड्राइव, ओ बावरिया फिल्म की वैल्यू को बढ़ाते हैं। कुल मिलाकर खिलाड़ी 786 एक जायकेदार चाट की तरह है जिसमें हर स्वाद मौजूद है।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
यशराज फिल्म्स

निर्माता :
आदित्य चोपड़ा

निर्देशक :
यश चोपड़ा

संगीत :
ए.आर.रहमान

कलाकार :
शाहरुख खान, कैटरीना कैफ, अनुष्का
शर्मा मेहमान कलाकार :
ऋषि कपूर, नीतू सिंह, अनुपम खेर

सेंसर सर्टिफिकेट : यूए * 2 घंटे 59 मिनट 20 सेकंड

‘मेरी उम्र 21 वर्ष है। मैं आज की जनरेशन की हूं जहां सेक्स पहले करते हैं और फिर प्यार होता है।‘ 38 वर्षीय मेजर समर को डिस्वकरी चैनल के लिए काम करने वाली अकीरा कहती है। समर की डायरी पढ़कर उसे यकीन नहीं होता कि समर, उस मीरा को अभी भी दिल में बैठाए घूम रहा है, जिससे उसके मिलन की कोई संभावना नहीं है।

बॉम्ब सूट पहने बिना समर बम डिफ्यूज करता है क्योंकि उसका मानना है कि बम से गहरे जख्म उसे जिंदगी ने दिए है। जब जिंदगी के जख्मों से बचने के लिए कोई सूट नहीं होता तो फिर बम से क्या डरना। उसके दिल पर मीरा से बिछड़ने का जख्म अभी भी हरा है। समर की दीवानगी देख अकीरा उससे प्यार कर बैठती है क्योंकि उसका मानना है कि उसकी जनरेशन में इस तरह से प्यार करने वाले लड़के बचे नहीं हैं।

समर-मीरा और अकीरा इर्दगिर्द घूमती हुई प्रेम-त्रिकोण वाली कहानी आदित्य चोपड़ा ने लिखी है और इसमें थोड़ी झलक ‘वीरा जारा’ की नजर आती है, जो ‘जब तक है जान’ के पहले यश चोपड़ा ने निर्देशित की थी।

यश चोपड़ा ने जितनी भी प्रेम कहानियों पर फिल्में बनाईं, उसमें प्रेमी डूबकर प्यार करने वाले होते हैं। उन्हें अपना पसंदीदा साथी नहीं मिलता तो वे उसकी यादों के सहारे पूरी जिंदगी काट देते थे, लेकिन अब प्यार की परिभाषा ‘तू नहीं तो और सही’ वाली हो गई है और देवदास को बेवकूफ समझा जाता है।

जब तक है जान के जरिये उस प्यार को अंडरलाइन किया गया है, जिसे सच्चा प्यार कहा जाता है। साथ ही समर की जिंदगी में आई दो लड़कियों के सहारे दो जनरेशन के प्यार करने के अंदाज में आए परिवर्तन की झलक दिखलाने की कोशिश भी की गई है। ऐसा ही प्रयास इम्तियाज अली ने ‘लव आज कल’ में किया था।

आदित्य चोपड़ा द्वारा लिखी गई कहानी और स्क्रीनप्ले न तो पूरी तरह से परफेक्ट है और न ही इनमें कुछ नई बात है। कुछ घटनाक्रम तो ऐसे हैं कि आपको एकता कपूर के वर्षों चलने वाले धारावाहिकों याद आ जाती है।

शाहरुख-कैटरीना की प्रेम कहानी टिपिकल बॉलीवुड स्टाइल में है। लंदन में रहने वाली अमीरजादी मीरा को वेटर समर से प्यार हो जाता है। गिटार बजाते और गाना गाते शाहरुख को उसी अंदाज में पेश किया गया है जैसे बरसों पहले वे रोमांटिक मूवी में नजर आते थे। यहां पर फिल्म की शुरुआत बेहद धीमी और उबाऊ है, लेकिन धीरे-धीरे बात बनने लगती है।

कुछ कारणों से समर और मीरा की प्रेम कहानी का सुखांत नहीं होता। यहां से कहानी दस वर्ष का जम्प लेती है और समर को कश्मीर और लद्दाख में सेना के लिए काम करते हुए दिखाया जाता है। अकीरा (अनुष्का शर्मा) की एंट्री होती है। अनुष्का अपनी एक्टिंग और लुक से फिल्म में ताजगी और गति दोनों ही लाती हैं। क्लाइमेक्स से थोड़ा पहले फिल्म फिर कमजोर हो जाती है।

एक कुशल निर्देशक वो होता है जो कहानी की कमजोरी को अपने दमदार प्रस्तुतिकरण के बल पर छुपा देता है। अपने आखिरी समय तक फिल्म बनाते रहे यश चोपड़ा इस काम में ‍माहिर थे। जब तक है जान में उन्होंने किरदारों के प्रेम की भावना को इतनी गहराई से पेश किया है कि ज्यादातर समय फिल्म दर्शकों को बांध कर रखती है और यह जिज्ञासा कायम रहती है कि फिल्म के अंत में क्या होगा।

जब तक है जान पर यश चोपड़ा के निर्देशन की छाप नजर आती है। उन्होंने किरदारों के अंदर चल रही भावनाओं को बेहतरीन तरीके से स्क्रीन पर पेश किया है। कई दृश्य दिल को छूते हैं और फिल्म पर उनकी पकड़ मजबूत नजर आती है।

लगभग तीन घंटे की इस फिल्म को एडिट कर टाइट किया जाना बेहद जरूरी है। एक निर्देशक शूटिंग के दौरान कई सीन फिल्मा लेता है और एडिटिंग टेबल पर उसे जो गैर जरूरी लगते हैं उन्हें हटवा देता है। संभव है कि पोस्ट प्रोडक्शन का काम यश चोपड़ा नहीं देख पाए और इस वजह से फिल्म में उन दृश्यों को भी जगह मिल गई जो जरूरी नहीं थे।

एआर रहमान का काम सराहनीय है। सांस, इश्क शावा और हीर की धुन मधुर है। साथ ही रहमान का बैकग्राउंड म्युजिक फिल्म को ऊंचाई प्रदान करता है। आदित्य चोपड़ा द्वारा लिखे गए कुछ संवाद जोरदार हैं
हालांक
ि
सिंक साउंड होने की वजह से कई बार डॉयलाग सुनने में परेशानी होती है।


जहां तक अभिनय का सवाल है तो शाहरुख खान अपने बेसिक्स की और लौटे हैं। उन्होंने अपने अभिनय में वही मैनेरिज्म अपनाए हैं जिसके लोग दीवाने हैं। वैसे भी रोमांटिक रोल में वे बेहद सहज और नैसर्गिक लगते हैं, लेकिन अब चेहरे पर उम्र के निशान गहराने लगे हैं।

यश चोपड़ा अपनी हीरोइनों को बेहद खूबसूरत तरीके से स्क्रीन पर पेश करने के लिए जाने जाते हैं और यहां पर वे कैटरीना पर मेहरबान नजर आएं। कैटरीना की एक्टिंग औसत से बेहतर कही जा सकती है। अनुष्का शर्मा अपनी बिंदास एक्टिंग के बल पर कैटरीना से आगे नजर आती हैं। उनके चेहरे पर हर तरह के एक्सप्रेशन नजर आते हैं।

कुल मिलाकर जब तक है जान उस रोमांस के लिए देखी जा सकती है, जो वर्तमान दौर की फिल्मों में नजर नहीं आता है।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________
स्टुडियो :

ी
निर्माता :

ी
निर्देशक :


संगीत :

न,
कलाकार :


* 2 घंटे 23 मिन
ट,
बजट : 150


जेम्स बांड सिरीज की ताजा फिल्म स्कायफाल के जरिये सीक्रेट एजेंट 007 अपने हैरतअंगेज कारनामों से 23वीं बार दर्शकों को रोमांचित करने के लिए आया है। उम्मीद के अनुसार जेम्स बांड की यह फिल्म कमाल की है और हैरत नहीं कि ब्रिटेन के कई अखबार स्कायफाल की तारीफ से अटे पड़े हैं। वैसे तो बांड के हैरतअंगेज कारनामों का कोई जवाब नहीं है। लेकिन स्कायफाल को वेटिकन के आधिकारिक अखबार ने बांड सिरीज की सबसे अच्छी फिल्म करार दिया है।

कहानी कुछ यूं है कि बांड को एक बार फिर से मुसीबत में फंसी अपनी एजेंसी एमआई 6 और अपनी क्रूर बॉस एम (जुडी डेंच) को बचाना है। बांड को अपने काम के प्रति अपनी वफादारी भी साबित करनी है, क्योंकि अपने अतीत की वजह से भी अपना काफी नुकसान कर बैठा है। एक ऑपरेशन में एम की वजह से जेम्स गलती से अपनी ही एक साथी की गोली का शिकार हो जाता है।

बांड के खत्म होते ही एमआई 6 को साइबर टेरेरिस्ट सिल्वा (जेवियर बारडेम) तबाह करना शुरू कर देता है। तभी बांड फीनिक्स जैसा मौत की राख से उठ खड़ा होता है।

लगभग 750 करोड़ की लागत से बनी इस फिल्म के निर्देशक सैम मेंडिस ने फिल्म की शुरुआत में ही जबरदस्त बाइक रैसिंग सीन फिल्माया है। इसके अलावा उन्होंने जेम्स बांड जैसे कैरेक्टर का फिर से परिचय देने का साहस भी दिखाया है। मेंडिस ने शायद ऐसा इसलिए किया हो, क्योंकि जेम्स बांड सिरीज की फिल्म लगभग चार साल बाद आई है, ऐसे में वे दर्शकों के दिमाग में बांड को फिर से ‍स्थापित करना चाहते हों।

फिल्म के शुरूआती सीन में ही जेम्स बांड (डेनियल क्रेग) दुश्मनों से संवेदनशील जानकारी वापस लाने के लिए लगभग आधे इस्तांबुल को नष्ट कर देता है। इस सीन से पुराने जेम्स बांड की छवि दर्शकों के दिमाग में कौंधती है और उन्हें उम्मीद बंधती है कि इस फिल्म में उन्हें एक्शन और जेम्स बांड के हैरतअंगेज कारनामों का अच्छा खासा तड़का मिलेगा।

बांड सिरीज की पिछली फिल्मों के पटकथा लेखक नील पुर्विस और रॉबर्ट वेड (केसिनो रॉयल और डाइ अनादर डे) ने ग्लेडिएटर जैसी फिल्म के लेखक जॉन लोगान के साथ मिलकर स्कायफाल की पटकथा को कहीं भी ढीला नहीं पड़ने दिया है।

फिल्म की शुरुआत से क्लाइमैक्स तक फिल्म दर्शकों को बांधे रखती है। स्कॉटलैंड, मकाऊ, इस्तानबुल और लंदन के दृश्य बेहद उम्दा हैं और इनके जरिये कहानी को रोचक तरीके से आगे बढ़ाया गया है।

हालांकि बांड के रूप दर्शक एक युवा और तेजतर्राट अभिनेता को देखना चाहते हैं। जेम्स बांड को देखने की चाहत के साथ दर्शकों के मन में यह आशंका थी कि डेनियल क्रेग इस उम्र में बांड की हैरतअंगेज भरी जिंदगी जी पाएंगे? लेकिन क्रेग ने अपने दमदार अभिनय से इस बात का अहसास नहीं होने दिया है।

स्कायफाल में उनका किरदार इस तरीके से गढ़ा गया है कि बांड की उम्र कहीं भी बीच में नहीं आती। डेनियल क्रेग ने एक बार फिर बांड को अपने अंदाज में जिया है। बांड जिस दर्जे का एक्शन करता है, उसी स्तर का ह्यूमर और इमोशन भी उसमे है।

सिल्वा ने अपनी खलनायकी अच्छी तरह निभाई है, लेकिन वे पर्दे पर डरावने नहीं लगे हैं, जो शायद उनके किरदार के लिए जरूरी था। जुडी डेंच का अभिनय लाजवाब है और वे भावुक दृश्यों में प्रभावित करती हैं।

कुल मिलाकर स्कायफाल जेम्स बांड सिरीज की एक और जबरदस्त फिल्म है जो सिनेमाघर से निकलने के बाद भी दर्शकों के दिमाग में घूमती है। तो अगर आप बांड फैन हैं तो स्कायफाल देखना न भूलें और अगर आप बांड फैन नहीं हैं तो स्कायफाल यह जानने के लिए देखें कि बांड आखिर है क्या और क्या कर सकता है?


बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
प्रकाश झा प्रोडक्शन्स, इरोज इंटरनेशनल मीडिया लिमिटे
ड
निर्माता-निर्देशक :
प्रकाश झा

संगीत :
सलीम-सुलेमान, विजय वर्मा, संदेश शांडिल्य, शांतनु मोइत्रा, आदेश श्रीवास्तव

कलाकार :
अभय देओल, अर्जुन रामपाल, ईशा गुप्ता, ओम पुरी, मनोज बाजपेयी, अंजलि पाटिल, चेतन पंडित, समीरा रेड्डी

सेंसर सर्टिफिकेट : यूए * सेंसर सर्टिफिकेट नंबर : डीआईएल/2/62/2012
* 2 घंटे 32 मिनट

भारत के दो सौ से अधिक जिलों में नक्सलवाद फैल चुका है और कोई दिन भी ऐसा नहीं जाता जब इस आपसी संघर्ष में भारत की धरती खून से लाल नहीं होती है। नक्सलवाद दिन पर दिन फैलता जा रहा है। कई प्रदेश इसके चपेट में हैं, लेकिन अब तक इसका कोई हल नहीं निकल पाया है। एक ऐसा चक्रव्यूह बन गया है जिसे भेदना मुश्किल होता जा रहा है। इस मुद्दे को लेकर प्रकाश झा ने ‘चक्रव्यूह’ फिल्म बनाई है।

ठोस कहानी, शानदार अभिनय और सुलगता मुद्दा प्रकाश झा के सिनेमा की खासियत हैं और यही बातें ‘चक्रव्यूह’ में भी देखने को मिलती है। दामुल से लेकर मृत्युदण्ड तक के सिनेमा में बतौर निर्देशक प्रकाश झा का अलग अंदाज देखने को मिलता है। इन फिल्मों में आम आदमी के लिए कुछ नहीं था।

गंगाजल से प्रकाश झा ने कहानी कहने का अपना अंदाज बदला। बड़े स्टार लिए, फिल्म में मनोरंजन की गुंजाइश रखी ताकि उनकी बात ज्यादा से ज्यादा दर्शकों तक पहुंचे। इसका सुखद परिणाम ये रहा कि प्रकाश झा की‍ फिल्मों को लेकर आम दर्शकों में भी उत्सुकता पैदा हो गई। अब तो आइटम नंबर भी झा की फिल्म में देखने को मिलते हैं।

चक्रव्यूह में पुलिस, राजनेता, पूंजीवादी और माओवादी सभी के पक्ष को रखने की कोशिश प्रकाश झा ने की है। फिल्म किसी निर्णय तक नहीं पहुंचती है, लेकिन दर्शकों तक वे ये बात पहुंचाने में सफल रहे हैं कि किस तरह ये लोग अपने हित साधने में लगे हुए हैं और इनकी लड़ाई में गरीब आदिवासी पिस रहे हैं।

एसपी आदिल खान (अर्जुन रामपाल) के जरिये पुलिस का एक अलग चेहरा नजर आता है। उसे इस बात के लिए शर्म आती है कि अब तक सरकार भारत के भीतरी इलाकों में सड़क, पानी और बिजली जैसी सुविधाएं नहीं पहुंचा पाई है। उन लोगों को बहका कर उनके आक्रोश का माओवादी गलत इस्तेमाल कर रहा है।

वह आदिवासियों के मन से माओवादियों का डर निकालना चाहता है। उसका मानना है कि बंदूक के जरिये कभी सही निर्णय नहीं किया जा सकता है। उसे अपने उन पुलिस वाले साथियों की चिंता है जो माओवादी की तलाश में जंगलों की खाक छान रहे हैं। अपने परिवार से दूर अपनी जान की बाजी लगा रहे हैं।

कुछ पुलिस वालों का मानना है कि ये मिली-जुली कु‍श्ती है और सिर्फ मुर्गे लड़ाकर अपनी-अपनी रोटियां सेंकी जा रही हैं। नेता, उद्योगपतियों को बढ़ावा देकर इंडस्ट्री लगाना चाहते हैं और इसके लिए वे नक्सलियों के साथ-साथ आदिवासियों का भी अहित करने के लिए तैयार हैं।

दूसरी ओर माओवादी के अपने तर्क हैं। उनकी अपनी समानांतर सरकार और अदालत है। वे वर्षों से शोषित और उपेक्षित हैं। उनका मानना है कि ये लुटेरी सरकार है जो सिर्फ पूंजीवादियों के हित में सोचती है। जब बात से बात नहीं बनी तो उन्होंने हथियार उठा लिए। अलग-अलग किरदारों के जरिये सभी का पक्ष रखा गया है।

गंभीर मसले होने के बावजूद भी प्रकाश झा ने ‘चक्रव्यूह’ को डॉक्यूमेंट्री नहीं बनने दिया है। भले ही तकनीकी रूप से फिल्म स्तरीय नहीं हो, लेकिन ड्रामा बेहद मजबूत है। फिल्म बांधकर रखती है। अपनी बात कहने के लिए ऋषिकेश मुखर्जी की ‘नमक हराम’ से प्रकाश झा ने प्रेरणा ली है।

कबीर (अभय देओल) अपने दोस्त आदिल खान की मदद के लिए माओवादियों के साथ जा मिलता है और उनकी हर खबर अपने एसपी दोस्त तक पहुंचाता है, लेकिन धीरे-धीरे उसकी सोच बदल जाती है और वह भी माओवादी बन जाता है। ये बात उसके लिए दोस्ती से भी परे हो जाती है और वह आदिल पर बंदूक तानने से भी हिचकिचाता नहीं है। कबीर और आदिल के जरिये पुलिस और माओवादियों की कार्यशैली नजदीक से देखने को मिलती है।

कमियों की बात की जाए तो कबीर का तुरंत माओवादियों में शामिल होने का निर्णय लेना, उनका विश्वास जीत लेना और आदिल से जब चाहे मिल लेना या बात कर लेना थोड़ा फिल्मी है। आइटम सांग भी जरूरी नहीं था। फिल्म की लंबाई को भी नियंत्रित किया जा सकता था।

अर्जुन रामपाल का चेहरा भावहीन है, जिससे वे एक सख्त पुलिस ऑफिसर के रूप में जमते हैं। यह उनका अब तक सबसे बेहतरीन अभिनय है। यदि उम्दा अभिनेता इस रोल को निभाता तो बात ही कुछ और होती।

कबीर के रूप में अभय देओल का अभिनय प्रशंसनीय है। अर्जुन रामपाल को गोली मारने जा रहे मनोज बाजपेयी की पीठ में गोली मारते वक्त उनके चेहरे के भाव देखने लायक हैं। जूही के रूप में अं‍जलि पाटिल ने आक्रोश को बेहतरीन तरीके से अभिव्यक्त किया है। ईशा गुप्ता से तो प्रकाश झा भी एक्टिंग नहीं करवा पाए। मनोज बाजपेयी, ओम पुरी, कबीर बेदी, चेतन पंडित, मुरली शर्मा, किरण करमरकर ने अपने-अपने रोल में प्रभाव छोड़ा है।

चक्रव्यूह हमें सोचने पर मजबूर करती है, बताती है कि हमारे देश में एक गृहयुद्ध चल रहा है। हमारे ही लोग आमने-सामने हैं। यदि समय रहते इसका समाधान नहीं हुआ तो स्थिति विकराल हो जाएगी।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________


बैनर :
धर्मा प्रोडक्शन्स, रेड चिली एंटरटेनमेंट

निर्माता :
हीरू जौहर, गौरी खान

निर्देशक :
करण जौहर

संगीत :
विशाल-शेखर

कलाकार :
सिद्धार्थ मल्होत्रा, वरुण धवन, आलिया भट्ट, ऋषि कपूर, रोनित रॉय,
मेहमान कलाकार -
बोमन ईरानी, फराह खान, काजोल

सेंसर सर्टिफिकेट : यूए * सेंसर सर्टिफिकेट नंबर : सीआईएल/2/137/2012
* लंबाई : 3988.40 मीटर्स * 16 रील * 2 घंटे 25 मिनट

वयस्क होने की दहलीज पर खड़े किरदारों को लेकर बहुत कम‍ फिल्में बनती हैं जबकि फिल्म देखने वाले दर्शकों में सबसे ज्यादा प्रतिशत इसी वर्ग का होता है। करण जौहर ने अपने करियर में पहली बार साहस दिखाते हुए नए कलाकारों के साथ इस वर्ग के लिए ‘स्टुडेंट ऑफ द ईयर’ बनाई है। वैसे फिल्म निर्माता के रूप में उन्होंने शाहरुख खान की पत्नी गौरी खान को अपना पार्टनर बनाया है क्योंकि बिना शाहरुख के वे कुछ नहीं सोच सकते हैं।

माई नेम इज खान के जरिये करण ने अपना ट्रेक बदला था, लेकिन ‘स्टुडेंट ऑफ द ईयर’ के जरिये वे एक बार फिर अपने चिर-परिचित डांस-सांग-रोमांस और स्टाइलिश सिनेमा की ओर लौट गए हैं। ‘स्टुडेंट ऑफ द ईयर’ में ऐसा कुछ भी नहीं है जो हिंदी सिनेमा के स्क्रीन पर अब तक नजर नहीं आया हो। फिल्म पूरी तरह फॉर्मूलाबद्ध है, लेकिन जिस तरह से एक अनुभवी रसोइया आपकी पसंदीदा डिश को उन्हीं मसालों के साथ और स्वादिष्ट बना देता है वही काम करण जौहर ने किया है।

करण ने अपनी टॉरगेट ऑडियंस की पसंद को ध्यान में रखा है, उनके प्रस्तुतिकरण में ताजगी और मनोरंजन के तत्व शामिल हैं, इस वजह से ‘स्टुडेंट ऑफ द ईयर’ एक मनोरंजक फिल्म के रूप में सामने आती है।

सेंट टेरेसा हाई स्कूल के तीन स्टुडेंट्स अभिमन्यु सिंह (सिद्धार्थ मल्होत्रा), रोहन नंदा (वरुण धवन) और शनाया सिंघानिया (आलिया भट्ट) के इर्दगिर्द कहानी घूमती है। अभिमन्यु और रोहन की पारिवारिक पृष्ठभूमि बेहद अलग है।

रोहन के पिता के पास अरबों रुपये हैं, जबकि अभिमन्यु के माता-पिता अब दुनिया में नहीं रहे और भैया-भाभी के भरोसे वह पलता है। अब ये मत पूछिए कि फाइव स्टार होटल जैसे नजर आने वाले स्कूल का खर्चा उसके भैया कैसे उठाते हैं। यहां गरीब, गरीब इसलिए है कि उसके पास फेरारी कार नहीं है। करण जौहर के लिए गरीबी की परिभाषा थोड़ी अलग होती है।

अभि और रो में बिलकुल नहीं पटती। वे दोस्त बनते हैं, लेकिन उनके रिश्ते तब और बिगड़ जाते हैं जब उनके बीच शयाना आ जाती है। फिर दोनों में स्टुडेंट ऑफ द ईयर का मुकाबला शुरू हो जाता है और प्यार, नफरत और ईर्ष्या जैसी भावनाएं देखने को मिलती हैं।

स्क्रिप्ट में कई खामियां हैं। जैसे यह स्कूल नहीं बल्कि शानदार होटल नजर आता है। सारे स्टुडेंट्स इंटरनेशनल ब्रांड के कपड़े पहने और ब्यूटी पार्लर से निकले नजर आते हैं। साथ ही स्टुडेंट ऑफ द ईयर के लिए जिस तरह से छात्रों के बीच प्रतियोगिता करवाई जाती है, उसमें लड़के और लड़कियों की साथ में साइकिलिंग, तैराकी और दौड़ करवाई जाती है, जो कि पूरी तरह गलत है।

हालांकि फिल्म के अंत में एक स्टुडेंट इस बात को उठाता भी है, लेकिन हैरत इस बात को लेकर होती है कि क्या पच्चीस वर्षों से चली आ रही इस प्रतियोगिता को लेकर किसी के भी दिमाग में इस तरह का प्रश्न नहीं आया।

स्क्रिप्ट की इन कमियों का असर करण अपने शानदार निर्देशन से कम कर देते हैं। उन्होंने फिल्म की गति बेहद तेज रखी है, जिससे दर्शकों को ज्यादा सोचने का अवसर नहीं मिलता। साथ ही किरदार इतने सशक्त हैं कि कहानी पर वे हावी हो जाते हैं, जिससे कई खामियां छिप जाती हैं। छोटे-छोटे दृश्यों से दर्शकों को हंसाया गया है और कहानी को आगे बढ़ाया गया है।

सिद्धार्थ मल्होत्रा, वरुण धवन और आलिया भट्ट के रूप में तीन नए कलाकार बॉलीवुड को मिले हैं। आलिया एक्टिंग के मामले में थोड़ी कमजोर हैं, लेकिन वक्त के साथ-साथ वे सीख जाएंगी। वे ही इस फिल्म में एकमात्र ऐसी कलाकार हैं जो अपनी उम्र के मुताबिक नजर आती हैं। उनकी खूबसूरती और मासूमियत आकर्षित करती है।

तीनों में सबसे ज्यादा दम वरुण धवन में नजर आता है। वरुण न केवल डांस में माहिर हैं बल्कि उनके चेहरे पर हर तरह के भाव आते हैं, ऊंचाई के मामले में वे जरूर मार खाते हैं। सिद्धार्थ मल्होत्रा का चेहरा सख्त है और रोमांस करते समय भी यह सख्त बना रहता है। लेकिन अपने किरदार को वे स्टाइल और एटीट्यूड देने में कामयाब रहें। तीनों के दोस्त बने कलाकारों का काम भी उम्दा है। ऋषि कपूर डीन बने हैं जो जॉन अब्राहम को देख ‘आहें’ भरता है।

विशाल-शेखर का संगीत इस फिल्म का प्लस पाइंट है। कई गानों में उन्होंने पुराने हिट गानों का उपयोग किया है। प्रोडक्शन के नजरिये से फिल्म रिच है और किसी किस्म की कंजूसी नहीं की गई है।

यदि आप हल्की-फुल्की और बबलगम रोमांस टाइप फिल्में पसंद करते हैं तो ‘स्टुडेंट ऑफ द ईयर’ देखी जा सकती है।


बेकार, 2-औसत, 3-अच्छी, 4-बहुत अच्छी, 5-अद्भुत

__________________________
बैनर :
होप प्रोडक्शन्स, इरोज इंटरनेशनल

निर्माता :
सुनील ए. लुल्ला, राकेश झुनझुनवाला, आर. बाल्की

निर्देशक :
गौरी शिन्दे

संगीत :
अमित त्रिवेदी

कलाकार :
श्रीदेवी, मेहदी नेबू, आदिल हुसैन, प्रिया आनंद, अमिताभ बच्चन (
मेहमान कलाकार)
सेंसर सर्टिफिकेट : यू * 2 घंटे 15 मिनट 33 सेकंड



आजाद होने के बावजूद गुलामी के कुछ अंश अभी भी हमारे खून में मौजूद है। फर्राटेदार अंग्रेजी बोलने वाले को या किसी गोरी चमड़ी वाले को देखते ही हम हीन भावना से ग्रस्त होकर अपने आपको कम समझने लगते हैं।

भारत में तो इस समय यह आलम है कि विद्वान उसे ही माना जाता है जिसे अंग्रेजी आती है। करोड़ों भारतीय ऐसे हैं जिन्हें यह भाषा बिलकुल पल्ले नहीं पड़ती हैं और बेचारे रोजाना इस हीन भावना से ग्रस्त रहते हैं।

इंग्लिश विंग्लिश ऐसी ही शशि नामक महिला की कहानी है जो इस भाषा में अपने आपको व्यक्त नहीं कर पाती है। उसकी दस-बारह वर्ष की लड़की पैरेंट्स-टीचर मीटिंग में अपनी मां को ले जाने में शर्मिंदगी महसूस करती है क्यों उसकी मां टीचर्स से हिंदी में बात करेगी। घर पर बच्चे और पति अक्सर उसका मजाक बनाते है क्योंकि अंग्रेजी शब्दों का वह गलत उच्चारण करती है।

शशि नामक किरदार के जरिये सूक्ष्मता के साथ दिखाया गया है कि किस तरह अंग्रेजी नहीं जानने वाला शख्स बैंक, एअरपोर्ट या बड़े होटल में जाने में घबराता है। न्यूयॉर्क में शशि एक रेस्तरां में अपने लिए कॉफी खरीदने जाती है तो उससे अंग्रेजी में ऐसे बात की जाती है कि बेचारी घबरा जाती है। अंग्रेजी में जब उसके आसपास के लोग बात करते हैं तो उसे नींद आने का बहाना बनाकर वहां से उठना पड़ता है ताकि उनके बीच वह बेवकूफ न लगे।

शशि अपनी बहन की बेटी की शादी के लिए न्यूयॉर्क जाती है और वहां अंग्रेजी सीखने का फैसला करती है। क्लास में उसका परिचय ऐसे कई लोगों से होता है जो अंग्रेजी नहीं जानते हैं। लेकिन इसको लेकर न उनमें शर्मिंदगी है और न ही उनका मजाक बनाया जाता है। भारत, स्पेन, चीन, फ्रांस से ये लोग आए हैं और अमेरिका में रहने के लिए अंग्रेजी सीखते हैं।

यहां यह बताने की कोशिश की गई है कि भारत में अंग्रेजी का हौव्वा बनाया गया है और माहौल ऐसा बनाया गया है कि अंग्रेजी में बात करना विद्वता की निशानी है। टूटी-फूटी हिंदी या क्षेत्रीय भाषा यदि कोई बोलता है तो उसका कोई मजाक नहीं बनाया जाता।

फिल्म दो ट्रेक पर चलती है। एक शशि की अंग्रेजी में कमजोरी और दूसरा, इस हाउसवाइफ को घर में सम्मान नहीं मिलता। वैसे वह बूंदी के लड्डू बनाकर बेचती है, लेकिन इसे बहुत छोटा काम समझा जाता है। शशि के लड्डू को यदि कोई बेहद स्वादिष्ट बताता है तो उसका पति यह कहकर शशि का मजाक उड़ाता है कि ये तो पैदा ही लड्डू बनाने के लिए हुई है।

न्यूयॉर्क में जब शशि अकेली इंग्लिश क्लास में जाती है और थोड़ी-बहुत इस भाषा से परिचित होती है तो उसकी चाल में आत्मविश्वास नजर आने लगता है। क्लास में एक फ्रेंच पुरुष शशि की ओर आकर्षित होता है और पूरी क्लास के सामने उसकी सुंदरता की तारीफ करता है। शशि को बुरा जरूर लगता है, लेकिन यहां से वह खुद से प्यार करने लगती है और उसकी एक नई यात्रा शुरू होती है।

न चाहते हुए भी फिल्म यह बात रेखांकित करती है कि अंग्रेजी महत्वपूर्ण भाषा है क्योंकि अंग्रेजी सीखने के बाद शशि का आत्मविश्वास और सम्मान दोनों बढ़ जाता है। हालांकि न्यूयॉर्क से भारत लौटते समय वह हवाई जहाज में हिंदी अखबार पढ़ने को मांगती है और इसके जरिये यह दिखाने की कोशिश की गई है कि उसके लिए हिंदी भी महत्वपूर्ण है, लेकिन केवल सिर्फ एक सीन से बात नहीं बनती। फिल्म जिस थीम से शुरू होती है उसका निर्वाह अंत में नहीं करती है।

विज्ञापन फिल्म बनाने में गौरी शिंदे का बड़ा नाम है और फीचर फिल्म बनाकर उन्होंने साबित किया कि वे इस माध्यम की गहरी समझ रखती है। इंग्लिश विंग्लिश न केवल हंसाती है या रुलाती है बल्कि सोचने पर भी मजबूर करती है। फिल्म का मूड उन्होंने बेहद हल्का-फुल्का रखा है। बीच में कहानी इंच भर भी नहीं खिसकती है, लेकिन गौरी शिंदे ने फिल्म को बिखरने नहीं दिया।

फ्रेंच पुरुष के शशि के प्रति आकर्षण को उन्होंने बखूबी दिखाया है। दोनों के बीच कुछ दृश्य में वह फ्रेंच बोलता है और शशि हिंदी, लेकिन दोनों एक-दूसरे की बात समझ जाते हैं। कही-कही भाषा की जरूरत नहीं होती है और केवल भाव से हम सामने वाले के मन की अंदर की बात जान लेते हैं।

लगभग 15 वर्ष बाद श्रीदेवी की वापसी हुई है, लेकिन कैमरे के सामने अभिनय करना वे नहीं भूली हैं। इन पन्द्रह वर्षों में उन्हें सैकड़ों फिल्मों के प्रस्ताव मिले, लेकिन सही स्क्रिप्ट की उनकी तलाश ‘इंग्लिश विंग्लिश’ पर आकर खत्म हुई और उनका चुनाव एकदम सही है। शशि की झुंझलाहट, उपेक्षा और आत्मविश्वास को उन्होंने बेहद शानदार तरीके से स्क्रीन पर पेश किया। आदिल हुसैन, सुलभा देशपांडे सहित तमाम कलाकारों का अभिनय शानदार है जो परिचित चेहरे नहीं हैं। अमिताभ बच्चन दो-तीन सीन में नजर आते हैं और ये सीन हटा भी दिए जाए तो कोई फर्क नहीं पड़ता है।

इंग्लिश विंग्लिश एक अनोखे विषय, शानदार निर्देशन और श्रीदेवी के बेहतरीन अदाकारी की वजह से देखी जा सकती है।

__________________________
बैनर :
एस. स्पाइस स्टुडियोज़, प्लेटाइम क्रिएशन्स, ग्रेजिंग गोट प्रोडक्शन्स, वायकॉम 18 मोशन पिक्चर्स

निर्माता :
अक्षय कुमार, अश्विनी यार्डी, परेश रावल

निर्देशक :
उमेश शुक्ला

संगीत :
हिमेश रेशमिया, अंजान-मीत ब्रदर्स, सचिन-जिगर

कलाकार :
अक्षय कुमार, परेश रावल, मिथुन चक्रवर्ती, महेश मांजरेकर, गोविंद नामदेव, सोनाक्षी सिन्हा-प्रभुदेवा

सेंसर सर्टिफिकेट : यू * 2 घंटे 12 मिनट



ओह माय गॉड
भ
गवान के खिलाफ न होकर उनके नाम पर व्यवसाय चलाने वालों के खिलाफ है। धर्म का भय बताकर धर्म के नाम पर जो लूट-खसोट की जा रही है उन लोगों पर व्यंग्य करते हुए उन्हें बेनकाब करने की कोशिश की गई है।

आस्था के नाम पर अंधे बने हुए लोग भी कम दोषी नहीं हैं। मंदिरों में चढ़ावे के नाम पर पैसे, हीरे-जवाहरात, मुकुट, सिंहासन चढ़ाए जाते हैं जिनकी कीमत सुन हम दंग रह जाते हैं। एक तरफ भोजन के अभाव में लोग भूखे मर रहे हैं तो दूसरी ओर लीटरों दूध भगवान पर चढ़ाया जा रहा है जो मंदिर से निकलकर गटर में मिल जाता है।

लोगों को तन ढंकने के लिए चादर नहीं है और दरगाह में चादर चढ़ाई जाती हैं। कुछ साधु-संत भगवान का रूप बने हुए हैं, सोने के सिंहासन पर वे बैठते हैं, लाखों की कार में घूमते हैं और शानो-शौकत में राजा-महाराजाओं को पीछे छोड़ते हैं। इन लोगों के नकाब खींचने का काम ‘ओह माय गॉड’ करती है।

धर्मभीरू लोग इतने डरे हुए हैं कि हजारो वर्ष पुरानी परंपराओं का पालन बिना सोचे-समझे अभी भी कर रहे हैं। उन्होंने यह बात अपने माता-पिता से सीखी है और इसे वे अपने बच्चों को भी सिखाते हैं। उन्होंने कभी नहीं सोचा कि ये परंपराएं उस कालखंड में उस दौर के सामाजिक दशा को देखकर बनाई गई थी, जिनका वर्तमान में कोई महत्व नहीं है।

रीतियां कुरीति बन चुकी हैं। भगवान से सौदे किए जाते हैं कि तुम मेरा ये काम कर दोगे तो मैं इतने रुपये चढ़ाऊंगा, उपवास करूंगा। ताबीज पहन कर, अंगुठियों में पत्थर पहन कर समझा जा रहा है कि उनका भविष्य सुधर जाएगा।

ताज्जुब की बात तो ये है कि ये अनपढ़ नहीं बल्कि पढ़े-लिखे लोग भी कर रहे हैं जबकि आस्थाएं पाखंड में बदल चुकी हैं और अंधविश्वास की जड़ें बहुत गहरी हो गई हैं। सभी साधु-संतों को ढोंगी नहीं बताया गया है। फिल्म में एक संत ऐसा है जो ढोंगियों को पोल देखते हुए बहुत खुश होता है। फिल्म में बताया गया है कि गीता, कुरान और बाइबल को समझे बिना लोग धर्म की अपने तरीके से व्याख्या कर रहे हैं।

कांजी मेहता के किरदार से इतनी गंभीर बातें बेहद हल्के-फुल्के तरीके से फिल्म में दिखाई गई है। मोटे तौर पर सोचा जाए तो भगवान को मानना भी एक तरह का अंधविश्वास है। लेकिन फिल्म में भगवान को भी दिखाया गया है और इसको लेकर कुछ लोगों को आपत्ति भी हो सकती है। खैर, भगवान यहां खुद खुश नहीं है कि उनके नाम पर किस तरह अंधविश्वास फैल चुका है।

कांजी भाई की भूकंप में दुकान बरबाद हो जाती है और इंश्योरेंस कंपनी इसे ‘एक्ट ऑफ गॉड’ करार देते हुए हर्जाना देने से इंकार कर देती है। कांजी भाई भगवान के खिलाफ मुकदमा दायर करते हैं कि यदि उन्होंने उनकी दुकान बरबाद की है तो उन्हें हर्जाना देना पड़ेगा। कोर्ट का
ंज
ी भाई को कहती है कि वे भगवान होने का सबूत दें। कांजी भाई सभी धर्मों के पंडित, मौलवी और पादरी को लीगल नोटिस भेजते हैं।

गुजराती नाटक ‘कांजी विरुद्ध कांजी’ और हिंदी नाटक ‘किशन वर्सेस कन्हैया’ पर यह फिल्म आधारित है। यह एक ऐसा विषय है जिसे ‍एक फिल्म में समेट पाना बेहद मुश्किल काम है। ‘ओह माय गॉड’ में भी कई बातें अनुत्तरित रह जाती है। कई जगह फिल्म दिशा भटक जाती है, लेकिन फिर भी यह फिल्म अपना मैसेज देने में कामयाब रहती है।

खुद लेखक इस बात को जानते हैं कि कुछ लोगों की सोच इस फिल्म को देख बदल सकती है, लेकिन ये असर ज्यादा दिनों तक नहीं रह पाएगा। इसीलिए फिल्म के अंत में परेश रावल से संत बने मिथुन चक्रवर्ती कहते हैं कि धर्म और आस्था अफीम के नशे की तरह है, जिन लोगों की सोच तुमने बदली है थोड़े दिनों बाद मेरे आश्रमों में नजर आएंगे।

मिथनु, पूनम झावर और गोविंद नामदेव के किरदार रियल लाइफ से प्रेरित हैं। किससे प्रेरित हैं, यह पता करने में ज्यादा देर नहीं लगती है।

निर्देशक उमेश शुक्ला के पास नाटक तैयार था और उसको उन्होंने स्क्रीन पर अच्छे से उतारा। कलाकारों का चयन सटीक है जिससे उन्हें फिल्म को बेहतर बनाने में आसानी रही। स्क्रीनप्ले में कुछ कमियां हैं, लेकिन धर्म को लेकर हजारों सालों से बहस चली आ रही है इसलिए लेखक को दोष देना गलत होगा। ‍अंत में परेश रावल को बीमार करना और भगवान के चमत्कार से ठीक होना फिल्म को कमजोर करता है। फिल्म के कुछ संवाद तीखे हैं जो कुछ लोगों को चुभ सकते हैं।

परेश रावल इस फिल्म के हीरो हैं। कांजी भाई के रूप में किसी और को सोचना मुश्किल है। परेश की एक्टिंग की खास शैली है और उसी शैली में उन्होंने कांजी भाई का रोल निभाया है। अक्षय कुमार का रोल बेहद छोटा है, लेकिन भगवान के रूप में वे प्रभावित करते हैं। इस रोल के लिए जो सौम्यता और चेहरे पर शांति का भाव चाहिए था वो उनके चेहरे पर नजर आता है।

मिथुन चक्रवर्ती ने अपनी ‘अदाओं’ से दर्शकों को हंसाया है और उन्होंने अपने किरदार को अश्लील नहीं होने दिया है। गोविंद नामदेव की एक्टिंग लाउड है, लेकिन उनके किरदार पर सूट होती है। पूनम झावेर को कम फुटेज मिले।

सोनाक्षी सिन्हा और प्रभुदेवा पर फिल्माया गया आइटम सांग ‘गो गो गोविंदा’ शानदार कोरियोग्राफी के कारण देखने लायक है।

‘ओह माय गॉड’ धर्मभीरू लोगों को यह बात सिखाती है कि भगवान से डरो नहीं बल्कि उनसे प्यार करो और इंसानियत को ही सबसे बड़ा धर्म मानो।

__________________________
बैनर :
ईशाना मूवीज़, यूटीवी मोशन पिक्चर्स

निर्माता :
सिद्धार्थ राय कपूर, रॉनी स्क्रूवाला

निर्देशक :
अनुराग बसु

संगीत :
प्रीतम चक्रवर्ती

कलाकार :
रणबीर कपूर, प्रियंका चोपड़ा, इलियाना डीक्रूज, सौरभ शुक्ला, आशीष विद्यार्थी

सेंसर सर्टिफिकेट : यू * 2 घंटे 30 मिनट



हास्य में करुणा और करुणा में हास्य, यह महान चार्ली चैपलिन के सिनेमा का मूलमंत्र है। इससे प्रेरणा लेकर पूरे विश्व में कई फिल्में बनी हैं। खुद राज कपूर पर चार्ली का गहरा प्रभाव रहा है और उनके सिनेमा में यह झलकता है। ‘बर्फी’ भी चैपलिन सिनेमा से प्रभावित है, खासतौर पर बर्फी/मर्फी का किरदार जो राज कपूर के पोते रणबीर ने निभाया है।

चार्ली चैपलिन की फिल्मों में संवाद नहीं हुआ करते थे। बिना संवाद के गहरी बात चैपलिन बयां कर देते और सभी अपने मतलब निकाल लेते, शायद इसीलिए निर्देशक अनुराग बसु ने भी अपने हीरो को बोलने और सुनने में असमर्थ तथा हीरोइन को मंदबुद्धि बताया है। हीरो-हीरोइन ने पूरी फिल्म में अंगुली पर गिनने लायक शब्द बोलेंगे, लेकिन उनके अंदर क्या चल रहा है इसे अनुराग बसु ने इतने बेहतरीन तरीके से पेश किया है कि सारी बातें बिना कहे समझ आ जाती हैं।

इन दिनों सिल्वर स्क्रीन पर ग्रे और ब्लैक किरदार का बोलबाला है और नि:स्वार्थ भावनाएं और निश्चल प्रेम नजर नहीं आता। बर्फी में ये सब बातें अरसे बाद देखने को मिली हैं और इन्हें देख ऋषिकेश मुखर्जी का सिनेमा याद आ जाता है जिसमें भले लोग नजर आते थे।

बर्फी (रणबीर कपूर) और झिलमिल (प्रियंका चोपड़ा) साधारण इंसान भी नहीं हैं क्योंकि उनमें शारीरिक और मानसिक विकलांगता है। श्रुति (इलियाना डीसूजा) में कोई कमी नहीं है। इन तीनों के इर्दगिर्द जो कहानी गढ़ी गई है वो भी साधारण है। दरअसल किरदार पहले सोच लिए गए और फिर कहानी लिखी गई, लेकिन बर्फी को देखने लायक बनाता है अनुराग बसु् का निर्देशन, सभी कलाकारों की एक्टिंग और सशक्त किरदार।

कहानी कहने की अनुराग की अपनी शैली है। उनकी फिल्मों में कहानी अलग-अलग स्तर पर साथ चलती रहती है जिसे वे आपस में लाजवाब तरीके से गूंथ देते हैं। काइट्स और मेट्रो में हम यह देख चुके हैं और बर्फी में भी उन्होंने इसी शैली को अपनाया है। लेकिन जरूरी नहीं है कि यह शैली सभी को पसंद आए।

फिल्म में 1972, 1978 और वर्तमान का समय दिखाया गया है। सभी दौर की कहानी साथ चलती रहती है, जिसे कई लोग सुनाते रहते हैं। इस वजह से यह फिल्म देखते समय दिमाग सिनेमाघर में साथ लाना पड़ता है।

दार्जिलिंग में रहने वाला बर्फी एक ड्राइवर का बेटा है और उसे सम्पन्न परिवार की श्रुति (इलियाना) चाहती है, जिसकी सगाई किसी और से हो चुकी है। श्रुति यह बात अपनी मां (रूपा गांगुली) को बताती है। मां द्वारा अपनी बेटी को समझाने वाला जो दृश्य बेहतरीन है।

श्रुति को उसकी मां ऐसी जगह ले जाती है जहां कुछ लोग लकड़ी काटते रहते हैं। उसमें से एक की ओर इशारा कर मां कहती है कि जवानी में वे उसे चाहती थी, लेकिन यदि उसके साथ शादी करती तो ऐशो-आराम और सुविधा भरी जिंदगी नहीं जी पाती।

इस तरह के कई शानदार दृश्य फिल्म में हैं, जिसमें क्लाइमेक्स वाले दृश्य का उल्लेख जरूरी है। अनाथालय में झिलमिल को ढूंढते हुए बर्फी आता है, लेकिन वो उसे नहीं मिलती। जब वह श्रुति के साथ वापस जा रहा होता है तब पीछे से झिलमिल उसे आवाज लगाती है, लेकिन सुनने में असमर्थ बर्फी को पता ही नहीं चलता कि उसकी पीठ पीछे क्या हो रहा है।

श्रुति यह बात अच्छे से जानती है कि यदि बर्फी को झिलमिल का पता लग गया तो वह बर्फी को खो देगी। यहां पर श्रुति की प्रेम की परीक्षा है कि वह स्वार्थी बन चुप रहेगी या उसके लिए अपने प्रेमी की खुशी ही असली प्यार है और वह बर्फी को यह बात बता देगी। फिल्म की कहानी से थोड़ी छूट लेकर यह सीन लिखा गया है, लेकिन ये फिल्म का सबसे उम्दा सीन है।

फिल्म के पात्र आधे-अधूरे हैं, लेकिन इससे फिल्म बोझिल नहीं होती। साथ ही उनके प्रति किसी तरह की हमदर्दी या दया उपजाने की कोशिश नहीं की गई है। फिल्म में कई-कई छोटे-छोटे दृश्य हैं, जिनमें हास्य होने के साथ-साथ यह बताने की कोशिश की गई है कि बर्फी को अपनी कमियों के बावजूद किसी किस्म की शिकायत नहीं है और वह जीने का पूरा आनंद लेता है।

झिलमिल का कैरेक्टर स्टोरी में जगह बनाने में काफी समय लेता है और यहां पर फिल्म थोड़ी कमजोर हो जाती है, लेकिन धीरे-धीरे फिल्म में फिर पकड़ आ जाती है। उसके अपहरण वाले किस्सा थोड़ा लंबा हो गया, यदि यहां फिल्म को थोड़ा एडिट कर दिया जाए तो इससे फिल्म में चुस्ती आ जाएगी। इसके अलावा भी कहानी में कुछ कमियां हैं, लेकिन इन्हें इग्नोर किया जा सकता है।

रणबीर कपूर ने बहुत जल्दी एक ऐसे एक्टर के रूप में पहचान बना ली है जिसके लिए रोल सोचे जाने लगे हैं। वे हर तरह के जोखिम उठाने और प्रयोग करने के लिए तैयार हैं। संवाद के बिना अभिनय करना आसान नहीं है, लेकिन रणबीर ने न केवल इस चैलेंज को स्वीकारा बल्कि सफल भी रहे। बर्फी की मासूमियत, मस्ती और बेफिक्री को उन्होंने लाजवाब तरीके से परदे पर पेश किया है। श्रुति के घर अपना रिश्ता ले जाने वाले सीन में उनकी एक्टिंग देखने लायक है।

कमर्शियल और मीनिंगफुल सिनेमा में संतुलन बनाए रखना प्रियंका चोपड़ा अच्छे से जानती हैं। जहां एक ओर वे ‘अग्निपथ’ करती हैं तो दूसरी ओर उनके पास ‘बर्फी’ के लिए भी समय है। ग्लैमर से दूर एक मंदबुद्धि लड़की का रोल निभाकर उन्होंने साहस का परिचय दिया है। कुछ दृश्यों में तो पहचानना मुश्किल हो जाता है कि ये प्रियंका है। प्रियंका की एक्टिंग भी सराहनीय है, लेकिन उनके किरदार को कहानी में ज्यादा महत्व नहीं मिल पाया है।
रणबीर और प्रियंका जैसे कलाकारों की उपस्थिति के बावजूद इलियाना डिक्रूज अपना ध्यान खींचने में सफल हैं। उनका रोल कठिन होने के साथ-साथ कई रंग लिए हुए है, और इलियाना ने कोई भी रंग फीका नहीं होने दिया है। बॉलीवुड में उनका कदम स्वागत योग्य है। एक पुलिस ऑफिसर के रूप में सौरभ शुक्ला टिपिकल बंगाली लगे हैं। उनके साथ सभी कलाकारों ने अपने-अपने रोल बखूबी निभाए हैं।

रवि वर्मन ने दार्जिलिंग और कोलकाता को खूब फिल्माया है और सभी कलाकारों के चेहरे के भावों को कैमरे की नजर से पकड़ा है। फिल्म के गीत अर्थपूर्ण हैं, लेकिन उनकी धुनें ऐसी नहीं है कि तुरंत पसंद आ जाएं। हो सकता है कि ये धीरे-धीरे लोकप्रिय हों।

यह बर्फी बेहद स्वादिष्ट है और इससे कोई नुकसान भी नहीं है। ‘बर्फी’ देखना यानी अच्छी फिल्मों को बढ़ावा देना है।

__________________________
बैनर :
वायकॉम 18 मोशन पिक्चर्स

निर्माता :
अनुराग कश्यप, सुनील बोहरा, गुनीत मोंगा

निर्देशक :
अनुराग कश्यप

संगीत :
स्नेहा खानवलकर

कलाकार :
मनोज बाजपेयी, नवाजुद्दीन शेख, ऋचा चड्ढा, हुमा कुरैशी, रीमा सेन, राजकुमार यादव

सेंसर सर्टिफिकेट : ए * 2 घंटे 39 मिनट 30 सेकंड



गैंग्स ऑफ वासेपुर के दोनों भाग एक साथ ही देखे जाने चाहिए, वरना किरदारों को याद रखने में परेशानी हो सकती है। जिन लोगों को पहला भाग देखे हुए लंबा समय हो गया है उन्हें कठिनाई महसूस हो सकती है क्योंकि फिल्म का दूसरा भाग ठीक वही से शुरू होता है जहां पहला खत्म होता है। पहले भाग का रिकेप होता तो शायद बेहतर होता।

गैंग्ग ऑफ वासेपुर दो परिवारों की आपसी दुश्मनी की कहानी है, जिसमें अपना वर्चस्व साबित करने के लिए एक-दूसरे के परिवार के लोगों की हत्या की जाती है। ‘बदला’ बॉलीवुड का पुराना फॉर्मूला है और जब अनुराग कश्यप ने अपनी पहली कमर्शियल फिल्म (जैसा की वे कहते हैं) बनाई तो इसी फॉर्मूले को चुना।

अनुराग का बचपन उत्तर भारत के एक छोटे शहर में बीता है। बी और सी ग्रेड फिल्म देख कर वे बड़े हुए और उन्होंने अपनी उन यादों को फिल्म में उतारा है। वासेपुर की युवा पीढ़ी संजय दत्त और सलमान बनने के सपने देखती रहती है।

एक रूटीन रिवेंज ड्रामा इसलिए दिलचस्प लगता है क्योंकि छोटे शहर की आत्मा कहानी और किरदारों में नजर आती है, साथ ही धनबाद और वासेपुर के माहौल से भी बहुत कम दर्शक परिचित हैं। भले ही कहानी में काल्पनिक तत्व हों, लेकिन उनकी प्रेरणा वहां घटे वास्तविक घटनाक्रमों से ली गई है।

‘गैंग्स ऑफ वासेपुर’ अनुराग कश्यप की महाभारत है, जिसमें ढेर सारे किरदार हैं और उन्हें बड़ी सफाई से आपस में गूंथा गया है। हर किरदार की अपनी कहानी है। एक पीढ़ी द्वारा की गई गलती को कई पी‍ढ़ियां भुगतती रहती है।

पहले भाग की जान मनोज बाजपेयी थे तो दूसरे की नवाजुद्दीन। नवाजुद्दीन भी बेहतर अभिनेता हैं, लेकिन मनोज जैसा प्रभाव वे नहीं छोड़ पाए। दूसरा भाग पहले का दोहराव लगता है। एक पीढ़ी से दूसरी पीढ़ी पर कहानी शिफ्ट होती है और वही खून-खराबा होता रहता है। सब का क्या हाल होने वाला है, ये पहले से ही दर्शक को मालूम रहता है, दिलचस्पी इसमें रहती है कि यह कैसे होगा। कुछ जगह फिल्म में ठहराव महसूस होता है क्योंकि गोलियों की बौछार कुछ ज्यादा ही हो गई है।

दूसरे भाग में कुछ अच्छे किरदार देखने को मिलते हैं। जैसे फैजल का छोटे भाई परपेंडिकुलर का किरदार बड़ा मजेदार है। काश उसे ज्यादा फुटेज मिलते। फैजल के रोमांस में एक अलग ही तरह का हास्य है। उसकी प्रेमिका उसे डांट लगाती रहती है कि उसे हाथ लगाने के पहले फैजल को इजाजत लेनी चाहिए। वो सीन बेहद उम्दा है जिसमें फैजल अपनी प्रेमिका से सेक्स करने की इजाजत मांगता है।

गैंग्स ऑफ वासेपुर देखने का सबसे बड़ा कारण है निर्देशक अनुराग कश्यप। उनका प्रस्तुतिकरण लाजवाब है। ‍बतौर निर्देशक उन्होंने छोटे से छोटे डिटेल का ध्यान रखा है। कुछ सेकंड्स के दृश्य बहुत कुछ कह जाते हैं। सुल्तान का पीछा कर उसकी हत्या करने वाला सीन तो उन्होंने लाजवाब फिल्माया है। ऐसे कई दृश्य हैं।

लाइट, शेड और लोकेशन का अनुराग ने बेहतरीन तरीके से उपयोग किया है। हर एक्टर से उन्होंने ऐसा काम निकलवाया है कि लगता ही नहीं कि वो एक्टिंग कर रहा है। सभी अपने किरदार में डूबे नजर आते हैं। बैकग्राउंड म्युजिक, म्युजिक, सिनेमाटोग्राफी, एडिटिंग टॉप क्लास है।

गैंग्स ऑफ वासेपुर की कहानी भले ही रूटीन हो, लेकिन जबरदस्त अभिनय और निर्देशन इस फिल्म को देखने योग्य बनाते हैं।

__________________________
निर्माता :
क्रिस्टोफर नोलान, चार्ल्स रॉवेन, एमा थॉमस

निर्देशक :
क्रिस्टोफर नोलान

कलाकार :
क्रिश्चियन बेल, एने हैथवे, टॉम हार्डी, गेरी ओल्डमैन, माइकल कैने

सेंसर सर्टिफिकेट : यूए * 2 घंटे 44 मिनट



क्रिस्टोफर नोलान की बैटमैन सीरिज का ‘द डार्क नाइट राइज़ेस’ फाइनल पार्ट है। बैटमैन बिगिन्स, द डार्क नाइट से होते हुए द डार्क नाइट राइसेस तक पहुंचने में नोलान को आठ वर्ष लगे। बैटमैन के दीवानों को इस फिल्म से बहुत उम्मीदें हैं और ये उनकी उम्मीदों पर खरी भी उतरती है।

यदि आपने पिछली फिल्में नहीं भी देखी हैं तो भी कोई फर्क नहीं पड़ता। हर किरदार को डिटेल के साथ पेश किया गया है जिससे यह फिल्म समझने में कोई कठिनाई पैदा नहीं होती है। क्रिस्टोफर नोलान ने डेविड एस. गॉयर और जोनाथन नोलान के साथ मिलकर ऐसी कहानी लिखी है जिसमें ढेर सारे सब-प्लाट हैं, लेकिन कुशल निर्देशन ने कहानी को बिखरने नहीं दिया।

बैटमैन (क्रिश्चियन बेल) पर हार्वे डेंट की हत्या का दोष लग चुका है। आठ वर्ष से वह अपने महलनुमा घर से बाहर नहीं निकलता है। केवल बटलर एल्फ्रेड उसके साथ है। बैटमैन कमजोर हो चुका है। पहले जैसी उसमें ताकत नहीं है। अंदर से वह बेहद अकेला है क्योंकि अपना प्यार वह खो चुका है। सामाजिक जीवन से भी वह कट चुका है। लोगों के सामने ब्रूस वेन के रूप में उसकी पहचान है। ब्रूस को आर्थिक रूप से जबरदस्त घाटा होता है।

विलेन बेन (टॉम हार्डी) का मकसद है गोथम सिटी को तहस-नहस कर देना। वह एक न्यूक्लियर साइंसटिस्ट का अपहरण कर लेता है और उस पर दबाव डालकर न्यूक्लियर बम से गोथम सिटी को बर्बाद कर देना चाहता है।

गोथम शहर पर उसका कब्जा हो चुका है। उसके साथी ने शहर की सारी व्यवस्थाएं भंग कर दी है। उसकी अपनी पुलिस और न्याय प्रणाली है। बेन को रोकने की कोशिश बैटमैन करता है, लेकिन बेन उस पर भारी पड़ता है और कैद में डाल देता है।

क्या बेन अपने मकसद में कामयाब हो पाएगा? क्या बैटमैन गोथम शहर की रक्षा कर पाएगा? इन प्रश्नों के जवाब क्लाइमेक्स में सरप्राइज के साथ मिलते हैं।

जेम्स बांड नुमा स्टाइल में फिल्म की शुरुआत होती है जिसमें बेन अपने प्लेन के जरिये दूसरे प्लेन में बैठे वैज्ञानिक का हवा में ही अपहरण करता है। यह फिल्म के बेहतरीन दृश्यों में से एक है।

इसके बाद कहानी ब्रूस वेन पर आकर थम-सी जाती है। एल्फ्रेड और ब्रूस के बीच के सीन बेहद लंबे हैं। इन दिनों तमाम सुपरहीरो को बेहद तनहा दिखाया जा रहा है, साथ ही वे कई बार विलेन के सामने कमजोर भी पड़ते हैं। सुपरमैन, स्पाइडरमैन के बाद बैटमैन का भी यही हाल है। बीच-बीच में सेक्सी चोर सेलिना (एने हैथवे) आकर फिल्म को गति प्रदान करती रहती है।

फिल्म ऊंचाइयों को तब छूती है जब बेन गोथम सिटी में आ धमकता है और अपने साथियों के जरिये शहर को तहस-नहस कर डालता है। दरअसल फिल्म का क्लाइमेक्स 70-80 मिनट तक चलता है जिसमें वेन को काबू में करने के लिए बैटमैन, कमिश्नर और कुछ काबिल पुलिस ऑफिसर पूरी कोशिश करते हैं।

क्लाइमेक्स में न्यूक्लियर बम के फटने का खतरा, शहर में अपराधियों का राज, बेन का खून-खराबा, बम को ढूंढ निकालने का रोमांच, बैटमैन का बेन की कैद से निकलकर गोथम सिटी में आना जैसे कई तत्व शामिल हैं जो सीट से हिलने नहीं देते हैं।

निर्देशक क्रिस्टोफर नोलान का निर्देशन बेहतरीन है। उन्होंने बैटमैन के एकाकीपन को भी उभारा है और बीच-बीच में बैटमैन का उड़ना, फ्यूचरिस्टिक बाइक और कार का चलाना जैसे रोमांचकारी दृश्यों को डाला है ताकि फिल्म एक ही ट्रेक पर चलती हुई नहीं लगे।

जहां तक माइनस पाइंट्स का सवाल है तो बैटमैन को कैद में रखने वाला प्रसंग बहुत लंबा रखा गया है जिसकी वजह से बैटमैन का एक्शन बहुत देर तक देखने को नहीं‍ मिलता है। साथ ‍ही यह फिल्म की लंबाई को भी बढ़ाता है। फिल्म शुरुआत में काफी धीमी भी है।

बैटमैन के किरदार में कई शेड्स देखने को मिलते हैं और क्रिश्चियन बेल ने शानदार एक्टिंग से अपने किरदार में इन रंगों को खूब भरा है। दुनिया से मन उचटने वाले इंसान से लेकर बैटमैन के रूप में वापसी वाले किरदार को उन्होंने बेहतरीन तरीके से निभाया है।

बेन बने टॉम हार्डी क्रूर लगते हैं। पूरी फिल्म में उनका चेहरा एक बार नजर आता है क्योंकि उन्होंने मास्क लगा रखा है। इस मास्क के कारण उनके द्वारा बोले गए कई संवाद समझ में नहीं आते हैं। एने हैथवे ने फिल्म को ग्लैमरस लुक दिया है। सिनेमाटोग्राफी, एक्शन और स्पेशल इफेक्टस टॉप क्लास हैं।

द डार्क नाइट राइज़ेस में वो सारे मसाले हैं जो आप एक सुपरहीरो की फिल्म में देखना पसंद करते हैं।

__________________________
निर्देशक :
मार्क वेब

कलाकार :
एंड्रयू गारफील्ड, एमा स्टोन, रे इफांस, सैली फील्ड, इरफान खान

सेंसर सर्टिफिकेट : यूए * 2 घंटे 12 मिनट



स्पाइडरमैन सीरिज की अगली फिल्म ‘द अमेजिंग स्पाइडरमैन’ में इस बार न तो स्पाइडरमैन के रूप में टॉबी मैग्वायर हैं और न ही निर्देशन सैम रैमी ने किया है। नई टीम ने इस बार स्पाइडरमैन सीरिज को आगे बढ़ाया है और यह फर्क फिल्म देखने पर पता चलता है। मार्क वेब ने स्पाइडरमैन को अपने विज़न से दिखाया है और इस सुपर हीरो को निभाने की जवाबदारी एंड्रयू गारफील्ड के युवा कंधों पर है।

फिल्म के रिलीज होने के पहले सवाल खड़े किए गए थे कि क्या एंड्रयू स्पाइडरमैन के रूप में जंचेंगे? क्या दर्शक उन्हें स्पाइडरमैन के रूप में पसंद करेंगे? दोनों प्रश्नों के जवाब सकारात्मक है। टीनएज स्पाइडरमैन को एंड्रयू ने बखूबी स्क्रीन पर पेश किया है और मार्क वेब का यह स्पाइडरमैन सुपरहीरो की बजाय आम आदमी के ज्यादा निकट है। वह लड़खड़ाता है, गिरता है, दु:खी होता है, लेकिन अंत में उसी की जीत होती है क्योंकि सुपरहीरो कभी हार ही नहीं सकता।

द अमेजिंग स्पाइडरमैन की कहानी तीन ट्रेक पर चलती है, जिसमें एक्शन, रोमांस और रोमांच है। पीटर पार्कर (एंड्रयू गारफील्ड) जब छोटा था तब उसके माता-पिता रहस्यमय परिस्थितियों में उसे अंकल के पास छोड़ गए थे। उसके बाद वे कभी नहीं लौटे।

टीनएजर पीटर के हाथ अपने पिता का पुराना ब्रीफकेस लगता है, जिसमें कुछ फॉर्मूले लिखे हुए हैं। वह अपने पिता और उनकी खोज के बारे में जानने के लिए उत्सुक होता है और डॉ. कर्ट कॉनर्स (रे इफांस) से मुलाकात करता है जो उसके पिता के साथ काम करते थे। कॉनर्स दो प्रजातियों के जीन को आपस में मिलाने का प्रयोग कर रहे हैं और इसमें पीटर उनकी मदद करता है। यह ट्रेक काफी रोमांचकारी है।

पीटर और ग्वेन (एम्मा स्टोन) की प्रेम कहानी को निर्देशक मार्क वेब ने शानदार तरीके से फिल्माया है और रियल लाइफ लवर्स की कैमिस्ट्री भी खूब जमी है। ग्वेन के पिता को न्यूयॉर्क सिटी पुलिस डिपार्टमेंट का कैप्टन बताया जो स्पाइडरमैन को पकड़ना चाहता है, जिससे इस ट्रेक में थोडा कॉमेडी का भी टच आ गया है। इस लव-स्टोरी का अंत सुखद करने से सिनेमाहॉल छोड़ते समय दर्शकों के चेहरे खिल जाते हैं।

स्पाइडरमैन के कारनामे भी देखने को मिले हैं जब पीटर पार्कर असहाय लोगों की जान बचाता है और ताकतवर छिपकली बन गए कॉनर्स से भी लोगों और शहर को बचाता है जो सभी को तबाह करने पर तुला हुआ है।

इस ट्रेक में जबरदस्त स्पेशल इफेक्टस हैं जो थ्री-डी फॉर्मेट में फिल्म देखने वालों को ज्यादा रोमांचित करेंगे। कॉनर्स और पीटर की फाइटिंग सीन उन लोगों की तमन्ना पूरी करते हैं जो सुपरहीरो को हीरोगिरी करते देखना चाहते हैं।

फिल्म का कुछ हिस्सा इस सीरिज की पुरानी फिल्मों की याद ताजा करता है। हालांकि पिछले भागों से इसका कोई खास लेना-देना नहीं है। एक बार फिर दिखाया गया है कि मकड़ी के काटने से पीटर स्पाइडरमैन बनता है।

मार्क वेब द्वारा निर्देशित ‘द अमेजिंग स्पाडडरमैन’ की शुरुआत काफी धीमी है और शुरुआती हिस्से को टाइट एडिटिंग के जरिये छोटा किया जा सकता है क्योंकि फिल्म की लंबाई कुछ ज्यादा है। अंकल-आंटी और पीटर के रिश्ते पर मार्क ने कुछ ज्यादा ही फुटेज खर्च किए हैं।

ग्वेन और पीटर की लव स्टोरी वाला ट्रेक आने के बाद फिल्म में उठाव आता है और जब पीटर स्पाइडरमैन की ड्रेस में आता है तो फिल्म का स्तर और उठ जाता है। हालांकि इरफान खान वाला और अपने अंकल के हत्यारे को पीटर द्वारा ढूंढने वाली बात अधूरी ही रह जाती है। डॉक्टर कॉनर्स के अचानक विलेन बन जाने का भी कोई ठोस कारण नहीं दिया गया है।

पीटर पार्कर की झुंझलाहट, शर्मीलेपन और ईमानदारी को एंड्रयू गारफील्ड ने बेहतरीन तरीके से अभिनीत किया है। स्पाडडरमैन को टीनएजर बताया गया है जिससे युवाओं के बीच वे औ
र
लोकप्रिय हो सकते हैं और ‍उन्हें आगे भी इस सीरिज को करने का अवसर मिलेगा।

एमा स्टोन, रे इफांस, डेनिस लेरी, सेली फील्ड सहित सारे कलाकारों का अभिनय उम्दा है। इरफान खान का रोल बहुत छोटा है और वे पहले ही ये बता चुके हैं कि अपने बेटों के लिए उन्होंने स्पाइडरमैन सीरिज से जुड़ना पसंद किया। तकनीकी रूप से फिल्म बेहद सशक्त है। सिनेमाटोग्राफी खासतौर पर उल्लेखनीय है।

सुपरहीरो को पसंद करने वालों की अपेक्षाओं पर ‘द अमेजिंग स्पाडडरमैन’ खरी उतरती है।

__________________________
अगर आप मनोरंजन के लिए फिल्म देखते हैं तो गैंग्स ऑफ वासेपुर आपकी उम्मीदों पर खरी नहीं उतरेगी, लेकिन अगर आप कलाकारों के अभिनय की रैंज और कुशल निर्देशन देखना चाहते हैं तो गैंग्स ऑफ वासेपुर आपके लिए ही है।
गैंग्स ऑफ वासेपुर 1947 से 2004 के बीच बनते बिगड़ते वासेपुर शहर की कहानी है, जहां कोल और स्क्रैप ट्रेड माफिया का जंगल राज है। कहानी दो बाहुबली परिवारों पर आधारित है, जिसमें बदले की भावना, खून खराबा, लूट मार के साथ ही इसमें प्रेम कहानियों को भी जगह दी गई है।

सरदार खान (मनोज वाजपेयी) की जिंदगी का एक ही मकसद है। अपने सबसे बड़े दुश्मन कोल माफिया से राजनेता बने रामधीर सिंह (तिग्मांशु धुलिया) से अपने पिता की मौत का बदला लेना। सरदार खान की प्रेम कहानी के साथ उसका इंतकाम भी चलता रहता है और कहानी दूसरी पीढ़ी पर आ जाती है। सरदार खान का बेटा (नवाजुद्दीन सिद्दीकी) दुश्मन परिवार की बेटी से प्यार करने लगता है और सरदार के 'बदला' अभियान पर विराम लगाने की कोशिश करता है।

फिल्म में किरदारों के ‍ह्रदय परिवर्तन से कहानी के उतार चढ़ाव को समझाया गया है, लेकिन यह फिल्म की कहानी को पेंचीदा बनाता है। कहानी में दहशत है और किसी की जान लेना मामूली बात। इसमें राजनीति, षड्यंत्र, अवैध कमाई और खून के खेल ने पूरे शहर को लहुलुहान बताया गया है। ठेट देसी कहानी फिल्माने के नाम पर फिल्म में गालियों की भरमार है।

फिल्म में इंटरटेंमेंट की मात्रा कम और अपशब्द तथा हिंसा को ज्यादा जगह दी गई है। पहला भाग एवरेस्ट की चढ़ाई की तरह थका देने वाला है, इंटरवल से पहले फिल्म की गति बेहद धीमी है। हालांकि इंटरवल के बाद फिल्म में जान आती है और दर्शकों को कुछ अच्छे सीन (भले ही वे मारधाड़, खून खराबा वाले हों) देखने को मिलते हैं।

फिल्म के डायरेक्टर अनुराग कश्यप का निर्देशन सशक्त है। कई सीन देखने लायक हैं, लेकिन उलझी हुई कहानी के बजाय अगर वे एक सामान्य 'रिवेंज स्टोरी' पर फिल्म बनाते तो यह अधिक लोगों को अपील कर सकती थी। कहानी के मुख्य पात्र सरदार खान को अनुराग ने इतनी चतुराई से पर्दे पर उकेरा है कि दर्शकों को वह सिनेमा घर से निकलने के बाद भी याद रहता है।

सैयद जि़शान कादरी, अखिलेश जायसवाल, सचिन लाडिया के साथ अनुराग कश्यप ने पटकथा का जिम्मा संभाला है। कुछ संवाद बेहतरीन हैं, लेकिन दो पीढ़ियों की कहानी के संवाद के जरिये तात्कालिक परिस्थितियों को निर्मित करने की कोशिश में फिल्म बोझिल सी हो गई है।

फिल्म के मुख्य किरदारों ने छाप छोड़ने वाला अभिनय किया है। मनोज वाजपेयी ने बेहतरीन अभिनय किया है और अपने अभिनय के दम पर दर्शकों को सिनेमा घरों में रोकने की चुनौती में वे सफल रहे हैं। तिग्मांशु धुलिया‍ ने अपना का अच्छी तरह से अंजाम दिया। नवाजुद्दीन सिद्दकी ने नई उम्र के प्रेमी की भूमिका में सफल प्रयास किए। रीमा सेन और रिचा चड्ढा के लिए करने को बहुत कम था, लेकिन दोनों ही ठीक ठाक रहीं।

बैनर :
वायकॉम 18 मोशन पिक्चर्स

निर्माता :
अनुराग कश्यप, सुनील बोहरा, गुनीत मोंग
ा
निर्देशक :
अनुराग कश्यप

संगीत :
स्नेहा खानवलकर

कलाकार :
मनोज बाजपेयी, नवाजुद्दीन सिद्दकी, पीयूष मिश्रा, रीमा सेन, जयदीप अहलावत, रिचा चड्ढा, हुमा कुरैशी, राजकुमार यादव, तिग्मांशु धुलिया


अगर आप मनोरंजन के लिए फिल्म देखते हैं तो गैंग्स ऑफ वासेपुर आपकी उम्मीदों पर खरी नहीं उतरेगी, लेकिन अगर आप कलाकारों के अभिनय की रैंज और कुशल निर्देशन देखना चाहते हैं तो गैंग्स ऑफ वासेपुर आपके लिए ही है।

__________________________
बैनर :
विधु विनोद चोपड़ा प्रोडक्शन्स

निर्माता :
विधु विनोद चोपड़ा

निर्देशक :
राजेश मापुस्कर

संगीत :
प्रीतम चक्रवर्ती

कलाकार :
शरमन जोशी, बोमन ईरानी, ऋत्विक साहोरे,
सीमा पाहवा, परेश रावल,
विद्या बालन (मेहमान कलाकार)


सेंसर सर्टिफिकेट : यू * 2 घंटे 18 मिनट * 18 रील



सचिन तेंडुलकर ने न केवल भारतीय क्रिकेट को नई ऊंचाइयों तक पहुंचाया, बल्कि उन्होंने कई बच्चों को सपना भी दिया कि वे उनके जैसे महान क्रिकेटर बनें। आने वाले दिनों में कई खिलाड़ी सामने आ सकते हैं जिन्हें सचिन को खेलता देख क्रिकेट खेलने की प्रेरणा मिली और वे भारतीय टीम तक आ पहुंचे। इसी सपने, सचिन और उनकी फरारी कार को लेकर राजकुमार हिरानी ने ‘फरारी की सवारी’ की कहानी लिखी है।

रूसी (शरमन जोशी) के बेटे कायो (ऋत्विक साहोरे) का सपना है कि वह एक दिन बड़ा क्रिकेट खिलाड़ी बने। आरटीओ में क्लर्क होने के बावजूद रूसी के पास पैसे की तंगी हमेशा बनी रहती है क्योंकि वह ईमानदार तो इतना कि रेड सिग्नल में यदि वह आगे बढ़ जाए तो खुद पुलिस के पास जाकर फाइन भरता है।

अपने बेटे के सपने और पैसे की तंगी के बीच जूझ कर हताशा में वह कहता है कि हम जैसे (मिडिल क्लास) लोगों को तो सपने ही नहीं देखना चाहिए। बेटे के सपने को पूरा करने की जद्दोजहद में वह न चाहते हुए भी गलत काम कर बैठता है जिसके कारण कई परेशानियों से घिर जाता है। आखिरकार वह तमाम बिगड़ी हुई स्थिति को सही करता है और थोड़ी देर के लिए पुत्र मोह में बेईमानी के रास्ते पर आगे बढ़ने के बाद वह पुन: ईमानदारी की राह पर आ जाता है।

रूसी जैसा किरदार इन दिनों फिल्मों से गायब है। शायद दुनिया में ही ऐसे लोग बहुत कम बचे हैं और इसी वजह से ये फिल्मों में नजर नहीं आते हैं। उसका भोलापन, ईमानदारी और जिंदगी के प्रति सकारात्मक रवैया एक सुखद अहसास कराता है। हालांकि फिल्म में सहानुभूति बटोरने के लिए दया का पात्र बनाकर पेश किया गया है जो अखरता है।

ये दिखाना जरूरी नहीं था कि उसके पास पुराना स्कूटर है। मोबाइल नहीं है। लोन पाने के लिए मोबाइल खरीदने वाला प्रसंग उसकी मासूमियत नहीं बल्कि बेवकूफी दर्शाता है। फिर भी पहली बार मोबाइल खरीदने की खुशी और अपने पिता देबू (बोमन ईरानी) से घर में ही मोबाइल द्वारा बात करने का सीन बढिया है।

उम्दा सीन की बात निकली है तो ऐसे कई सीन हैं, जिनका उल्लेख किया जा सकता है। इनमें से एक परेश रावल और बोमन ईरानी पर साथ में फिल्माया गया दृश्य है, जिसमें वे 38 वर्ष बाद मिलते हैं। परेश और बोमन की एक्टिंग इस दृश्य में देखने लायक है। इसी तरह सचिन के नौकर और गार्ड के सीन तथा सीमा पाहवा के दृश्य हंसाते हैं।
फिल्म को थोड़ा कमजोर करता है इसका स्क्रीनप्ले। यही कारण है कि फिल्म उतनी अच्छी नहीं बन पाई है, जितनी कि इसे होना था। फिल्म सेकंड हाफ में धीमी पड़ती है। मराठी नेता और उसके बेटे वाले ट्रेक को जरूरत से ज्यादा फुटेज दिया गया है, जिसकी वजह से फिल्म काफी लंबी हो गई है। सचिन की फेरारी का उनके घर से ले जाने वाला प्रसंग भी अविश्वसनीय लगता है। इन कमियों के बावजूद फिल्म यदि ज्यादातर समय बांध कर रखती है तो निर्देशन और एक्टिंग के कारण।

बतौर निर्देशक राजेश मापुस्कर की यह पहली फिल्म है, लेकिन उनका काम किसी अनुभवी निर्देशक की तरह है और उन्हें सिनेमा माध्यम की अच्छी समझ है। उन्होंने न केवल तमाम कलाकारों से बेहतरीन अभिनय करवाया है बल्कि तीन पीढ़ी (दादा-बेटा-पोता) को अच्छी तरह से पेश किया है। सचिन तेंडुलकर के फिल्म में न होने के बावजूद पूरी फिल्म में उनकी उपस्थिति महसूस होती है और इसका श्रेय भी राजेश को जाता है।

अभिनय की दृष्टि से शरमन जोशी के करियर की यह श्रेष्ठ फिल्मों में से एक मानी जाएगी क्योंकि इतना बड़ा अवसर उन्हें पहली बार मिला है। यदि वे अपने एक्सप्रेशन में वैरीएशन लाते तो उनका अभिनय और निखर जाता।

मूंगफली खाने और दिन भर टीवी देखने वाले बूढ़े के रोल को बोमन ने जीवंत ‍कर दिया। बाल कलाकार ऋत्विक साहोरे को एक रेस्टोरेंट में देख कर निर्देशक ने अपनी फिल्म के लिए चुना था और उन्होंने अपने चयन को सार्थक किया। शरमन के साथ उनकी कैमिस्ट्री खूब जमी और उनके अभिनय में विविधता देखने को मिली।

अच्छा कलाकार वहीं होता है जो छोटे से रोल में भी अपना प्रभाव छोड़ दे और परेश रावल यही करते हैं। विद्या बालन के आइटम सांग के लिए सही सिचुएशन बनाई गई है और विद्या ने बिंदास डांस किया है। सीमा पाहवा, दीपक शिरके सहित तमाम कलाकारों ने अपने छोटे-छोटे रोल में प्रभावशाली अभिनय किया है।

फरारी की सवारी कही-कही बोर करती है, थीम से भटकती है, लेकिन पूरी फिल्म की बात करें तो इसे अच्छी फिल्म कहा जा सकता है। यह फिल्म उन लोगों की शिकायत भी दूर करती है जो कहते हैं कि आजकल साफ-सुथरी फिल्में नहीं बनती
है
ं।

__________________________
बैनर :
पीवीआर पिक्चर्स

निर्माता :
अजय बिजली, दिबाकर बैनर्जी, प्रिया श्रीधरन, संजीव के. बिजली

निर्देशक :
दिबाकर बैनर्जी

संगीत :
विशाल-शेखर

कलाकार :
इमरान हाशमी, अभय देओल, कल्कि कोएचलिन, प्रसन्नजीत चटर्जी, फारुख शेख

सेंसर सर्टिफिकेट : यूए * 1 घंटा 54 मिनट



चुनाव नजदीक आते ही शहर को पेरिस या शंघाई बनाने की बातें तेज हो जाती हैं। बिज़नेस पार्क, ऊंची बिल्डिंग और चमचमाते मॉल्स के लिए मौके की जमीन चुनी जाती है। इसका विरोध भी शुरू हो जाता है क्योंकि कुछ लोगों की दुकान विरोध से ही चलती है। राजनीतिक षड्यंत्र शुरू हो जाते हैं और नेता से लेकर तो अफसर तक अपना-अपना हित साधने में जुट जाते हैं।

इस तरह के विषय पर भारत में कई फिल्में बन चुकी हैं और शंघाई में दिबाकर बैनर्जी ने इसे अपने नजरिये से प्रस्तुत किया है। मूलत: इस फिल्म की कहानी ग्रीक लेखक वासिलिस वासिलिकोस की किताब ‘ज़ेड’ से प्रेरित है जिसका भारतीयकरण कर ‘शंघाई’ में प्रस्तुत किया गया है। कही-कही कहानी ‘जाने भी दो यारों’ से भी प्रेरित लगती है।

शंघाई का सबसे बड़ा प्लस पाइंट है दिबाकर बैनर्जी का निर्देशन और प्रस्तुतिकरण। दिबाकर बैनर्जी की गिनती वर्तमान में भारत के बेहतरीन निर्देशकों में से होती है और वे हर विषय पर फिल्म बनाने की क्षमता रखते हैं। फिल्म की हर फ्रेम पर उनकी छाप नजर आती है और एक ही सीन में वे कई बातें कह जाते हैं। कोरियोग्राफर, फाइट मास्टर या स्टार उन पर हावी नहीं होते हैं।

दिबाकर बैनर्जी अपनी यह बात कहने में पूरी तरह सफल रहे हैं कि राजनीति अब सेवा नहीं बल्कि व्यवसाय बन चुकी है और कितनी गिर चुकी है। हालांकि उनका डायरेक्शन क्लास अपील लिए हुए है। उन्होंने दर्शकों के लिए समझने को बहुत कुछ छोड़ा है और यही वजह है कि एक आम दर्शक को फिल्म समझने में कठिनाई हो सकती है।

भारत नगर में सरकार आईबीपी (इंटरनेशनल बिज़नेस पार्क) बनाने की घोषणा करती है। जिस जमीन पर ये बनाया जाना है वहां पर गरीब बस्ती है। सरकार उन्हें दूर जमीन और मकान देने का वादा करती है और आईबीपी को प्रगति से जोड़ती है।

इसी बीच चार्टर्ड फ्लाइट से सोशल एक्टिविस्ट डॉ. अहमदी (प्रसन्नजीत) की एंट्री होती है जो आईबीपी का विरोध करता है। न्यूजपेपर के फ्रंट पेज पर कैसे छपा जाए ये वह बेहतरीन तरीके से जानता है और इसलिए हीरोइन की बगल में खड़े होकर फोटो भी खिंचाता है।

अहमदी के विरोध के स्वर तेज होते है और सरकार घबराने लगती है। इसी बीच एक शराबी ड्राइवर अहमदी को अपनी गाड़ी से कुचल देता है। सरकार इसे एक्सीडेंट बताती है, लेकिन कुछ लोगों का मानना है कि यह मर्डर है।

__________________________
बैनर :
एसएलबी फिल्म्स, हरि ॐ एंटरटेनमेंट कंपनी, यूटीवी मोशन पिक्चर्स

निर्माता :
संजय लीला भंसाली, शबीना खान, रॉनी स्क्रूवाला

निर्देशक :
प्रभुदेवा

संगीत :
साजिद-वाजिद

कलाकार :
अक्षय कुमार, सोनाक्षी सिन्हा



सांवरिया और गुजारिश जैसी फिल्मों को दर्शकों द्वारा नकारने के बाद संजय लीला भंसाली ने ऐसी फिल्म बनाने का नि‍श्चय किया जो दर्शकों की पसंद पर खरी उतरे। मसाला फिल्म बनाना उनके मिजाज में नहीं है इसलिए निर्देशक के रूप में प्रभुदेवा को चुना।

प्रभुदेवा ‘वांटेड’ के रूप में दक्षिण भारतीय फिल्म का सफल हिंदी संस्करण बना चुके हैं। कहानी ऐसी चुनी गई जिस पर तेलुगु, तमिल और कन्नड़ में फिल्में बनीं और सुपरहिट भी रहीं। इस तरह ‘राउडी राठौर’ का जन्म हुआ।

वैसे भी इस समय हिंदी भाषी दर्शकों को साउथ की फिल्मों के रीमेक बड़े पसंद आ रहे हैं। दक्षिण की फिल्मों का ड्रामेटिक अंदाज और लाउडनेस खासकर आम दर्शकों को अच्छे लगने लगे हैं। इसलिए राउडी राठौर में भले ही मुंबई और बिहार के गांव की कहानी बताई गई है, लेकिन ऐसा लगता है कि हम दक्षिण भारत का ही कोई शहर या गांव देख रहे हैं।

कलाकारों की एक्टिंग, ड्रेस से लेकर तो गानों, बैकग्राउंड म्यूजिक, एक्शन और डांस तक लाउड हैं। परपल और पिंक कलर की पेंट में अक्षय कुमार को आपने शायद ही पहले कभी देखा हो। लेकिन ये सब बातें इसलिए नहीं अखरती क्योंकि फिल्म में मनोरंजन के सारे मसाले मौजूद हैं।

कुछ जगह जरूर फिल्म खींची हुई लगती है, झोल खाती है, लेकिन ऐसे पल कम आते हैं। दरअसल फिल्म के निर्देशक प्रभुदेवा ने फिल्म की गति इतनी तेज रखी है और हर फ्रेम में एंटरटेनमेंट को इतना ज्यादा महत्व दिया है कि दर्शकों को सोचने के लिए ज्यादा समय नहीं मिलता है।

राउडी राठौर की कहानी में कोई नयापन नहीं है, लेकिन वे सारे मसाले हैं जो दर्शकों को पसंद हैं। शिव (अक्षय कुमार) एक चोर है। रेलवे की घड़ी, एसटीडी बूथ और यहां तक कि एटीएम भी वह चुराकर घर ले आया है।

प्रिया (सोनाक्षी सिन्हा) का दिल वह जीत लेता है, लेकिन सच-सच बता देता है कि चोरी मेरा काम। छ: वर्ष की एक लड़की उसे पापा बोलने लगती है तो वह आश्चर्य में पड़ जाता है। बाद में उसे मालूम पड़ता है कि इंसपेक्टर विक्रम राठौर (अक्षय कुमार) उसका हमशक्ल है जो देवगढ़ गांव में बापजी नामक गुंडे के आतंक को खत्म करने में जुटा है।

__________________________
थ्रीडी
निर्माता :
स्टीवन स्पीलबर्ग, जी. मैक ब्राउन, वाल्टर एफ. पार्क्स, लॉरी मैकडोनाल्ड

निर्देशक :
बैरी सॉनेनफील्ड

कलाकार :
विल स्मिथ, टॉमी ली जोंस, जोश ब्रॉलिन, एलिस ईव, एमा थाम्पसन

सेंसर सर्टिफिकेट : यूए * 1 घंटा 43 मिनट



दस वर्ष बाद मैन इन ब्लैक सीरिज की वापसी हुई है। पहले दो भागों में खतरनाक एलियंस से पृथ्वी और पृथ्वीवासियों को बचाने वाले एजेंट जे और के इस बार समय को विपरीत दिशा में ले गए हैं। टाइम ट्रेवल का ट्रेक इस बार ‘मैन इन ब्लैक 3’ में देखने को मिलता है जो बेहद दिलचस्प है। कहा जा सकता है कि दूसरे भाग की तुलना में तीसरा भाग ज्यादा दमदार है।

सीक्रेट एजेंट जे के सामने इस बार दोहरा मिशन है। एजेंट के की जिंदगी खतरे में है। एजेंट जे टाइम ट्रेवल के जरिये 1969 में पहुंच कर न केवल एजेंट के की जिंदगी बचाता है बल्कि एक बार फिर पृथ्वी को दूसरे ग्रहों के वासियों से पैदा होने वाले खतरे से रक्षा करता है।

चंद्रमा पर स्थित जेल से खतरनाक बोरिस भाग निकलता है। बोरिस को 1969 में न केवल एजेंट के ने गिरफ्तार किया था बल्कि उसका एक हाथ भी काट दिया था। बोरिस टाइम ट्रेवल के जरिये 1969 में पहुंच कर एजेंट के को मारना चाहता है।

एक दिन अचानक एजेंट के गायब हो जाता है। एजेंट जे जब उसके बारे में पूछताछ करता है तो उसे पता चलता है कि एजेंट के की मौत को तो चालीस बरस से भी ज्यादा हो गए हैं। एजेंट जे भी वर्ष 1969 में पहुंच जाता है और न केवल एजेंट के को बचाता है बल्कि आर्कनेट के जरिये पृथ्वी को भी बचाने में कामयाब होता है।

एमआईबी 3 में इस बार बजाय स्पेशल इफेक्ट्स के कहानी और ट्रीटमेंट पर ज्यादा फोकस किया गया है। तीसरा भाग थ्री-डी में है, इसके बावजूद अजीबो-गरीब एलियंस और उनसे एजेंट जे और के की फाइट मिसिंग है। फिल्म के थ्री-डी में होने से दर्शक ज्यादा उम्मीद लेकर जाता है और उसे थोड़ी मायूसी होती है। एक रेस्टॉरेन्ट की फाइट ही उल्लेखनीय है जिसमें एक बड़ी फिश को एजेंट जे मार गिराता है।

वर्तमान से भविष्य में या अतीत में जाना वाला विचार भी फिल्मों में नया नहीं है, लेकिन एमआईबी 3 में यह ट्रेक मनोरंजक तरीके से पेश किया गया है और फिल्म का एक बड़ा हिस्सा इसे दिया गया है। यहां पर युवा एजेंट के और एजेंट जे की आपसी बातचीत और नोकझोक सुनने और देखने लायक है।

वाले प्रसंग को उस ऐतिहासिक घटना के साथ जोड़ा गया है जब नील आर्मस्ट्रांग चंद्रमा पर जा रहे थे, लेकिन यहां पर बोरिस से दोनों एजेंट्स की फाइट और आर्कनेट के जरिये पृथ्वी को बचाने वाले प्रसंग में थोड़ी अति हो गई है।

क्लाइमैक्स इमोशनल है जिसमें एजेंट जे को अपने बारे में एक ऐसा राज पता चलता है जिसे एजेंट के ने अब तक छिपा कर रखा था।

निर्देशक बैरी सॉनेनफील्ड ने कहानी को बेहद तेज गति से पेश किया है और काफी कुछ दर्शकों की समझदारी पर भी छोड़ा है। यदि वे एलियंस वाले दृश्यों को ज्यादा रखते (जो एमआईबी सीरिज की खासियत है) तो बेहतर होता। ‍फिल्म का संपादन इतना बढ़िया है कि एक भी सीन फालतू नहीं है।

विल स्मिथ एक बार फिर जबरदस्त फॉर्म में हैं और उन्होंने अपनी एक्टिंग और संवादों के जरिये दर्शकों का भरपूर मनोरंजन किया है। टॉमी ली जोंस को कम फुटेज मिला है और उनका मेकअप भी खराब है। जोश ब्रोलिन ने युवा एजेंट के का रोल बखूबी निभाया है और विल स्मिथ के साथ उनकी जोड़ी खूब जमी है। बोरिस के रूप में जेमैन क्लीमेंट भयानक लगे हैं।

विज्युअल इफेक्ट्स भले ही कम हो, लेकिन एमआईबी 3 में दर्शकों को खुश रखने के लिए काफी मसाला है।

__________________________


द एवेंजर्स में भी सुपरहीरो हमेशा की तरह एक बार फिर जीत गए, लेकिन इस बार लोगों के दिल जीतने के साथ ही बॉक्स ऑफिस कलेक्शन में भी सुपरहीरोज से भरी इस फिल्म ने बाजी मार ली है।

दुनिया पर मंडराता खतरा, सुपर विलेन से जोरदार लड़ाई और बुराई पर अच्छाई की जीत, यही तो होता है हर सुपरहीरोज वाली फिल्म में। यहां भी यही कहानी है, लेकिन जिस तरह से पेश की गई है उसने इस फिल्म को ब्लॉकबस्टर की श्रेणी में ला खड़ा कर दिया है।

किसी भी फिल्म में लार्जर देन लाइफ वाला एक ही किरदार होता है लेकिन इस फिल्म में पूरे छह किरदार हैं जो अकेले ही किसी भी कहानी को खींचने का माद्दा रखते हैं। अक्सर इतने सारे भारी-भरकम किरदारों के कारण कहानी दब जाती है, लेकिन द एवेंजर्स यहीं सबसे अलग है। आयरन मैन, हल्क, कैप्टन अमेरिका, थॉर, हॉकआई और ब्लैक विडो जैसे सुपर सितारों ने अपना-अपना काम बखूबी किया है।

मजेदार बात तो यह है कि लंबे अरसे बाद किसी अंगेजी फिल्म में दर्शकों की सीटियां और तालियां सुनने को मिली है। इस फिल्म में भले ही 6 सुपरसितारे हों, शो स्टीलर तो आयरन मैन और हल्क ही हैं। दोनो जब-जब परदे पर आए हैं तब-तब दर्शकों का उत्साह देखते बनता है।

थ्रीडी इफेक्ट इस फिल्म में जान डाल देता है। बेहतरीन साउंड और एक्शन दृश्यों से सजी द एवेंजर्स दर्शकों को बांधे रखने के साथ ही उन्हें तालियां बजाने के कई मौके देती है। पौराणिक कथाओं के शैतानी के देवता लौकी द्वारा इंसानों का उपहास बनाना और हल्क द्वारा उसकी पिटाई पर दर्शक सिनेमा हॉल सिर पर उठा लेते हैं।

निर्देशक :
जॉस व्हेडॉन

कलाकार :
रॉबर्ट डाउनी जू., क्रिस इवांस, मार्क रफेलो, क्रिस हेम्सवर्थ, स्कॉरलेट जोहानसन, जर्मी रेनर, टॉम हिडलस्टॉन, क्लार्क ग्रेग



द एवेंजर्स में आक्रमक और गुस्सैल हरा दैत्य ब्रूस बैनर (हल्क), दैवीय हथौड़े से लैस तूफान का देवता थोर, द्वितीय विश्व युद्ध के विलक्षण सुपरनायक कैप्टन अमेरिका, जीनियस अरबपति टोनी स्टार्क (आयरन मैन), अचूक निशानेबाज हॉकआई और खूबसूरत मगर खतरनाक जासूस ब्लैक विडो ने पूरी फिल्म में एक भी बोझिल दृश्य नहीं आने दिया। कु
ल
मिलाक
र
पैस
ा
वसल
ू
फिल्
म
ह
ै द
एवेंजर्स।

__________________________
निर्माता :
सुनील ए. लुल्ला, जॉन अब्राहम, रॉनी लाहिरी

निर्देशक :
शुजीत सरकार

कलाकार :
आयुष्मान खुराना, यमी गौतम, अन्नू कपूर, जॉन अब्राहम (
मेहमान कलाकार)
सेंसर सर्टिफिकेट : यूए * अवधि : 2 घंटे 2 मिनट



स्पर्म डोनेशन जैसे विषय पर फिल्म बनाना रस्सी पर चलने जैसा है। संतुलन बनाए रखना बेहद जरूरी है। विषय को थोड़ा मसालेदार बनाया जाए तो हो सकता है कि फिल्म फूहड़ लगे। विषय को गंभीर रखा जाए तो फिल्म डॉक्यूमेंट्री बन सकती है, लेकिन ‘विक्की‍ डोनर’ में निर्देशक शुजीत सरकार ने इस विषय को कुछ इस तरह पेश किया है कि लगभग पूरी फिल्म में मनोरंजन होता रहता है, साथ ही वे यह बात कहने में भी सफल रहे हैं कि स्पर्म डोनेट किए जाए तो ऐसे कई लोगों को संतान की खुशी मिल सकती है जो कुछ कारणों से इससे वंचित हैं।

फिल्म की लेखक जूही चतुर्वेदी और निर्देशक सरकार ने जितने भी चरित्र गढ़े हैं वे बेहतरीन हैं। हर किरदार कुछ खासियत लिए हुए हैं। सीन दर सीन वे सामने आते रहते हैं और मनोरंजन करते रहते हैं। फिल्म का हीरो विक्की (आयुष्मान खुराना) बेरोजगार है, लेकिन स्पर्म डोनेशन को ऐसा काम मानता है जिससे समाज में उसकी बदनामी हो सकती है। उसे लगता है कि बिना शादी के वह बाप बन जाएगा। उसकी सोच के जरिये एक आम भारतीय की सोच स्पर्म डोनेशन के बारे में बताई गई है।

विक्की को राजी करने के लिए उसके पीछे पड़ा फर्टिलिटी क्लिनिक चलाने वाला डॉ. बलदेव चड्ढा (अन्नू कपूर) का किरदार भी बेहतरीन लिखा गया है। लगभग एक तिहाई फिल्म बलदेव द्वारा विक्की को राजी करने में ही खर्च की गई है और फिल्म का यह हिस्सा सर्वश्रेष्ठ है। दोनों की नोक-झोक होती रहती है और उनके द्वारा बोले गए संवाद सुनने लायक हैं।

विक्की का मां ब्यूटी पार्लर चलाती है और टिपिकल पंजाबी है, लेकिन व
ैस
ी नहीं है जैसा आमतौर पर फिल्मों में पंजाबी मां को दिखाया जाता है। विक्की की दादी को बड़ा ही एडवांस बताया गया है जो आधुनिक तकनीक से अच्छी तरह परिचित है। सास-बहू के साथ में ड्रिंक्स लेने वाले दृश्य डायरेक्टर और राइटर के इमेजिनेशन का उम्दा नमूना है।

विक्की के स्पर्म में बड़ा ही दम है। विक्की और बलदेव इसके जरिये खूब माल बनाते हैं, लेकिन कहानी में ट्विस्ट तब आता है जब विक्की को एक बंगाली लड़की आशिमा रॉय (यामी गौतम) से प्यार हो जाता है। डॉ. बलदेव को लगता है कि विक्की अब उसके हाथ से निकल जाएगा।

विक्की और आशिमा की लव स्टोरी को निर्देशक ने बहुत अच्छे तरीके से संभाला है। फिल्म गोता तब लगाती है जब दोनों के घर वाले यानी कि बंगाली और पंजाबी आमने-सामने होते हैं। एक-दूसरे को बेहतर बनाने की कोशिश करते हैं। थोड़ी देर यह अच्छा लगता है, लेकिन इसे कुछ ज्यादा ही खींचा गया है।
आशिमा को एक समझदार लड़की बताया गया है, लेकिन शादी के बाद जब उसे पता चलता है कि उसका पति स्पर्म डोनेट करता है तो उसका रूठना जंचता नहीं है। दोनों के सेपरेशन वाले सीन भी लंबे हो गए हैं, लेकिन फिल्म क्लाइमेक्स में फिर ट्रेक पर आ जाती है।

निर्देशक शुजीत सरकार ने दिल्ली का जो माहौल पैदा किया है वह सराहनीय है। पंजाबी किरदार को ‍छोटे-छोटे डिटेल के साथ पेश किया गया है। साथ ही उन्होंने अपने सभी कलाकारों से बेहतरीन अभिनय निकलवाया है।

आयुष्मान खुराना ने पंजाबी मुंडे की भूमिका खूब निभाई है। उनमें भरपूर आत्मविश्वास है और अन्नू कपूर जैसे अभिनेता के सामने वे कम नहीं लगे हैं। यामी गौतम ने भी एक सेल्फ डिपेंडेंट और इंटेलिजेंट वूमैन के किरदार को अच्छे से पेश किया है और खूबसूरत भी लगी हैं।

अन्नू कपूर ने फिर साबित किया है कि वे कितने बेहतरीन अभिनेता हैं। उन्होंने अपने अभिनय से अपने किरदार को फूहड़ नहीं होने दिया है। मां के रूप में डॉली अहलूवालिया और दादी के रूप में कमलेश गिल उल्लेखनीय हैं। फिल्म के अंत में जॉन अब्राहम के गाने की कोई जरूरत नहीं थी।

‘विक्की डोनर’ एंटरटेनमेंट और मैसेज दोनों देती है।

__________________________
बैनर :
नाडियाडवाला ग्रेंडसन एंटरटेनमेंट, इरोज़ इंटरनेशनल, साजिद नाडियाडवाला प्रोडक्शन्स-यूके

निर्माता :
साजिद नाडियाडवाला

निर्देशक :
साजिद खान

संगीत :
साजिद-वाजिद

कलाकार :
अक्षय कुमार, असिन, जॉन अब्राहम, जैकलीन फर्नांडिस, रितेश देशमुख, जरीन खान, श्रेयस तलपदे, शाज़ान पद्मसी, ऋषि कपूर, रणधीर कपूर, मिथुन चक्रवर्ती, बोमन ईरानी, जॉनी लीवर, चंकी पांडे, मलाइका अरोरा खान

सेंसर सर्टिफिकेट : यूए * 16 रील



साजिद खान पर सत्तर और अस्सी के दशक की मसाला फिल्मों का प्रभाव है। उस दौर की उन्होंने तमाम अच्छी-बुरी फिल्में देखी हैं और उन्हें उन फिल्मों के ढेर सारे संवाद और सीन याद हैं। साजिद की फिल्म मेकिंग पर भी उन फिल्मों का प्रभाव नजर आता है।

उस दौर की कमर्शियल फिल्में मल्टीस्टारर होती थी। उनमें चार-पांच गाने, तीन-चार धांसू फाइट सीन, एक कैबरेनुमा आइटम सांग, थोड़ी बहुत मस्ती, गलतफहमियां और हैप्पी एंडिंग होती थीं। यह बात साजिद की हाउसफुल में भी नजर आई और हाउसफुल 2 में भी।

हाउसफुल 2 में हाउसफुल की कहानी को थोड़ा-बहुत उलट-पुलट कर, और मसाले (कलाकार) डालकर जायकेदार बना दिया गया है। साजिद कहते हैं कि ‍वे फिल्म आम दर्शकों के लिए बनाते हैं न कि फिल्म समीक्षकों के लिए। महंगे टिकट खरीदकर सिनेमाघर आए दर्शक का मनोरंजन करना उनका उद्देश्य है और इस बार वे अपने उद्देश्य में सफल रहे हैं। हाउसफुल 2 में ढेर सारे ऐसे पल है जो गुदगुदाते हैं और भरपूर मनोरंजन करते हैं।

फिल्म की कहानी बेहद सामान्य है। थोड़ी-सी गलतफहमियां पैदा कर दी गई हैं और उसके सहारे पूरी कहानी को खींचा गया है। कहानी जब सामान्य हो तो स्क्रिप्ट, अभिनय, संवाद और निर्देशन दमदार होना चाहिए वरना फिल्म को बिखरते देर नहीं लगती।

हाउसफुल 2 की स्क्रिप्ट कुछ ऐसी लिखी गई है कि एक के बाद एक मजेदार सीन आते रहते हैं। लॉजिक पर या इस बात पर ध्यान नहीं जाता कि कहानी आगे बढ़ रही है या नहीं। खासतौर पर पहले घंटे में तो फिल्म बहुत ही मनोरंजक है। ऋषि-रणधीर के बीच के सारे दृश्य, अक्षय कुमार का पहला सीन, मगरमच्छ वाला दृश्य हास्य से भरपूर हैं।

कहानी को आगे बढ़ाने के लिए कुछ सब-प्लाट भी रखे गए हैं जो अच्छे हैं, जैसे सनी (अक्षय कुमार) और मैक्स (जॉन अब्राहम) कॉलेज में अच्छे दोस्त थे। फिर उनके बीच कैसे दुश्मनी हुई? कैसे फिर एक हुए? जेडी (मिथुन चक्रवर्ती) का अतीत और जेडी नाम रखने की कहानी भी दिलचस्प है।

इंटरवल के बाद कुछ देर के लिए फिल्म में मनोरंजन का ग्राफ नीचे की ओर आता है। विंदू दारा सिंह के गुंडों के साथ अक्षय-जॉन-रितेश और श्रेयस की फाइटिंग वाला सीन केवल फिल्म की लंबाई बढ़ाता है। वहीं बोमन ईरानी वाला प्रसंग भी बोर करता है, लेकिन अंत में फिल्म फिर ट्रेक पर आ जाती है।

निर्देशक साजिद खान ने अपनी टारगेट ऑडियंस को खुश करने के लिए तमाम मसाले जुटाए हैं। आइटम सांग रखा है, हीरोइनों की ड्रेस छोटी रखी है, फाइट सीन रखा है, साथ ही कलाकारों से बेहतरीन अभिनय करवाया है और हंसाने वाली कई पंच लाइनें रखी हैं।

रंजीत, जो कि सत्तर और अस्सी के दौर की फिल्मों में ‘रेपिस्ट’ के नाम से मशहूर थे, को अक्षय कुमार का पिता बनाया है, जिससे अक्षय का कैरेक्टर एक अलग ही टच लिए हुए हैं। रंजीत की जो अदा अक्षय ने अपनाई है वो देखते ही बनती है। यह साजिद के दिमाग की ही उपज हो सकती है।

कुछ ऐसे सीन हैं जो फिल्मों के बारे में ज्यादा जानकारी रखते हैं उन्हें ज्यादा मजेदार लगेंगे। मसलन एक सीन में रणधीर कपूर को अक्षय कुमार पोंगा पंडित कहते हैं। रणधीर ने पोंगा पंडित नामक एक फिल्म में काम किया है।

साजिद ने बौने, काले और बहरे लोगों का कुछ जगह मजाक बनाया है जो अखरता है। फिल्म की लंबाई पर भी साजिद का नियंत्रण नहीं है और कुछ फाल्तू के दृश्य हटाए जा सकते हैं।

फिल्म का संगीत फिल्म की थीम के अनुरूप है। कुछ गाने अच्छे हैं तो कुछ ब्रेक लेने के काम आते हैं। ‘पप्पा तो बैंड बजाए’, ‘राइट नाऊ’ और ‘अनारकली’ की कोरियोग्राफी और फिल्मांकन उम्दा है। अनारकली के लिए अच्छी सिचुएशन बनाई गई है। साजिद-फरहद के लिखे संवाद उम्दा हैं।

अक्षय कुमार बेहतरीन फॉर्म में नजर आए। उनकी टाइमिंग, डायलॉग डिलेवरी और एक्सप्रेशन बढ़िया हैं। जॉन अब्राहम की एक्टिंग खराब है, लेकिन इस कॉमेडी फिल्म में उनकी इस कमी को खूबी बनाया गया है। रितेश देशमुख अच्छे हास्य कलाकार हैं, लेकिन उनका पूरा उपयोग नहीं किया गया है। श्रेयस तलपदे सिर्फ गिनती बढ़ाने के लिए हैं।

हीरोइनों में असिन और जैकलीन को ज्यादा फुटेज मिला है और जैकलीन की तुलना में असिन बेहतर रही हैं। जरीन और शाजान को सिर्फ ग्लैमर बढ़ाने के लिए रखा गया है।

मिथुन चक्रवर्ती भी रंग में नजर आए। उनके तथा अक्षय के बीच के सीन अच्छे लिखे गए हैं। डब्बू (रणधीर कपूर) और चिंटू (ऋषि कपूर) हंसाने में सफल रहे हैं। बोमन ईरानी ने जमकर ओवर एक्टिंग की है। आखिरी पास्ता के रूप में चंकी पांडे और जॉनी लीवर ने भी अपना काम बखूबी किया है।

‘हाउसफुल 2’ माइंडलेस कॉमेडी होने के बावजूद मनोरंजन करती है। इसे दिमाग के साथ नहीं बल्कि कोला और पॉपकॉर्न के साथ देखा जाना चाहिए।

__________________________
बैनर :
पेन इंडिया प्रा. लि., वायकॉम 18 मोशन पिक्चर्स, बाउंडस्क्रिप्ट मोशन पिक्चर्स प्रा. लि.

निर्माता :
सुजॉय घोष, कुशल गाडा

निर्देशक :
सुजॉय घोष

संगीत :
विशाल-शेखर

कलाकार :‍
विद्या बालन, परमब्रत चट्टोपाध्याय, नवाजुद्दीन सिद्दकी

सेंसर सर्टिफिकेट : यूए * 2 घंटे 8 मिनट * 7 रील



बॉलीवुड में ऐसा कम ही होता है जब लगातार दो सप्ताह तक उम्दा फिल्में देखने को मिले। पिछले सप्ताह रिलीज हुई ‘पान सिंह तोमर’ के बाद इस सप्ताह की फिल्म ‘कहानी’ भी देखने लायक है। कहानी एक थ्रिलर है, लेकिन बॉलीवुड की तमाम थ्रिलर्स से हटकर। यहां न कार की चेज़िंग सीक्वेंस हैं, न काला चश्मा और लेदर जैकेट्स पहने लोग। न खूबसूरत हसीनाएं हैं और न ही गन हाथ में लिए उनके इर्दगिर्द नाचते स्टार्स।

इस फिल्म की कहानी हीरोइन के इर्दगिर्द घूमती है जो कि प्रेग्नेंट हैं। उसके साथ एक सामान्य-सा पुलिस ऑफिसर है और सिटी ऑफ जॉय कोलकाता शहर भी इस फिल्म में अहम भूमिका निभाता है। सेतु ने कोलकाता की गलियों में खूब कैमरा घूमाया है। संकरी गलियां, शानदार मेट्रो, खस्ताहाल ट्रॉम, पीले रंग की टेक्सियां, अस्त-व्यस्त ट्रेफिक और दुर्गा पूजा के लिए सजा हुआ कोलकाता कहानी में एक किरदार की तरह है।

कहानी का सबसे मजबूत पहलू इसकी कहानी और स्क्रीनप्ले है। स्टोरी के बारे में ज्यादा बात नहीं की जा सकती है क्योंकि इससे कई राज खुल जाएंगे जो कहानी को देखते समय आपका मजा किरकिरा कर सकते हैं।

सिर्फ इतना ही बताया जा सकता है कि विद्या बागची लंदन से कोलकाता अपने पति अर्णब बागची को ढूंढने के लिए आई है जो दो महीनों से लापता है। वह पुलिस स्टेशन जाती है। उस ऑफिस में जाती है जहां अर्णब अपने प्रोजेक्ट के लिए आया था। उस होटल में जाती हैं जहां वह रूका हुआ था, लेकिन उसका कुछ पता नहीं चलता।

सभी कहते हैं कि इस नाम का शख्स कभी भी लंदन से कोलकाता आया ही नहीं। विद्या को कुछ क्लू मिलते हैं, जिनके सहारे वह आगे बढ़ती हैं। इस काम में उसकी मदद करता है राना नामक पुलिस इंसपेक्टर। किस तरह से विद्या का सफर राना के सहारे आगे बढ़ता है यह रोचक तरीके से दिखाया गया है।

स्क्रीनप्ले बहुत ही बारीकी से लिखा गया है। कुछ दृश्य या संवाद आपने चूके तो फिल्म समझने में तकलीफ हो सकती है। शुरुआत में कई तरह के प्रश्न दिमाग में उभरते हैं क्योंकि दर्शक की हालत भी विद्या बागची की तरह रहती है, लेकिन धीरे-धीरे एक-एक कर जवाब मिलने लगते हैं और ज्यादातर प्रश्नों के जवाब से संतुष्ट हुआ जा सकता है। विद्या के किरदार पर यदि निगाह रखी जाए तो क्लाइमेक्स के पहले आप यह अंदाजा लगा सकते हैं कि फिल्म के अंत में क्या होगा।

सुजॉय की कहानी में कुछ बातें थोड़ी अविश्वसनीय हैं, लेकिन प्रस्तुतिकरण वास्तविकता के बेहद करीब है इससे ये बातें विश्वसनीय लगती हैं। उनका लोकेशन और कलाकारों का चयन सराहनीय है। यदि फिल्म को वे थोड़ा मनोरंजक बनाते तो इससे उन्हें ज्यादा दर्शक फिल्म के लिए मिलते। आरडी बर्मन के सुजॉय बहुत बड़े फैन हैं और यह बात उन्होंने ‘झंकार बीट्स’ बनाकर जाहिर भी की। इस फिल्म के बैकग्राउंड म्युजिक में भी आरडी बर्मन के हिट हिंदी और बांग्ला गीत बजते रहते हैं।

विद्या बालन वर्तमान दौर की नि:संदेह सर्वश्रेष्ठ अभिनेत्री हैं। हीरो प्रधान बॉलीवुड में उनके लिए इससे बड़ी क्या बात हो सकती है कि उन्हें ध्यान में रखकर फिल्में लिखी जा रही हैं। पा, इश्किया, नो वन किल्ड जेसिका, द डर्टी पिक्चर के बाद कहानी भी ऐसी फिल्म है जिस पर वे गर्व कर सकती हैं। विद्या के अलावा फिल्म में कई अपरिचित लेकिन सशक्त कलाकार हैं। परमब्रत चट्टोपाध्याय (राना के किरदार में) और नवाजुद्दीन सिद्दकी (खान के किरदार में) का अभिनय बेहतरीन है।

कहानी ऐसी फिल्म है जो थिएटर छोड़ने के बाद भी दर्शक के साथ मौजूद रहती है और वो फिल्म की गुत्थी को सुलझाते हुए घर पहुंचता है। इंटेलिजेंट थ्रिलर देखना चाहते हैं तो यह फिल्म आपके लिए है।

__________________________
बैनर :
यूटीवी मोशन पिक्चर्स

निर्माता :
रॉनी स्क्रूवाला

निर्देशक :
तिग्मांशु धुलिया

संगीत :
अभिषेक रे

कलाकार :
इरफान खान, माही गिल, विपिन शर्म
ा,
जाकि
र
हुसै
न

सेंसर सर्टिफिकेट : यू * 2 घंटे 15 मिनट * 8 रील



पान सिंह तोमर का इंटरव्यू ले रहा पत्रकार पूछता है‍ कि आप डाकू कब बने, तो वह नाराज हो जाता है। वह कहता है ‘डकैत तो संसद में बैठे हैं, मैं तो बागी हूं।‘ उसे अपने आपको बागी कहलाना पसंद था। समाज जब उसे न्याय नहीं दिला पाया तो उसे बागी बनना पड़ा। अपनी रक्षा के लिए बंदूक उठाना पड़ी। उसे इस बात का अफसोस भी था। बागी बनकर बीहड़ों में भागने की बजाय उसे रेस के मैदान में भागना पसंद था।

बीहड़ में ट्रांजिस्टर पर जब वह अपना नाम सुनता था तो भड़क जाता था। बुदबुदाता था कि जब उसने देश का नाम खेल की दुनिया में रोशन किया तो कभी उसका नाम नहीं लिया गया। कोई पत्रकार उससे इंटरव्यू लेने के‍ लिए नहीं आया, लेकिन बंदूक उठाते ही उसका नाम चारों ओर सुनाई देने लगा है। पान सिंह तोमर की जिंदगी दो हिस्सों में बंटी हुई है। खिलाड़ी और फौजी वाला हिस्सा उसकी जिंदगी का उजला पक्ष है तो बंदूक उठाकर बदला लेने वाला डार्क हिस्सा है।

फौजी पान सिंह की खुराक इतनी थी कि उसे सलाह दी जाती है कि वह स्पोर्ट्स में चला जाए जहां खाने पर कोई राशनिंग नहीं है। पान सिंह बहुत तेज दौड़ता था इसलिए वह खेलों की ओर चला गया। 5000 मीटर रेस में वह हिस्सा लेना चाहता था, लेकिन अपने कोच के कहने पर स्टीपलचेज़ में हिस्सा लेता है। राष्ट्रीय रेकॉर्ड बनाता है और अंतरराष्ट्रीय स्पर्धाओं में ‍भी हिस्सा लेता है।

फौज से रिटायरमेंट के बाद गांव में शांतिपूर्वक जीवन बिताना चाहता है, लेकिन चचेरे भाइयों से जमीन के विवाद के कारण उसे बागी बनना पड़ता है। बंदूक उठाने के पहले वह भाइयों की शिकायत कलेक्टर से करता है। थाने जाता है। थानेदार को जब वह अखबारों की कटिंग दिखाता है तो ‘स्टीपलचेज़’ पढ़कर थानेदार पूछता है कि पानसिंह तुम किसको चेज़ करते थे। उसकी बात नहीं सुनी जाती है और सारे मेडल फेंक दिए जाते हैं।

एथलीट पान सिंह की कहानी में कई उतार-चढ़ाव है, इसीलिए तिग्मांशु धुलिया को उन पर फिल्म बनाने का आ‍इडिया आया। यह आइडिया उन्हें तब सूझा था जब वे शेखर कपूर के असिस्टेंट के रूप में ‘बैडिंट क्वीन’ की शूटिंग चंबल के बीहड़ों में कर रहे थे। पान सिंह का नाम उन्होंने सुना और उन्हें लगा कि इस शख्स की कहानी सिल्वर स्क्रीन पर दिखाई जानी चाहिए।

तिग्मांशु ने कुछ बेहतरीन फिल्में बनाई हैं, लेकिन अब तक उन्हें वो श्रेय नहीं मिल पाया है, जिसके वे हकदार हैं। ‘पान सिंह तोमर’ भी उन्होंने देखने लायक बनाई है। चम्बल के डाकू पर कई फिल्में बनी हैं, लेकिन तिग्मांशु की फिल्म वास्तविकता के बेहद नजदीक है।

आमतौर पर डाकू को बॉलीवुड फिल्मों में घोड़ों पर दिखाया जाता है जबकि हकीकत ये है कि वे मीलों पैदल ही चलते थे। कैसे वे जंगलों में रहते थे, गांव वाले उनकी क्यों मदद करते थे, किस तरह से पुलिस को उनकी सूचना मिलती थी, इस बात को तिग्मांशु ने बारीकी से दिखाया है। यही बात पा‍न सिंह के खेल वाले हिस्से के लिए भी कही जा सकती है।

डाकू और बदले की कहानी के बावजूद यह फिल्म बोझिल नहीं है। पान सिंह की कहानी और उसके कैरेक्टर को बेहद मनोरंजक तरीके से दिखाया गया है। पान‍ सिंह और उसकी पत्नी की नोकझोक वाले हिस्से बड़े मजेदार हैं।

पान सिंह की स्पष्टवादिता के कारण भी कई जगह हास्यास्पद स्थितियां निर्मित होती हैं। वह अपने ऑफिसर को साफ कह देता है कि कई अफसर निकम्मे हैं, सरकार चोर है और उसे अपने एक रिश्तेदार पर गर्व है जो बागी है और पुलिस उसे अब तक पकड़ नहीं पाई है। फिल्म में बहुत ज्यादा हिंसा भी नहीं है और सेंसर बोर्ड ने इसे ‘यू’ सर्टिफिकेट दिया है।

दूसरे हाफ में फिल्म थोड़ी लंबी हो गई है और इसे पन्द्रह मिनट छोटा किया जा सकता था। फिल्म में भिंड और मुरैना में बोली जाने वाली भाषा का इस्तेमाल किया गया है। इससे फिल्म की विश्वसनीयता और बढ़ जाती है। हालांकि कुछ शब्दों का अर्थ समझना थोड़ा मुश्किल है, लेकिन बात समझ में आ जाती है।

इरफान खान ने पान सिंह तोमर को परदे पर जिस तरह जिया है उससे फिर साबित हो गया है कि यह अभिनेता कभी खराब अभिनय नहीं कर सकता है। फौजी, खिलाड़ी और डकैत जैसे उनके कई चेहरे फिल्म में देखने को मिलते हैं। खिलाड़ी के रूप में उनकी उम्र ज्यादा लगती है, लेकिन जब उनके जैसा काबिल अभिनेता हो तो यह बात कोई मायने नहीं रखती है। माही गिल, विपिन शर्मा, जाकिर हुसैन जैसे परिचित चेहरों के अलावा कई नए चेहरे नजर आते हैं और सभी के अभिनय का स्तर बहुत ऊंचा है।

फिल्म के अंत में उन खिलाड़ियों के नाम देख आंखें नम हो जाती है, जिन्होंने खेलों की दुनिया में भारत का नाम रोशन किया, लेकिन उनमें से किसी ने बंदूक उठा ली, किसी को अपना पदक बेचना पड़ा तो कई इलाज के अभाव में दुनिया से चल बसे। पान सिंह भी इनमें से एक था।

__________________________
बैनर :
टिप्स म्युजिक फिल्म्स

निर्माता :
कुमार एस. तौरानी, सिद्धार्थ रॉय कपूर

निर्देशक :
मनदीप कुमार

संगीत :
सचिन-जिगर

कलाकार :
रि‍तेश देशमुख, जेनेलिया देशमुख, ओम पुरी, टीनू आनंद, चित्राशी रावत, स्मिता जयकर

सेंसर सर्टिफिकेट : यूए * 2 घंटे 12 मिनट * 16 रील



स्क्रीनप्ले में मनोरंजन करने वाले मसाले हों, प्रस्तुतिकरण में ताजगी हो, कैरेक्टर को तरीके से पेश किया गया हो और कलाकारों का अभिनय बांधने वाला हो तो घिसी-पिटी कहानी पर बनी फिल्म भी अच्छी लगती है। इसकी मिसाल है ‘तेरे नाल लव हो गया’।

इस तरह की कहानी पर बनी सैकड़ों फिल्में आपने देखी होगी। इसे देखते समय कई फिल्में आपको याद भी आएंगी, इसके बावजूद ‘तेरे नाल लव हो गया’ इसलिए अच्छी लगती है क्योंकि इसमें भरपूर मनोरंजन है, फैमिली ड्रामा है, रोमांस है और किडनेपिंग के ट्विस्ट के साथ रितेश और जेनेलिया की जबरदस्त कैमिस्ट्री भी है।

कहानी में कोई नई बात नहीं है। मिनी (जेनेलिया डिसूजा) के पिता जबरदस्ती उसकी शादी करवा रहे हैं। घटनाक्रम कुछ ऐसा घटता है कि टेक्सी ड्राइवर वीरेन (रितेश देशमुख) के साथ मिनी भाग जाती है और बात को ऐसा पेश करती है कि सभी को लगता है कि मिनी का वीरेन ने अपहरण कर लिया है।

कुछ दिन वे साथ में रहते हैं और एक-दूसरे के प्रति आकर्षित होते हैं। वीरेन बेहद सीधा-सादा इंसान है और मिनी तेज-तर्रार लड़की। एक दिन सचमुच में मिनी और वीरेन का अपहरण हो जाता है। ये अपहरण करवाया है वीरेन के पिता चौधरी (ओम पुरी) ने जिनका तो यह धंधा ही है। चौधरी ने ऐसा क्यों किया? मिनी-रितेश की लव स्टोरी का क्या हुआ? ऐसे प्रश्नों के जवाब फिल्म में कॉमेडी, इमोशन और ड्रामे के जरिये देखने को मिलते हैं।

कहानी पंजाब और हरियाणा में सेट है और वहां का लोकल फ्लेवर फिल्म पर छाया हुआ है। पहले हाफ में हल्के-फुल्के दृश्यों के जरिये कहानी को आगे बढ़ाया गया है। यहां पर वीरेन और मिनी की लव स्टोरी पर फोकस किया गया है। कई मजेदार दृश्यो के बीच कुछ ऐसे सीन भी हैं जहां पर लगता है कि हंसाने की कोशिश की जा रही है, लेकिन इनकी संख्या कम है।

दूसरे हाफ में फिल्म और बेहतर हो जाती है जब मिनी के साथ वीरेन किडनैप होकर अपने ही घर पहुंच जाता है। यहां पर ओमपुरी की एंट्री होती है। इस हाफ में रितेश की तुलना में ओम पुरी- जेनेलिया को ज्यादा फुटेज मिले हैं और दोनों के बीच कई मजेदार दृश्य हैं। चौधरी के अपहरण के धंधे को कॉमेडी टच के साथ दिखाने के कारण चौधरी बड़ा ही मासूम नजर आता है और इसका फायदा उठाते हुए मिनी उसके दिल में जगह बनाती है।

धियो संधू के लिखे स्क्रीनप्ले में कई खामियां भी हैं जैसे अपहरण होने के बावजूद पुलिस कहीं नजर नहीं आती। सभी को पता है कि चौधरी अपहरण करता है, लेकिन उसके खिलाफ कोई कार्रवाई नहीं होती। मिनी-वीरेन के पास खाने के पैसे नहीं रहते, लेकिन उनकी ड्रेसेस लगातार बदलती रहती हैं। अपने पिता के काम को गलत मानने वाला वीरेन अंत में बड़ी जल्दी अपने पिता की बात समझ जाता है। वीना मलिक के आइटम सांग की भी कोई जरूरत नहीं थी, लेकिन इन खामियों की उपेक्षा इसलिए की जा सकती है क्योंकि फिल्म का मनोरंजन वाला पक्ष बहुत भारी है। जब स्क्रीन पर चल रहे घटनाक्रम को देख मनोरंजन हो रहा हो तो फिर भला इन बातों पर कौन गौर करना चाहेगा।

निर्देशक मनदीप कुमार की यह पहली हिंदी फिल्म है, लेकिन उनका काम अनुभवी निर्देशक की तरह है। उनका प्रस्तुतिकरण उम्दा है। कॉमेडी और इमोशनल सीन को उन्होंने अच्छे से पेश किया है। साथ ही सारे कलाकारों से उन्होंने अच्छा अभिनय भी कराया है।

इस फिल्म के निर्माता एक म्युजिक कंपनी के मालिक भी हैं, लेकिन फिर भी उन्होंने फिल्म का संगीत मधुर होने के बावजूद इनका ठीक से प्रचार नहीं किया है। सचिन-जिगर द्वारा संगीतबद्ध जीने दे, पी पा, तू मोहब्बत है, पिया जैसे गाने सुनने लायक हैं।

रितेश-जेनेलिया की जोड़ी ‘क्यूट’ है। अफसोस की बात है कि वे सात साल बाद साथ आए हैं। रितेश का कैरेक्टर दबा हुआ है, लेकिन उनकी एक्टिंग अच्छी है। बबली गर्ल के रोल में जेनेलिया देशमुख हमेशा ही अच्छी लगती हैं और एक बार फिर लगी हैं। इंटरवल के बाद तो निर्देशक ने सारा भार उनके कंधों पर ही डाल दिया है और उन्होंने निराश नहीं किया। अरसे बाद ऐसा लगा कि ओम पुरी को एक्टिंग करने में मजा आ रहा है। चौधरी के रोल में उनका अभिनय प्रशंसनीय है और उनके आने के बाद फिल्म में जान आ जाती है।

‘तेरे नाल लव हो गया’ टिपिकल बॉलीवुड फिल्म है। साफ-सुथरी, हल्की-फुल्की, दिमाग पर जोर नहीं डालने वाली फिल्म देखना चाहते हैं तो इसे देखा जा सकता है।

__________________________
बैनर :
धर्मा प्रोडक्शन्स, यूटीवी मोशन पिक्चर्स

निर्माता :
करण जौहर, रॉनी स्क्रूवाला, हीरू जौहर

निर्देशक :
शकुन बत्रा

संगीत :
अमित त्रिवेदी

कलाकार :
इमरान खान, करीना कपूर, बोमन ईरानी, रत्ना पाठक शाह, राम कपूर

सेंसर सर्टिफिकेट : यूए * 1 घंटा 52 मिनट * 15 रील



‘एक मैं और एक तू’ में करीना कपूर की ही हिट फिल्म ‘जब वी मेट’ को महसूस किया जा सकता है। उसमें भी बोरिंग किस्म का लड़का संयोग से जिंदगी के हर सेकंड का आनंद उठाने वाली लड़की के संपर्क में आता है। उससे जिंदगी जीने का अंदाज सीखता है और प्यार कर बैठता है। इसी से मिलती-जुलती स्टोरी ‘एक मैं और एक तू’ में भी देखने को मिलती है। हालांकि ‘एक मैं और एक तू’ में नई बात यह है कि हीरो-हीरोइन में शादी हो जाती है। दोनों शादी तोड़ने की कार्रवाई करते हैं और इस दौरान उनमें दोस्ती हो जाती है।

राहुल (इमरान खान) और रिहाना (करीना कपूर) की परवरिश बिलकुल अलग माहौल में हुई है। राहुल अपने डैडी के सामने मुंह नहीं खोल पाता। टाई भी वो अपने पिता से पूछ कर पहनता है। मम्मी के कहने पर हर कौर 32 बार चबा कर खाता है। दिन में तीन बार ब्रश करता है और अंडरवियर भी इस्त्री कर पहनता है। माना कि इनमें से कुछ अच्छी आदते हैं, लेकिन उस पर बहुत ज्यादा मैनर्स लाद दिए गए हैं जिनका वजन ढोते-ढोते वह परेशान हो गया है। वह 25 वर्ष का हो गया है, लेकिन उसके पैरेंट्सं अभी भी उसे दस वर्ष का बच्चा मानते हैं।

दूसरी ओर रिहाना अपनी मर्जी की मालकिन है। अपनी तरीके से लाइफ एंजॉय करती है। पैरेंट्स का किसी किस्म का उस पर प्रेशर नहीं है। रिहाना और उसके डैड के संबंध इतने खुले हुए हैं कि वे अपनी बेटी से पूछ लेते हैं कि जिस इंसान से उसने गलती से शादी कर ली है, उसके साथ वह सोई है या नहीं।

लास वेगास में रहने वाले ये दोनों बंदे जॉबलेस हैं। क्रिसमस के पहले वाली रात में खूब शराब पी लेते हैं और नशे में वेडिंग चैपल जाकर शादी कर लेते हैं। लास वेगास में आप कभी भी और किसी भी हाल में शादी कर सकते हैं। सुबह नींद खुलती है तो गलती का अहसास होता है। वे अपनी शादी को रद्द (एनल्ड) करने के लिए दौड़ते हैं। इसमें कुछ दिन लगते हैं और इस दौरान दोनों की जिंदगी में कई बदलाव आते हैं।

कहानी जानी-पहचानी लगती है, लेकिन शकुन बत्रा का निर्देशन इतना बढिया है कि फिल्म बांध कर रखती है। हल्के-फुल्के तरीके से उन्होंने बात कही है। कहीं भी इमोशनल या ड्रामेटिक सीन का ओवरडोज नहीं है। फिल्म के दोनों कैरेक्टर्स एक-दूसरे से जुदा है और शकुन ने डिटेल के साथ उन्हें पेश किया है। इमरान और करीना के स्वभाव को देख अंदाज लगाया जा सकता है कि उनकी परवरिश किस माहौल में हुई है।

आमतौर पर इंटरवल के बाद वाले हिस्से में लव स्टोरीज पर आधारित फिल्में बिखर जाती हैं, लेकिन इस हिस्से को शकुन ने बहुत ही अच्छी तरह संभाला है। कहानी मुंबई शिफ्ट होती है और कुछ करीना के परिवार वाले कुछ उम्दा सीन देखने को मिलते हैं। अभिजात्य वर्ग के बनावटीपन को डिनर टेबल पर फिल्माए गए सीन के जरिये बखूबी पेश किया गया है, जिसमें इमरान का गुस्सा फूट पड़ता है। इमरान और करीना की प्यार को लेकर गलतफहमी वाला सीन और इमरान के पिता द्वारा उसको टाई पहनाने वाले दृश्य भी तारीफ के काबिल हैं।

लड़के और लड़की के बीच दोस्ती और प्यार की लाइन बड़ी धुंधली होती है और इसके इर्दगिर्द फिल्म बनाना आसान नहीं है, लेकिन शकुन इसमें सफल रहे हैं और फिल्म का अंत भी ताजगी लिए हुए है। फिल्म में कनवर्सेशन (बातचीत) ज्यादा है और एक्शन कम, इसलिए स्क्रिप्ट और डायलॉग कसे हुए होना चाहिए। इसमें लेखक आयशा देवित्रे और शकुन बत्रा कामयाब रहे हैं क्योंकि इमरान और करीना की बातचीत सुनना अच्छा लगता है।

संगीतकार अमित त्रिवेदी और गीतकार अमिताभ भट्टाचार्य का उल्लेख भी जरूरी है। दोनों ने सुनने लायक और युवा संगीत दिया है। गानों को स्क्रिप्ट में ऐसे गूंथा गया है कि गानों के जरिये कहानी आगे बढ़ती रहती है। गुब्बारे, आंटीजी और एक मैं और एक तू जैसे गाने तो पहली बार सुनने में ही पसंद आ जाते हैं।

फिल्म की लीड पेयर करीना कपू
र
और इमरान खा
न
की कैमिस्ट्री खूब जमी है। इसका सारा श्रेय उनकी एक्टिंग को जाता है। उम्र बढ़ने के साथ-साथ करीना न केवल सुंदर होती जा रही हैं बल्कि उनका अभिनय भी निखरता जा रहा है। रिहाना की जिंदादिली को उन्होंने जिया है और पूरी फिल्म में उनका अभिनय देखने लायक है।

अभिनय के मामले में इमरान भी कम नहीं है। उनके किरदार की अपने पिता के सामने बोलती बंद हो जाती है और इन दृश्यों में उन्होंने बेहतरीन अभिनय किया है। बोमन ईरानी, रत्ना पाठक शाह, राम कपूर सहित सारे कलाकारों ने अच्छा काम किया है।

‘एक मैं और एक तू’ स्वी
ट
रोमांटिक मूवी है। इस फिल्म को देख वेलेंटाइन वीक को बेहतर बनाया जा सकता है।

__________________________
बैनर :
धर्मा प्रोडक्शन्स

निर्माता :
करण जौहर, हीरू जौहर

निर्देशक :
करण मल्होत्रा

संगीत :
अजय गोगावले, अतुल गोगावले

कलाकार :
रितिक रोशन, प्रियंका चोपड़ा, संजय दत्त, ऋषि कपूर, ओम पुरी, चेतन पंडित, आरीष भिवंडीवाला, कनिका तिवारी कैटरीना कैफ (
मेहमान कलाकार)
सेंसर सर्टिफिकेट : यूए * 20 रील * 2 घंटे 53 मिनट



अग्निपथ (1990) का रीमेक सही समय पर रिलीज हुआ है। इस समय दर्शकों की रूचि में बदलाव आया है। 80 और 90 के दशक में जिस तरह की फिल्में बनती थीं, वैसी फिल्में पसंद की जा रही हैं। सिंघम, दबंग, वांटेड, बॉडीगार्ड इसका सबूत हैं। इन्हें हम ठेठ देसी फिल्म कह सकते हैं। सीधे हीरो और विलेन की लड़ाई इनमें होती है। पहली रील में ही पता चल जाता है कि हीरो का टारगेट है बदला लेना। ये भी पता रहता है कि वह इसमें कामयाब होगा। दिलचस्पी सिर्फ इसमें होती है कि कैसे?

मुकुल एस. आनंद निर्देशित फिल्म अग्निपथ (1990) फ्लॉप रही थी। अमिताभ बच्चन ने आवाज बदलकर संवाद डब किए थे, जो दर्शकों की समझ में ही नहीं आए और इसे फिल्म के पिटने का मुख्य कारण माना गया। किसी ‍फ्लॉप फिल्म का रीमेक बनना बिरला उदाहरण है।

दरअसल अमिताभ वाली अग्निपथ को बाद में टीवी पर देख दर्शकों ने काफी सराहा। करण जौहर को लगा कि उनके पिता यश जौहर की फिल्म के साथ दर्शकों ने ठीक इंसाफ नहीं किया, इसलिए उन्होंने एक बार और इस फिल्म को बनाया ताकि इसकी सफलता के जरिये वे साबित कर सकें कि उनके पिता द्वारा बनाई गई फिल्म उम्दा थी।

अग्निपथ (2012) एक बदले की कहानी है। इसमें थोड़े-बहुत बदलाव किए गए हैं, लेकिन फिल्म की मूल कहानी 1990 में रिलीज हुई फिल्म जैसी ही है। मांडवा में रहने वाला बालक विजय दीनानाथ चौहान (मास्टर आरीष भिवंडीवाला) की आंखों के सामने उसके सिद्धांतवादी पिता (चेतन पंडित) को कांचा चीना (संजय दत्त) बरगद के पेड़ से लटका कर मार डालता है क्योंकि कांचा के बुरे इरादों की राह में मास्टर रुकावट थे।

विजय अपनी मां (जरीना वहाब) के साथ मुंबई जा पहुंचता है, जहां उसकी मां एक बेटी को जन्म देती है। विजय का एक ही लक्ष्य रहता है कि किसी तरह अपने पिता की मौत का बदला लेना। वह गैंगस्टर रऊफ लाला (‍ऋषि कपूर) की शरण लेता है। अब विजय (रितिक रोशन) बड़ा हो चुका है। अपराध की दुनिया का बड़ा नाम है। रऊफ लाला के जरिये वह कांचा तक जा पहुंचता है और किस तरीके से बदला लेता है यह फिल्म का सार है।

फिल्म का स्क्रीनप्ले (इला बेदी और करण मल्होत्रा) बहुत ही ड्रामेटिक है। हर चीज को बढ़ा-चढ़ा कर पेश किया गया है। बारिश, आग, त्योहार के बैकड्रॉप में कहानी को आगे बढ़ाया गया है। ये चीजें अच्छी इसलिए लगती हैं क्योंकि कहानी लार्जर देन लाइफ है और ड्रामे में दिलचस्पी बनी रहती है।

बाल विजय और उसके पिता वाले हिस्से को लंबा फुटेज दिया गया है और यह हिस्सा बेहद ड्रामेटिक है। यहां पर दोनों लेखकों ने विजय के कैरेक्टर को बेहतरीन तरीके से दर्शकों के दिलो-दिमाग में बैठा दिया है।

इंटरवल के पहले वाला हिस्सा बेहद मजबूत है। इंटरवल के बाद फिल्म की गति सुस्त होती है। कुछ गाने और दृश्य रुकावट पैदा करते हैं, लेकिन इनकी संख्या कम है।

क्लाइमेक्स में फिर एक बार फिल्म गति पकड़ती है, हालांकि क्लाइमेक्स थोड़ा जल्दबाजी में निपटाया गया है।

फिल्म समीक्षा का अगला हिस्सा पढ़ने के लिए अगले पृष्ठ पर क्लिक करें)

__________________________
बैनर :
एक्सेल एंटरटेनमेंट, रिलायंस एंटरटेनमेंट

निर्माता :
फरहान अख्तर, रितेश सिधवानी, शाहरुख खान

निर्देशक :
फरहान अख्तर

संगीत :
शंकर-अहसान-लॉय

कलाकार :
शाहरुख खान, प्रियंका चोपड़ा, लारा दत्ता, बोमन ईरानी, ओम पुरी, कुणाल कपूर, रितिक रोशन (मेहमान कलाकार)

सेंसर सर्टिफिकेट : यूए * 2 घंटे 25 मिनट * 17 रील


में फरहान अख्तर द्वारा निर्देशित ‘डॉन’ अमिताभ बच्चन वाली डॉन का रीमेक थी। उसमें ज्यादा करने को कुछ नहीं था क्योंकि सामने एक फिल्म मौजूद थी। पांच वर्ष बाद ‘डॉन 2’ में कहानी को आगे बढ़ाना उनके लिए चुनौती थी क्योंकि अब सब कुछ उनकी कल्पना पर निर्भर था। सामने कोई फिल्म नहीं थी।

बॉलीवुड न सही तो हॉलीवुड ही सही। इस बार फरहान और उनके साथी लेखकों (अमित मेहता - अंबरीष शाह) ने कुछ हॉलीवुड फिल्मों जैसे डाई हार्ड या मिशन इम्पॉसिबल से मसाला उधार लेकर डॉन का सीक्वल लिखा।

कहानी में जरूरी उतार-चढ़ाव, सस्पेंस और थ्रिल है, लेकिन बहुत सारी तकनीकी बातें (जैसे कम्प्यूटर हैकिंग) भी हैं, जो युवाओं को तो अच्छी लगेगी, पर सिंगल स्क्रीन सिनेमाघर के दर्शकों के सिर पर से गुजरेगी। साथ ही कई जगह मुश्किल कामों को डॉन के लिए बहुत ही आसान बना दिया गया है। लेकिन फिल्म का स्टाइलिश लुक, शाहरुख खान का अभिनय, जबरदस्त एक्शन और सस्पेंस भरा क्लाइमेक्स इन कमियों को पर भारी पड़ता है और फिल्म को एक बार देखने लायक बनाता है।

एशिया पर कब्जा जमाने के बाद डॉन (शाहरुख खान) की निगाह अब यूरोप पर है। इसके लिए उसे वर्धान (बोमन ईरानी) की सहायता चाहिए जो मलेशिया की जेल में बंद है। इंटरपोल के डिटे‍क्टिव मलिक (ओम पुरी) और रोमा (प्रियंका चोपड़ा) के सामने डॉन आत्मसर्पण कर उसी जेल में जाता है जहां वर्धान है।

वर्धान और डॉन के पास एक-एक चाबी है जिसके जरिये एक लॉकर खुलता है। उस लॉकर में एक टेप है जिसकी सहायता से डॉन, जेके दीवान और बर्लिन स्थित बैंक के प्रेसिडेंट को ब्लैकमेल करना चाहता है। डॉन और वर्धान जेल से भाग निकलते हैं।

दोनों जेके दीवान को टेप दिखाकर बैंक में रखी यूरो करंसी छापने की प्लेट्स का एक्सेस कोड चाहते हैं। डॉन उन प्लेट्स की सहायता से यूरो छापकर अमीर बनना चाहता है। दीवान, जब्बार (नवाब शाह) नामक गुंडे को डॉन को खत्म करने की जिम्मेदारी सौंपता है, लेकिन डॉन उसे अपने साथ मिला लेता है।

एक्सेस कोड पाने के बाद डॉन को ऐसे तकनिशियन की जरूरत पड़ती है जो कम्प्यूटर हैकर हो। जो भारी सुरक्षा में रखी गई प्लेट्सस को चुराने में उसकी मदद कर सके। समीर अली (कुणाल कपूर) को वह अपने साथ मिलाता है और प्लेट्स चुराने में कामयाब होता है।

प्लेट्स पाते ही जब्बार और वर्धान मिल जाते हैं और डॉन से वे प्लेट्स ले लेते हैं। समीर भी पुलिस को बुलाकर डॉन को पकड़वा देता है, लेकिन शातिर दिमाग डॉन के इरादे कुछ और ही हैं। इसके बाद शुरू होता है डॉन का जबरदस्त खेल।

फिल्म के पहले हॉफ में बहुत ज्यादा प्लानिंग है, इसलिए कही-कहीं फिल्म खींची हुई और बोर लगती है। इस हॉफ में डॉन और वर्धान का जेल से भागना, जब्बार द्वारा पीछा करने पर डॉन का बिल्डिंग से कूद जाना तथा डॉन और रोमा का कार चेजिंग सीन उम्दा बन पड़े हैं।

फिल्म स्पीड पकड़ती है सेकंड हाफ में जब बनाए गए प्लान पर एक्शन लिया जाता है। इंटरवल के थोड़ी देर बाद ही क्लाइमेक्स शुरू हो जाता है जो फिल्म के खत्म होने तक चलता है। इसमें डॉन और उसके साथी प्लेट्स चुराने के लिए बैंक में जाते हैं। यहां पर वर्धान और जब्बार का डॉन के खिलाफ हो जाना चौंकाता है। कई रहस्य उजागर होते हैं जो फिल्म को दिलचस्प बनाते हैं।

फरहान अख्तर ने स्टाइलिश तरीके से कहानी को परदे पर पेश किया है। मलेशिया, स्विट्जरलैंड और जर्मनी की लोकेशन का उन्होंने बखूबी उपयोग किया है। डॉन का किरदार उन्होंने कुछ इस तरह प्रस्तुत किया है कि नकारात्मक होने के बावजूद दर्शकों का समर्थन मिलता है। डॉन जब पुलिस की पकड़ से निकलता है तो उन्हें खुशी मिलती है। फिल्म सिंगल ट्रेक पर चलती है और रोमांस या कॉमेडी की ज्यादा गुंजाइश भी नहीं थी। अंतिम रीलों में रोमा और डॉन की नोक-झोक अच्छी लगती है। फिल्म की लंबाई पर फरहान नियंत्रण रखते और फर्स्ट हाफ बेहतर बनाते तो बात ही कुछ और होती।

शाहरुख खान फिल्म की जान है। डॉन के एटीट्यूड को उन्होंने बेहतरीन तरीके से पेश किया है। उनके चलने और बोलने का स्टाइल उनके फैंस को बहुत अच्छा लगेगा। ‘मलिक साहब, आप मेरी मां को नहीं जानते’ यह संवाद बोलते समय उनके चेहरे के एक्सप्रेशन देखने लायक है।

फिल्म में उन्हें कई अच्छी लाइनें मिली हैं, जैसे - ‘दुश्मन अपनी चाल चले उसके पहले डॉन अपनी चाल चल देता है’, ‘दोस्तों का हाल भले ही डॉन ना पूछे लेकिन दुश्मनों की हर खबर वह जरूर रखता है’ और बार-बार सुनने लायक लाइन ‘डॉन को पकड़ना मुश्किल ही नहीं नामुमकिन है।‘

प्रियंका चोपड़ा के कैरेक्टर को ठीक से पेश नहीं किया गया है। डॉन को पकड़ने के लिए दिन-रात एक करने वाली रोमा, डॉन को मारने का मौका आसानी से छोड़ देती है। हालांकि इसकी वजह डॉन के करिश्मे को बताया गया है, लेकिन यह बात हजम नहीं होती है। रोमा खुद कन्फ्यूज है और नहीं जानती कि वह डॉन से प्यार करती है नफरत। लेकिन प्रियंका ने अभिनय अच्छा किया है।

लारा दत्ता के ग्लैमर का ठीक से उपयोग नहीं हुआ है। बोमन ईरानी, अली खान, नवाब शाह और कुणाल कपूर का अभिनय उल्लेखनीय है। रितिक रोशन वाला प्रसंग जबरदस्ती ठूंसा गया है। फिल्म का संगीत सबसे बड़ा माइनस पाइंट है। एक भी ढंग का गाना नहीं है। जेसन वेस्ट की सिनेमाटोग्राफी शानदार है। फिल्म के अंतिम दृश्य में डॉन एक मोटरबाइक चलाता है जिसका नंबर
DON 3
दिखाया गया है। यह नंबर बताता है कि इसका तीसरा भाग भी बनाया जा सकता है।

कुल मिलाकर डॉन 2 शाहरुख के फैंस के साथ स्टाइलिश और एक्शन मूवी पसंद करने वालों को अच्छी लगेगी, लेकिन फिल्म देखते समय जो सिर खपाना नहीं चाहते, उनके लिए इसमें कुछ नहीं है।

__________________________
निर्माता :
टॉम क्रूज, ब्रॉयन बर्क

निर्देशक :
ब्रॉड बर्ड

कलाकर :
टॉम क्रूज, सिमन पेग, पाउला पैटन, जर्मी रैनर, अनिल कपूर

सेंसर सर्टिफिकेट : यू/ए * 2 घंटे 12 मिनट



हाई-टेक गैजेट्स, जबरदस्त विजुएल इफेक्ट्‍स और सांस रोक देने वाले स्टंट्स ‘मिशन इम्पॉसिबल’ सीरिज की खासियत हैं। मिशन इम्पॉसिबल सीरिज के फैंस को इस सीरिज की पिछली फिल्म, जो कि 2006 में रिलीज हुई थी, को देख थोड़ी निराशा हाथ लगी थी, लेकिन एमआई 4 : घोस्ट प्रोटोकॉल एक बार फिर उम्मीदों पर खरी उतरती है।

ईथन हंट (टॉम क्रूज) रशिया की एक जेल में बंद है। आईएमएफ एजेंट्स जेन (पाउला पैटन) और बेनजी (सिमन पेग) उसे जेल से भागने में मदद करते हैं। तीनों को क्रेमलिन में भारी सुरक्षा के बीच से न्यूक्लियर बम के सीक्रेट कोड चुराना है, जिसके पीछे आंतकवादी हैंड्रिक (माइकल नेक्विस्ट) और उसके साथी भी लगे हुए हैं। वे अमेरिका पर न्यूक्लियर हमला करना चाहते हैं।

सीक्रेट कोड पाने की कोशिश में गड़बड़ी होती है। हंट के पहले हैंड्रिक के हाथों वे कोड लग जाते हैं और वह क्रेमलिन में जबरदस्त विस्फोट करता है। रशियन पुलिस इसके लिए हंट को जिम्मेदार मानती है और दूसरी ओर अमेरिकी सरकार का भी यही सोचना है। हंट और उसके साथियों के लिए सभी सुविधाएं अमेरिकी सरकार बंद कर देती है।

हंट और उसके साथियों को अब किसी भी कीमत पर हैंड्रिक को रोकना है और वो कोड वापस पाना है। इसके बाद शुरू होता है लुकाछिपी का खेल जो बुडापेस्ट, मास्को, दुबई से होता हुआ मुंबई तक जा पहुंचता है। किस तरह से ईथन हंट अपने मिशन को पॉसिबल बनाता है यह फिल्म में तेज रफ्तार से रोमांचक घटनाक्रम के जरिये दिखाया गया है।

जोश एप्पेलबॉम और आंद्रे नेमेक द्वारा लिखी गई कहानी में ढेर सारे उतार-चढ़ाव हैं और स्क्रीनप्ले ऐसा लिखा गया है कि दर्शक फिल्म से बंधकर रहता है। स्टंट्स और ड्रामे का मिश्रण उम्दा तरीके से किया गया है, लिहाजा फिल्म देखते समय रोमांच बना रहता है।

फिल्म में कई दृश्य उल्लेखनीय हैं। जेल से ईथन के भागने वाले और क्रेमलिन से सीक्रेट कोड चुराने की कोशिश करने वाले दृश्यों में रोमांच और हास्य का संगम है। दुनिया की सबसे ऊंची इमारत बुर्ज खलीफा में फिल्माए गए सीन जबरदस्त बन पड़े हैं।

टॉम क्रूज के जबरदस्त स्टंट के बाद यहां पर कोडवर्ड के लिए होने वाली डिलिंग में रोमांच हद पार कर जाता है। इसके बाद रेतीले तूफान में हैंड्रिक और हंट की चेंजिंग भी उम्दा बन पड़ी है। क्लाइमेक्स में हैंड्रिक और हंट की मल्टीस्टोरी कार पार्क में हुई फाइट भी शानदार है।

जहां तक कमियों का सवाल है तो ईथन हंट और उनकी पत्नी वाले प्रसंग को ठीक से स्पष्ट नहीं किया गया है। अनिल कपूर की पार्टी वाला प्रसंग जल्दबाजी में निपटाया गया है, जिसमें ईथन और उसके साथी कोशिश करते हैं कि हैंड्रिक मिसाइल छोड़ने में नाकामयाब रहे। ईथन हंट के पीछे पड़ी रशियन पुलिस वाला ट्रेक भी अधूरे तरीके से दिखाया गया है।

ब्रॉड बर्ड का निर्देशन उम्दा है। उन्होंने टॉम क्रूज की लोकप्रियता को ध्यान में रखकर फिल्म बनाई है ताकि उनके फैंस को मजा आए। फिल्म का मूड उन्होंने हल्का-फुल्का रखा है खासतौर पर बेनजी द्वारा बोले गए संवाद मजेदार हैं।

टॉम क्रूज का अभिनय उम्दा है और स्टंट्स जबरदस्त। सिमन पेग जब-जब स्क्रीन पर आए दर्शकों को उन्होंने हंसाया। पाउला पैटन ने भी स्टंट्स में अपने हाथ दिखाए। हैंड्रिक बने माइकल को और ज्यादा फुटेज दिए जाने थे। अनिल कपूर का रोल इतना बड़ा नहीं है जितना कि इसके बारे में दावा कर रहे थे।

कुल मिलाकर मिशन इम्पॉसिलबल 4 : घोस्ट प्रोटोकॉल टॉम क्रूज के फैंस को पसंद आएगी।

__________________________
बैनर :
बालाजी मोशन पिक्चर्स, एएलटी एंटरटेनमेंट

निर्माता :
एकता कपूर, शोभा कपूर

निर्देशक :
मिलन लथुरिया

संगीत :
विशाल-शेखर

कलाकार :
विद्या बालन, नसीरुद्दीन शाह, इमरान हाशमी, तुषार कपूर, राजेश शर्मा, अंजू महेन्द्रू

सेंसर सर्टिफिकेट : (ए) * 2 घंटे 23 मिनट



दक्षिण भारतीय अभिनेत्री सिल्क स्मिता 80 के दशक में बी-ग्रेड फिल्मों की सुपरस्टार थी। अपनी कामुक अदाओं और अंग प्रदर्शन के जरिये उन्होंने दर्शकों को दीवाना बना दिया था। उनकी जिंदगी में सब कुछ तेजी से घटा और 36 वर्ष की आयु में उन्होंने दुनिया को अलविदा कह दिया।

सिल्क की जिंदगी से प्रेरित होकर ‘द डर्टी पिक्चर’ बनाई गई है जो सिल्क के जन्मदिन 2 दिसंबर को रिलीज हुई है। सिल्क से प्रेरित होने की वजह से फिल्म देखते समय यही लगता है कि हम सिल्क की जीवन-यात्रा देख रहे हैं।

‘द डर्टी पिक्चर’ बनाने वालों ने बड़ी चतुराई के साथ ऐसा विषय चुना है, जो हर तरह के दर्शक वर्ग को अपील करे। चूंकि सिल्क और बोल्डनेस एक-दूसरे के पर्यायवाची हैं, इस कारण ‘द डर्टी पिक्चर’ के बोल्ड सीन में हल्कापन नहीं लगता। हालांकि कुछ अश्लील संवादों से बचा जा सकता था, जिसकी छूट फिल्म मेकर ने सिल्क के नाम पर ली है।

गांव में रहने वाली लड़की रेशमा पर सिनेमा इस कदर हावी था कि वह हीरोइन बनने घर से भागकर मद्रास चली जाती है। वहां जाकर उसे समझ में आता है कि उसके जैसी कई लड़कियां हैं जो एक चांस के लिए स्टुडियो के चक्कर लगा रही हैं।

बड़ी मुश्किल से उसे एक फिल्म में काम मिलता है, जिसमें वह उत्तेजक डांस करती है। एक फिल्मकार की नजर उस पर पड़ती है और रेशमा का नया नाम वह सिल्क रख देता है। फिल्मों में सफलता पाने के लिए सिल्क अच्छा-बुरा नहीं सोचती। शरीर तक का इस्तेमाल करती है। वह एक आंधी की तरह है। जहां जाती है तूफान आ जाता है। बोल्ड इतनी कि जो प्रेमी उससे शादी करने वाला है उससे उसके बाप की उम्र पूछती है।

पुरुष बोल्ड हो तो इसे उसका गुण माना जाता है, लेकिन यही बात महिला पर लागू नहीं होती। पुरुष प्रधान समाज महिला की बोल्डनेस से भयभीत हो जाता है। जो सुपरस्टार रात सिल्क के साथ गुजारता है दिन के उजाले में उसके पास आने से डरता है।

सुपरस्टार बनी सिल्क को समझ में आ जाता है कि सभी पुरुष उसकी कमर पर हाथ रखना चाहते हैं। सिर पर कोई हाथ नहीं रखना चाहता। बिस्तर पर उसे सब ले जाना चाहते हैं घर कोई नहीं ले जाना चाहता।

सिल्क के जीवन में तीन पुरुष आते हैं। एक सिर्फ उसका शोषण करना चाहता है। दूसरा उसे अपनाने के लिए तैयार है, लेकिन सिल्क के बिंदासपन और अपने भाई से डरता है। अपने हिसाब से उसे बदलना चाहता है। तीसरा उससे नफरत करता है। उसे फिल्मों में आई गंदगी बताता है, लेकिन अंत में उसकी ओर आकर्षित होता है।

फिल्म में सिल्क की कहानी मनोरंजक तरीके से पेश की गई है। फिल्म इंडस्ट्री को नजदीक से देखने का अवसर मिलता है। वह दौर पेश किया गया जब सिंगल स्क्रीन हुआ करते थे, चवन्नी क्लास में दर्शक गाना पसंद आने पर जेब में रखी चिल्लर फेंका करते थे। सिल्क की कलरफुल लाइफ के साथ-साथ उसके दर्द और उदासी को भी निर्देशन मिलन लथुरिया ने बेहतरीन तरीके से सामने रखा है।

मिलन ने वह दौर, और तमिल फिल्म इंडस्ट्री को बारीकी के साथ पेश किया है, साथ ही उन्होंने अपने कलाकारों से बेहतरीन काम लिया है। इमरान हाशमी और विद्या बालन की प्रेम कहानी को मैच्योरिटी के साथ हैंडल किया है।

‘सूफियाना’ और ‘ऊह ला ला’ गाने के लिए सही सिचुएनशन बनाई है। दूसरे हाफ में कुछ देर के लिए फिल्म मिलन के हाथ से छूटते हुए लगती है, खासतौर पर सिल्क और शकीला का पार्टी में डांस करने वाले प्रसंग से बचा जा सकता था।

रजत अरोरा की स्क्रिप्ट और मिलन का ट्रीटमेंट ऐसा है कि फिल्म मास और क्लास दोनों टाइप के दर्शकों को पसंद आएगी। रजत अरोरा के संवादों पर दर्शक कई जगह हंसते हैं तो कई जगह तालियां बजाते हैं। खासतौर पर सिल्क को पुरस्कृत करने वाले सीन में संवाद सुनने लायक हैं। नसीरुद्दीन शाह के लिए भी बेहतरीन लाइनें लिखी गई हैं।

विद्या बालन इस फिल्म की जान है। कई लोगों को कहना था कि गर्ल नेक्स्ट डोर इमेज वाली विद्या को सिल्क स्मिता के रोल में चुनना गलत कास्टिंग है। विद्या उन लोगों को गलत साबित करती हैं। उनके किरदार को जो बोल्डनेस चाहिए थी, ‍वो विद्या ने दी। कैमरे के सामने वे बोल्ड सीन और कम कपड़ों में बिलकुल नहीं झिझकी।

विद्या ने कई दृश्यों में कमाल का अभिनय किया है, ‍जैसे तुषार कपूर के साथ कार सीखने वाला सीन, सुपरस्टार नसीर की पत्नी से मुलाकात वाला सीन, इमरान हाशमी के साथ शराब पीने वाला सीन। सिल्क के दर्द और प्यार की तड़प उन्होंने जानदार अभिनय के साथ पेश किया है। वर्ष की बेस्ट एक्ट्रेस के पुरस्कार उन्हें निश्चित रूप से मिलेंगे।

एक उम्रदराज सुपरस्टार, जो कि अभी भी कॉलेज स्टूडेंट के रोल करता है, में नसीरुद्दीन शाह का अभिनय देखने लायक है। सुपरस्टार के एटीट्यूड और लटके-झटके को नसीर ने बखूबी पेश किया है। इमरान हाशमी का रोल छोटा है और उन्होंने कमेंट्री ज्यादा की है। लेकिन अपनी इमेज से विपरीत उन्होंने रोल किया है और उनके किरदार में कई शेड्स हैं। अंत में उनका पात्र सहानुभूति बटोर लेता है। तुषार कपूर को जो रोल मिला है वो उन पर सूट करता है, इसलिए वे भी अच्छे लगते हैं।

सिल्क कहती है कि किसी ‍भी फिल्म को चलाने के लिए उसमें सबसे जरूरी तीन चीजें होती हैं- एंटरटेनमेंट, एंटरटेनमेंट और एंटरटेनमेंट। और यही चीज ‘द डर्टी पिक्चर’ में भी है।

__________________________
बैनर :
श्री अष्टविनायक सिनेविजन लिमिटेड, इरोज इंटरनेशनल

निर्माता :
ढिलीन मेहता

निर्देशक :
इम्तियाज अली

संगीतकार :
ए.आर.रहमान

कलाकार :
रणबीर कपूर, नरगिस फखरी, पियूश्र मिश्रा, अदिति राव हैदरी, श्रेया नारायणन शम्मी कपूर

सेंसर सर्टिफिकेट : यू/ए * 2 घंटे 39 मिनट * 18 रील



जनार्दन जाखड़ (रणबीर) थोड़ा ठस दिमाग है। उसके भेजे को यह बात समझ में नहीं आती कि वह जिम मॉरिसन जैसा स्टार क्यों नहीं बन पा रहा है। खटारा अंकल उसे बातों-बातों में बताते हैं कि जितने भी सफल संगीतकार हैं, गायक हैं, कलाकार हैं, उनकी जिंदगी में कोई ना कोई दर्द है, इसलिए उनके अंदर से इतनी बेहतरीन कला बाहर आती है।

जनार्दन परेशान हो जाता है कि उसके जीवन में तो कोई दु:ख नहीं है। मां-बाप अभी तक जिंदा है। वह गोद लिया हुआ बच्चा भी नहीं है। वह स्वस्थ है और उसे कोई गंभीर बीमारी नहीं है। गरीब इतना भी नहीं है कि रोटी खाने के लाले पड़े।

मोहब्बत में उसका दिल टूट जाए इसलिए कॉलेज की सबसे खूबसूरत लड़की हीर (नरगिस फखरी) को वह आई लव यू कह देता है। बदले में उसे हीर की कई बातें सुनना पड़ती है। उसे लगता है कि उसका दिल टूट गया है। अब वह रॉक स्टार बन जाएगा।

इस प्रसंग के बाद हीर और जनार्दन, जिसे अब हीर, जॉर्डन कहने लगी है अच्छे दोस्त बन जाते हैं। फिर शुरू होता है जॉर्डन के रॉक स्टार बनने का सफर जिसमें कई उतार-चढ़ाव आते हैं और जिस दर्द की उसे तलाश थी वो भी उसके जीवन में आता है।

दरअसल रॉकस्टार की कहानी उस लोकप्रिय बात को आधार बनाकर लिखी गई है जिसके मुताबिक यदि कलाकार के दिल को ठेस पहुंची हो। उसके जीवन में कोई दर्द हो तो उसकी कला निखर कर सामने आती है।

इ
स
कहान
ी
प
र
बन
ी
फिल्
म
क
ो
देखत
े
सम
य
कुछ सवाल पैदा होते हैं? हीर की शादी कही और तय हो चुकी है। शादी के पहले वह मौज-मस्ती करना चाहती है (यह प्रसंग ‘मेरे ब्रदर की दुल्हन’ की याद दिलाता है)।

घूमने-फिरने के दौरान उसे जॉर्डन से प्यार हो जाता है। इसके बावजूद वह दूसरे इंसान से शादी करने के लिए तैयार क्यों हो जाती है। उस पर घरवालों का कोई दबाव नहीं है। वह बोल्ड है क्योंकि ‘जंगली जवानी’ जैसी फिल्म थिएटर में जाकर देखती है। देशी शराब पीती है। फिर वह जॉर्डन से शादी करने में क्यों हिचकती है?

शादी के बाद वह प्रॉग रहने चली जाती है। उसके पीछे-पीछे जॉर्डन भी जा पहुंचता है। वहां दोनों के बीच रोमांस शुरू हो जाता है। आखिर हीर यह कदम क्यों उठाती है? क्या वह अपनी शादी से खुश नहीं है? हालांकि फिल्म देखते समय ये प्रश्न ज्यादा परेशान नहीं करते हैं, लेकिन इम्तियाज ये बातें स्पष्ट करते तो फिल्म की अपील बढ़ जाती।

निर्देशक के रूप में इम्तियाज अली प्रभावित करते हैं। रंगों का संयोजन, ओवरलेपिंग दृश्यों के जरिये कहानी को कहना और जॉर्डन के दर्द को जिस पॉवरफुल तरीके से परदे पर उन्होंने उभारा है वह प्रशंसनीय है। इम्तियाज ने कई दृश्यों को पेंटिंग की तरह प्रस्तुत किया है। इंटरवल के पहले फिल्म में हल्के-फुल्के प्रसंग है, लेकिन बाद में फिल्म थोड़ी लंबी और खींची हुई लगती है क्योंकि इम्तियाज कुछ दृश्यों को रखने का मोह नहीं छोड़ पाए।

रणबीर कपूर का अभिनय फिल्म की जान है। उनके किरदार के बारे में फिल्म में शम्मी कपूर एक संवाद बोलते हैं ‘यह बड़ा जानवर है। पिंजरे में इसे कैद करना मुश्किल है। यह अपनी दुनिया खुद बनाएगा।‘ और इस जानवर को रणबीर ने बड़ी खूबी से बाहर निकाला है। ठस जनार्दन से कुंठित, आक्रामक और दर्द से छटपटाते जॉर्डन को उन्होंने बेहतरीन तरीके से अभिनीत किया है। कहा जा सकता है कि अपनी पीढ़ी के कलाकारों में रणबीर सबसे ज्यादा प्रतिभाशाली हैं।

नरगिस फखरी में आत्मविश्वास तो नजर आता है लेकिन उनका अभिनय एक जैसा नहीं है। कुछ दृश्यों में उनकी एक्टिंग अच्छी है तो कई ऐसे दृश्य भी हैं जहां उनकी अभिनय करने की कोशिश साफ नजर आती है। शम्मी कपूर, अदिति राव हैदरी, श्रेया नारायणन, पियूष मिश्रा मंजे हुए कलाकार हैं और बड़ी सरलता से उन्होंने अपना काम किया है।

ए.आर. रहमान भी इस फिल्म के स्टार हैं। अरसे बाद रहमान ने इतना सुरीला संगीत दिया है। साडा हक, कतिया करूं, हवा-हवा जैसे कई बेहतरीन गाने सुनने को मिलते हैं। इरशाद कामिल ने रहमान की धुनों के साथ न्याय करने वाले शब्द लिखे हैं। फिल्म की एडिटर आरती बजाज का उल्लेख भी जरूरी है जिन्होंने इस तरह से दृश्यों को जोड़ा है कि दर्शक को अलर्ट रहना पड़ता है।

कहानी के मामले में ‘रॉकस्टार’ थोड़ी कमजोर है, लेकिन रणबीर के अभिनय, रहमान के संगीत और इम्तियाज के निर्देशन की वजह से फिल्म देखी जा सकती है।

__________________________
बैनर :
रे‍ड चिलीज़ एंटरटेनमेंट, इरोज एंटरटेनमेंट

निर्माता :
गौरी खान

निर्देशक :
अनुभव सिन्हा

संगीत :
विशाल-शेखर

कलाकार :
शाहरुख खान, करीना कपूर, अर्जुन रामपाल, मास्टर अरमान वर्मा, शहाना गोस्वामी, टॉम वू, दलीप ताहिल, सुरेश मेनन, सतीश शाह, संजय दत्त और प्रियंका चोपड़ा (
मेहमान कलाकार)
सेंसर सर्टिफिकेट : यू * 2 घंटे 35 मिनट * 16 रील


बॉलीवुड इतिहास की सबसे महंगी फिल्म। सुपरस्टार शाहरूख खान और करीना कपूर। हॉलीवुड के स्तर की फिल्म बनाने का दावा। पिछले 6 माह से आधे से ज्यादा भारत और दुनिया के कई देशों में शाहरुख का अपनी फिल्म के बारे में बढ़ा-चढा कर बात करना। इन सब बातों से ‘रा.वन’ के प्रति लोगों की अपेक्षाएं ऊंचाई छूने लगी कि पता नहीं किंग खान क्या कमाल करने जा रहे हैं? सबसे अहम सवाल यही उठता है कि क्या रा.वन इन अपेक्षाओं पर खरी उतरती है? इसका जवाब है कुछ हद तक।

विजुअल और स्पेशल इफेक्ट्स की बात की जाए, तकनीक की बात की जाए तो फिल्म का स्तर बहुत ऊंचा है। लेकिन खेलने के लिए बनाया गया गेम आपसे ही खेलने लगे वाला जो विचार है उसे समझने में कई लोगों को दिक्कत आ सकती है। जो वीडियो गेम के दीवाने हैं। गेमिंग के बारे में जानते हैं उन्हें यह फिल्म शानदार लगेगी। हालांकि फिल्म की अपील को यूनिवर्सल बनाने के लिए इसमें इमोशन, रोमांस और गाने डाले गए हैं, लेकिन कहानी का जो आधार है वो तकनीक आधारित है जिसे समझना आम आदमी के लिए मुश्किल है।

अच्छाई बनाम बुराई की कहानियां सदियों से चली आ रही है और रा.वन में भी यही देखने को मिलती है। शेखर सुब्रमण्यम (शाहरुख खान) एक वीडियो गेम डिजाइनर है। अपने आठ वर्ष के बेटे प्रतीक (मास्टर अमन वर्मा) की नजर में वह जीरो है, डरपोक है। प्रतीक को हीरो बोरिंग लगते हैं। विलेन उसे पसंद है क्योंकि विलेन के लिए कोई कायदा-कानून नहीं होता है।

अपने बेटे की फरमाइश पर शेखर एक ऐसा वीडियो गेम बनाता है जिसमें रा.वन नामक सुपरविलेन जी.वन नामक सुपरहीरो से ज्यादा शक्तिशाली होता है। शेखर, उसकी पत्नी और बेटे की‍ जिंदगी में तब भूचाल आ जाता है जब रा.वन गेम से बाहर निकलकर उनकी जिंदगी में चला आता है। कैसे वे इस स्थिति से निपटते हैं यह फिल्म में जबरदस्त उतार-चढ़ाव के साथ दिखाया गया है।

फिल्म का फर्स्ट हाफ बेहतरीन है। शेखर का जिंदगी के प्रति सकारात्मक दृष्टिकोण, अपने बेटे के प्रति प्यार, पत्नी सोनिया से रोमांस, गेम डिजाइन करने का रोमांच, रा.वन का वीडियो गेम से निकल जिंदगी में चले आना जैसी कई घटनाएं एक के बाद एक घटती हैं जो फिल्म की गति बनाए रखती है।

इस दौरान कई उम्दा सीन, जैसे रा.वन का असल जिंदगी में आना, रा.वन का सड़क पर प्रतीक और सोनिया का पीछा करना, जी.वन का अचानक पहुंच कर दोनों की रक्षा करना, रा.वन और जी.वन की पहली भिड़ंत, रा.वन का टुकड़ों-टुकड़ों में बिखर जाना जबरदस्त रोमांच पैदा करते हैं। आमतौर पर सुपरहीरो की कहानी रूखी रहती है, लेकिन रा.वन में इमोशन और रोमांस को भी महत्व दिया गया है।

फिल्म बिखरती है दूसरे हाफ में जब सोनिया अपने बेटे प्रतीक के साथ भारत आती है। यहां मुंबई एअरपोर्ट पर टेक्सी वालों से जी.वन का फाइटिंग सीन बेमतलब का है। सतीश शाह वाले दृश्य ठूंसे हुए लगते हैं।

इस हिस्से में रा.वन की कमी महसूस होती है क्योंकि दर्शक रा.वन और जी.वन की ज्यादा से ज्यादा भिड़ंत देखना चाहते हैं। साथ ही थ्रिलिंग सीन इस पार्ट में बेहद कम है। जब आप एक सुपरहीरो की फिल्म देख रहे होते हैं तो कुछ-कुछ देर में एक्शन दृश्यों का स्क्रीन पर नजर आना जरूरी होता है।

बेलगाम भागती ट्रेन का पटरी से सड़क पर आने वाला सीन इस हिस्से का खास आकर्षण है। क्लाइमेक्स में एक बार फिल्म कमजोर पड़ जाती है। रा.वन और जी.वन की लड़ाई में अपेक्षा होती है कि हैरत-अंगेत स्टंट्स, इफेक्ट्सी देखने को मिलेंगे, लेकिन निराशा हाथ लगती है क्योंकि यहां पर तकनीक ज्यादा हावी हो गई है।

निर्देशक अनुभव सिन्हा का यह अब तक का सबसे बेहतरीन काम है। कहानी भी उन्होंने लिखी है। लेकिन सुपरहीरो के कारनामे दिखाने वाले दृश्यों व एक्शन दृश्यों की संख्या ज्यादा होनी चाहिए थे। कहीं ना कहीं वे शाहरुख की रोमांटिक इमेज से ज्यादा प्रभावित हो गए। नि:संदेह फिल्म में कई मनोरंजक और रोमांच से भरे क्षण हैं, लेकिन बोरियत वाले क्षण भी हैं।

शाहरुख खान ने बेहतरीन अभिनय किया है। शेखर के रूप में उन्होंने मसखरी की है तो जी.वन के रूप में एक्शन। जी.वन वाला उनका लुक बेहतरीन है। करीना कपूर के हिस्से में कम काम था। उन्हें फिल्म का ग्लैमर बढ़ाने के लिए रखा गया है और वे बेहद खूबसूरत नजर आईं।

रा.वन के रूप में अर्जुन रामपाल को ज्यादा फुटेज दिए जाने थे। उन्हें अपनी खलनायकी दिखाने के ज्यादा अवसर नहीं मिले और यह बात अखरती है। मास्टर अरमान वर्मा ने पहली ही फिल्म में अनुभवी कलाकार की तरह काम किया है। सतीश शाह, सुरेश मेनन, दलीप ताहिल और शहाना गोस्वामी को ज्यादा कुछ करने के लिए नहीं था। रजनीकांत एक सीन में आते हैं और अपनी सिग्नेचर स्टाइल में प्रभाव छोड़ जाते हैं। संजय दत्त और प्रियंका चोपड़ा को भी लेकर एक प्रसंग रचा गया है जो सभी को अच्छा लगे यह जरूरी नहीं है क्योंकि यह काफी लाउड है।

विशाल शेखर ने ‘छम्मक छल्लो’ और ‘दिलदारा’ जैसे दो सुपरहिट गाने दिए हैं, लेकिन बाकी गाने सामान्य हैं। उनका पार्श्व संगीत फिल्म को रिच लुक देता है। तकनीकी रूप से फिल्म बेहद सशक्त है और हर फ्रेम पर जमकर पैसा बहाया गया है।

कुल मिलाकर रा.वन में कई खूबियां हैं तो कुछ कमजोरियां भी हैं। एक्शन सीन कम हैं, लेकिन जबरदस्त हैं। काश कुछ ऐसे दृश्य और रखे जाते। क्लाइमेक्स को और बेहतर बनाया जाता तो बात कुछ और ही होती। बावजूद इसके एक बार फिल्म देखी जा सकती है।

__________________________
बैनर :
यशराज फिल्म्स

निर्माता :
आदित्य चोपड़ा

निर्देशक :
अली अब्बास जफर

संगीत :
सोहेल सेन

कलाकार :
इमरान खान, कैटरीना कैफ, अली जफर, तारा डिसूजा, कंवलजीत सिंह, परीक्षित साहनी

सेंसर सर्टिफिकेट : यू/ए * 2 घंटे 20 मिनट



शादी की पृष्ठभूमि पर आधारित फिल्में लगातार देखने को मिल रही हैं और दर्शकों द्वारा पसंद भी की जा रही हैं। बैंड बाजा बारात ने सफलता के झंडे गाड़े और तनु वेड्स मनु को भी सराहा गया। यशराज फिल्म्स की ‘मेरे ब्रदर की दुल्हन’ पर भी शादी का रंग चढ़ा हुआ है। शादी की तैयारियां चल रही हैं, मेहमान आ रहे हैं, रस्म अदायगी हो रही है और इसी बीच कुश (इमरान खान) को अपने भाई लव (अली जाफर) की मंगेतर डिम्पल (कैटरीना कैफ) से प्यार हो जाता है।

वैसे इस तरह की कहानी पर आधारित फिल्म ‘सॉरी भाई’ कुछ वर्ष पहले आई थी। ‘तनु वेड्स मनु’ से भी ट्रीटमेंट के मामले में यह फिल्म काफी मिलती-जुलती है। फर्क इतना है कि यहां भाई की होने वाली पत्नी से इश्क हो जाता है। किरदार भी तनु वेड्स मनु जैसे हैं। कंगना जैसी बोल्ड और बिंदास यहां कैटरीना भी हैं। वह भी शराब गटकती है और बीड़ी फूंकती है। माधवन को उस फिल्म में सीधा-सादा नौजवान दिखाया गया था और ऐसा ही किरदार इमरान खान का है।

दरअसल ‍निर्देशक अली अब्बास जाफर पुरानी कई फिल्मों से प्रभावित हैं और उन्हीं को आधार बनाकर उन्होंने ‘मेरे ब्रदर की दुल्हन’ की स्क्रिप्ट लिखी है। कई जगह उन्होंने पुराने गानों का उपयोग किया है और कई फिल्मों के दृश्यों का उल्लेख भी किया है।

शाहरुख खान ने ‘माई नेम इज खान’ में जो किरदार निभाया था वैसा ही किरदार कैटरीना के भाई के रूप में देखने को मिलता है। वह अभिनय भी शाहरुख की तरह करता है। कुल मिलाकर अली अब्बास जाफर एक मनोरंजक फिल्म बनाना चाहते थे और उसमें पूरी तरह वे कामयाब रहे हैं।

कुश की डिम्पल से एक छोटी-सी मुलाकात पांच वर्ष पहले हुई थी। जब उसे वह फैशनेबल जानवर नजर आई थी। अपने लंदन में रहने वाले भाई लव के लिए वह दुल्हन तलाशने निकलता है और संयोग से डिम्पल से भी उसकी मुलाकात हो जाती है। डिम्पल अब काफी बदल चुकी है और कुश को वह अपने भाई के लिए परफेक्ट लगती है।

शादी की तैयारियां चल रही हैं। लव लंदन से आने वाला है। उसके आने के पहले डिम्पल का ज्यादातर वक्त कुश के साथ गुजरता है। शादी के पहले वह दो दिन मौज-मस्ती के साथ जीना चाहती है। कुश उसका साथ देता है। फिर लव आता है। डिम्पल, लव के साथ समय व्यतीत करती है, लेकिन कुश को मिस करती है। ऐसा ही हाल कुश का भी है। दोनों को समझ में आता है कि वे एक-दूसरे को चाहने लगे हैं।

डिम्पल चाहती है कि वह और कुश भाग कर शादी कर ले, लेकिन कुश तैयार नहीं है। वह मध्यमवर्गीय परिवार से है। पिता की इज्जत, होने वाली भाभी के साथ भागने का लांछन, बदनामी के कारण वह तैयार नहीं है।

वह और डिम्पल मिलकर एक प्लान बनाते हैं ताकि लव अपने आप रास्ते से हट जाए। परिस्थितियां ऐसी पैदा हो कि सभी की मर्जी से उनकी शादी हो। किस तरह उनकी योजना कामयाब होती है, ये फिल्म में कॉमेडी के सहारे दिखाया गया है।

कुछ लोगों को इस बात पर ऐतराज हो सकता है कि कैसे आप अपने होने वाली भाभी के साथ इश्क लड़ा सकते हैं। अपने ही सगे भाई को धोखा दे सकते हैं, लेकिन फिल्म देखते समय इन बातों पर ज्यादा ध्यान नहीं जाता क्योंकि स्क्रीनप्ले कसा हुआ और मनोरंजन से भरपूर है। ज्यादा सोचने का वक्त नहीं मिलता।

इंटरवल तक तो फिल्म में इतनी तेजी से सब कुछ घटित होता है कि उत्सुकता बढ़ती है कि इसके बाद अब क्या देखने को मिलेगा। इंटरवल के बाद थोड़े ‘डल सीन’ आते हैं, लेकिन फिल्म फिर रफ्तार पकड़ लेती है।

फिल्म में कई सीन बेहतरीन बन पड़े हैं, जैसे- कैटरीना का इमरान को भगा कर ले जाना, एअरपोर्ट पर इमरान और कैटरीना का अली को लेने जाना, अली का इमरान के सामने स्वीकारना कि वह कैटरीना से शादी नहीं कर सकता, कैटरीना और इमरान का भेष बदल कर घूमना।

चुटीले संवाद और सिचुएशनल कॉमेडी होने से फिल्म में बेहद मनोरंजक है। बतौर निर्देशक अली अब्बास जफर की यह पहली फिल्म है, लेकिन उनका काम किसी अनुभवी निर्देशक की तरह लगता है। चूंकि स्क्रीनप्ले भी उनका लिखा हुआ है इसलिए फिल्म पर उनकी पकड़ और मजबूत है।

फिल्म के मूड को ध्यान में रखते हुए अली ने सभी कलाकारों से थोड़ी-सी ओवर एक्टिंग करवाई है, जो अच्छी लगती है। कैटरीना कैफ को अपने करियर की बेहतरीन भूमिकाओं में से एक मिली है, जिसका उन्होंने अच्छा फायदा उठाया है। पूरी फिल्म उनके किरदार के इर्दगिर्द घूमती है। उनकी एक्टिंग प्रभावी है, लेकिन वे और अच्छा कर सकती थीं।

इमरान खान इस तरह के रोल पहले भी कर चुके हैं। उनके लिए कुश का किरदार नई बात नहीं है। अली जाफर ने अपने किरदार को स्टाइलिश लुक दिया है।

फिल्म का संगीत भी इसका प्लस पाइंट है। सोहेल सेन ने ‘मधुबाला’, धुनकी’, ‘छूमंतर’ और ‘इश्क रिस्क’ की अच्छी धुनें बनाई हैं। इरशाद कामिल के बोल भी उम्दा है। तकनीकी रूप से फिल्म सशक्त है।

‘मेरे ब्रदर की दुल्हन’ एक हल्की-फुल्की और मनोरंजक फिल्म है, जिसे देखा जा सकता है।

__________________________
निर्माता :
सुनील बोहरा, शैलेश आर सिंह

निर्देशक :
रामगोपाल वर्मा

संगीत :
संदीप चौटा

कलाकार :
माही गिल, दीपक डोब्रियाल, अजय गेही, जाकिर हुसैन

सेंसर सर्टिफिकेट : ए * 1 घंटा 49 मिनट * 8 रील



प्यार और परिस्थितियों की वजह से कई बार इंसान ऐसी हरकत कर देता है जो उसने कभी सोची भी नहीं होती। चींटी नहीं मारने वाला इंसान परिस्थितिवश किसी व्यक्ति की न केवल हत्या कर सकता है बल्कि उसके बाद लाश के छोटे-छोटे भी टुकड़े कर देता है।

‘नॉट ए लव स्टोरी’ में अपनी गर्लफ्रेंड अनुषा (माही गिल) को फिल्म मिलने की खुशी में रॉबिन (दीपक डोब्रियाल) उसे सरप्राइज देने मुंबई चला आया। आशीष (अजय गेही) के साथ रात गुजारने वाली अनुषा दरवाजे पर रॉबिन को देख घबरा जाती है क्योंकि उसके बेडरुम में आशीष नग्न अवस्था में सोया है।

उसके पास दस सेकंड से भी कम समय का वक्त है क्योंकि आशीष जाग कर बेडरूम से बाहर निकल आया है। ऐसी परिस्थिति में दरवाजा खोल कर रॉबिन को वह झूठ बोल देती है कि आशीष ने उसके साथ जोर-जबरदस्ती की है।

अनुषा के प्यार में दीवाना रॉबिन गुस्से से पागल हो जाता है और बिना सोचे-समझे वह आशीष की हत्या कर देता है। लाश के सामने वे सेक्स करते हैं। चंद मिनट का यह दृश्य हिला कर रख देता है और सोचने पर मजबूर करता है कि परिस्थितिवश इंसान को हैवान में बदलते देर नहीं लगती।

नीरज ग्रोवर हत्याकांड से प्रेरित होकर रामगोपाल वर्मा ने यह फिल्म बनाई है। हकीकत में चूंकि यह घटना हुई है, इसलिए यह फिल्म विश्वसनीय लगती है। पूरी फिल्म चार भागों में बंटी हुई है।

हत्या के पहले वाला भाग जिसमें अनुषा हीरोइन बनने के लिए संघर्ष कर रही है, थोड़ा कमजोर है। हत्या वाला दृश्य, जबरदस्त है। हत्या के बाद लाश को ठिकाने लगाना और फिर पुलिस के गिरफ्त में आना, रोचक है। इसके बाद कोर्ट वाले दृश्य, थोड़ा ड्रामेटिक है, लेकिन हर भाग पर निर्देशक का दबदबा नजर आता है।

प्यार में आदमी कैसे रूप बदलता है इसकी मिसाल कोर्ट वाले दृश्यों में देखने ‍को मिलती है। रॉबिन और अनुषा दोनों फंस चुके हैं। अपने आपको बचाने के लिए वे प्यार-व्यार भूल जाते हैं और अपने-अपने वकीलों के मार्फत एक-दूसरे को दोषी ठहराते हैं।

अनुषा यह सब नहीं देख पाती क्योंकि उसके अंदर रॉबिन के प्रति प्यार फिर जाग जाता है। वह रॉबिन के सामने अपनी गलती स्वीकारती है और रॉबिन उसे चुंबन देकर एक-तरह से माफ कर देता है।

पात्रों की मनोदशा को परदे पर उतारना आसान काम नहीं है। रॉबिन और अनुषा के प्यार की त्रीवता और हत्या के बाद का भय रामू ने इस कदर फिल्माया है कि पात्रों के दर्द, प्यार और डर को दर्शक महसूस करता है।

बहुत दिनों बाद रामू ने अपने निर्देशन का कमाल दिखाया है। हाल ही के वर्षों में यह उनका श्रेष्ठ काम है। इस फिल्म ने उस रामू की याद दिला दी जो कभी रंगीला, सत्या, भूत जैसी फिल्में बनाया करता था।

निर्देशक ने घटना को जस का तस पेश करने की कोशिश की है और अपनी तरफ से किसी का पक्ष नहीं लिया है। फिल्म में आगे क्या होने वाला है, ये सबको पता है, लेकिन उम्दा प्रस्तुतिकरण के कारण फिल्म थ्रिलर जैसी लगती है।

फिल्म का ओपन एंड कुछ लोगों को अखर सकता है। फिल्म को दो-तीन लोकेशन्स पर फिल्माया गया है और ज्यादा किरदार भी नहीं हैं, इसके बावजूद भी नीरसता हावी नहीं होती है।

दीपक डोब्रियाल ने जुनूनी प्रेमी का किरदार अच्छे से निभाया है, हांलाकि ज्यादातर वक्त उनके एक्सप्रेशन एक जैसे रहे हैं। माही गिल सब पर भारी पड़ती हैं। लाश के टुकड़े किए जा रहे हैं और कैमरा माही के चेहरे पर है। इस सीन में भय, घृणा, ग्लानि जैसे कई एक्सप्रेशन माही ने अपने चेहरे के जरिये दिए हैं। पुलिस इंसपेक्टर के रूप में जाकिर हुसैन अपनी छाप छोड़ते हैं।

फिल्म की लागत कम करने के लिए रामगोपाल वर्मा ने डॉयरेक्टर ऑफ फोटोग्राफी को नहीं रखा और केनन 5 डी से फिल्म को शूट किया है। कैमरे एंगल्स फिल्म को अलग ही लुक देते हैं। रियल लोकेशन्स और कम से कम क्रू मेंबर रखने की वजह से फिल्म बहुत कम लागत में बनी है। फिल्म का बैकग्राउंड म्यूजिक उम्दा है।

फिल्म का नाम भले ही नॉट ए लव स्टोरी हो, लेकिन इसमें एक लव स्टोरी छिपी हुई है और इसी प्यार के कारण दोनों प्रेमी क्रूरतापूर्वक अपने अपराध को अंजाम देते हैं।

__________________________
बैनर :
बालाजी मोशन पिक्चर्स

निर्माता :
एकता कपूर, शोभा कपूर

निर्देशक :
मिलन लुथरिया

संगीत :
प्रीतम चक्रवर्ती

कलाकार :
अजय देवगन, कंगना, इमरान हाशमी, प्राची देसाई, रणदीप हुड़ा, गौहर खान

सेंसर सर्टिफिकेट : यू/ए * 2 घंटे 24 मिनट



‘वंस अपॉन ए टाइम इन मुंबई’ की शुरुआत में भले ही यह लिख दिया हो कि इस फिल्म की कहानी किसी व्यक्ति से मिलती-जुलती नहीं है, लेकिन फिल्म के शुरू होते ही समझ में आ जाता है कि यह हाजी मस्तान और दाउद इब्राहिम से प्रेरित है।

निर्देशक मिलन लुथरिया ने एक ऐसी फिल्म बनाने की सोची जो 70 के दशक जैसी लगे। आज भी कई लोग उस दौर की फिल्मों को याद करते हैं जब ज्यादातर विलेन स्मगलर हुआ करते थे और लार्जर देन लाइफ का पुट होता था। मिलन ने आधी हकीकत और आधा फसाना के जरिये उस दौर और उन फिल्मों को फिर जीवंत किया है जिन्हें देखना सुखद लगता है।

हाजी मस्तान से प्रेरित किरदार सुल्तान मिर्जा (अजय देवगन) मिल-जुलकर धंधा (स्मगलिंग) करने में विश्वास रखता है। वह उन चीजों की स्मगलिंग करता है जिनकी अनुमति सरकार नहीं देती है, लेकिन उन चीजों की स्मगलिंग नहीं करता जिनकी अनुमति उसका जमीर नहीं देता है।

दाउद पर आधारित किरदार शोएब (इमरान हाशमी) में किसी भी कीमत पर आगे बढ़ने की ललक है। वह सिर्फ अपनी तरक्की चाहता है और सही/गलत में कोई फर्क नहीं मानता है। सुल्तान की तरह वह बनना चाहता है और उसकी गैंग में शामिल हो जाता है।

अपने तेजतर्रार स्वभाव के कारण सुल्तान का विश्वसनीय बन जाता है। कु‍छ दिनों के लिए सुल्तान उसे अपनी कुर्सी पर बैठने के लिए कहता है और वह मुंबई को खून-खराबा, गैंगवार, ड्रग्स और आतंक के शहर में बदल देता है। इसी को लेकर दोनों के संबंधों में दरार आ जाती है।

कहानी बेहद सरल है और दर्शक इस बात से पूरी तरह वाकिफ रहते हैं कि आगे क्या होने वाला है, लेकिन फिल्म का स्क्रीनप्ले (रजत अरोरा) इस खूबी से लिखा गया है कि आप सीट से चिपके रहते हैं। ड्रामे को तीव्रता के साथ पेश किया गया है और एक के बाद एक बेहतरीन सीन आते हैं।

__________________________
बैनर :
रिलायंस एंटरटेनमेंट

निर्देशक :
रोहित शेट्टी

संगीत :
अजय-अतुल

कलाकार :
अजय देवगन, काजल अग्रवाल, प्रकाश राज, सोनाली कुलकर्णी, सचिन खेड़ेकर, अशोक सराफ

सेंसर ‍सर्टिफिकेट : यू/ए * 2 घंटे 25 मिनट



पिछले कुछ वर्षों में ग्रे-शेड और रियल लाइफ जैसे हीरो ने बॉलीवुड पर अपना कब्जा जमा लिया और व्हाइट तथा ब्लेक कलर वाले किरदार हाशिये पर आ गए। दर्शकों का एक बहुत बड़ा वर्ग ऐसा भी है जिन्हें ऐसे हीरो पसंद है जो चुटकियों में बीस गुंडों को धूल चटा दे, लड़कियों को छेड़ने वाले को सबक सिखाए, बड़ों की इज्जत करे, रोमांस करने में शरमाए।

ऐसे हीरो को पसंद करने वाले टीवी पर साउथ की हिंदी में डब की गई फिल्मों को देख अपना मनोरंजन करते हैं। पिछले कुछ वर्षों में टीवी पर दिखाई जाने वाली इन फिल्मों की टीआरपी में काफी इजाफा हुआ है।

इस वाकिये और गजनी, दबंग, वांटेड और वंस अपॉन ए टाइम इन मुंबई की सफलता ने फिल्मकारों का ध्यान उन दर्शकों की पसंद की ओर खींचा है जो अस्सी के दौर के हीरो को अभी भी पसंद करते हैं, लिहाजा इस तरह की कई फिल्मों का निर्माण बॉलीवुड में चल रहा है। दक्षिण में अभी भी इन फिल्मों का चलन है इसलिए उन फिल्मों के रीमेक बॉलीवुड स्टार्स के साथ बनाए जा रहे हैं।

‘सिंघम’ तमिल में इसी नाम से बनी सुपरहिट फिल्म का हिंदी रिमेक है। शुरुआत के चंद मिनटों बाद ही पता चल जाता है कि इस फिल्म का अंत कैसा होगा, लेकिन बीच का जो सफर है वो फिल्म को मनोरंजन के ऊँचे स्तर पर ले जाता है। तालियों और सीटियों के बीच गुंडों की पिटाई देखना अच्छा लगता है।

बाजीराव सिंघम (अजय देवगन) शिवगढ़ का रहने वाला है और वहीं पर पुलिस इंसपेक्टर है। गांव वालों का वह लाड़ला है क्योंकि हर किसी को वह न्याय दिलाता है। उसका रास्ता जयकांत शिक्रे (प्रकाश राज) से टकराता है, जिसका गोआ में दबदबा है।

जयकांत राजनीति में इसीलिए आया है ताकि पॉवर के सहारे वह मनमानी कर सके। जब शिवगढ़ में उसकी नहीं चलती है तो वह सिंघम का ट्रांसफर गोआ में उसे सबक सिखाने के लिए करवा देता है।

गोआ जाकर सिंघम को समझ में आता है कि जयकांत कितना शक्तिशाली है। नेता, अफसर और पुलिस के बड़े अधिकारी या तो उसके लिए काम करते हैं या फिर डरते हैं। कानून की हद में रहकर अन्य पुलिस वालों के साथ सिंघम किस तरह जयकांत का साम्राज्य ध्वस्त करता है, यह फिल्म में ड्रामेटिक, इमोशन और एक्शन के सहारे दिखाया गया है।

युनूस सजवाल की लिखी स्क्रिप्ट में वे सारे मसाले मौजूद हैं जो आम दर्शकों को लुभाते हैं। हर मसाला सही मात्रा में है, जिससे फिल्म देखने में आनंद आता है। बाजीराव सिंघम में बुराई ढूंढे नहीं मिलती तो जयकांत में अच्छाई। इन दोनों की टकराहट को स्क्रीन पर शानदार तरीके से पेश किया गया है।

फिल्म इतनी तेज गति से चलती है कि दर्शकों को सोचने का अवसर नहीं मिलता है। लगभग हर सीन अपना असर छोड़ता है, जिसमें से जयकांत का भाषण देते वक्त सामने खड़े सिंघम को देख हकलाना, सिंघम और जयकांत की पहली भिड़त, पुलिस वालों की पार्टी में जाकर सिंघम का उन्हें झकझोरना, जयकांत को कैसे मारा जाए इसकी योजना जयकांत के सामने बनाना, हवलदार बने अशोक सराफ का ये बताना कि कितने कम पैसों में पुलिस वाले दिन-रात ड्यूटी निभाते हैं, सिनेमाघर के सामने काव्या को छेड़ने वालों की पिटाई करने वाले सीन उल्लेखनीय हैं। फिल्म का क्लाइमैक्स भी दमदार है।

एक्शन सीन में मद्रासी टच है और देखने में रोमांच पैदा होता है। ‘जिसमें है दम वो है फक्त बाजीराव सिंघम’ तथा ‘कुत्तों का कितना ही बड़ा झुंड हो, उनके लिए एक शेर काफी है’, जैसे संवाद बीच-बीच में आकर फिल्म का टेम्पो बनाए रखते हैं। कई संवाद मराठी में भी हैं ताकि लोकल फ्लेवर बना रहे, लेकिन ये संवाद किसी भी तरह से फिल्म समझने में बाधा उत्पन्न नहीं करते हैं।

निर्देशक रोहित शेट्टी ने नाटकीयता को फिल्म में हावी होने दिया है और इससे फिल्म की एंटरटेनमेंट वैल्यू बढ़ी है। एक्शन, रोमांस और इमोशन दृश्यों का क्रम सटीक बैठा है और इसके लिए फिल्म के एडिटर स्टीवन एच. बर्नाड भी तारीफ के योग्य हैं।

एक सीधी-सादी और कई बार देखी गई कहानी को रोहित ने अपने प्रस्तुतिकरण से देखने लायक बनाया है। फिल्म मुख्यत: दो किरदारों के इर्दगिर्द घूमती है, इसके बावजूद बोरियत नहीं फटकती है।

बाजीराव सिंघम के सिद्धांत, ईमानदारी, गुस्से को अजय देवगन ने अपने अभिनय से धार प्रदान की है। उनके द्वारा बनाई गई बॉडी किरदार का प्लस पाइंट लगती है। वे जब गुर्राते हैं तो लगता है कि सचमुच में एक सिंह दहाड़ रहा है।

हीरो जब ज्यादा दमदार लगता है जब विलेन टक्कर का हो। प्रकाश राज एक बेहतरीन अभिनेता है और ‘सिंघम’ इस बात का एक और सबूत है। उन्होंने अपने किरदार को कॉमिक टच दिया है और कई दृश्यों को अपने दम पर उठाया है।

काजल अग्रवाल के हिस्से कम काम था, लेकिन वे आत्मविश्वास से भरपूर हैं और अच्छी एक्टिंग करना जानती हैं। इनके अलावा मराठी फिल्म इंडस्ट्री के कई नामी कलाकार भी फिल्म में हैं।

संगीत फिल्म का माइनस पाइंट है। एकाध गाने को छोड़ दिया जाए तो बाकी सिर्फ खानापूर्ति के लिए रखे गए हैं। यदि दो-तीन हिट गाने होते तो फिल्म का व्यवसाय और बढ़ सकता था।

‘सिंघम’ ऐसी फिल्म है जिसे देखने के बाद लगता है कि पैसे वसूल हो गए।

__________________________
हॉलीवुड सिनेमा की सबसे बेहतरीन और रोमांचक सिरीज में से एक 'हैरी पॉटर' ने लोगों के दिलों पर एक दशक से भी ज्यादा राज किया है। लेकिन हर कहानी कभी न कभी खत्म होती ही है। सालों से जारी इस शानदार सफर के अंत के बारे में कई कयास लगाए जा रहे थे पर नि:संदेह दस साल पहले शुरू हुई इस महागाथा का अंत भी बेहद शानदार किया गया है।


हैरी पॉटर की सफलता का सबसे बड़ा राज है कि इस फिल्म से दर्शक दिल से जुड़े हैं। एक बहादुर और समझदार नवयुवक के रूप में हैरी को बुराई की ताकतों से लड़ते देखना एक अविस्मरणीय अनुभव है। सीढ़ियों के नीचे बनी कोठरी में रहने वाले 11 साल के मासूम हैरी को कई फिल्मों में बड़ा होते देखते हुए दर्शक खुद-बखुद की इस किरदार के करीब आ गए थे। इस फिल्म के अंतिम भाग 'हैरी पॉटर एंड द डेथली हॉलोज पार्ट 2' में हैरी को दु:साहसी किशोर से एक साहसी युवक के रूप में बदलते देखना और भी अच्छा लगा।

हैरी पॉटर के इस अंतिम भाग में जबरदस्त कम्प्यूटर प्रभाव डाले गए हैं। ड्रेगन की पीठ पर उड़ने से लेकर शैतान लॉर्ड वॉल्डामोर्ट और उसके साथियों के साथ हैरी की लड़ाई शानदार तरह से फिल्माई गई है। डेविड यॉट्स द्वारा निर्देशित और 3डी तकनीक से फिल्माई गई इस फिल्म में ऐसे बहुत से दृश्य है जो दर्शकों को लंबे समय तक याद रहेंगे।

यह भाग शुरू होता है लॉर्ड वॉल्डेमोर्ट द्वारा हैरी के दोस्त और प्राध्यापक डम्बलडोर की कब्र से दुनिया के सबसे शक्तिशाली जादू की छड़ी को हासिल करने से। (डैनियल रैडक्लिफ) हैरी पॉटर और दोस्तों हरमाइनी (एम्मा वॉटसन) और रॉन (रूपर्ट ग्रिंट) महापिशाच लॉर्ड वॉल्डेमोर्ट को मारने के लिए उसकी आत्मा के विभिन्न भागों जो हॉरक्रुक्सेस में छुपे है को नष्ट करने के लिए अपनी जान की बाजी लगा देते हैं।

इस फिल्म में हैरी की भूमिका निभा रहे डेनियल क्लिफ ने बेहद आत्मविश्वास से इस फिल्म में हैरी के किरदार को जिया है। हांलाकि उसके साथियों ने अंतिम फिल्म के लिहाज से कोई ऐसा प्रदर्शन नहीं किया जो यादगार बन जाए पर दस सालों से रुपहले पर्दे पर हर बार रोमांच के नए आयाम बनाती इस महागाथा की समाप्ति ने इन सितारों के लिए नए आसमान खोल दिए हैं।

यूं तो कई कई अच्छी फिल्मों के अंत बुरे होते हैं पर करोड़ो दर्शकों के चहेते किरदार हैरी पॉटर की अंतिम फिल्म का इससे अच्छा अंत हो ही नहीं सकता था। किताबों और फिल्मों से हमने हैरी और उसके साथियों को बड़ा होते देखा है। इसलिए हैरी पॉटर को अलविदा कहने में थोड़ा दुख तो होगा ही...।



बेकार, 2-औसत, 2:5-टाइमपास, 3-अच्छी, 4-शानदार, 5-अद्‍भुत

__________________________


बैनर :
इरोज इंटरनेशनल मीडिया लि., एक्सेल एंटरटेनमेंट

निर्माता :
रितेश सिधवानी, फरहान अख्तर

निर्देशक :
ज़ोया अख्तर

संगीत :
शंकर-एहसान-लॉय

कलाकार :
रितिक रोशन, कैटरीना कैफ, अभय देओल, फरहान अख्‍तर, कल्कि कोचलिन, नसीरुद्दीन शाह

सेंसर सर्टिफिकेट : यू/ए * 2 घंटे 34 मिनट * 17 रील

बैचलर पार्टी, रोड ट्रिप, एडवेंचर स्पोर्ट्स, स्कूल-कॉलेज के दोस्तों के साथ गप्पे हांकना ऐसी बाते हैं जो हर उम्र और वर्ग के लोगों को पसंद आती है। कुछ उस दौर से गुजर रहे होते हैं और कुछ को बीते दिन याद आ जाते हैं। इसी को आधार बनाकर जोया अख्तर ने ‘जिंदगी ना मिलेगी दोबारा’ फिल्म बनाई है।

कुछ इसी तरह की फिल्म जोया के भाई फरहान अखतर ने भी दस वर्ष पहले ‘दिल चाहता है’ नाम से बनाई थी। जोया की फिल्म अपने भाई की फिल्म के स्तर तक तो नहीं पहुंची है, लेकिन दोस्ती, प्यार, जिंदगी के प्रति नजरिया, जीवन जीने का स्टाइल जैसी बातों को उन्होंने अपनी फिल्म के जरिये अच्छी तरह से पेश किया है। अगर वे अपने द्वारा फिल्माए गए दृश्यों को छोटा करने की या काटने की हिम्मत दिखाती तो दर्शक भी कुछ जगह बोर होने से बच जाते और फिल्म में भी चुस्ती आ जाती।

कहानी तीन दोस्तों की है। कबीर (अभय देओल) की नताशा (कल्कि कोचलिन) से शादी होने वाली है। शादी के पहले वह अपने दो दोस्तों इमरान (फरहान अख्तर) और अर्जुन (रितिक रोशन) के साथ स्पेन में लंबी रोड ट्रिप पर जाता है।

तीनों का मिजाज, जिंदगी के प्रति नजरिया बिलकुल अलग है।
इमरा
न अभी भी बड़ा नहीं हुआ है। स्कूल-कॉलेज वाली हरकतें अभी भी जारी है। लगता है कि जिंदगी के प्रति गंभीर नहीं है। दूसरी ओर अर्जुन परिपक्व हो चुका है। 40 वर्ष की उम्र तक वह ढेर सारा पैसा कमा लेना चाहता है ताकि बाद में रिटायर होकर जिंदगी का मजा लूट सके। कबीर अपने संकोची स्वभाव के कारण परेशान रहता है।

इस बाहरी यात्रा के साथ तीनों किरदार आंतरिक यात्रा भी करते हैं। उनकी मुलाकात खुद से होती है। साथ ही वे कुछ लोगों से मिलते हैं, कुछ घटनाएँ उनके साथ घटती है जिसके जरिये उन्हें अपने आपको समझने का अवसर मिलता है। वे सही दिशा में आगे बढ़ रहे हैं या नहीं, इस बात से वे रूबरू होते हैं।

रितिक रोशन वाला ट्रेक इन सबमें उम्दा है। रितिक का जिंदगी के प्रति नजरिया और उसमें बदलाव तर्कसंगत है। फरहान अख्तर की कहानी में उनके पिता वाला ट्रैक कमजोर है, लेकिन फरहान का मस्तमौला किरदार इस बात को ढंक देता है। अभय देओल की कहानी ठीक है।

चंद लाइनों की कहानी में, जिसमें ज्यादा घुमाव-फिराव नहीं होते हैं, स्क्रीनप्ले का रोल बहुत महत्वपूर्ण होता है। कहानी बहुत धीमे आगे बढ़ती है और बीच की जगह को भरने के लिए सशक्त दृश्यों की जरूरत पड़ती है। संवाद भी असरदायक होना चाहिए क्योंकि पात्रों के मन में क्या चल रहा है यह संवादों से ही पता चलता है। ‘जिंदगी ना मिलेगी दोबारा’ इस कसौटी पर कुछ हद तक खरी उतरती है।

पहले हाफ में कई दृश्य उम्दा बन पड़े हैं। इंटरवल के बाद फिल्म कई जगह पटरी से उतरती है क्योंकि दृश्यों को लंबा खींचा गया है। खासतौर पर एडवेंचर स्पोर्ट्स के सीन लंबे हो गए हैं। फिल्म का अंत भी कुछ लोगों को चौंका सकता है क्योंकि आकस्मिक रूप से फिल्म खत्म हो जाती है, लेकिन बात को समाप्त करने का यही सबसे उचित तरीका है।

निर्देशक के रूप में जोया अख्तर प्रभावित करती हैं। उन्होंने बड़े ही इत्मीनान और ठहराव के साथ अपनी बात सामने रखी है। हर किरदार की खूबी और कमजोरी को उन्होंने बखूबी परदे पर पेश किया है। कुछ सीन उन्होंने शानदार तरीके से फिल्माए हैं खासतौर पर रितिक और कैटरीना कैफ के चुंबन दृश्य के लिए जो उन्होंने सिचुएशन पैदा की है वो लाजवाब है।
फिल्म को संपादित करने की हिम्मत वे दिखाती तो फिल्म में पैनापन बढ़ सकता था।


रितिक रोशन न केवल हैंडसम लगे बल्कि उन्होंने अपने पात्र की बारीकियों को अच्छे से पकड़ा है। फरहान अख्तर ने अपने अभिनय के जरिये अपने पात्र को बेहद मनोरंजक बनाया है। अभय देओल का किरदार रितिक और फरहान की तुलना में थोड़ा दबा हुआ है, लेकिन उन्होंने अपनी छटपाहट को अच्‍छे से पेश किया है।

कैटरीना कैफ की एक्टिंग इस फिल्म का सरप्राइज हैं। उनका स्क्रीन प्रजेंस जबरदस्त है और जब-जब वे स्क्रीन पर नहीं दिखती हैं उनकी कमी महसूस होती है। उनके रोल को लंबा किया जा सकता था। कल्कि और छोटे से रोल में नसीरुद्दीन शाह प्रभावित करते हैं। शंकर-अहसान-लॉय का संगीत फिल्म के मूड को मैच करता है। कार्लोस कैटेलन ने स्पेन की खूबसूरती को बखूबी कैमरे में कैद किया है।

‘जिंदगी ना मिलेगी दोबारा’ जिंदगी के प्रति सोच को सकारात्मक करने में मददगार साबित होती है।


बेकार, 2-औसत, 2:5-टाइमपास, 3-अच्छी, 4-शानदार, 5-अद्‍भुत

__________________________
निर्माता :
रॉनी स्क्रूवाला, आमिर खान, किरण राव, जिम फरगेले

निर्देशक :
अभिनय देव

संगीत :
राम सम्पत

कलाकार :
इमरान खान, पूर्णा जगन्नाथ, शेनाज़ ट्रेजरीवाला, राहुल पेंडकालकर, वीर दास, कुणाल रॉय कपूर, विजय राज

सेंसर सर्टिफिकेट : ए * 96 मिनट * 10 रील



अनुराग कश्यप की फिल्म ‘देव डी’ के बाद हिंदी सिनेमा में बोल्डनेस बढ़ गई है। अब तक डरते-डरते बोल्ड सीन और संवाद रखने वाले फिल्मकारों में ‍भी हिम्मत आ गई। सेंसर की सोच भी वयस्क हो गई और उसने भी एडल्ट फिल्म की थीम को समझते हुए इस तरह के संवादों और दृश्यों को पास किया। इसका ही नतीजा है कि देल्ही बैली जैसी फिल्म सामने आई।

इस फिल्म में जिस तरह के दृश्य और संवाद हैं शायद ही पहले हिंदी फिल्मों में नजर आए हों या सुनाई दिए हों। हर दूसरे संवादों में अपशब्दों का प्रयोग है। गालियाँ हैं। दरअसल फिल्म के किरदार ही ऐसे हैं कि यकीन किया जा सकता है कि वे इस तरह के संवाद बोलते होंगे। यूँ भी आजकल फिल्मों को ऐसा लुक दिया जाता है कि वो सच्चाई के नजदीक लगे।

फिल्म की कहानी एकदम साधारण है। ये डेविड धवन की फिल्म की कहानी भी हो सकती है और प्रियदर्शन की भी। सवाल प्रस्तुतिकरण का है। डेविड धवन इसे अपने अंदाज में बनाते। उनके हास्य दृश्यों में द्विअर्थी संवाद हो सकते थे। प्रियदर्शन यदि इस कहानी पर फिल्म बनाते तो उसमें गलतफहमियों की भरमार होती।

अभिनय देव का प्रस्तुतिकरण और अक्षत वर्मा की लिखी स्क्रिप्ट इस मायने में अलग है क्योंकि इसमें पॉटी ह्यूमर है, दोस्तों के बीच होने वाली बातचीत है जिसमें की आमतौर पर गालियों का आदान-प्रदान होता है और टॉयलेट जोक्स हैं। हर घटना को और किरदार को इनसे ऐसे जोड़ा गया है कि ये चीज ठूँसी हुई नहीं लगती हैं।

कुछ दृश्यों या गानों को आपत्तिजनक माना जा सकता है, लेकिन इन्हें छोड़ दिया जाए तो बाकी का आप आनंद उठा सकते हैं। कुछ दृश्य तो इतने मजेदार हैं कि उनके खत्म होने के मिनटों बाद तक भी हँसा जा सकता है। जैसे ऑरेंज ज्यूस वाले दृश्य, सीलिंग फैन और छत का गिरना, ताशी और मेनका का होटल रूम वाला दृश्य, बुर्का पहन कर दोनों का किस करने वाला दृश्य और नितिन के पेट से तरह-तरह की आवाज निकलने वाले दृश्य।

स्क्रिप्ट बेहद कसी हुई है जिससे साधारण कहानी भी अच्छी लगती है और फिल्म तेजी से भागती है। ये आमिर खान का ही कमाल है कि 96 मिनट की ‍इस फिल्म में वे इंटरवल के लिए राजी नहीं हुए वरना मल्टीप्लेक्सेस वालों की कमाई टिकट बेचने से ज्यादा समोसे बेचने में ही होती है।

कहानी है ताशी, अरुप और नितिन नामक दोस्तों की, जो बहुत ही गंदे मकान में जानवरों की तरह रहते हैं। पता नही ताशी जैसे इंसान को कोई गर्लफ्रेंड कैसे मिल सकती है। तीनों के रास्ते अपराधियों के रास्ते से टकरा जाते हैं और उसके बाद शुरू होता है भागादौड़ी का खेल।

भले ही ये तीनों गालियाँ बकते रहते हैं, लेकिन दिल से बड़े अच्छे इंसान हैं। अरुण तो अपनी गर्लफ्रेंड, जिससे वह शादी नहीं करना चाहता है, को बचाने के लिए अपनी जिंदगी तक दाँव पर लगा देता है और उसका साथ दोनों दोस्त भी देते हैं।

फिल्म में विजय राज भी हैं और एक खतरनाक अपराधी की भूमिका उन्होंने क्या खूब निभाई है। कब बोलना और कब पॉज़ लेना है ये उनसे सीखा जा सकता है। इमरान खान इस फिल्म के एकमात्र सितारा कलाकार हैं, लेकिन न्याय सभी किरदारों के साथ हुआ है।

इमरान का अभिनय भी अच्छा है और उन्होंने दिखाया है कि चॉकलेटी भूमिका के अलावा भी वे कुछ और कर सकते हैं, लेकिन उनके दोस्त के रूप में कुणाल रॉय कपूर और वीर दास भारी पड़े हैं। कुणाल रॉय की टाइमिंग और संवाद अदायगी बेहतरीन है। मेनका के रूप में पूर्णा जगन्नाथ प्रभावित करती है।

राम सम्पत ने बेहतरीन धुनें बनाई हैं, लेकिन जो गीत लिखे गए हैं वो डबल मिनिंग वाले हैं। फिल्म को ‘ए’ सर्टिफिकेट देकर कम उम्र वाले दर्शकों को रोका जा सकता है, लेकिन गानों को सुनने से रोकना संभव नहीं है। इसलिए इस तरह के गानों से बचा जा सकता था।

निर्देशक के रूप में अभिनय देव प्रभावित करते हैं। लगता ही नहीं है कि इसी शख्स ने ‘गेम’ नामक महाफ्लॉप फिल्म भी बनाई थी। शायद आमिर की संगति का असर है। उनका साथ मिलते ही साधारण भी असाधारण हो जाता है।

‘देल्ही बैली’ को वयस्क सोच के साथ देखा जाए तो इसका मजा आप उठा सकते हैं। फिल्म के अंत में आमिर खान कहते हैं कि चौका जब उड़ता हुआ जाए तो उसे छक्का कहते हैं। वे छक्का लगाने में कामयाब हुए या कैच आउट इसका फैसला दर्शक करेंगे।

__________________________
निर्माता :
मुकुल देओरा

निर्देशक :
सागर बेल्लारी

संगीत :
इश्क बेक्टर, स्नेहा खानवलकर, सागर देसाई

कलाकार :
विनय पाठक, मिनिषा लांबा, अमोल गुप्ते, केके मेनन, सुरेश मेनन

सेंसर सर्टिफिकेट : यू/ए * 14 रील * 2 घंटे 9 मिनट




‘भेजा फ्राय 2’ के किरदार भारत भूषण जैसे संगीत प्रेमी आपको अपने आसपास मिल जाएँगे। हिंदी सिनेमा के संगीत पर लिखने वालों से ज्यादा ज्ञान इनके पास रहता है। यह गाना कौन सी फिल्म का है, किसने लिखा है, किसने संगीत दिया है, मुँहजबानी इन्हें याद रहता है।

भारत भूषण तो हेमंत कुमार, बर्मन दा और मन्ना डे जैसे महान संगीतकारों का इतना दीवाना है कि अपने ब्रीफकेस का कोड, बैंक अकाउंट का नंबर और एटीएम कार्ड का पिन नंबर इनके जन्मदिन या पुण्यति‍थि की तारीखों के आधार पर रखता है।

एक निर्जन टापू पर जब वह अपने साथी के साथ अकेला फँस जाता है तो रेत पर ‘हेल्प’ लिखने के बजाय एक पुराना हिट गाना ‘अकेले हैं चले आओ जहाँ हो’ लिखता है। कैसी भी परिस्थिति हो बजाय घबराने के सिचुएशन के मुताबिक उसे गाने सूझते रहते हैं।

उच्च वर्ग के लोग उसकी शुद्ध हिंदी, जिंदगी के प्रति उसके सकारात्मक दृष्टिकोण और मध्यमवर्गीय मूल्यों का मजाक उड़ाता है, लेकिन इससे उसे कोई फर्क नहीं पड़ता वह कभी बुरा नहीं मानता। उसे अपने बचपन के किस्से और पिताजी की सीखें याद हैं। इसी बचपन को उसने अब तक सहेज रखा है और उसकी यही मासूमियत को निर्देशक ने बार-बार उभारा है।

भेजा फ्राय में एक और दिलचस्प किरदार है रघु बर्मन का। उसे रेडियो से, आरडी बर्मन से प्यार है। टीवी चैनलों की भरमार और अनचाही खबरों के हमलों से घबरा कर वह एक टापू में जा बसता है ताकि अकेला रहकर अपने साथ वक्त बिता सके। रेडियो पर गाने सुन सके। कुछ ऐसे ही किरदारों के कारण ‘भेजा फ्राय 2’ देखते समय अच्छी लगती है।

निश्चित रूप से भेजा फ्राय का यह सीक्वल पिछली फिल्म की तुलना में उन्नीस है, लेकिन मनोरंजक है। फिल्म थोड़ा धैर्य माँगती है। जैसे ही कैरेक्टर स्थापित होते हैं और उनकी हरकतों को आप पकड़ लेते हैं, फिल्म मजा देने लगती है।

भेजा फ्राय के संवाद बेहद उम्दा थे और ठहाका लगाने के लगातार मौके अवसर आते रहते थे। सीक्वल का स्क्रीनप्ले इस लिहाज से कमजोर है। कई जगह फिल्म खींची हुई लगती है। मुस्कराने के दो अवसरों में दूरी है और संवादों में भी वैसी बात नहीं है। लेकिन दिलचस्प कैरेक्टर्स होने की वजह से फिल्म में रूचि बनी रहती है।

निर्देशक सागर बेल्लारी ने उच्चवर्गीय और मध्यमवर्गीय मूल्यों के द्वंद्व को अच्‍छी तरह पेश किया है। फिल्म में एक दृश्य है जिसमें बिज़नेस टायकून एक लड़की को बिस्तर पर ले जाने की कोशिश करता है। जब लड़की मना कर देती है तो वह उसे ‘बहनजी टाइप’ नाम देता है। मानो बहनजी टाइप होना गुनाह हो गया है।

एक और दृश्य है जिसमें भारत भूषण स्विमिंग पूल में डूबता रहता है और सारे सूट-बूटधारी उसकी बचने की कोशिश का मजा लेते हैं बजाय उसे बचाने के।

भारत भूषण के किरदार को विनय पाठक से बेहतर शायद ही कोई निभा सकता था। ऐसा लगता है कि जैसे वे इस रोल के लिए ही बने हो। थोड़ी-सी ओवर एक्टिंग खेल बिगाड़ सकती थी, लेकिन विनय ने वो सीमा पार नहीं की।

के के मेनन पिछली फिल्म के रजत कपूर जैसा प्रभाव नहीं जगा पाए। सुरेश मेनन और मिनिषा लांबा ने अपना काम अच्छे से किया है। अमोल गुप्ते एक बार फिर बतौर अभिनेता अपनी छाप छोड़ने में सफल रहे हैं।

__________________________
निर्माता :
अनुराग कश्यप, सुनील बोहरा

निर्देशक :
बिजॉय नाम्बियार

संगीत :
प्रशांत पिल्लई

कलाकार :
राजीव खंडेलवाल, कल्कि कोचलिन, शिव पंडित, रजित कपूर, रामकुमार यादव

सेंसर सर्टिफिकेट : ए * 2 घंटे 7 मिनट



‘शैतान’ देखते समय अक्षय कुमार वाली ‘खिलाड़ी’ की याद आती है जिसकी कहानी ‘शैतान’ से मिलती-जुलती है, इसके बावजूद शैतान देखने में मजा आता है क्योंकि इस कहानी को निर्देशक बिजॉय नाम्बियार ने अलग ही तरीके से स्क्रीन पर पेश किया है। साथ ही उन्होंने पुलिस डिपार्टमेंट खामियों और खूबियों तथा टीनएजर्स और उनके पैरेंट्स के बीच बढ़ती दूरियाँ वाला एंगल भी जोड़ा है, जिससे फिल्म को धार मिल गई है।

एमी, डैश, केसी, जुबिन और तान्या किसी ना किसी वजह से अपने माता-पिता से नाराज है। किसी की अपने पैरेंट्स से इसलिए नहीं बनती क्योंकि उन्होंने दूसरी शादी कर ली तो कोई सिर्फ पैसा कमाने में व्यस्त है।

एमी और उसकी गैंग को प्यार नहीं मिलता इसलिए उनके माँ-बाप उनकी जेबें रुपये से भर देते हैं, जिसकी वजह से ये शराब और ड्रग्स के नशे में हमेशा डूबे रहते हैं। टाइम पास करने के लिए तरह-तरह के जोखिम उठाते हैं जिनमें कार रेस भी शामिल है। ऐसी ही एक कार रेस में वे दो लोगों को कुचल देते हैं और इसके बाद उनकी जिंदगी में यू टर्न आ जाता है।

अपने अपराध को छिपाने के लिए वे झूठ बोलकर एक नाटक रचते हैं, लेकिन बजाय बचने के पुलिस का फंदा कसता जाता है। परिस्थितियाँ बदलती हैं तो एक-दूसरे पर भरोसा करने वाले ये दोस्त कैसे एक-दूसरे के सामने खड़ा हो जाता है यह निर्देशक बिजॉय ने बेहतरीन तरीके से पेश किया है।

जब आदमी को अपनी जान बचाना होती है तो वह नैतिकता, यारी-दोस्ती, कसमें-वादे सब कुछ भूलाकर अपने आपको बचाने में लग जाता है। उसका यह शैतान रूप तभी सामने आता है।

पुलिस विभाग की सच्चाई को भी सामने रखा गया है। एक ओर ईमानदार पुलिस ऑफिसर भी हैं जो जान की बाजी लगाकर अपना काम करते हैं तो दूसरी ओर ऐसे ऑफिसर भी हैं जो साढ़े आठ हजार रुपये में ‘नि:स्वार्थ भाव’ से सेवा नहीं कर सकते हैं।

अनुराग कश्यप से प्रभावित निर्देशक बिजॉय नाम्बियार की पकड़ फिल्म पर नजर आती है। हालाँकि बुरका वाला सीन ‘जाने भी दो यारो’ और मेडिकल स्टोर पर चोरी करने वाला सीन ‘दिल वाले दुल्हनियाँ ले जाएँगे’ की याद दिलाता है।

बिजॉय ने ना केवल अपने कलाकारों से अच्छा काम लिया है, बल्कि कहानी को तेज रफ्तार से दौड़ाया है जिससे फिल्म का रोमांच बढ़ जाता है। रियल लोकेशन पर शूटिंग करने की वजह से फिल्म में वास्तविकता दिखाई देती है।

दूसरे हाफ में जरूर फिल्म थोड़ी खींची हुई लगती है, लेकिन इससे फिल्म देखने का मजा खराब नहीं होता है। क्लासिक गीत ‘खोया खोया चाँद’ का उन्होंने बखूबी उपयोग किया है जो पार्श्व में बजता रहता है और उस वक्त स्क्रीन पर गोलीबारी होती रहती हैं।

बिजॉय का शॉट टेकिंग उम्दा है हालाँकि स्लो मोशन का उन्होंने ज्यादा उपयोग किया है। एमी के अतीत का बार-बार दिखाया जाना जिसमें उसकी माँ उसे बाथ टब में डूबा रही है फिल्म की गति को प्रभावित करता है।

राजीव खंडेलवाल ‘आमिर’ के बाद एक बार फिर प्रभावित करते हैं। ‘रागिनी एमएमएस’ वाले रामकुमार यादव और कल्कि के अलावा ज्यादातर चेहरे अपरिचित हैं, लेकिन सभी अपने किरदार में डूबे हुए नजर आते हैं। कैमरा वर्क, लाइटिंग और संपादन के मामले में फिल्म सशक्त है। दो-तीन गाने थीम के अनुरुप हैं।

अनूठे प्रस्तुतिकरण और रोमांच का मजा लेना चाहते हैं तो ‘शैतान’ को देखा जा सकता है।

__________________________
बैनर :
एएलटी एंटरटेनमेंट, बालाजी मोशन पिक्चर्स

निर्माता :
एकता कपूर, शोभा कपूर

निर्देशक :
राज निदिमोरू, कृष्णा डीके

संगीत :
सचिन-जिगर

कलाकार :
तुषार कपूर, प्रीति देसाई, राधिका आप्टे, सेंधिल राममूर्ति, संदीप किशन

सेंसर सर्टिफिकेट : यू/ए * 12 रील



मुंबई शहर बड़ा अनोखा है। कई फिल्मकारों को इसने लुभाया है और ढेर सारी फिल्में इस पर बनी हैं। लेकिन अभी भी बहुत कुछ दिखाया जाना बाकी है। ‘शोर इन द सिटी’ फिल्म की कहानी की पृष्ठभूमि में मुंबई है और तुषार कांति रे ने क्या खूब फिल्माया है इस शहर को। इस शहर के लोगों को। मुंबई को आप इस फिल्म के जरिये महसूस कर सकते हैं।

फिल्म के प्रचार में कहा गया है कि इस शहर में अच्छे या बुरे बनने के लिए किसी बहाने की जरूरत नहीं होती है, खासतौर पर बुरा बनने के लिए और इस लाइन के साथ फिल्म पूरा न्याय करती है।

एक मास अपीलिंग कहानी को क्लास अपीलिंग तरीके से पेश करने चलन इन दिनों बॉलीवुड में बढ़ता जा रहा है। कमीने, दम मारो दम के बाद शोर इन द सिटी इसका उदाहरण है। समानांतर तीन कहानियाँ चलती रहती हैं, जिसके तार कहीं ना कहीं आपस में जुड़े हुए हैं, इन्हें बेहतरीन तरीके से परदे पर पेश किया गया है।

कहानी में नई बात नहीं है, लेकिन इनका प्रस्तुतिकरण इसे देखने लायक बनाता है। अभय (सेंदिल राममूर्ति) एक एनआरआई है जो भारत आकर बिजनैस शुरू करना चाहता है, लेकिन स्थानीय गुंडे उसे परेशान करते हैं और वह मुंबई जैसे शहर में अपने आपको अकेला पाता है।

तिलक (तुषार कपूर), रमेश (निखिल द्विवेदी) और मंडूक (पितोबाश त्रिपाठी) तीन दोस्त हैं जो पाइरेटेड किताब छापते हैं, लेकिन लालच के चलते अपराध की दुनिया में घुस जाते हैं।

सावन (संदीप किशन) एक उभरता हुआ क्रिकेटर है, लेकिन जूनियर टीम में चयन के लिए उसे चयनकर्ता को दस लाख रुपये की रिश्वत देना होगी। साथ ही उसकी गर्लफ्रेंड सेजल (गिरिजा ओक) की शादी उसके घर वाले किसी और से कर रहे हैं क्योंकि सावन कुछ कमाता नहीं है।

तीनों कहानियों में तिलक-रमेश-मंडूक वाला ट्रेक बेहद मजबूत है। इसमें थ्रिल है, मनोरंजन है और कुछ बेहतरीन दृश्य हैं। खासतौर पर वह दृश्य जब वे देखना चाहते हैं कि बम कैसे फूटता है। बैंक लूटने वाला दृश्य। हालाँकि तुषार और राधिका वाले ट्रेक में कुछ कमी-सी लगती है। क्यों तुषार अपनी बीवी के बारे में कुछ नहीं जानता, ये ठीक से स्पष्ट नहीं है।

अभय वाली कहानी ठीक-ठाक है, हालाँकि यह पूरी तरह से अँग्रेजी में है और अँग्रेजी ना जानने वाले दर्शकों को इसे समझने में कठिनाई महसूस होगी। इसमें अभय के कानून को हाथ में लेने वाली बात जँचती नहीं है। सावन वाली कहानी कमजोर है।

तारीफ करना होगी निर्देशक राज निदिमोरू और कृष्णा डीके की जिन्होंने इन आम कहानियों को परदे पर दिलचस्प तरीके से उतारा है। फिल्म देखते समय रोमांच को महसूस किया जा सकता है। फिल्म पर उनकी पकड़ बेहद मजूबत है और उन्होंने स्क्रिप्ट के साथ पूरा न्याय किया है। उनकी शॉट टेकिंग जबरदस्त है। अश्मित कुंदर का संपादन भी उल्लेखनीय है और उन्होंने तीनों कहानियों को बखूबी जोड़ा है।

फिल्म के कलाकारों का चयन एकदम परफेक्ट है और सभी ने बेहतरीन अभिनय किया है। मंडूक के किरदार में पितोबाश त्रिपाठी सब पर भारी पड़े हैं। उन्होंने कई दृश्यों को मजेदार बनाया है।

तुषार और निखिल द्विवेदी अपने किरदारों में डूबे नजर आते हैं। सेंधिल राममूर्ति, जाकिर हुसैन, अमित मिस्त्री, संदीप किशन अपना प्रभाव छोड़ते हैं। छोटे-से रोल में राधिका आप्टे, प्रीति देसाई और गिरिजा ओक उपस्थिति दर्ज कराती हैं।

तकनीकी रूप से फिल्म बेहद सशक्त है। सचिन-जिगर का संगीत फिल्म के मूड के अनुरूप है। शोर इन द सिटी उन लोगों के लिए नहीं है जो गाने, रोमांस या बेसिर-पैर वाली कॉमेडी फिल्में देखना पसंद करते हैं। ये उन लोगों के लिए है जो दिमाग लगाने के साथ-साथ बेहतरीन अभिनय और दमदार निर्देशन देखना चाहते हैं।

__________________________
निर्माता :
विनोद बच्चन, शैलेन्द्र आर.सिंह, सूर्या सिंह

निर्देशक :
आनंद एल. राय

कलाकार :
आर.माधवन, कंगना, जिमी शेरगिल, दीपक डोब्रियाल, एजाज खान

सेंसर सर्टिफिकेट : यू/ए * अवधि : 2 घंटे * 14 रील



ज्यादातर फिल्मों में हीरोइन का किरदार वैसा ही पेश किया जाता है, जिस तरह वैवाहिक विज्ञापनों में वधू चाहने वाले लोग अपनी पसंद बताते हैं। सुंदर, सुशील, सभ्य...। हीरोइनों को सिगरेट पीते, शराब गटकते और अपने माँ-बाप से बगावत करते हुए बहुत कम देखने को मिलता है। ‘तनु वेड्स मनु’ की हीरोइन ऐसी ही है, आदर्श लड़की से एकदम अलग। बिंदास, मुँहफट, लगातार बॉयफ्रेंड बदलने वाली और विद्रोही। तनु नामक यही कैरेक्टर फिल्म को एक अलग लुक प्रदान करता है और फिल्म ज्यादातर वक्त बाँधकर रखती है।

‘तनु वेड्स मनु’ देखते समय ‘दिलवाले दुल्हनियाँ ले जाएँगे’, ‘जब वी मेट’, ‘बैंड बाजा बारात’ जैसी कई फिल्में याद आती हैं क्योंकि इसकी धागे जैसी पतली कहानी और फिल्म का ट्रीटमेंट इन हिट फिल्मों जैसा है, लेकिन फिल्म के किरदार और यूपी का बैकग्राउंड फिल्म को एक अलग लुक देता है।

तनु (कंगना) को अपने माँ-बाप की पसंद के लड़के से शादी नहीं करना है। उधर मनु (माधवन) पर भी उसके माता-पिता शादी का दबाव डालते हैं। दोनों की मुलाकात करवाई जाती है और तनु से मनु प्यार कर बैठता है। शादी के लिए हाँ कह देता है, लेकिन तनु इसके लिए राजी नहीं है। वह किसी और को चाहती है और उसके कहने से मनु शादी से इंकार कर देता है।

तनु को मनु भूला नहीं पाता है और पंजाब में अपने दोस्त की शादी के दौरान उसकी मुलाकात फिर तनु से होती है। दोनों में अच्छी दोस्ती हो जाती है, लेकिन तनु अपने बॉयफ्रेंड से शादी करने वाली है। इसके बाद कुछ घटनाक्रम घटते हैं और तनु, मनु की हो जाती है।

कुछ लोगों को तनु का शादी और प्यार को लेकर इतना कन्फ्यूज होना अखर सकता है क्योंकि वह बार-बार अपना निर्णय बदलती रहती है और किसी ठोस नतीजे पर नहीं पहुँच पाती है, लेकिन निर्देशक ने शुरू से ही दिखाया है कि वह है ही ऐसी। जिंदगी के प्रति उसका नजरिया लापरवाह किस्म का है और इसका असर उसके निर्णय लेने पर भी पड़ता है।

फिल्म का पहला हिस्सा मजेदार है। चुटीले संवाद और उम्दा सीन लगातार मनोरंजन करते रहते हैं। मध्यांतर ऐसे बिंदु पर आकर किया गया है कि उत्सुकता बनती है कि मध्यांतर के बाद क्या होगा, लेकिन दूसरा हिस्सा अपेक्षाकृत कमजोर है।

तनु और मनु की अनिर्णय की स्थिति को लंबा खींचा गया है और मेलोड्रामा थोड़ा ज्यादा ही हो गया है। जिमी शेरगिल वाला ट्रेक ठूँसा हुआ लगता है। वह माधवन की ठुकाई करने का जिम्मा रवि किशन को देता है, इसके बावजूद वह माधवन को नहीं पहचान पाता। लेकिन इन कमजोरियों के बावजूद फिल्म मनोरंजक लगती है क्योंकि तनु और मनु के अलावा कुछ बेहतरीन किरदार फिल्म में देखने को मिलते हैं। इनमें दीपक डोब्रियाल और स्वरा भास्कर का उल्लेख जरूरी है जो तनु और मनु के दोस्त के रूप में नजर आते हैं।

निर्देशक आनंद एल. राय ने फिल्म के चरित्रों पर खासी मेहनत की है और इसी वजह से फिल्म रोचक बन पड़ी है। उत्तर प्रदेश की पृष्ठभूमि और वहाँ के रहने वाले लोगों के मिजाज को बखूबी पेश किया गया है। दूसरे हाफ में यदि स्क्रिप्ट की थोड़ी मदद उन्हें‍ मिली होती तो फिल्म बेहतरीन बन जाती।

कंगना फिल्म की कमजोर कड़ी साबित हुई है। वे लीड रोल में हैं लिहाजा उनका अभिनय फिल्म की बेहतरी के लिए बहुत मायने रखता है, लेकिन कंगना अपने रोल के साथ पूरी तरह न्याय नहीं कर पाईं। तनु का जो कैरेक्टर है उसमें कंगना चमक नहीं ला पाईं। डायलॉग डिलीवरी सुधारने की उन्हें सख्त जरूरत है।

लंदन से लड़की की तलाश में भारत आए मनु के किरदार में माधवन जमे हैं। एक भला इंसान, माँ-बाप का आज्ञाकारी बेटा और सच्चे प्रेमी की झलक उनके अभिनय में देखने को मिलती है। जिमी शेरगिल का रोल ठीक से नहीं लिखा गया है। हिट नहीं होने के बावजूद फिल्म का संगीत मधुर है।

‘तनु वेड्स मनु’ की कहानी में नयापन नहीं है, लेकिन इसके कैरेक्टर, संवाद और कलाकारों की एक्टिंग फिल्म को मनोरंजक बनाते हैं।

__________________________
निर्माता :
रॉनी स्क्रूवाला, विशाल भारद्वाज

निर्देशक व संगीत :
विशाल भारद्वाज

कलाकार :
प्रियंका चोपड़ा, नसीरुद्दीन शाह, जॉन अब्राहम, नील नितिन मुकेश, इरफान खान, अन्नू कपूर

सेंसर सर्टिफिकेट : ए * 2 घंटे 20 मिनट



उन निर्माता-निर्देशकों को विशाल भारद्वाज से सबक लेना चाहिए जो अच्छी कहानियों के अभाव का रोना रोते रहते हैं। हमारे साहित्य में ढेर सारी उम्दा कहानियाँ मौजूद हैं। विशाल इनमें से ही एक को चुनते हैं और अपने टच के साथ स्क्रीन पर पेश करते हैं। इसलिए विशाल की फिल्मों के प्रति उत्सुकता रहती है कि वे क्या नया इस बार पेश करेंगे।

उनकी ताजा फिल्म ‘सात खून माफ’ रस्किन बांड द्वारा लिखी कहानी ‘सुजैन्स सेवन हस्बैंड्स’ पर आधारित है। सुजैन सात शादियाँ करती हैं और अपने आधा दर्जन पतियों को मौत के घाट उतार देती है।

कहानी का चयन उम्दा है क्योंकि प्यार, नफरत, सेक्स, लालच जैसे जीवन के कई रंग इसमें नजर आते हैं। इस कहानी को आधार बनाकर जो स्क्रीनप्ले लिखा गया है, उसमें थोड़ी कसर रह गई वरना एक बेहतरीन फिल्म देखने को मिलती।

सुजैन की किस्मत ही खराब थी क्योंकि हर बार बुरे आदमी से ही उसकी शादी होती है। कोई उसकी सेक्स के दौरान पिटाई करता था तो कोई उसे धोखा दे रहा था। एक लालच के कारण उसकी हत्या करना चाहता था तो दूसरा तानाशाह किस्म का था। किसी के लिए सुजैन महज ट्राफी वाइफ थी।

इन्हें अपने रास्ते से हटाने के लिए सुजैन को उनकी हत्या का ही उपाय सूझता था। तलाक जैसे दूसरे रास्ते पर वह चलने के लिए तैयार नहीं थी। बचपन से ही वह ऐसी थी। स्कूल जाते समय एक कुत्ता उसे डराता था। स्कूल जाने का दूसरा रास्ता भी था, लेकिन बजाय उसने उस राह को चुनने के कुत्ते का भेजा उड़ाना पसंद किया।

‘सात खून माफ’ एक डार्क फिल्म है, जो सुजैन के नजरिये से दिखाई गई है। उसे सच्चे प्यार की तलाश है, जो उसे नहीं मिल पाता, इसके बावजूद उसका प्यार और शादी से विश्वास नहीं उठता। उसके सारे पति किसी और ही मकसद से उससे शादी करते हैं।

विशाल ने इस कहानी को बतौर निर्देशक अच्छी तरह से पेश किया है। उन्होंने हर कैरेक्टर को दिखाते समय छोटी-छोटी चीजों का ध्यान रखा है। बेहतरीन तरीके से शॉट्स फिल्माए हैं। रंगों का, लाइट और शेड का तथा लोकेशन्स का चयन उम्दा है। घटनाक्रम किस समय में घट रहा है, ये उन्होंने रेडियो और टीवी में आने वाले समाचारों के जरिये बताया है।

इसके बावजूद ‘सात खून माफ’ विशाल की पिछली फिल्मों ‘मकबूल’ या ‘ओंकारा’ के स्तर की नहीं है क्योंकि स्क्रिप्ट में कसावट नहीं है। कुछ ज्यादा ही संयोग इसमें नजर आते हैं। इरफान, जॉन और नसीर की हत्या करने के बाद सुजैन का बच निकलना हजम करना मुश्किल है। इतनी सारी रहस्यमय मौतों के बाद भी हर बार मामले की जाँच एक ही पुलिस ऑफिसर करता है। अंत में आग से सुजैन का बच निकलना भी थोड़ा फिल्मी हो गया है।

प्रियंका चोपड़ा को अपने करियर की सबसे उम्दा भूमिका मिली और उन्होंने अपनी ओर से बेहतरीन अभिनय भी किया है, लेकिन उनके अभिनय की सीमाएँ नजर आती हैं। वे और अच्छा कर सकती थीं या उनके जगह कोई और प्रतिभाशाली अभिनेत्री होती तो सुजैन के किरदार में और धार आ जाती। अधिक उम्र का दिखाने के लिए उनका जो मेकअप किया गया है वो बेहद बनावटी लगता है।

नसीरुद्दीन शाह और इरफान के किरदार ठीक से नहीं लिखे गए इसलिए वे अपना असर छोड़ने में नाकामयाब रहे। नील नितिन मुकेश का किरदार तानाशाह किस्म का था इसलिए एक्टिंग को छोड़ उनका सारा ध्यान अकड़ के रहने में था। विवान शाह और हरीश खन्ना का अभिनय सराहनीय है। फिल्म का संगीत अच्छा है और ‘डार्लिंग’ गीत सबसे बेहतरीन है। संपादन में कसावट की जरूरत महसूस होती है।

कुल मिलाकर ‘सात खून माफ’ उन लोगों के लिए नहीं है, जो फिल्म में सिर्फ मनोरंजन के लिए जाते हैं। लीक से हटकर कुछ देखना यदि आप पसंद करते हैं तो इस फिल्म को देखा जा सकता है।

__________________________
बैनर :
सिने रास एंटरटेनमेंट प्रा.लि., प्रकाश झा प्रोडक्शन्स

निर्माता :
प्रकाश झा

निर्देशक :
सुधीर मिश्रा

संगीत :
न
िशा
त खान

कलाकार :
इरफान खान, चित्रांगदा सिंह, अरुणोदय सिंह, अदिती राव, सौरभ शुक्ला, सुशांत सिंह, यशपाल शर्मा

सेंसर सर्टिफिकेट : ए * 2 घंटे 15 मिनट * 16 रील



कुछ निर्देशक अपराधी और अपराध जगत को बेहतरीन तरीके से सिल्वर स्क्रीन पर पेश करते हैं। इनमें सुधीर मिश्रा का भी नाम लिया जा सकता है। ‘इस रात की सुबह नहीं’ में उन्होंने मुंबई की पृष्ठभूमि पर अपराध जगत को दिखाया था। उस फिल्म में जबरदस्त थ्रिल था। कुछ वैसा ही थ्रिल मिश्रा की नई फिल्म ‘ये साली जिंदगी’ को देख महसूस होत है। मिश्रा ने इस बार दिल्ली और उसके आसपास की जगह को चुना है।

‘ये साली जिंदगी’ अपराध और इश्क के घालमेल की कहानी है। आदतन अपराधी अपराध करने में एक नशा महसूस करता है और जब इश्क का भूत उस पर सवार हो जाता है तो वह अपनी जान की भी परवाह नहीं करता है।

दो गैंगस्टर्स कुलदीप (अरुणोदय सिंह) और अरुण (इरफान खान) इश्क के कारण अपनी-अपनी जिंदगी इस कदर उलझा देते हैं कि लगातार फँसते चले जाते हैं। उन्हें बाहर निकलने का कोई रास्ता नजर नहीं आता। कदम-कदम पर धोखा, साजिश और अविश्वास का उन्हें सामना करना पड़ता है।

प्रीति (चित्रांगदा सिंह) का अरुण यह हकीकत जानते हुए भी दीवाना है कि वह श्याम (विपुल गुप्ता) को चाहती है। हर कदम पर प्रीति की खातिर वह अपनी जान जोखिम में डालता है।

दूसरी ओर कुलदीप अपनी पत्नी (अदिति राव हैदरी) को इतना चाहता है कि उसकी खातिर वह अपराध की दुनिया को छोड़ने के लिए तैयार है क्योंकि उसे शक है कि उसकी खूबसूरत पत्नी की जिंदगी में कोई और है। अरुण और कुलदीप के रास्ते टकराते हैं और उनकी कहानी उलझती जाती है।

निर्देशक सुधीर मिश्रा ने कहानी को जटिल तरीके से परदे पर प्रस्तुत किया है, लेकिन यह प्रस्तुतिकरण अपील करता है। तेज गति से भागती इस फिल्म में कई उतार-चढ़ाव और घुमाव देखने को मिलते हैं। अगले पल क्या होने वाला है इसका अंदाजा लगाना आसान नहीं है।

मिश्रा ने कई फ्लेशबैक, ढेर सारी लोकेशन्स, तेजी से दौड़ता समय और ढेर सारे किरदारों के साथ कहानी को पेश किया है, जिससे दर्शक को हर वक्त अलर्ट रहना पड़ता है वरना वह कन्फ्यूज हो सकता है।

फिल्म में दो मुख्य किरदारों की कहानी के अलावा कई समानांतर कहानियाँ चलती हैं, जो आपस में गुँथी हुई है। हर कहानी अपने आप में मजेदार है। सारे किरदार ग्रे-शेड लिए हुए है। एक अजीब-सा पागलपन सबके सिर पर सवार है। वे कब क्या कर बैठे कहा नहीं जा सकता? पैसों के लिए वे किसी भी हद तक जा सकते हैं। उनकी यह सनक फिल्म के थ्रिल को धार प्रदान करती है।

चूँकि फिल्म के सारे किरदार अपराधी हैं, इसलिए संवादों में जमकर अपशब्दों और गालियों का इस्तेमाल हुआ है। फिल्म के नाम में ‘साली’ शब्द पर आपत्ति लेने वाला सेंसर गालियों के मामले में उदार निकला।

अपशब्दों के कारण दर्शकों का एक वर्ग फिल्म से दूर रहना ही पसंद करेगा। यदि इतने अपशब्दों का इस्तेमाल नहीं भी किया जाता तो कोई खास फर्क नहीं पड़ता। अरुणोदय और अदिति के बीच कई किसिंग और बोल्ड दृश्य हैं।
फिल्म में कुछ बेहतरीन गीत हैं जिन्हें स्वानंद किरकिरे ने ‍िलखा है और निशात खान ने इनकी मधुर धुन बनाई हैं। संपादन और बैकग्राउंड म्यूजिक उल्लेखनीय है।

सशक्त कलाकारों की इसमें भीड़ मौजूद है। इरफान खान के अभिनय में कई खोट नजर नहीं आती है। अरुणोदय सिंह तेजी से एक अच्छे अभिनेता के रूप में अपनी पहचान बनात रहे हैं। आकर्षक चित्रांगदा सिंह का अभिनय और स्क्रीन प्रजेंस जबरदस्त है। अदिति राव हैदरी, सौरभ शुक्ला, यशपाल शर्मा, सुशांत सिंह सहित सारे कलाकारों ने बेहतरीन एक्टिंग की है।

कुल मिलाकर ‘ये साली जिंदगी’ एक डार्क और मसाला मूवीज से अलग है। यदि लीक से हटकर कुछ देखना चाहते हैं तो ‘ये साली जिंदगी’ आपके लिए है।

__________________________
बैनर :
भंडारकर एंटरटेनमेंट, वाइड फ्रेम पिक्चर्स

निर्माता :
कुमार मंगत पाठक, मधुर भंडारकर

निर्देशक :
मधुर भंडारकर

संगीत :
प्रीतम चक्रवर्ती

कलाकार :
अजय देवगन, इमरान हाशमी, ओमी वैद्य, श्रुति हासन, शाजान पद्मसी, श्रद्धा दास, टिस्का चोपड़ा, रितुपर्णा सेनगुप्ता

सेंसर सर्टिफिकेट : ए * 2 घंटे 28 मिनट * 16 रील



शुक्र है कि मधुर भंडारकर ने अपना ट्रेक बदला वरना एक जैसी फिल्म बनाते हुए वे टाइप्ड होने लगे थे। पिछली फिल्म ‘जेल’ की असफलता ने उन्होंने सबक सीखते हुए इस बार हल्की-फुल्की रोमांटिक फिल्म ‘दिल तो बच्चा है जी’ बनाई।

ज्यादातर निर्देशक जब अपने कम्फर्ट जोन से बाहर आते हैं तो बेहतर फिल्म नहीं बना पाते हैं। कुछ नया करने की कोशिश में वे बहक जाते हैं। ‘दिल तो बच्चा है जी’ के जरिये मधुर ने कोई महान रचना तो नहीं की है, लेकिन यह फिल्म औसत से बेहतर है। कई जगह स्क्रिप्ट में कसावट की जरूरत महसूस होती है, लेकिन समग्र रूप से यह फिल्म दर्शकों को ‘फील गुड’ का अहसास कराती है।

प्यार के मायने सबके लिए अलग-अलग हैं। कोई सेक्स को ही प्यार समझ बैठता है। किसी का दिल किसी एक से नहीं भरता तो कोई एक पर ही पूरी जिंदगी न्यौछावर कर देता है। इसको आधार बनाकर मधुर भंडारकर, नीरज उडवानी और अनिल पांडे ने ‘दिल तो बच्चा है जी’ की कहानी और स्क्रीनप्ले लिखा है।

वर्षीय नरेन आहूजा (अजय देवगन) का वैवाहिक जीवन असफल रहा। पत्नी से वह तलाक ले रहा है। इसी बीच वह उम्र में अपने से आधी जून पिंटो (शाजान पद्मसी) की ओर आकर्षित होने लगता है।

जून आज की जनरेशन से है, जो किसी से भी अपने दिल की बातें बिंदास तरीके से शेयर करती है। वह अपने बॉस नरेन से भी पूछ बैठती है कि उसने पहली बार सेक्स किस उम्र में किया था। नरेन उसके इस बिंदासपन को ही प्यार समझ बैठता है।

नरेन के दो पेइंग गेस्ट हैं, मिलिंद केलकर (ओमी वैद्य) और अभय (इमरान हाशमी)। मिलिंद के लिए प्यार के मायने हैं शादी और परिवार। उसे इस बात से मतलब है कि वह गुनगुन (श्रद्धा दास) को चाहता है, भले ही गुनगुन उसका और उसके पैसों का उपयोग करती है। सच्चा प्यार ही उसके लिए मायने रखता है।

अभय की जिंदगी तीन ‘एफ’ के इर्दगिर्द घूमती है। फन, फ्लर्टिंग और ....। उसकी जिंदगी का आदर्श वाक्य है- सो और सोने दो। प्यार-व्यार उसके लिए बेकार की बातें थीं, जब तक वह निक्की (श्रुति हासन) से मिलता नहीं है। इन तीनों की प्यार की गाड़ी मंजिल तक पहुँच पाती है या नहीं, यह फिल्म में हल्के-फुल्के तरीके से दिखाया गया है।

इस कहानी में हास्य की भरपूर गुंजाइश थी, लेकिन तीनों लेखक मिलकर इसका पूरी तरह उपयोग नहीं कर पाए। कई जगह फिल्म घसीटते हुए आगे बढ़ती है, खासकर पहले हाफ में। तीनों कैरेक्टर्स को स्थापित करने में जरूरत से ज्यादा समय लिया गया है। इसके बावजूद उन्होंने जितना भी पेश किया है, वह अच्छा लगता है। संजय छैल द्वारा लिखे गए ‘आजकल तक होलसेल में बैडलक चल रहा है’ जैसे चुटीले संवाद कई जगह गुदगुदाते हैं। अजय और शाजान की कहानी सबसे ज्यादा दिलचस्प है और गुदगुदाती है।

निर्देशक मधुर ने प्यार को लेकर अलग-अलग दृष्टिकोण को अपने कैरेक्टर के जरिये सामने रखा है। उनकी तीनों फीमेल कैरेक्टर्स बेहद प्रेक्टिकल और बोल्ड हैं। अभय के साथ निक्की एक रात गुजारती है और सेक्स को लेकर वह बिलकुल असहज नहीं होती। गुनगुन अपने स्वार्थ की खातिर मिलिंद का जमकर शोषण करती है।

एक निर्देशक के रूप में मधुर ने कहानी को इस तरह पेश किया है कि उत्सुकता बनी रहती है। हालाँकि कई जगह दोहराव देखने को मिलता है। फिल्म की लंबाई भी ज्यादा है और अंत भी परफेक्ट नहीं कहा जा सकता है।

अभिनय फिल्म का सबसे सशक्त पहलू है। अजय देवगन ने अपने उम्र से आधी लड़की को चाहने की असहजता को बेहतरीन तरीके से पेश किया है। शाजान पद्मसी फिल्म का सरप्राइज है। उनके खूबसूरत और मासूम चेहरे का निर्देशक ने जमकर उपयोग किया है। शाजान का अभिनय उल्लेखनीय है और इस फिल्म के बाद उन्हें बेहतरीन मौके मिल सकते हैं।

इमरान हाशमी के लिए लंपट व्यक्ति का किरदार निभाना हमेशा से आसान रहा है। इस फिल्म में उनके अभिनय में सुधार नजर आता है। ओमी वैद्य ‘3 इडियट्स’ से उठकर सीधे ‘दिल तो बच्चा है जी’ में चले आए हैं। श्रुति हासन में आत्मविश्वास नजर आया और श्रद्धा दास भी प्रभावित करती हैं।

प्रीतम का संगीत मधुर है, लेकिन हिट गीत की कमी खलती है। हिट गाने इस फिल्म के लिए मददगार साबित हो सकते थे। अभी कुछ दिनों से और जादूगरी अच्छे बन पड़े हैं। कुल मिलाकर कमियों के बावजूद भी ‘दिल तो बच्चा है जी’ रोचक है।

__________________________
बैनर :
आमिर खान प्रोडक्शन्स

निर्माता :
आमिर खान, किरण राव

निर्देशक :
किरण राव

कलाकार :
प्रतीक, मोनिका डोगरा, कृति मल्होत्रा, आमिर खान

सेंसर सर्टिफिकेट : ए * 1 घंटा 35 मिनट * 10 रील



आमिर खान नहीं चाहते कि प्रशंसक उनकी कोई फिल्म देखने आए और निराश हो। इसलिए वे दूसरे फिल्मकारों की तरह झूठ नहीं बोलते हुए अपनी फिल्म के बारे में सच बोलना पसंद करते हैं।

‘धोबी घाट’ के रिलीज होने के पहले ही उन्होंने कह दिया था कि यह मेनस्ट्रीम सिनेमा नहीं है। इसमें वो लटके-झटके नहीं हैं जो आम मसाला फिल्मों में होते हैं। यह एक प्रयोगत्मक और वास्तविकता के निकट की फिल्म है, जिसका ट्रीटमेंट एक आर्ट फिल्म की तरह है।

‘धोबी घाट’ की कहानी चार किरदारों के इर्दगिर्द घूमती है, जो अलग-अलग पृष्ठभूमि से मुंबई आए हुए हैं। चारों की अलग-अलग कहानी है जो एक-दूसरे से कहीं ना कहीं जुड़ी हुई है।

अरुण (आमिर खान) एक पेंटर है, जो कम बोलना और अकेले रहना पसंद करता है। उसे किसी भी किस्म की रिलेशनशिप पसंद नहीं है। उत्तर प्रदेश से ब्याह कर मुंबई आई यास्मिन (कृति मल्होत्रा) पति की बेरुखी से परेशान है। वह एक वीडियो कैमरे के जरिये मुंबई को शूट कर मन बहलाती है और अपने दिल की बातें कैमरे को बताती है।

शाई (मोनिका डोगरा) शौकिया रूप से कैमरे की आँख से मुंबई दर्शन करती है। इसमें उसका साथ देता है बिहार से आया मुन्ना (प्रतीक) जो धोबी है, लेकिन फिल्मों में हीरो बनना उसका सपना है।

इनके अलावा अनोखी भूमिका में मुंबई है, जो चुपचाप इन किरदारों की गतिविधियों को देखता रहता है। उनकी उत्कंठा, अकेलापन, अनुभव और प्यार के जरिये इस शहर का फ्लेवर दिखाया गया है।

किरण राव ने एक निर्देशक के रूप में अच्छी शुरुआत की है। उनकी फिल्म और किरदार रियल लाइफ के बेहद करीब हैं। उनका दु:ख, दर्द, हँसी, खुशी आम लोगों जैसी लगती है। फिल्म में उत्सुकता इसलिए बनी रहती है कि कहानी अगले मोड़ पर क्या करवट लेगी यह पता लगाना मुश्किल है।

कहानी कहने के लिए उन्होंने जटिल तरीका अपनाया है जिसकी वजह से एक आम दर्शक को फिल्म समझने में कठिनाई हो सकती है। किरण ने दर्शक की समझदारी पर भी काफी कुछ छोड़ा है और प्रस्तुतिकरण ऐसा रखा है कि दर्शक भी सक्रिय होकर फिल्म देखें।

उदाहरण के लिए फिल्म की शुरुआत में मुन्ना हाथ में टॉर्च और लाठी लिए निकलता है और उसका दोस्त कहता है अपने गंदे काम के लिए जा। उस वक्त यह सीन निरर्थक जान पड़ता है। फिल्म के आखिर में दिखाया गया है कि मुन्ना रात को चूहे मारता है तब पता चलता है कि वह गंदा काम क्या था।

फिल्म में अधिकांश अपरिचित या नए चेहरे हैं, जो कि इस कहानी को परफेक्ट सूट करते हैं। मोनिका डोगरा ने शाई के किरदार को बखूबी निभाया है। अरुण और मुन्ना के बीच में फँसी शाई की उलझन को चेहरे के जरिये उन्होंने बयाँ किया है।

प्रतीक ने एक कम पढ़े-लिखे लड़के की भूमिका को बखूबी निभाया है। उनकी डॉयलॉग डिलेवरी और हावभाव देखने लायक हैं। कुछ दृश्यों में उनका अभिनय कमाल का है। यास्मिन बनी कृति मल्होत्रा भी प्रभावित करती हैं।

आमिर खान के अभिनय में कोई खोट नहीं है, लेकिन उनकी जगह नया चेहरा होना चाहिए था, क्योंकि उनकी सुपरस्टार की छवि लगातार परेशान करती रहती है।

तुषार कांति रे की सिनेमॉटोग्राफी उल्लेखनीय है। मुंबई की वास्तविक लोकेशन्स को उम्दा कोणों से उन्होंने गजब का शूट किया। मुंबई की सँकरी गलियाँ, समुद्र, धोबी घाट, पुराने मकान और बाजार, ब्लैक एंड व्हाइट फोटोग्राफ्स, वीडियो डायरी और पेंटिंग के जरिये देखने को मिलती है। यास्मिन की वीडियोग्राफी की अपरिपक्वता को भी उन्होंने बेहतरीन तरीके से पेश किया है। फिल्म का बैकग्राउंड म्यूजिक ‍कहानी के मूड के अनुरूप है।

कुल मिलाकर ‘धोबी घाट’ उन लोगों के लिए है जो धैर्य के साथ कला फिल्म का आनंद उठाना पसंद करते हैं।

__________________________
बैनर :
यूटीवी स्पॉट बॉय

निर्माता :
रॉनी स्क्रूवाला

निर्देशक :
राजकुमार गुप्ता

संगीत :
अमित त्रिवेदी

कलाकार :
रानी मुखर्जी, विद्या बालन

सेंसर सर्टिफिकेट : ए * 2 घंटे 17 मिनट * 16 रील



आम इंसान को इंसाफ नहीं मिलने की कहानी पर बॉलीवुड में कई फिल्में बन चुकी हैं, लेकिन ‘नो वन किल्ड जेसिका’ इसलिए प्रभावित करती है कि यह एक सत्य घटना पर आधारित है।

‘नो वन किल्ड जेसिका’ उन फिल्मों से इसलिए भी अलग है क्योंकि इसमें कोई ऐसा हीरो नहीं है जो कानून हाथ में लेकर अपराधियों को सबक सीखा सके। यहाँ जेसिका के लिए एक टीवी चैनल की पत्रकार देशवासियों को अपने साथ करती है और अपराधी को सजा दिलवाती है।

जेसिका को सिर्फ इसलिए गोली मार दी गई थी क्योंकि उसने समय खत्म होने के बाद ड्रिंक सर्व करने से मना कर दिया था। हत्यारे पर शराब के नशे से ज्यादा नशा इस बात का था कि वह मंत्री का बेटा है। उसके लिए जान की कीमत एक ड्रिंक से कम थी।

से ज्यादा हाई प्रोफाइल लोग उस समय मौजूद थे जब जेसिका को गोली मारी गई, लेकिन किसी ने जेसिका के पक्ष में गवाही नहीं दी। दूसरी ओर मंत्री होने का फायदा उठाया गया। गवाहों को खरीद लिया गया या धमका दिया। रिपोर्ट्स बदल दी गई। जेसिका की बहन सबरीना करोड़ों भारतीयों की तरह एक आम इनसान होने के कारण लाख कोशिशों के बावजूद अपनी बहन को न्याय नहीं दिला पाई।

टीवी चैनल पर काम करने वाली मीरा को धक्का पहुँचता है कि जेसिका का हत्यारा बेगुनाह साबित हो गया। वह मामले को अपने हाथ में लेती है। गवाहों के स्टिंग ऑपरेशन करती है और जनता के बीच इस मामले को ले जाती है। चारों तरफ से दबाव बनता है और आखिरकार हत्यारे को उम्रकैद की सजा मिलती है।

फिल्म यह दर्शाती है कि यदि मीडिया अपनी भूमिका सही तरह से निभाए तो कई लोगों के लिए यह मददगार साबित हो सकता है। साथ ही लोग कोर्ट, पुलिस, प्रशासन से इतने भयभीत हैं कि वे चाहकर पचड़े में नहीं पड़ना चाहते हैं। इसके लिए बहुत सारा समय देना पड़ता है जो हर किसी के बस की बात नहीं है। फिल्म सिस्टम पर भी सवाल उठाती जिसमें ताकतवर आदमी सब कुछ अपने पक्ष में कर लेता है।

राजकुमार गुप्ता ने फिल्म का निर्देशन किया है और आधी हकीकत आधा फसाना के आधार पर स्क्रीनप्ले भी लिखा है। उन्होंने कई नाम बदल दिए हैं। एक वास्तविक घटना पर आधारित फिल्म को उन्होंने डॉक्यूमेंट्री नहीं बनने दिया है, बल्कि एक थ्रिलर की तरह इस घटना को पेश किया है। लेकिन कहीं-कहीं फिल्म वास्तविकता से दूर होने लगती है।

इंटरवल के पहले फिल्म तेजी से भागती है, लेकिन दूसरे हिस्स में संपादन की सख्त जरूरत है। ‘रंग दे बसंती’ से प्रेरित इंडिया गेट पर मोमबत्ती वाले दृश्य बहुत लंबे हो गए हैं। कुछ गानों को भी कम किया जा सकता है जो फिल्म की स्पीड में ब्रेकर का काम करते हैं।

सारे कलाकारों के बेहतरीन अभिनय के कारण भी फिल्म अच्छी लगती है। रानी मुखर्जी के किरदार को हीरो बनाने के चक्कर में यह थोड़ा लाउड हो गया है। फिर भी होंठों पर सिगरेट और गालियाँ बकती हुई एक बिंदास लड़की का चरित्र रानी ने बेहतरीन तरीके से निभाया है।

रानी का कैरेक्टर मुखर है तो विद्या बालन का खामोश। विद्या ने सबरीना के किरदार को विश्वसनीय तरीके से निभाया है। उन्होंने कम संवाद बोले हैं और अपने चेहरे के भावों से असहायता, दर्द, और आक्रोश को व्यक्त किया है। इंसपेक्टर बने राजेश शर्मा और जेसिका बनीं मायरा भी प्रभावित करती हैं।

अमित त्रिवेदी ने फिल्म के मूड के अनुरुप अच्छा संगीत दिया है। ‘दिल्ली’ तो पहली बार सुनते ही अच्‍छा लगने लगता है। फिल्म के संवाद उम्दा हैं।

जेसिका को किस तरह न्याय मिला, यह जानने के लिए फिल्म देखी जा सकती है। साथ ही उन जेसिकाओं को भी खयाल आता है, जिन्हें अब तक न्याय नहीं मिल पाया है।

__________________________
बैनर :
यशराज फिलम्स

निर्माता :
आदित्य चोपड़ा

निर्देशक :
मनीष शर्मा

संगीत :
सलीम-सुलैमान

कलाकार :
अनुष्का शर्मा, रणवीर सिंह, नीरज सूद, मनीष चौधरी

सेंसर सर्टिफिकेट : यू * 14 रील * 2 घंटे 20 मिनट


दिल्ली में होने वाले शादियों पर कई फिल्में बनी हैं और ‘बैंड बाजा बारात’ के रूप में एक और फिल्म हाजिर है। कहानी में कोई नयापन नहीं है, लेकिन फिल्म के हीरो-हीरोइन की कैमेस्ट्री, उम्दा अभिनय, चुटीले संवाद और कुछ हिट गानों के कारण लगातार मनोरंजन होता रहता है।

श्रुति (अनुष्का शर्मा) दिल्ली के एक मध्यमवर्गीय परिवार से है। जिंदगी के प्रति उसका नजरिया स्पष्ट है। पाँच साल बाद वह शादी करना चाहती है और उसके पहले ‘वेडिंग प्लानिंग’ का बिज़नेस शुरू करती है।

बिट्टो (रणवीर सिंह) को श्रुति पसंद आ जाती है और उसको पटाने के लिए वह उसका बिज़नेस पार्टनर बन जाता है। श्रुति उसे इसी शर्त पर पार्टनर बनाती है कि ‘जिससे व्यापार करो, उससे कभी ना प्यार करो’। यानी बात दोस्ती से आगे नहीं बढ़ेगी।

दोनों मिलकर कई शादियाँ करवाते हैं और तरक्की करते हैं। एक रात श्रुति अपना बनाया हुआ नियम खुद तोड़ती है और दोनों सारी हदें लाँघ जाते हैं। इसके बाद बिट्टो के व्यवहार में काफी परिवर्तन आ जाता है। दोनों में अनबन होती है और व्यावसायिक रूप से भी दोनों अलग हो जाते हैं। अलग-अलग व्यवसाय करते हैं, लेकिन उन्हें घाटा होता है। किस तरह से दोनों फिर से बिज़नेस पार्टनर के अलावा लाइफ पार्टनर बनते हैं, यह फिल्म का सार है।

फिल्म सैटल होने में शुरू के पन्द्रह मिनट लेती है और उसके बाद इंटरवल तक भरपूर मनोरंजन करती है। किस तरह ‘शादी मुबारक’ कंपनी के जरिये दोनों अपना व्यवसाय जमाते हैं, ये बहुत दिलचस्प तरीके से दिखाया गया है।

फिल्म के मुख्य किरदार वेडिंग प्लानर हैं इसलिए पृष्ठभूमि में कई शादियाँ होती रहती हैं और कहानी आगे बढ़ती रहती है। शादियों का चटक रंग और धूम-धड़ाका फिल्म में नजर आता है।

दिक्कत शुरू होती है इंटरवल के बाद। बिट्टो और श्रुति के अलग होने के कारणों को लेखक ठीक से पेश नहीं कर पाए। श्रुति अपने ही नियम को तोड़ बिट्टो से प्यार करने लगती है, लेकिन बिट्टो क्यों उससे दूर भागता है? उसके दिमाग में क्या चल रहा है, इसे स्पष्ट नहीं किया गया है। जबकि श्रु‍ति का बिज़नेस पार्टनर बिट्टो इसीलिए बनता है क्योंकि वह उससे प्यार करता था। इससे दोनों के अलग होने का दर्द दर्शक महसूस नहीं करता। अंतिम 15 मिनटों में फिल्म फिर एक बार ट्रेक पर आ जाती है।

इन कमियों के बावजूद फिल्म मनोरंजन करती है और इसका सबसे बड़ा कारण है रणवीर और अनुष्का की कैमेस्ट्री। दोनों ने अपने किरदारों को बारीकी से पकड़कर बखूबी पेश किया है। शुरुआती दो फिल्मों में अनुष्का को कम अवसर मिले थे, लेकिन यहाँ उनका रोल हीरो जैसा है और उन्होंने इसका पूरा फायदा उठाया है।

रणवीर सिंह के आत्मविश्वास को देख लगता ही नहीं कि यह उनकी पहली फिल्म है। एक मँजे हुए अभिनेता की तरह छोटे शहर से दिल्ली आए लड़के का रोल उन्होंने बखूबी निभाया है। कैरेक्टर रोल के लिए अनजाने से चेहरे हैं, लेकिन सभी ने अपना काम खूब किया।

निर्देशक के रूप में मनीष शर्मा प्रभावित करते हैं। मनोरंजक सिनेमा गढ़ने में वे कामयाब रहे हैं। दिल्ली शहर का फ्लेवर और किरदारों का उत्साह स्क्रीन पर नजर आता है। यदि वे इमोशनल सीन को भी अच्छे से पेश करते तो फिल्म का प्रभाव और बढ़ जाता।

सलीम-सुलैमान ने फिल्म के मूड को ध्यान में रखकर धुनें तैयार की हैं और इनमें से ‘तरकीबें, ‘एंवई एंवई’ और ‘दम दम’ सुनने लायक है। वैभव मर्चेण्ट की कोरियोग्राफी भी देखने लायक है।

कुल मिलाकर इस बैंड बाजे वाली बारात में शामिल हुआ जा सकता है।

__________________________
निर्माता :
सुनीता गोवारीकर, अजय बिजली, संजीव के. बिजली

निर्देशक :
आशुतोष गोवारीकर

संगीत :
सोहेल सेन

कलाकार :
अभिषेक बच्चन, दीपिका पादुकोण, सिकंदर खेर

सेंसर सर्टिफिकेट : यू/ए * 18 रील * 2 घंटे 55 मिनट



इतिहास को सिल्वर स्क्रीन पर उतारने वाले आशुतोष गोवारीकर ने इस बार उन शहीदों की कहानी चुनी है‍ जिन्होंने भारत की आजादी के लिए अपनी जान दी है और जो गुमनाम से हैं। आजादी की लड़ाई में इनका योगदान किसी से भी कम नहीं है।

अप्रेल 1930 को चिटगाँव में सुरज्य सेन के नेतृत्व में किशोरों ने अँग्रेजों के अलग-अलग ठिकानों पर एक साथ हमला बोला था और इसकी गूँज लंदन तक पहुँची थी। मानिनि चटर्जी की पुस्तक ‘डू एंड डाई - द चिटगाँव अराइजिंग 1930-34’ पर यह फिल्म आधारित है और जिस सत्य घटना को दिखाया गया है उसके बारे में बहुत कम लोग जानते हैं।

सूर्ज्या सेन (अभिषेक बच्चन) और उसके साथियों का आजादी पाने का रास्ता गाँधीजी से अलग था। उनके द्वारा गठित भारतीय गणतंत्र सेना गाँधीजी के आह्वान पर एक वर्ष तक हिंसा का रास्ता नहीं चुनती।

एक वर्ष होते ही वे अपने गाँव को अँग्रेजों से मुक्त कराने की योजना बनाते हैं। इसमें उन्हें साथ मिलता है 56 किशोरों का जिनके उस मैदान पर अँग्रेजों ने कब्जा कर‍ लिया जहाँ वे फुटबॉल खेलते थे।

वे सुरज्य के पास मैदान आजाद कराने के लिए जाते हैं और देश की आजादी के आँदोलन से जुड़ जाते हैं। कल्पना दत्ता (दीपिका पादुकोण) और प्रीति नामक दो महिलाएँ भी साथ हो जाती हैं।

ये सब मिलकर एक ही रात अँग्रेजों के अलग-अलग ठिकानों पर हमला करते हैं। टेलीग्राम ऑफिस ध्वस्त कर देते हैं। रेलवे लाइन अवरुद्ध कर देते हैं। उनकी कोशिश पूरी तरह कामयाब तो नहीं होती है, लेकिन वे भारतीयों में आजादी की लड़ाई जोश भरने में कामयाब होते हैं।

भ्रष्टाचार और घोटाले के इस दौर में आशुतोष की प्रशंसा इसलिए की जा सकती है कि उन्होंने याद दिलाने की कोशिश की है इस आजादी के लिए हमारे पूर्वजों ने कितना खून बहाया है।

आशुतोष के साथ दिक्कत यह है कि वे अपनी बात कहने में लंबा वक्त लेते हैं। सीन को बहुत लंबा रखते हैं। ‘खेलें हम जी जान से’ को भी अंतिम 40 मिनटों में फिजूल ही खींचा गया है।

सिपाहियों द्वारा क्रांतिकारियों को घेरने वाले दृश्य दोहराए गए हैं। कायदे से तो हमलों के बाद ही फिल्म को खत्म किया जा सकता था और चंद मिनटों में ये बताया जा सकता था कि सभी का क्या हुआ।

क्रांतिकारियों द्वारा एक साथ किए गए हमलों को और भी बेहतर तरीके से पेश किया जा सकता था क्योंकि इनमें से थ्रिल गायब है और कौन क्या कर रहा है, ये समझना थोड़ा मुश्किल हो गया है।

इन कमियों के बावजूद भी फिल्म बाँधकर रखती है क्यों यह अपनी मूल थीम से यह नहीं भटकती है। फिल्म को बांग्लादेश के बजाय गोआ में फिल्माया गया है, लेकिन यह फर्क नजर नहीं आता। कलाकारों की ड्रेसेस, मकान, सामान, कार हमें 80 वर्ष पीछे ले जाते हैं। फिल्म के अंत में क्रांतिकारियों के मूल फोटो दिखाकर भी एक सराहनीय काम किया गया है।

फिल्म का सबसे बड़ा माइनस पाइंट है अभिषेक बच्चन। एक क्रांतिकारी में जो जोश, तेवर, आँखों में अंगारे, जुनून दिखाई देना चाहिए था, वो सब अभिषेक में से नदारद है। नीरस तरीके से उन्होंने अपनी भूमिका निभाई है और ज्यादातर उनका चेहरा सपाट नजर आता है। उनसे अच्छा अभिनय तो उनके साथियों के रूप में मनिंदर, सिकंदर खेर, फिरोज वाहिद खान ने किया है। नॉन ग्लैमरस रोल में दीपिका और विशाखा सिंह प्रभावित करती हैं।

फिल्म की थीम के अनुरुप कुछ गाने भी हैं, जो नहीं भी होते तो कोई फर्क नहीं पड़ता। बांग्ला टच लिए हुए डॉयलॉग्स साधारण हैं। फिल्म का संपादन ढीला है और समझा जा सकता है कि निर्देशक ने सीन नहीं काटने के लिए दबाव बनाया होगा।

कुल मिलाकर ‘खेलें हम जी जान से’ में एक सत्य घटना को ईमानदारी के साथ पेश करने की कोशिश की गई है और देशभक्ति को बनावटी तथा नाटकीयता से दूर रखा गया है। वंदे मातरम।

__________________________
बैनर :
एसएलबी फिल्म्स, यूटीवी मोशन पिक्चर्स

निर्माता :
संजय लीला भंसाली, रॉनी स्क्रूवाला

निर्देशन व संगीत :
संजय लीला भंसाली

कलाकार :
रितिक रोशन, ऐश्वर्या राय, आदित्य रॉय कपूर, मोनिकांगना दत्ता, शेरनाज पटेल, नफीस अली, रजत कपूर



‘हूज लाइफ इज इट एनीवे’ और ‘द सी इनसाइड’ से प्रेरित संजय लीला भसाली द्वारा निर्देशित फिल्म ‘गुजारिश’ एथेन मैस्केरेहास (रितिक रोशन) नामक जादूगर की कहानी है जो क्वाड्रोप्लेजिया नामक बीमारी की वजह से पिछले चौदह वर्षों से बिस्तर पर अपनी जिंदगी गुजार रहा है। बिना किसी की मदद के वह हिल-डुल भी नहीं सकता। नाक पर बैठी मक्खी भी नहीं उड़ा सकता। एक रेडियो शो होस्ट कर सुनने वालों के मन में वह जिंदगी में वह आशा और विश्वास जगाता है। जिंदगी को जिंदादिली से जीता है, लेकिन चौदह वर्ष की परेशानी के बाद अदालत से ‘इच्छा मृत्यु’ की माँग करता है।

अपनी जिंदगी से निराश एक आदमी के दर्द को संजय लीला भंसाली ने बहुत ही खूबसूरती से सेल्यूलाइड पर उतारा है। फिल्म शुरू होते ही आप एथेन की दुनिया का हिस्सा बन जाते हैं। उसके दर्द और असहाय स्थिति महसूस करने लगते हैं। उसकी हालत देख समझ में आता है कि मैदान पर फुटबॉल खेलना या अपने पैरों पर चलना कितनी बड़ी बात है। साथ ही फिल्म देखते समय इस प्रश्न का उत्तर ढूँढने की कोशिश करते हैं कि उसे इच्छा मृत्यु की अनुमति दी जानी चाहिए या नहीं?

मर्सी किलिंग वाली कहानी के साथ-साथ एथेन और सोफिया (ऐश्वर्या राय) की खूबसूरत-सी प्रेम कहानी भी चलती है। ऐसी मोहब्बत जो सेक्स से ऊपर है। बिना कुछ कहे सुने उनकी खामोशी ही सब कुछ बयाँ कर देती है।

फिल्म का विषय भले ही गंभीर है, लेकिन भंसाली ने फिल्म को ‍बोझिल नहीं बनने दिया है। वे भव्यता को हमेशा से महत्व देते आए हैं। ‘गुजारिश’ की हर फ्रेम खूबसूरत पेंटिंग की तरह नजर आती है। लाइड, शेड और कलर स्कीम का बेहतरीन नमूना देखने को मिलता है। लेकिन भंसाली की यही भव्यता कई बार कहानी पर भारी पड़ती है। मसलन एक बड़ी-सी हवेली में रहने वाला, चौदह वर्ष से बीमार, जिसके घर में कई नौकर है, आखिर खर्चा कैसे चला रहा है? जबकि फिल्म में दिखाया गया है कि उसकी आर्थिक हालत बेहद खराब है।

फिल्म में मर्सी किलिंग की बात जरूर की गई है, लेकिन यह मुद्दा फिल्म में ठीक से नहीं उठाया गया है। इसको लेकर अदालत में जो बहस दिखाई गई है, वो उतनी प्रभावशाली नहीं बन प
ाई है।
इन कमियों के बावजूद फिल्म बाँधकर जरूर रखती है। कई दृश्य दिल को छू जाते हैं। छत से टपकती बूँदों से अपने को बचाने की कोशिश करता एथेन, एथेन का सोफिया के साथ सेक्स करने की कल्पना करना और सोफिया द्वारा उसका उत्तर देना, 12 वर्ष बाद एथेन का घर से बाहर निकलकर दुनिया देखने वाले दृश्य और फिल्म का क्लाइमैक्स बेहतरीन बन पड़े हैं।

अभिनय इस फिल्म सशक्त पहलू है। रितिक को सिर्फ चेहरे से ही अभिनय करना था और कहा जा सकता है कि ‘गुजारिश’ उनके बेतरीन परफॉर्मेंसेस में से एक है। एक ही एक्सप्रेशन में उन्होंने खुशी और गम को एक साथ पेश किया है। उम्र बढ़ने के साथ-साथ ऐश्वर्या राय खूबसूरत होती जा रही हैं। अपने कैरेक्टर में पूरी तरह डूबी नजर आईं। मोनीकंगना ने इस फिल्म से अपना करियर शुरू किया है, लेकिन उन्हें बहुत कम फुटेज मिला है। शेरनाज पटेल, आदित्य राय कपूर, सुहेल सेठ, नफीसा अली ने भी अपनी-अपनी भूमिकाओं से न्याय किया है। रजत कपूर ने ओवर एक्टिंग की है।

पहली बार भंसाली की फिल्म का संगीत कमजोर है। गाने अच्छे लिखे गए हैं, लेकिन उनके साथ न्याय करने वाली धुनें भंसाली नहीं बना पाए। ‘उड़ी’ और ‘जिक्र है’ ही पसंद आने योग्य है। ‘उड़ी’ गाने को बेहतरीन तरीके से फिल्माया गया है। फिल्म का बैकग्राउंड म्यूजिक पर बहुत मेहनत की गई है। सुदीप चटर्जी की सिनेमाटोग्राफी ने फिल्म को दर्शनीय बनाया है।

फूहड़ फिल्मों के दौर में ‘गुजारिश’ जैसी फिल्में राहत प्रदान करती हैं।

__________________________
बैनर :
यूटीवी मोशन पिक्चर्स, आमिर खान प्रोडक्शन्स

निर्माता :
आमिर खान, किरण राव

निर्देशक :
अनुषा रिज़वी

संगीत :
इंडियन ओशन, राम संपत, नगीन तनवीर

कलाकार :
ओंकार दास माणिकपुरी, रघुवीर यादव, मलाइका शिनॉय, नवाजुद्दीन सिद्दकी, शालिनी वास्ता, फारुख जफर

केवल वयस्कों के लिए * 12 रील * 1 घंटा 46 मिनट



पीपली लाइव उन लोगों की कहानी है जो भारत के भीतरी इलाकों में रहते हैं। ये लोग इन दिनों भारतीय सिनेमा से गायब हैं। इनकी सुध कोई भी नहीं लेता है और चुनाव के समय ही इन्हें याद किया जाता है।

तरक्की के नाम पर शाइनिंग इंडिया की तस्वीर पेश की जाती है। चमचमाते मॉल बताए जाते हैं। लेकिन भारत की लगभग दो तिहाई आबादी इन दूरदराज गाँवों में रहती है, जिन्हें एक समय का भोजन भी भरपेट नहीं मिलता है।

कहने को तो भारत को कृषि प्रधान देश कहा जाता है, लेकिन किसानों की माली हालत बहुत खराब है। उनके लिए कई योजनाएँ बनाई जाती हैं, लेकिन उन तक पहुँचने के पहले ही योजनाएँ दम तोड़ देती हैं। बीच में नेता, बाबू, अफसर उनका हक हड़प लेते हैं। पिछले दिनों इन योजनाओं को लेकर श्याम बेनेगल ने भी ‘वेल डन अब्बा’ बनाई थी और अब अनुषा ‘पीपली लाइव’ लेकर हाजिर हुई हैं।

नत्था और उसके भाई बुधिया की जमीन बैंक हडपने वाली है क्योंकि लोन वापस करने के लिए उनके पास पैसे नहीं है। वे एक नेता के पास जाते हैं, जो कहता है कि जीते जी तो सरकार तुम्हारी मदद नहीं कर सकती, लेकिन आत्महत्या कर लो तो मुआवजे के रूप में एक लाख रुपए तुम्हें मिल सकते हैं।

बुधिया थोड़ा तेज है। वह नत्था को आत्महत्या करने के लिए राजी कर लेता है ताकि उसकी बूढ़ी माँ, पत्नी और बच्चों को सहारा मिल जाए। उनके प्लान की भनक मीडिया को लग जाती है। अचानक नत्था का घर चर्चा का केन्द्र बन जाता है। मीडिया वाले कैमरे और माइक लेकर उनके घर के इर्दगिर्द जमा हो जाते हैं और नत्था आत्महत्या करेगा या या नहीं ब्रेकिंग न्यूज बन जाती है।

फिल्म की निर्देशक और लेखक अनुषा रिजवी इलेक्ट्रॉनिक मीडिया से जुड़ी थी, इसलिए उन्होंने उनकी जमकर खबर ली है। किस तरह ब्रेकिंग न्यूज के नाम पर सनसनी फैलाई जाती है। किस तरह न्यूज क्रिएट की जाती हैं, ये उन्होंने बेहतरीन तरीके से पेश किया है।

मीडियाकर्मी नत्था के घर के आगे डेरा डाल देते हैं। उसकी हर गतिविधि पर नजर रखी जाती है। वह पेट साफ करने के लिए खेत जाता है तो उसके पीछे कैमरा लेकर दौड़ लगाई जाती है और बताया जाता है कि आज नत्था इतनी बार मल त्यागने गए हैं। नत्था के मल का रंग देख उसकी मानसिक स्थिति का अंदाजा लगाया जाता है।

__________________________
निर्माता :
हीरू यश जौहर, करण जौहर, रॉनी स्क्रूवाला

लेखक-निर्देशक :
पुनीत मल्होत्रा

संगीत :
विशाल-शेखर

कलाकार :
इमरान खान, सोनम कपूर, समीर दत्तानी, समीर सोनी, केतकी दवे, अंजू महेन्द्रू, ब्रूना अब्दुल्ला

सेंसर सर्टिफिकेट : यू/ए * 16 रील



लड़के को प्यार और प्यार से जुड़ी सारी चीजों से नफरत है। दूसरी ओर एक लड़की है जिसकी नजरों में प्यार से खूबसूरत कुछ नहीं है। दोनों की मुलाकात होती है और विचारों में बदलाव आने लगते है। पुनीत मल्होत्रा ने एक बेहतरीन थीम चुनी, लेकिन स्क्रिप्ट में थोड़ी कसावट आ जाती तो ‘आई हेट लव स्टोरीज़’ बेहतरीन फिल्म बन जाती। कुछ कमियों के बावजूद यह फिल्म बाँधकर रखने में सफल है।

वीर (समीर सोनी) एक ऐसा निर्देशक है जो हमेशा लव स्टोरीज़ पर आधारित सफल फिल्म बनाता है। उसकी सारी फिल्में एक जैसी रहती हैं जिनमें भरपूर ड्रामा होता है। उसका ‍असिस्टेंट जे (इमरान खान) को इन प्रेम कहानियों से नफरत है। उसका मानना है कि प्यार जैसा कुछ नहीं होता और ये बेकार की बातें हैं।

वीर अपनी नई फिल्म से सिमरन (सोनम कपूर) नाम की प्रोडक्शन डिजाइनर को जोड़ता है जो दिन-रात प्यार के खयालों में खोई रहती है। टेडी बियर, पिंक कलर, कैंडल लाइट डिनर, फ्लॉवर्स, केक, रोमांटिक फिल्में ही उसकी दुनिया है। वह राज (समीर दत्तानी) को बेहद चाहती है।

दो अलग विचार धारा वाले लोग मिलते हैं तो उनमें टकराव होना स्वाभाविक है। यहाँ तक फिल्म बेहतरीन है। सिमरन के बॉयफ्रेंड का मजाक बनाना, फॉर्मूलों वाली ‍लव स्टोरीज पर बनी फिल्मी की हँसी उड़ाना, सिमरन और जे की नोक-झोक अच्छी लगती है। लेकिन इसके बाद फिल्म उसी फॉर्मूले पर चलने लगती है, जिसका पहले मजाक बनाया गया।

सिमरन कन्फ्यूज हो जाती है। मिस्टर राइट (राज) की बजाय उसे मिस्टर राँग (जे) अच्छा लगने लगता है। वह राज को छोड़ जे को चाहने लगती है। उसे दिल की बात बताती है, लेकिन जे प्यार में नहीं पड़ना चाहता। जे जब उसका प्यार ठुकरा देता है तो वह वापस राज की बाँहों में लौट जाती है।

सिमरन की कमी जे को महसूस होती है और उसे समझ में आता है कि यही प्यार है। वह सिमरन को ‘आई लव यू’ कहता है’ और अब उसे सिमरन ठुकराती है। अंत में अड़चनें दूर होती हैं। प्रेमियों का मिलन होता है और जे मान लेता है कि प्यार नाम का जादू होता है।

फिल्म का दूसरा हिस्सा इसलिए कमजोर लगता है क्योंकि उसमें नयापन बिलकुल नहीं है। वे तमाम किस्से, घटनाएँ इसमें दोहराए गए हैं जो हम ढेर सारी फिल्मों में देख चुके हैं। साथ ही इसे लंबा खींचा गया है। इस हिस्से में वो मस्ती और ताजगी नजर नहीं आती, जो फिल्म के पहले हाफ में है। हालाँकि कि कुछ बेहतर सीन इस हिस्से में देखने को मिलते हैं।

लेखक के रूप में पुनीत कुछ नया सोचते तो यह एक उम्दा फिल्म होती, जहाँ ‍तक निर्देशन का सवाल है तो लगता ही नहीं कि यह पुनीत की पहली फिल्म है। उन्होंने ‍कहानी को ऐसा फिल्माया है कि दर्शक की रूचि बनी रहती है।

फिल्म में रूचि बने रहने का एक और सशक्त कारण इमरान खान और सोनम कपूर की कैमिस्ट्री और एक्टिंग है। दोनों एक-दूसरे के पूरक लगते हैं और भविष्य में यह कामयाब जोड़ी बन सकती है।

‘लक’ और ‘किडनैप’ में अपने अभिनय से निराश करने वाले इमरान आशा जगाते हैं कि अच्छा निर्देशक उन्हें मिले तो वे अभिनय कर सकते हैं। इस फिल्म के बाद सोनम कपूर की माँग बढ़ने वाली है। खूबसूरत लगने के साथ-साथ उन्होंने एक्टिंग भी अच्छी की है।

फिल्म में कई फिल्मकारों और उनकी फिल्मों का मजाक बनाया गया है, जिसमें इस फिल्म के निर्माता करण जौहर भी शामिल हैं। करण को उनके साहस के लिए बधाई दी जानी चाहिए क्योंकि न केवल उनकी फिल्मों, करवा चौथ और नाटकीय दृश्यों का बल्कि एक कैरेक्टर वीर (समीर सोनी) के रूप में उनका भी मजाक बनाया गया है। समीर सोनी ने इसे बेहतरीन तरीके से निभाया है।। समीर दत्तानी ने एक बोरिंग लवर का काम अच्छे से किया।

विशाल शेखर का संगीत फिल्म के मूड के अनुरूप है। ‘आई हेट लव स्टोरीज़’ और ‘बिन तेरे’ तो पहली बार सुनकर ही अच्छा लगने लगता है। अयानांका बोस की सिनेमाटोग्राफी आँखों को अच्छी लगती है।

‘आई हेट लव स्टोरीज़’ का शानदार पहला हाफ है। इमरान-सोनम की उम्दा कैमेस्ट्री है। अच्छा संगीत है। इस कारण यह एक अच्छा ‘टाइम पास’ है।

__________________________
बैनर :
ट्वेंटीथ सेंचुरी फॉक्स फिल्म कॉर्पोरेशन

निर्देशक :
जो कार्नाहन

कलाकार :
लियाम नीसन, ब्रेडले कूपर, जेसिका बिएल, शार्लटो कॉपले, पेट्रिक विल्सन

ए सर्टिफिकेट * 118 मिनट



‘द ए-टीम’ का निर्माण एक्शन प्रेमियों के लिए किया गया है। कहानी और स्क्रीनप्ले कुछ इस अंदाज में लिखा गया है कि ज्यादा से ज्यादा एक्शन दृश्यों की गुंजाइश हो और इसके लिए कई बातों को भी नजरअंदाज किया गया है। जो दर्शक एक्शन फिल्म के शौकीन हैं, उन्हें यह फिल्म जरूर पसंद आएगी।

टीवी शो ‘ए टीम’ पर आधारित यह फिल्म चार किरदारों के इर्दगिर्द घूमती है, जो सही मायनो में खतरों के खिलाड़ी हैं। जितना ज्यादा जोखिम हो, कठिन काम हो उतना ही उन्हें मजा आता है। सेना में ये उन कामों को भी कर दिखाते हैं जिनका इन्हें ऑर्डर नहीं है और इस वजह से अन्य लोग इनसे ईर्ष्या करते हैं।

इराक से वापसी के दौरान ‘द ए टीम’ षड्यंत्र का शिकार हो जाती है। कर्नल जॉन स्मिथ (लियाम नीसन), फेसमैन पैक (ब्रेडले कूपर), बीए बारकस (क्विंटन जैकसन) और मडरॉक (शार्लटो कॉपले) को अलग-अलग जेल में बंद कर दिया जाता है। चारिसा सोसा (जेसिका बिएल) जो कि एक सैनिक है को इन पर निगाह रखने का जिम्मा सौंपा जाता है। फेसमैन और सोसा कभी एक-दूसरे को पसंद करते थे।

इस टीम को जेल में ज्यादा दिन नहीं रखा जा सका और चारों जेल से भाग निकलते हैं ताकि उस आदमी का पता लगा सके, जिसके कारण उन्हें सजा हुई। उनका प्लान सफल रहता है और अंत में वे कामयाब हो जाते हैं।

फिल्म की कहानी बेहद साधारण है और एक्शन दृश्यों को ध्यान में रखकर लिखी गई है। निश्चित रूप से ये एक्शन दृश्य फिल्म का प्रमुख आकर्षण हैं और बेहतरीन तरीके से शूट किए गए हैं।

निर्देशक जो कार्नाहन फिल्म की गति बेहद तेज रखी गई है ताकि दर्शकों को ज्यादा सोचने का अवसर नहीं मिले। हालाँकि स्क्रीनप्ले में खामियाँ हैं। कई दृश्य अविश्वसनीय हैं, लेकिन मनोरंजन पक्ष भारी होने के कारण इन्हें अनदेखा किया जा सकता है। एक्शन की भरमार होने के बावजूद फिल्म को हल्के-फुल्के अंदाज में पेश किया गया है और राहत प्रदान करने वाले दृश्य लगातार बीच में आते रहते हैं।

चारों किरदारों पर मेहनत की गई है। हर किसी का मिजाज एक-दूसरे से जुदा है। जॉन स्मिथ इस टीम के कैप्टन हैं जो धीर-गंभीर हैं और हर योजना को ठीक से लागू करते हैं। फेसमैन रंगीन मिजाज हैं और लड़कियाँ उसकी कमजोरी।

दिमाग के बजाय हाथ-पैर ज्यादा चलाने वाला बीए फिल्म के मध्य में गाँधीजी से प्रभावित होकर अहिंसा पर विश्वास करने लगता है। मडरॉक एक पॉयलट है और दर्शकों को हँसाने के लिए वे कई हरकतें करता है। उसकी और बीए की नोंकझोक बेहतरीन है। सभी कलाकारों ने अपना काम बेहतरीन तरीके से किया है।

कम्प्यूटर ग्राफिक्स के मामले में फिल्म कमजोर नजर आती है और कई दृश्यों में बनावटीपन झलकता है, खासतौर पर क्लाइमैक्स में, जो कुछ ज्यादा ही लंबा हो गया है।

कुल मिलाकर ‘द ए टीम’ में इतना दम है कि दर्शकों को बाँधकर उनका मनोरंजन करे।

__________________________
बैनर :
प्रकाश झा प्रोडक्शन्स

निर्माता-निर्देशक :
प्रकाश झा

कलाकार :
अजय देवगन, रणबीर कपूर, कैटरीना कैफ, अर्जुन रामपाल, मनोज वाजपेयी, नसीरुद्दीन शाह, नाना पाटेक
र,
साराह थॉम्पस
न

यू/ए * 2 घंटे 49 मिनट



समाज की तमाम बुराइयों को प्रकाश झा ने तीखे तेवरों के साथ अपनी फिल्मों में प्रस्तुत‍ किया है और अपनी आवाज उठाई है। पिछली कुछ फिल्मों के जरिये उन्होंने अपने काम का स्तर लगातार ऊपर उठाया है, लेकिन ‘राजनीति’ में वे उस स्तर तक पहुँच नहीं पाए हैं।

झा को राजनीति में गहरी रुचि है, इसलिए अपेक्षाएँ बहुत ज्यादा होना स्वाभाविक है। उम्मीद थी वे राजनीति के नाम पर होने वाले काले कारनामों को अपने नजरिए से पेश करेंगे, लेकिन यह कुर्सी को लेकर दो परिवारों के बीच हुए विवाद की बनकर कहानी रह गई। कहने का यह मतलब नहीं है कि ‘राजनीति’ बुरी फिल्म है, लेकिन यह झा
की पिछली फिल्मों क
े स्तर
तक नहीं पहुँच पाई है
।

महाभारत के किरदारों को आधुनिक राजनीति से जोड़कर प्रकाश झा ने ‘राजनीति’ बनाई है। महाभारत में धर्म बनाम अधर्म की लड़ाई थी, लेकिन अब ‘पॉवर’ के लिए लड़ने वाले लोग किसी कानून-कायदे को नहीं मानते हैं। वे इसे हासिल करने के लिए कुछ भी कर-गुजरने को तैयार हैं और जीत से कम उन्हें स्वीकार्य नहीं है। इस बात को झा ने दिखाने की कोशिश की है। लेकिन मूल कहानी पर दो परिवारों का विवाद इतना भारी हो गया है कि मध्यांतर के बाद कहानी गैंगवार की तरह हो गई।

क्षेत्रीय पार्टी का अध्यक्ष बीमार होकर पार्टी की बागडोर जब अपने भाई (चेतन पंडित) और उसके बेटे पृथ्वी (अर्जुन रामपाल) को सौंपता है तो यह बात उसके बेटे वीरेन्द्र (मनोज बाजपेयी) को पसंद नहीं आती। वह अपने चचेरे भाई पृथ्वी के खिलाफ आवाज भी उठाता है, लेकिन अकेला पड़ जाता है।

दलित और राजनीति में कुछ कर गुजरने की चाह लिए हुए सूरज (अजय देवगन) से वीरेन्द्र की मुलाकात होती है। कुछ मुद्दों को लेकर सूरज की पृथ्‍वी से अनबन है, इस बात का फायदा वीरेन्द्र उठाता है और उसे अपने साथ जोड़ लेता है।

कुछ दिनों में चुनाव होने वाले हैं। पृथ्‍वी के पिता को भावी मुख्यमंत्री के तौर पर पेश किया जाता है, लेकिन उनकी हत्या हो जाती है। विदेश में रहने वाला समर (रणबीर कपूर) अपने भाई की मदद के लिए भारत में ही
रूक
जाता है। इन दोनों भाइयों को अपने मामा ब्रजगोपाल (नाना पाटेकर) पर बेहद भरोसा है, जो राजनीति के अनुभवी खिलाड़ी हैं।

पृथ्‍वी को वीरेन्द्र षड्‍यंत्र के जरिये पार्टी से निष्काषित करवा देता है, लेकिन पृथ्वी हार नहीं मानता। वह अपने भाई के साथ नई पार्टी बनाकर वीरेन्द्र और सूरज की पार्टी के खिलाफ चुनाव लड़ता है। यह लड़ाई धीरे-धीरे इतनी हिंसक हो जाती है कि दोनों परिवारों को इसका नुकसान उठाना पड़ता है। इस कहानी के साथ-साथ इंदु (कैटरीना कैफ) और समर की प्रेम कहानी भी है, जिसमें समर को इंदु चाहती है, लेकिन समर किसी और की चाहत में गिरफ्त है।

कजिन ब्रदर्स के विवाद के जरिये प्रकाश झा ने दिखाने की कोशिश की है कि सत्ता के मद में लोग अंधे हो गए हैं, उनका इतना नैतिक पतन हो गया है कि भाई, भाई की हत्या कर देता है, एक पिता अपनी बेटी के प्यार को अनदेखा कर उस इंसान से उसकी शादी करवा देता है जो मुख्यमंत्री बनने वाला है, एक प्रेमी अपनी प्रेमिका को ठुकराकर उस लड़की से शादी के लिए तैयार हो जाता है जिसका पिता पार्टी के लिए भारी-भरकम राशि बतौर चंदे के देता है और टिकट पाने के लिए एक महिला किसी के साथ भी हमबिस्तर होने के लिए तैयार है।

प्रकाश झा ने महाभारत से प्रेरित कहानी को बेहतरीन तरीके से पेश किया है और फिल्म फिल्म के लंबी होने के बावजूद रुचि बनी रहती है। हर कैरेक्टर पर उन्होंने मेहनत की है। श
ुर
ुआत में इतने सारे कैरेक्टर्स देख समझने में तकलीफ होती है कि कौन क्या है, लेकिन धीरे-धीरे स्थिति स्पष्ट होती जाती है और उन किरदारों में हमें अर्जुन, कर्ण, युधिष्ठिर, कृष्ण, दुर्योधन, धृतराष्ट्र नजर आने लगते हैं।

रियलिस्टिक फिल्म बनाने वाले फिल्मकार प्रकाश झा ने इस बार कमर्शियल पहलूओं पर भी ध्यान दिया है और कुछ सीन इस तरह गढ़े हैं जो मसाला फिल्म देखने वाले दर्शकों को अच्छे लगते हैं। भले ही इसके लिए उन्हें वास्तविकता से दूर होना पड़े। यह बात उनकी फिल्म पसंद करने वालों को अखर सकती है।

अधिकांश कलाकार मँजे हुए हैं और हमें बेहतरीन अभिनय देखने को मिलता है। अजय देवगन की आँखें सुलगती हुई लगती हैं, जो उनके आक्रोश को अभिव्यक्त करती हैं। रणबीर कपूर ने एक कूल और शातिर किरदार को बेहतरीन तरीके से अभिनीत कर अपने अभिनय की रेंज दिखाई है। मनोज बाजपेयी दहाड़ते हुए शेर की तरह लगे हैं जिसे किसी भी कीमत पर वो सब चाहिए जो वह चाहता है।

नाना पाटेकर ने उस इंसान को उम्दा तरीके से जिया है जो हँसते हुए खतरनाक चाल चल जाता है। अर्जुन रामपाल की सीमित अभिनय प्रतिभा कुछ दृश्यों में उजागर हो जाती है। कैटरीना भी कई जगह असहज नजर आती हैं। नसीरुद्दीन शाह छोटे-से रोल में प्रभाव छोड़ते हैं।

भीगी सी और मोरा पिया गीत सुनने लायक हैं, लेकिन फिल्म में इन्हें ज्यादा जगह नहीं मिल पाई है। ‘राजनीति में मुर्दों को जिंदा रखा जाता है ताकि वक्त आने पर वो बोल सके’ और ‘राजनीति में कोई भी फैसला सही या गलत नहीं होता बल्कि अपने उद्देश्य को सफल बनाने के लिए लिया जाता है’ जैसे कुछ उम्दा संवाद भी सुनने को मिलते हैं।

भले ही यह प्रकाश झा की पिछली फिल्मों के मुकाबले कमतर हो, लेकिन देखी जा सकती है।

__________________________
बैनर :
फिल्मक्रॉफ्ट प्रोडक्शंस प्रा.लि.

निर्माता :
राकेश रोशन

निर्देशक :
अनुराग बसु

संगीत :
राजेश रोशन

कलाकार :
रितिक रोशन, बारबरा मोरी, कंगना, निक ब्राउन, कबीर बेदी, यूरी सूरी

यू/ए * 14 रील * 2 घंटे 8 मिनट



काइट्‌स' की कहानी पर यदि आप गौर करें तो यह बहुत ही साधारण है। इसमें कोई नयापन नहीं है। हजारों फिल्में इस तरह की कहानी पर हम देख चुके हैं। इसके बावजूद यदि फिल्म देखने लायक है तो इसकी असाधारण प्रस्तुतिकरण के कारण।

निर्देशक अनुराग बसु इस मामूली कहानी को एक अलग ही स्तर पर ले गए हैं और फिल्म को उन्होंने इंटरनेशनल लुक दिया है। आधुनिक तकनीक, शार्प एडिटिंग और भव्यता का इतना उम्दा पैकिंग किया गया है कि पुराना माल (कहानी) भी खप जाता है।

लास वेगास में रहने वाला जे (रितिक रोशन) पैसा कमाने के लिए उन लड़कियों से भी शादी कर लेता है जो ग्रीन कार्ड चाहती हैं। ऐसी ही 11 वीं शादी वह नताशा/लिंडा (बार्बरा मोरी) से करता है जो मैक्सिको से लास वेगास पैसा कमाने के लिए आई है।

अरबपति और कैसिनो मालिक (कबीर बेदी) की बेटी जिना (कंगना) को जे डांस सिखाता है। जिना उस पर मर मिटती है। जे की नजर उसके पैसों पर है, इसलिए वह भी उससे प्यार का नाटक करने लगता है।

उधर नताशा भी जिना के भाई टोनी (निक ब्राउन) से शादी करने के लिए तैयार हो जाती है ताकि उसकी गरीबी दूर हो सके। नताशा और जे की एक बार फिर मुलाकात होती है और उन्हें महसूस होता है कि वे एक-दूसरे को चाहने लगे हैं।

शादी के एक दिन पहले जे के साथ नताशा भाग जाती है। टोनी और उसके पिता अपमानित महसूस करते हैं और वे जे-नताशा को तलाश करते हैं ताकि उनकी हत्या कर वे अपना बदला ले सके। टोनी कामयाब होता है या जे? यह फिल्म में लंबी चेजिंग के जरिये दिखाया गया है।

इसमें कोई शक नहीं है कि फिल्म की कहानी बहुत ही सिंपल है। बहुत ज्यादा उतार-चढ़ाव भी नहीं हैं। कुछ खामियाँ भी हैं कि कैसे अमीर, शक्तिशाली और बिगड़ैल परिवार के दो सदस्य सड़कछाप लोगों से शादी करने के लिए तैयार हो जाते हैं या पैसे के पीछे भागने वाले जे और नताशा अचानक प्यार की खातिर सब कुछ ठुकरा देते हैं। लेकिन निर्देशक अनुराग बसु ने इस कहानी को इतने उम्दा तरीके से फिल्माया है कि इन बातों को इग्नोर किया जा सकता है।

कहानी को सीधे तरीके से कहने के बजाय उन्होंने इसे जटिलता के साथ कहा है, जिससे फिल्म में रोचकता पैदा हो गई। फ्लेशबैक का उन्होंने बेहतरीन प्रयोग किया है। एक फ्लेशबैक शुरू होता है और इसके पहले कि वो पूरा हो दूसरे घटनाक्रम आरंभ हो जाते हैं। फिर आगे चलते हुए पुराने फ्लेशबैक को पूरा किया जाता है। अलर्ट रहते हुए दर्शक को सब याद रखना पड़ता है।

फिल्म में इमोशन डालने के लिए संवादों का सहारा नहीं लिया गया है क्योंकि फिल्म के दोनों कैरेक्टर एक-दूसरे की भाषा नहीं जानते हैं, इसके बावजूद जे और नताशा के प्यार को आप महसूस कर सकते हैं। टोनी से बचते हुए उन्हें ये पता नहीं रहता कि कल वे जीवित रह पाएँगे या नहीं, इसलिए वे हर लम्हें में पूरी जिंदगी जी लेना चाहते है। इस बात को अनुराग ने खूबसूरती से पेश किया है।

फिल्म की एडिटिंग चुस्त है जिससे फिल्म की गति में इतनी तेजी है कि ज्यादा सोचने का मौका दर्शकों को नहीं मिलता। 'काइट्‌स' को इंटरनेशनल लुक देने में इसकी एडिटिंग ने महत्वपूर्ण रोल अदा किया है।

रितिक रोशन हैंडसम लगे हैं। जहाँ तक अभिनय का सवाल है तो फिल्म की शुरुआत में कैरेक्टर के मुताबिक लंपटता वे नहीं दिखा पाए, लेकिन इसके बाद प्यार में डूबे प्रेमी का रोल उन्होंने बेहतरीन तरीके से अभिनीत किया है। रितिक की तुलना में खूबसूरत बारबरा बड़ी लगती हैं, लेकिन उनकी कैमेस्ट्री खूब जमी है। बारबर
ा
क
ी
एक्टिंग इतनी नेचुरल है कि लगता ही नहीं कि वे अभिनय कर रही हैं। कंगना और कबीर बेदी के पास करने को ज्यादा कुछ नहीं था। निक ब्राउन ने खलनायकी के तीखे तेवर दिखाए हैं।

राजेश रोशन ने दो गीत 'जिंदगी दो पल की' और 'दिल क्यूँ ये मेरा' सुनने लायक बनाए हैं। फिल्म के संवाद अँग्रेजी, स्पैनिश और हिंदी में हैं। मल्टीप्लेक्स में अँग्रेजी और सिंगल स्क्रीन में हिंदी सब टाइटल दिए गए हैं। भारतीय दर्शक इस तरह के सब-टाइटल पढ़ने के आदी नहीं है। अँगरेजी में भी ढेर सारे संवाद हैं। ये बातें फिल्म के खिलाफ जा सकती हैं और व्यवसाय पर इसका असर पड़ सकता है।

तकनीकी रूप से फिल्म हॉलीवुड के स्तर की है। अयनंका बोस की सिनेमाटोग्राफी कमाल की है। सलीम-सुलैमान का बैकग्राउंड म्यूजिक उम्दा है।

‘काइट्‍स’ की कहानी पर यदि मेहनत की जाती तो इस फिल्म की बात ही कुछ होती। फिर भी आर्डिनरी कहानी को एक्स्ट्रा आर्डिनरी तरीके से पेश किया गया है और इस वजह से 'काइट्‌स' देखी जा सकती है।

__________________________
बैनर :
रिलायंस बिग पिक्चर्स

निर्देशक :
श्याम बेनेगल

संगीत :
शांतनु मोइत्रा

कलाकार :
बोमन ईरानी, मिनिषा लांबा, समीर दत्तानी, रवि किशन, इला अरुण, रजित कपूर, यशपाल शर्मा, रवि झांकल

सेंसर सर्टिफिकेट :यू/ए * 16 रील * 2 घंटे 20 मिनट



श्याम बेनेगल का कहना है कि वे युवाओं को गाँव से जोड़ना चाहते हैं क्योंकि भारतीयों का एक बहुत बड़ा हिस्सा गाँवों में बसता है जो शाइनिंग इंडिया से बहुत दूर है। इसलिए उन्होंने ‘वेल डन अब्बा’ में चिकटपल्ली नामक गाँव को दिखाया है। ग्रामीण जीवन और उनकी समस्याओं को यह फिल्म बारीकी से दिखाती है।

इस फिल्म के जरिये उन्होंने उन सरकारी योजनाओं पर प्रहार किया है जो गरीबी रेखा के नीचे रहने वाले लोगों के लिए बनाई जाती है। मुफ्त का घर, मुफ्त का कुआँ, मुफ्त की शिक्षा, चिकित्सा जैसी योजनाएँ सरकार से गरीब तक पहुँचने में कई लोगों के हाथ से गुजरती है और लाख रुपए सैकड़े में बदल जाते हैं।

अरमान अली (बोमन ईरानी) मुंबई में ड्रायवर है। छुट्टी लेकर वह अपनी बेटी मुस्कान (मिनिषा लांबा) के लिए लड़का ढूँढने चिकटपल्ली जाता है। मुस्कान अपने चाचा-चाची के साथ रहती है जो मस्जिद से जूते भी चुराते हैं और बावड़ियों से पानी भी क्योंकि गाँव में पानी का संकट है।

अरमान को पता चलता है कि कपिल धारा योजना के अंतर्गत सरकार गरीबों को बावड़ी के लिए मुफ्‍त में धन दे रही है। वह अपनी जमीन पर बावड़ी बनवाना चाहता है ताकि थोड़ी-बहुत फसल पैदा कर सके। गरीबी रेखा के नीचे होने का वह झूठा प्रमाण-पत्र बनवाता है और बावड़ी के लिए आवेदन करता है।

उसका सामना भ्रष्ट अफसर, बाबू, मंत्री और इंजीनियर से होता है जो उसे मिलने वाले अनुदान में से अपना हिस्सा माँगते हैं। आखिर में अरमान के हाथों में चंद हजार रुपए आते हैं जिससे बावड़ी नहीं बनाई जा सकती।

उदास अरमान को उसकी 12 वीं कक्षा में पढ़ रही बेटी मुस्कान अनोखा रास्ता बताती है। वे बावड़ी की चोरी की रिपोर्ट दर्ज करवाते हैं। उ
नका
साथ वे लोग भी देते हैं जिनके साथ भी बावड़ी के नाम पर हेराफेरी की गई। मामला विधानसभा तक पहुँच जाता है और सरकार बचाने के लिए रातो-रात बावड़ी बना दी जाती है।

इस कहानी को ‘नरसैय्या की बावड़ी’ (जीलानी बानो), ‘फुलवा का पुल’ (संजीव) और ‘स्टिल वॉटर्स’ को आधार बनाकर तैयार किया गया है। इस तरह की कहानी पर कुछ क्षेत्रीय भाषाओं में भी फिल्म बनी है और कुछ दिनों पहले ‘लापतागंज’ टीवी धारावाहिक के एक एपिसोड में भी ऐसी कहानी देखने को मिली थी। लेकिन श्याम बेनेगल का हाथ लगने से यह कहानी ‘वेल डन अब्बा’ में और निखर जाती है।

बेनेगल ने सरकारी सिस्टम और इससे जुड़े भ्रष्ट लोगों को व्यंग्यात्मक और मनोरंजक तरीके से स्क्रीन पर पेश किया है कि किस तरह इन योजनाओं को मखौल बना दिया गया है और गर
ीबों का हक
अफसर/मंत्री/पुलिस
छ
ीन रहे हैं। कई ऐसे दृश्य हैं जो चेहरे पर मुस्कान लाते हैं साथ ही सोचने पर मजबूर करते हैं। ये सारी बातें बिना लाउड हुए दिखाई गई हैं।

मुख्‍य कहानी के साथ-साथ मुस्कान और आरिफ का रोमांस और शेखों द्वारा गरीब लड़कियों को खरीदने वाला प्रसंग भी उल्लेखनीय है। फिल्म की धीमी गति और लंबे क्लायमेक्स से कुछ लोगों को शिकायत हो सकती है, लेकिन इसे अनदेखा भी किया जा सकता है।

गाँव की जिंदगी में एक ठहराव होता है और इसे फिल्म के किरदारों के जरिये महसूस किया जा सकता है। फिल्म में कई ऐसे कैरेक्टर हैं जो फिल्म खत्म होने के बाद भी याद रहते हैं। चाहे वो भला आदमी अरमान हो, उसकी तेज तर्रार बेटी मुस्कान हो या इंजीनियर झा हो जिसके दिमाग में हमेशा सेक्स छाया रहता है।

अरमान अली के रूप में बोमन ईरानी की एक्टिंग बेहतरीन है, लेकिन अरमान के जुड़वाँ भाई के रूप में उन्होंने थोड़ी ओवर एक्टिंग की है। मिनिषा लांबा का यह अब तक सबसे उम्दा अभिनय कहा जा सकता है। रवि किशन, रजत कपूर, इला अरुण, समीर दत्ता, राजेन्द्र गुप्ता ने भी अपना काम अच्छे से किया है। सोनाली कुलकर्णी को ज्यादा अवसर ‍नहीं मिल पाए।

‘वेल डन अब्बा’ एक वेल मेड फिल्म है और इसे देखा जा सकता है।

__________________________
बैनर :
बालाजी टेलीफिल्म्स, एएलटी एंटरटेनमेंट, बालाजी मोशन पिक्चर्स

निर्माता :
एकता कपूर, शोभा कपूर, प्रिया श्रीधरन

निर्देशक :
दिबाकर बैनर्जी

संगीत :
स्नेहा खानविलकर

कलाकार :
अंशुमन झा, श्रुति, राजकुमार यादव, नेहा चौहान, आर्या देवदत्ता, अमित सियाल

ए सर्टिफिकेट * एक घंटा 43 मिनट



‘लव सेक्स और धोखा’ एक एक्सपरिमेंटल फिल्म है, जो कैमरे और टेक्नालॉजी की पर्सनल लाइफ में दखल को दिखाती है। हर आदमी के पास इन दिनों कैमरा है और जब चाहे वो इसका उपयोग/दुरुपयोग कर रहा है।

कैमरे की आँख हम पर लगातार नजर रखे हुए है। मीडिया इसके जरिये स्टिंग ऑपरेशन कर रहा है। लेकिन उसका उद्देश्य सच्चाई को समाने लाने की बजाय सनसनी फैलाना और प्राइम टाइम में मनोरंजन देना है।

अश्लील एमएमएस की इन दिनों डिमांड है क्योंकि दूसरों के निजी क्षणों को देखना बड़ा अच्छा लगता है। हर कोई रियलिटी देखना चाहता है। कई बार लोगों को पता ही नहीं चलता और ये वेबसाइट पर अपलोड कर दिए जाते हैं।

निर्देशक दिबाकर बैनर्जी ने अपनी फिल्म को तीन कहानियों में बाँटा है। पहली स्टोरी में लव दिखाया गया है। फिल्म इंस्टीट्यूट का स्टुडेंट डिप्लोमा फिल्म बनाते हुए हीरोइन से प्यार कर बैठता है।

टीनएज में प्यार को लेकर तरह-तरह की कल्पनाएँ होती हैं। ‘डीडीएलजे’ जैसी फिल्मों का नशा दिमाग पर छाया रहता है। इस कहानी के किरदार भी राज और सिमरन की तरह व्यवहार करते हैं, लेकिन उनकी लव स्टोरी का ‘द एंड’ राज और सिमरन की तरह नहीं होता है क्योंकि रियलिटी और कल्पना में बहुत डिफरेंस है। तीनों कहानी में ये वीक है क्योंकि इसमें नाटकीयता कुछ ज्यादा हो गई है। इस स्टोरी को हाथ में कैमरा लेकर फिल्माया गया है।

दूसरी कहानी डिपार्टमेंटल स्टोर में लगे सिक्यूरिटी कैमरे की नजर से दिखाई गई है। इस कैमरे की मदद से वहाँ काम करने वाला आदर्श एक पोर्न क्लिप बनाना चाहता है। रश्मि नामक सेल्सगर्ल का वह पहले दिल जीतता है और फिर स्टोर में उसके साथ सेक्स कर वह क्लिप को महँगे दामों में बेच देता है। यहाँ बताने की कोशिश की गई है कि हर ऊँची दुकान या मॉल्स में आप पर कड़ी नजर सिक्यूरिटी के बहाने रखी जा रही है, लेकिन इसका दुरुपयोग भी हो सकता है।

तीसरी कहानी को स्पाय कैमरे के जरिये दिखाया गया है। एक डांसर को म्यूजिक वीडियो में मौका देने के बहाने एक प्रसिद्ध पॉप सिंगर उसका शारीरिक शोषण करता है। डांसर की मुलाकात एक जर्नलिस्ट से होती है, जिसकी मदद से वे सिंगर का स्टिंग ऑपरेशन करते हैं।

यहाँ मीडिया को आड़े हाथों लिया गया है, जो इस फुटेज के जरिये सच्चाई को सामने लाने के बजाय अपनी टीआरपी को ध्यान रखता है। वे इस कहानी को सीरियल की तरह खींचकर पैसा बनाना चाहते हैं।

तीनों कहानियों को बेहतरीन तरीके से जोड़ा गया है और आपको अलर्ट रहना पड़ता है कि कौन-सा कैरेक्टर किस स्टोरी का है और इस स्टोरी में कैसे आ गया है।

फिल्म के सारे कलाकार अपरिचित हैं, लेकिन उनकी एक्टिंग सराहनीय है। कभी नहीं लगता कि वे एक्टिंग कर रहे हैं। ऐसा लगता है कि वे हमारे आसपास मौजूद हैं और हम कैमरे के माध्यम से उन पर नजर रखे हुए हैं।

डायरेक्टर दिबाकर बैनर्जी की पकड़ पूरी फिल्म पर है। एक्सपरिमेंटल और रियलिटी के करीब होने के बावजूद फिल्म इंट्रस्टिंग लगती है। अपने एक्टर्स से उन्होंने बखूबी काम लिया। सिनेमाटोग्राफर निकोस ने कैमरे को एक कैरेक्टर की तरह यूज़ किया है। नम्रता राव की एडिटिंग तारीफ के काबिल है।

‘लव सेक्स और धोखा’ उन लोगों के लिए नहीं है जो टिपिकल मसाला फिल्म देखना पसंद करते हैं। आप कुछ डिफरेंट की तलाश में हैं तो इसे देखा जा सकता है।

__________________________
बैनर :
वॉर्नर ब्रॉस. पिक्चर्स, वाइड फ्रेम फिल्म्स

निर्माता :
अमिता पाठक, वॉनर ब्रॉस.

निर्देशक :
अश्वनी धीर

संगीत :
प्रीतम

कलाकार :
अजय देवगन, कोंकणा सेन शर्मा, परेश रावल

यू सर्टिफिकेट * 13 रील * एक घंटा 59 मिनट



इस बिज़ी लाइफ और महँगाई के दौर में अतिथि किसी को भी अच्छा नहीं लगता। वो जमाना बीत चुका है जब गेस्ट घर में कई दिनों तक डेरा डालकर रखते थे और बुरे नहीं लगते थे। इस बात को लेकर निर्देशक अश्विनी धीर ने ‘अतिथि तुम कब जाओगे’ बनाई है। वैसे तो इसकी स्टोरी टीवी के लिए ज्यादा फिट है, लेकिन अश्विनी ‍ने फिल्म बना डाली है। लेकिन फिल्म बुरी नहीं है और समय काटने के लिए देखी जा सकती है।

मुंबई में रहने वाले पुनीत (अजय देवगन) और मुनमुन (कोंकणा सेन शर्मा) की अपनी-अपनी व्यस्त लाइफ है। पुनीत फिल्मों की स्क्रिप्ट लिखता है और मुनमुन एक ऑफिस में काम करती है। दोनों का एक बेटा है, जो अक्सर उनसे सवाल करता रहता है कि अपने घर गेस्ट क्यों नहीं आते?

आखिरकार एक दिन पुनीत के दूर के रिश्तेदार लम्बोदर (परेश रावल) उनके घर आ धमकता है। उन्हें सब चाचाजी कहते हैं। चाचाजी का अंदाज बड़ा निराला है। घर की बाई से ऐसा काम लेते हैं कि वह नौकरी छोड़कर भाग जाती है। मुनमुन इससे बड़ी निराश होती है। उसका कहना है कि पति यदि छोड़ के चले जाए तो तुरंत दूसरा मिल जाता है, लेकिन बाई नहीं मिलती।

चाचाजी के लिए खाना बनाना हो तो नहा कर ही किचन में जाना पड़ता है। ऐसे कई उनके नियम कायदे हैं। एक-दो दिन तो अच्छा लगता है, लेकिन जब चाचाजी जाने का नाम ही नहीं लेते तो पुनीत-मुनमुन उन्हें घर से निकालने के लिए नई-नई तरकीबों का इस्तेमाल करते हैं। लेकिन चाचाजी के आगे ‍सारी ट्रिक्स फेल हो जाती है।

पुनीत अंडरवर्ल्ड के पास भी जाता है, लेकिन फिर भी उसे नाकामी मिलती है। किस तरह वे कामयाब होते हैं और उन्हें चाचाजी का महत्व समझ में आता है ‍यह फिल्म का सार है।

अश्विनी धीर ने इसके पहले ‘वन टू थ्री’ नामक फिल्म बनाई थी, जिसमें उन्होंने अश्लीलता से परहेज नहीं किया था। लेकिन इस फिल्म को उन्होंने फूहड़ता से बचाए रखा और एकदम साफ-सुथरी फिल्म पेश की है।

गणेश जी से अतिथि को जोड़ना और कालिया (विजू खोटे) तथा चाचाजी के वाले कुछ दृश्य अच्छे बन पड़े हैं। फिल्म अंतिम कुछ रीलों में कमजोर पड़ जाती है और कहानी को ठीक से समेटा नहीं गया है। साथ ही कुछ दृश्यों का दोहराव भी है। अंत में जो ड्रामा और उपदेश दिए गए हैं वो बोरियत भरे हैं।

चाचा की हरकतों से परेशान पुनीत का किरदार अजय ने अच्‍छी तरह से निभाया है। कोंकणा सेन को निर्देशक ने कम मौके दिए। परेश रावल इस फिल्म के हीरो हैं। गोरखपुर में रहने वाले लम्बोदर चाचा की बारीकियों को उन्होंने बेहतरीन तरीके से पर्दे पर पेश किया है। सतीश कौशिक, विजू खोटे का अभिनय भी उम्दा है।

संगीत के नाम पर एकाध गाना है और कुछ पैरोडियाँ हैं, जो नहीं भी होती तो खास फर्क नहीं पड़ता। कुल मिलाकर ‘अतिथि तुम कब जाओगे?’ एक साफ-सुथरी हास्य फिल्म है जो देखी जा सकती है।

__________________________
निर्माता :
रितेश सिधवानी, फरहान अख्तर

निर्देशक :
विवेक ललवानी

संगीत :
शंकर-अहसान-लॉय

कलाकार :
फरहान अख्तर, दीपिका पादुकोण, राम कपूर, विवान, विपिन शर्मा, शैफाली शाह

यू/ए * 16 रील * दो घंटे 15 मिनट



कल्पना कीजिए कि यदि आपको आपका ही फोन आए तो क्या हो? आइडिया मजेदार है। इसी आइडिया को लेकर विजय ललवानी ने ‘कार्तिक कॉलिंग कार्तिक’ बनाई है।

कार्तिक नारायण (फरहान अख्तर) एक लूज़र है। ऑफिस में सबसे ज्यादा काम करने के बावजूद उसे बॉस की बातें सुननी पड़ती है। कोई उसका दोस्त नहीं है। साथ में काम करने वाली शोनाली मुखर्जी (दीपिका पादुकोण) को वो चाहता है। हजार से भी ज्यादा मेल उसने शोनाली के लिए टाइप किए हैं, लेकिन आत्मविश्वास नहीं है इसलिए सेव करके रखे हैं। पुरानी क्लासिकल हिन्दी फिल्म ‘छोटी सी बात’ यदि आपको याद है तो उसमें अमोल पालेकर ने जो किरदार निभाया था, कार्तिक भी उसी तरह का है।

कार्तिक के पास एक दिन घर पर उसके बॉस का फोन आता है। जोरदार डाँट खाने के बाद वह फोन फेंक कर तोड़ देता है। फिर नया इंस्ट्रुमेंट लाता है और उसके बाद रोजाना सुबह पाँच बजे कार्तिक के फोन आने शुरू हो जाते हैं। घबराकर कार्तिक टेलीफोन एक्सचेंज से पता लगवाता है, लेकिन वहाँ से उसे बताया जाता है कि उसे उसके द्वारा बताए गए वक्त पर कोई कॉल्स नहीं आ रहे हैं।

फोन वाला कार्तिक कुछ ऐसी बातें बताता हैं कि कार्तिक की जिंदगी बदल जाती है। उसमें गजब का आत्मविश्वास आ जाता है। जिस ऑफिस से उसे निकाला गया था उसी ऑफिस में उसे चार गुना सैलेरी पर रखा जाता है। जो शोनाली उसकी तरफ देखती भी नहीं थी, वो उसकी गर्लफ्रेंड बन जाती है।

फोन वाला कार्तिक चेतावनी देता है कि यह बात किसी को बताना नहीं है, इसके बावजूद कार्तिक अपनी गर्लफ्रेंड को यह बात बता देता है। गर्लफ्रेंड उसे डॉक्टर के पास ले जाती है। कार्तिक की इस हरकत से फोन वाला कार्तिक उसकी जिंदगी बरबाद कर देता है। जॉब और गर्लफ्रेंड दोनों उससे संबंध तोड़ लेते हैं। फोन वाला कार्तिक कौन है? वह ऐसा क्यों कर रहा है? यह सस्पेंस है।

जब यह राज खुलता है तो कुछ दर्शक इसे डाइजेस्ट कर सकते हैं लेकिन कुछ के लिए इसे एक्सेप्ट करना आसान नहीं होगा।
विजय ललवानी फिल्म के राइटर भी हैं और डायरेक्टर भी। बतौर डायरेक्टर उन्होंने कहानी को स्क्रीन पर अच्छे से पेश किया है। फिल्म बाँधकर रखती है और दर्शक का फिल्म में इंट्रेस्ट बना रहता है। फिल्म का लुक यूथफुल है और मेट्रो कल्चर को कैरेक्टर अच्छी तरह से पेश करते हैं।

फरहान और दीपिका के रोमांस को बेहतरीन तरीके से पेश किया गया है। दोनों की कैमेस्ट्री अच्छी लगती है। एक हॉट तो दूजा कूल। दोनों के कैरेक्टर को उम्दा तरीके से स्टेबलिश किया है। डॉयलॉग्स बेहतरीन हैं।

राइटर के रूप में विजय को थोड़ा हार्ड वर्क करना था, खासतौर पर सेकंड हाफ में लिखे गए कुछ दृश्य कमजोर हैं। इस हिस्से में फिल्म ‍सीरियस हो गई है। दो गाने बेवजह ठूँसे गए हैं। सस्पेंस को लेकर दर्शकों में वो थ्रिल पैदा नहीं कर पाए। कार्तिक को कौन कॉल कर रहा है इस नतीजे पर भी फिल्म अचानक पहुँच जाती हैं। फिल्म को समेटने में जल्दबाजी की गई है।

फरहान अख्तर ने उम्दा अभिनय किया है। कार्तिक के किरदार को उन्होंने बारीकी से पकड़ा है। उनका साथ दीपिका पादुकोण ने बेहतरीन तरीके से निभाया है। सेकंड हाफ में दीपिका को कम अवसर मिले हैं और उनकी कमी खलती है। राम कपूर और शैफाली ने भी अपने किरदारों के साथ न्याय किया है। फिल्म का संगीत मधुर है और तीन गाने सुनने लायक हैं।

कार्तिक कॉलिंग कार्तिक के अंत से आप भले ही सहमत ना हो, लेकिन उम्दा प्रस्तुतिकरण और बेहतरीन अभिनय के कारण यह फिल्म एक बार देखी जा सकती है।

__________________________
निर्माता :
हीरू यश जौहर, गौरी खान

निर्देशक :
करण जौहर

कहानी-स्क्रीनप्ले :
शिबानी बाठिजा

गीत :
निरंजन आयंगार

संगीत :
शंकर-अहसान-लॉय

कलाकार :
शाहरुख खान, काजोल, जिमी शेरगिल, ज़रीना वहाब

यू/ए * दो घंटे 40 मिनट



ज्यादातर लोग धर्म के आधार पर राय बनाते हैं कि वह इंसान अच्छा है या बुरा है। 9/11 के बाद इस तरह के लोगों की संख्‍या में जबर्दस्त इजाफा हुआ है। अमेरिका और यूरोप में एशियाई लोगों के प्रति अन्य देशों के लोगों में नफरत बढ़ी है। ‘ट्विन टॉवर्स’ पर हमला करने वाले मुस्लिम थे, इसलिए सारे मुसलमानों को संदेह की दृष्टि से देखा जाने लगा। जबकि व्यक्ति का अच्छा या बुरा होना किसी धर्म से संबंध नहीं रखता है।

‘माई नेम इज खान’ में बरसों पुरानी सीधी और सादी बात कही गई है। ‘दुनिया में दो तरह के लोग होते हैं अच्छे या बुरे।‘ इस लाइन के इर्दगिर्द निर्देशक करण जौहर और लेखिका शिबानी बाठिजा ने कहानी का तानाबाना बुना है। उपरोक्त बातें यदि सीधी-सीधी कही जाती तो संभव है कि ‘माई नेम इज खान’ डॉक्यूमेंट्री बन जाती और ज्यादा लोगों तक बात नहीं पहुँच पाती। इसलिए मनोरंजन को प्राथमिकता देते हुए लवस्टोरी को रखा गया और बैकड्रॉप में 9/11 की घटना से लोगों के जीवन और नजरिये पर क्या प्रभाव हुआ यह दिखाया गया।

कहानी है रिज़वान खान (शाहरुख खान) की। वह एस्पर्गर नामक बीमारी से पीड़ित है। ऐसा इंसान रहता तो बहुत होशियार है, लेकिन कुछ चीजों से वह डरता है। घबराता है। इसलिए आम लोगों से थोड़ा अलग दिखता है। रिज़वान पीला रंग देखकर बैचेन हो जाता है। अनजाने लोगों का साथ और भीड़ से उसे घबराहट होती है। शोर या तेज आवाज वह बर्दाश्त नहीं कर पाता। लेकिन वह खूब किताबें पढ़ता है। उसकी याददाश्त बेहद तेज है। टाइम-टेबल से वह काम करता है।

रिजवान पर अपनी माँ (जरीना वहाब) की बातों का गहरा असर है, जिसने उसे बचपन में इंसानियत के पाठ पढ़ाए थे। माँ के निधन के बाद रिज़वान अपने छोटे भाई जाकिर (जिमी शेरगिल) के पास अमेरिका चला जाता है। अपने भाई की कंपनी के प्रोडक्ट्स वह बाजार में जाकर बेचता है और उसकी मुलाकात मंदिरा (काजोल) से होती है।

मंदिरा अपने पति से अलग हो चुकी है और उसका एक बेटा है। रिजवान और मंदिरा एक-दूसरे को चाहने लगते हैं। जाकिर नहीं चाहता कि रिजवान हिंदू लड़की से शादी करे, लेकिन रिजवान उसकी बात नहीं मानता। शादी के बाद रिजवान और मंदिरा खुशहाल जिंदगी जीते हैं, लेकिन 9/11 की घटना के बाद उनकी जिंदगी में भूचाल आ जाता है।

एक ऐसी घटना घटती है कि रिजवान को मंदिरा अपनी जिंदगी से बाहर फेंक देती है। मंदिरा को फिर पाने के लिए रिजवान अमेरिका यात्रा पर निकलता है और किस तरह वह उसे वापस पाता है यह फिल्म का सार है।

कहानी में रोमांस और इमोशन का अच्छा स्कोप है और करण जौहर ने इसका पूरा फायदा उठाया है। उन्होंने कई छोटे-छोटे ऐसे दृश्य रचे हैं जो सीधे दिल को छू जाते हैं। काजोल और शाहरुख के रोमांस वाला भाग बेहतरीन है। इसमें करण को ज्यादा मेहनत नहीं करना पड़ी होगी क्योंकि शाहरुख-काजोल में गजब की कैमेस्ट्री है। ‘बाजीगर’ को रिलीज हुए बरसों हो गए लेकिन इस गोल्डन कपल में अभी भी ताजगी नजर आती है।

समुद्र किनारे खड़े होकर शहर की ओर देखते हुए रिजवान कामयाब होने की बात कहता है। यह दृश्य शाहरुख की जिंदगी से लिया गया है। फिल्मों में आने के पहले मुंबई में समुद्र किनारे खड़े होकर उन्होंने इस शहर पर छा जाने का ख्‍वाब देखा था।

मध्यांतर के पहले वाला हिस्सा शानदार है। फिल्म की पहली फ्रेम से ही दर्शक रिजवान और मंदिरा के परिवार का हिस्सा बन जाता है और उनके दर्द और खुशी को वह महसूस करता है। फिल्म के दूसरे हिस्से में कुछ गैर-जरूरी दृश्य हैं और कहीं-कहीं फिल्म अति नाटकीयता का शिकार हुई है, लेकिन ये कमियाँ फिल्म की खूबियों के मुकाबले बहुत कम है।

फिल्म के मुख्य किरदार को एस्पर्जर सिंड्रोम से ग्रस्त क्यों दिखाया गया? इसके दो कारण है। पहला, फिल्म कुछ अलग दिखे, शाहरुख को कुछ कर दिखाने का अवसर मिले। और दूसरा कारण ये कि इंसानियत, धर्म, अच्छाई और बुराई को वो इंसान उन भले-चंगे लोगों से ज्यादा अच्‍छी तरह समझता है, जिसे लोगों को समझने में कठिनाई होती है।

शाहरुख खान के आलोचक अक्सर कहते हैं कि वे हर किरदार को शाहरुख बना देते हैं, लेकिन यहाँ वे रिजवान वे ऐसे घुल गए कि शाहरुख याद ही नहीं रहते। रिजवान की बॉडी लैंग्वेज, चलने और बोलने का अंदाज, उसकी कमियाँ, उसकी खूबियाँ को उन्होंने इतनी सूक्ष्मता से पकड़ा है कि लगने लगता है कि उनसे बेहतरीन इस किरदार को कोई और नहीं निभा सकता था। खासतौर पर रिजवान जब शरमाकर हँसता है तो उन दृश्यों में शाहरुख का अभिनय देखने लायक है। उन्होंने स्क्रिप्ट से उठकर अभिनय किया है। जो लोग ‍कहानी से सहमत नहीं भी हो, उन लोगों को भी शाहरुख का अभिनय बाँधकर रखता है।

काजोल में चंचलता बरकरार है। मंदिरा के रूप में उनकी एक्टिंग देखने लायक है। कई दृश्यों में उनकी आँखें संवाद से ज्यादा बेहतर तरीके से अपनी बात कहती है। छोटी-छोटी भूमिकाओं में कई कलाकार हैं और सभी ने अपना काम बखूबी किया है।

रवि के चन्द्रन की सिनेमेटोग्राफी अंतरराष्ट्रीय स्तर की है। फिल्म का संपादन उम्दा है। शंकर-अहसान-लॉय ने फिल्म के मूड के अनुरूप संगीत दिया है।

‘माई नेम इज खान’ में कई मैसेजेस हैं, जिसमें अहम ये कि धर्म का चश्मा पहनकर व्यक्ति का आँकलन न किया जाए। शाहरुख-काजोल का अभिनय, करण का उम्दा निर्देशन और मनोरंजन के साथ संदेश य
े
बाते
ं
फिल्म को देखने लायक बनात
ी
है।

__________________________
निर्माता :
विशाल भारद्वाज, रमन मारू

निर्देशक :
अभिषेक चौबे

संगीत :
विशाल भारद्वाज

कलाकार :
नसीरुद्दीन शाह, अरशद वारसी, विद्या बालन, सलमान शाहिद

केवल वयस्कों के लिए * एक घंटा 57 मिनट



‘इश्किया’ देखते समय ‘ओंकारा’ की याद आना स्वाभाविक है। ‘ओंकारा’ की ही तरह इस फिल्म के किरदार के मन में क्या चल रहा है जानना कठिन होता है। लालच, प्यार और स्वार्थ के मायने उनके लिए हर पल बदलते रहते हैं। निर्देशक अभिषेक चौबे लंबे समय से विशाल भारद्वाज के साथ जुड़े हुए हैं इसलिए उन पर विशाल का असर होना स्वाभाविक है। हालाँकि ‘इश्किया’ में ‘ओंकारा’ जैसी धार नहीं है, लेकिन अभिषेक का प्रयास सराहनीय है।

फिल्म शुरू होती है कृष्णा (विद्या बालन) और उसके पति के अंतरंग दृश्यों से। कुछ ही पलों में एक विस्फोट होता है और कृष्णा का पति मारा जाता है। इधर खालूजान (नसीरुद्दीन शाह) का मुँहबोला जीजा मुश्ताक उसे और बब्बन (अरशद वारसी) को उनकी एक गलती के लिए जिंदा दफनाना चाहता है। मौका मिलते ही दोनों बदमाश भाग निकलते हैं और मुश्ताक के लाखों रुपए भी ले उड़ते हैं।

मुश्ताक से छिपते हुए वे अपने दोस्त (कृष्णा के पति) के घर रूकने का फैसला करते हैं जहाँ उनकी मुलाकात उसकी विधवा से होता है। उनके पैरों के तले की जमीन तब खिसक जाती है जब कृष्णा के घर छिपाए पैसे चोरी हो जाते हैं। मुश्ताक पीछा करते हुए उन्हें पकड़ लेता है और रुपए लौटाने के लिए कुछ दिनों की मोहलत देता है।

कृष्णा के यहाँ रहते हुए दोनों को उससे इश्क हो जाता है। कृष्णा रोमांस खालूजान से करती है और संबंध बब्बन से बनाती है। कृष्णा को भी पैसों की जरूरत है और उसका नया रूप सामने आता है। तीनों मिलकर एक अमीर व्यापारी का अपहरण करते हैं।

कृष्णा को लेकर खालूजान और बब्बन की टकराहट, पैसों को लेकर सभी का लालच और कृष्णा के अतीत के सामने आने से कई विषम परिस्थितियाँ उत्पन्न होती हैं, जिससे हर किरदार की सोच और भावनाओं में परिवर्तन देखने को मिलता है।

फिल्म आरंभ होने के दस मिनट बाद आप पूर्वी उत्तर प्रदेश की ग्रामीण पृष्ठभूमि का हिस्सा बन जाते हैं। शहर की चकाचौंध और आधुनिकता से यह फिल्म दूर ले जाती है। देहाती किरदार, उनकी भाषा और रहन-सहन को निर्देशक अभिषेक चौबे ने बखूबी फिल्माया और ड्रामे को जटिलता के साथ पेश किया।

साथ ही सीमा के नजदीक चलने वाली हलचल को भी उन्होंने दिखाया है कि हथियार कितनी आसानी से उपलब्ध हैं। जातिवाद किस तरह चरम पर पहुँच गया है उसे एक संवाद से दर्शाया गया है। खालूजान को बब्बन कहता है ‘यह जगह बहुत खतरनाक है। अपने यहाँ तो सिर्फ शिया और सुन्नी हैं यहाँ तो यादव, पांडे, जाट हर किसी ने अपनी फौज बना ली है।‘ हालाँकि उन्होंने इन विषयों को हल्के से छूआ है।

फिल्म का स्क्रीनप्ले इस तरह लिखा गया है कि किरदारों के मन में क्या चल रहा है या आगे क्या होने वाला है, इसका अंदाजा नहीं लगाया जा सकता। इस वजह से फिल्म दर्शकों को बाँधकर रखती है। क्लाइमैक्स के थोड़ा पहले कसावट कमजोर पड़ जाती है। ऐसा लगता है कि जल्दबाजी में काम किया गया है। इस हिस्से में फिल्म का संपादन भी ठीक नहीं है और कनफ्यूजन पैदा होता है।

फिल्म का संगीत बेहतरीन है और यह भी फिल्म देखने का एक कारण है। गुलजार और विशाल की जोड़ी ने ‘इब्ने बतूता’ और ‘दिल बच्चा है’ जैसे बेहतरीन गीत दिए हैं। मोहन कृष्णा की सिनेमेटोग्राफी शानदार है।

अभिनय में फिल्म के तीनों मुख्य कलाकारों ने बेजोड़ अभिनय किया है। नसीरुद्दीन शाह कभी खराब अभिनय कर ही नहीं सकते हैं। उनकी संगति का असर अरशद वारसी पर भी हुआ और नसीर के साथ उनकी जुगलबंदी खूब जमी। निर्देशक ने उन पर नियंत्रण रखा और उन्होंने ओवरएक्टिंग नहीं की। ‘पा’ के बाद विद्या बालन ने एक बार फिर अपना रंग जमाया। उनके चरित्र में कई शेड्स हैं जिन्हें उन्होंने बखूबी जिया है।

अगर रूटीन मसाला फिल्मों से हटकर आप कुछ देखना चाहते हैं तो ‘इश्किया’ देखी जा सकती है।

__________________________
निर्माता :
विजय गलानी

निर्देशक :
अनिल शर्मा

गीत :
गुलजार

संगीत :
साजिद-वाजिद

कलाकार :
सलमान खान, ज़रीन खान, सोहेल खान, मिथुन चक्रवर्ती, जैकी श्रॉफ, लिसा, पुरु राजकुमार

यू/ए * 10 रील * दो घंटे 39 मिनट



बॉलीवुड में बनने वाली वर्तमान फिल्मों में से वह हीरो गायब हो गया जो लार्जर देन लाइफ हुआ करता था। जिसका शरीर फौलाद का और दिल सोने का हुआ करता था। जो अपनी बात का पक्का हुआ करता था। अपना हर वादा निभाता था। कमजोर पर अपनी ताकत का जोर नहीं दिखाता था। उसके कुछ सिद्धांत हुआ करते थे। लोग जिसे पूजते थे। उस हीरो को निर्देशक अनिल शर्मा ‘वीर’ में वापस लाए हैं।

अनिल शर्मा को लार्जर देन लाइफ फिल्म बनाना पसंद है। धर्मेन्द्र (हुकूमत) और सनी देओल (गदर) के साथ सफल फिल्म वे दे चुके हैं। इस बार वे सलमान खान के साथ हैं। इस तरह की फिल्में सुपरस्टार के साथ ही बनाई जा सकती है तभी विश्वसनीयता पैदा होती है और दर्शक आँख मूँदकर विश्वास कर लेते हैं कि उनका हीरो कुछ भी कर सकता है।

इस फिल्म की कहानी सलमान खान ने लिखी है और वो भी लगभग 20 बरस पहले। फिल्मों में आने के पहले ‘धरमवीर’, ‘राजतिलक’, ‘मर्द’ जैसी मसाला फिल्में उन्होंने देखी होगी, जिनमें नायक सर्वेसर्वा होता था। शायद सलमान खान पर भी इस तरह की फिल्मों का असर हुआ और उनकी लिखी ‘वीर’ में इन फिल्मों की झलक मिलती है।

कहानी पिंडारी नामक समूह की है, जिनके साथ माधवगढ़ का राजा (जैकी श्रॉफ) अँग्रेजों के साथ मिलकर धोखा करता है। अपने पिता के अपमान का बदला वीर (सलमान खान) लेना चाहता है। अँग्रेजों के छल, कपट सीखने के लिए वह लंदन पढ़ने भी जाता है। लेकिन इसी बीच उसे माधवगढ की राजकुमारी यशोधरा (ज़रीन खान) से प्यार हो जाता है। एक तरफ प्यार और दूसरी ओर कर्तव्य। वीर और यशोधरा दोनों इस दुविधा में फँस जाते हैं। कैसे वे इस परिस्थिति से बाहर निकलते हैं ये फिल्म का सार है।

अनिल शर्मा ने इस फिल्म का निर्माण पूरी तरह सलमान खान के प्रशंसकों को ध्यान में रखकर किया है। सल्लू के प्रशंसक के बीच जो उनकी इमेज है, उसी को ध्यान में रखकर सीन गढ़े गए हैं।

हर दृश्य इस तरह लिखे और फिल्माए गए हैं ताकि सलमान बहादुर, नेक दिल, बलवान, निडर, देशभक्त और स्वाभिमानी लगे। सलमान के मुँह से ‘जहाँ पकड़ूँगा पाँच सेर माँस निकाल लूँगा’ और ‘जब राजपूतों का खून उबलता है तो उसकी आँच से गोरी चमड़ी झुलस जाती है’ जैसे संवाद बुलवाए गए हैं ताकि उन्हें पसंद करने वाले तालियाँ पीटे। रेल से खजाना लूटने वाला दृश्य, लंदन के स्कूल में टीचर और सलमान वाला दृश्य, सलमान और मिथुन के बीच तलवारबाजी वाले दृश्य अच्छे बन पड़े हैं।

निर्देशक अनिल शर्मा ने मनोरंजक तत्व और सलमान पर अपना सारा ध्यान दिया है ताकि दर्शक स्क्रिप्ट की कमियों पर ध्यान नहीं दें या उसकी उपेक्षा कर दें और इसमें उन्होंने काफी हद तक कामयाबी भी पाई है। वीर और यशोधरा के रोमांस को भी अच्छा फिल्माया गया है। इंटरवल तक फिल्म मनोरंजक है, लेकिन दूसरे भाग में यह कमजोर पड़ गई है क्योंकि इसे जरूरत से ज्यादा खींचा गया है।

स्क्रिप्ट में कई खामियाँ भी हैं। लंदन में यशोधरा के भाई की हत्या कर वीर का बड़ी आसानी से भारत आ जाना। यशोधरा से भारत में मुलाकात के बाद संयोग से वीर का उसी कॉलेज में एडमिशन लेना, जहाँ यशोधरा पढ़ती है और वीर का माधवगढ़ में जाकर यशोधरा से संबंध बनाना जैसे प्रसंग अपनी सहूलियत के हिसाब से लिखे गए हैं।

सलमान ने अपना काम बखूबी किया है और एक प्रकार से यह उनका ही शो है। पूरी फिल्म में उनका दबदबा है। गुस्से को उन्होंने काफी अच्छी तरह व्यक्त किया है। ज़रीन खान राजकुमारी की तरह दिखाई दीं, लेकिन उनका अभिनय औसत रहा। चेहरे के जरिये भावों को व्यक्त करना उन्हें सीखना होगा। मिथुन चक्रवर्ती को लंबे समय बाद अच्छा रोल मिला और उन्होंने अपना काम बखूबी किया। सोहेल खान ने हँसाने की नाकाम कोशिश की। पुरु राजकुमार भी फिल्म में नजर आएँ।

साजिद-वाजिद ने कुछ अच्छी धुनें बनाई हैं। ‘सुरील अँखियों वाली’, ‘मेहरबानियाँ’ और ‘सलाम आया’ अच्छे बन पड़े हैं। गुलजार ने उम्दा बोल लिखे हैं। बैकग्राउंड म्यूजिक उम्दा है। गोपाल शाह का फिल्मांकन फिल्म को भव्यता प्रदान करता है। टीनू वर्मा के एक्शन सीन ठीक हैं।

‘वीर’ पुराने दौर की मसाला फिल्मों की तरह है और यदि आप सलमान के प्रशंसक हैं तो इसे पसंद करेंगे।

__________________________
बैनर :
विधु विनोद चोपड़ा प्रोडक्शन्स

निर्माता :
विधु विनोद चोपड़ा

निर्देशक :
राजकुमार हिरानी

लेखक :
राजकुमार हिरानी, अभिजीत जोश
ी,
विधु विनोद चोपड़ा

गीत :
स्वानंद किरकिरे

संगीत :
शांतनु मोइत्रा

कलाकार :
आमिर खान, करीना कपूर, आर. माधवन, शरमन जोशी, बोमन ईरानी, ओमी, मोना सिंह, परीक्षित साहनी, जावेद जाफरी

यू/ए * 20 रील * 2 घंटे 50 मिनट



राजकुमार हिरानी की खासियत है कि वे गंभीर बातें मनोरंजक और हँसते-हँसाते कह देते हैं। जिन्हें वो बातें समझ में नहीं भी आती हैं, उनका कम से कम मनोरंजन तो हो ही जाता है।

चेतन भगत के उपन्यास 'फाइव पाइंट समवन' से प्रेरित फिल्म '3 इडियट्‌स' के जरिये हिरानी ने वर्तमान शिक्षा प्रणाली, पैरेंट्‌स का बच्चों पर कुछ बनने का दबाव और किताबी ज्ञान की उपयोगिता पर मनोरंजक तरीके से सवाल उठाए हैं।

हर विद्यार्थी एक न एक बार यह सोचता है कि जो वो पढ़ रहा है, उसकी क्या उपयोगिता है। वर्षों पुरानी लिखी बातों को उसे रटना पड़ता है क्योंकि परीक्षा में नंबर लाने हैं, जिनके आधार पर नौकरी मिलती है। उसे एक ऐसे सिस्टम को मानना पड़ता है, जिसमें उसे वैचारिक आजादी नहीं मिल पाती है।

माता-पिता भी इसलिए दबाव डालते हैं क्योंकि समाज में योग्यता मापने का डिग्री/ग्रेड्स पैमाने हैं। कई लड़के-लड़कियाँ इसलिए डिग्री लेते हैं ताकि उन्हें अच्छा जीवन-साथी मिले।

इन सारी बातों को हिरानी ने बोझिल तरीके से या उपदेशात्मक तरीके से पेश नहीं किया है बल्कि मनोरंजन की चाशनी में डूबोकर उन्होंने अपनी बात रखी है। आमिर-हिरानी कॉम्बिनेशन’ के कारण अपेक्षाएँ इस फिल्म से बहुत बढ़ गई हैं और ये दोनों प्रतिभाशाली व्यक्ति निराश नहीं करते हैं।

रणछोड़दास श्यामलदास चांचड़ का निक नेम रांचो है। इंजीनियरिंग कॉलेज में रांचो (आमिर खान), फरहान कुरैशी (आर माधवन) और राजू रस्तोगी (शरमन जोशी) रूम पार्टनर्स हैं।

फरहान वाइल्ड लाइफ फोटोग्राफर बनना चाहता है, लेकिन उसके पैदा होने के एक मिनट बाद ही उसे इंजीनियर बनना है ये उसके हिटलर पिता ने तय कर दिया था। वह मर-मर कर पढ़ रहा है।

राजू का परिवार आर्थिक रूप से बेहद कमजोर है। भविष्य का डर उसे सताता रहता है। विज्ञान का छात्र होने के बावजूद वह तमाम अंधविश्वासों से घिरा हुआ है। पढ़ाई से ज्यादा उसे पूजा-पाठ और हाथ में पहनी ग्रह शांति की अँगूठियों पर है। वह डर-डर कर पढ़ रहा है।

रांचो एक अलग ही किस्म का इंसान है। बहती हवा-सा, उड़ती पतंग-सा। वह ग्रेड, मार्क्स, किताबी ज्ञान पर विश्वास नहीं करता है। आसान शब्दों में कही बात उसे पसंद है। उसका मानना है कि जिंदगी में वो करो, जो तुम्हारा दिल कहे। वह कामयाबी और काबिलियत का फर्क अपने दोस्तों को समझाता है।

रांचो के विचारों से कॉलेज के प्रिंसीपल वीर सहस्त्रबुद्धे (बोमन ईरानी) बिलकुल सहमत नहीं है। वे जिंदगी की चूहा-दौड़ में हिस्सा लेने के लिए एक फैक्ट्री की तरह विद्यार्थियों को तैयार करते हैं।

पढ़ाई खत्म होने के बाद रांचो अचानक गायब हो जाता है। वर्षों बाद रांचो के दोस्तों को उसके बारे में क्लू मिलता है और वे उसे तलाशने के लिए निकलते हैं। इस सफर में उन्हें रांचो के बारे में कई नई बातें पता चलती हैं।

कहानी को स्क्रीन पर कहने में हिरानी माहिर हैं। फ्लेशबैक का उन्होंने यहाँ उम्दा प्रयोग किया है। हीरानी और अभिजात जोशी ने ज्यादातर दृश्य ऐसे लिखे हैं जो हँसने पर, रोने पर या सोचने पर मजबूर करते हैं।

अपनी बात कहने के लिए उन्होंने मसाला फिल्मों के फॉर्मूलों से भी परहेज नहीं किया। माधवन का नाटक कर हवाई जहाज रूकवाना, करीना कपूर को शादी के मंडप से भगा ले जाना, जावेद जाफरी से आमिर का पता पूछने वाले सीन देख लगता है मानो डेविड धवन की फिल्म देख रहे हों।

पहले हॉफ में सरपट भागती फिल्म दूसरे हाफ में कहीं-कहीं कमजोर हो गई है। खासतौर पर मोनासिंह के माँ बनने वाला सीन बेहद फिल्मी हो गया है।

आमिर की फिल्म में एंट्री और रेगिंग वाला दृश्य, चमत्कार/बलात्कार वाला दृश्य, रांचो द्वारा बार-बार साबित करना कि पिया (करीना कपूर) ने गलत जीवन-साथी चुना है, ढोकला-फाफड़ा-थेपला-खाखरा-खांडवा वाला सीन, राजू के घर की हालत को व्यंग्यात्मक शैली (50 और 60 के दशक की ब्लैक एंड व्हाइट फिल्मों की तरह) में पेश किया गया सीन, बेहतरीन बन पड़े हैं।

हिरानी पर अपनी पुरानी फिल्मों का प्रभाव नजर आया। वहाँ मुन्ना भाई था, यहाँ रांचो है। वहाँ बोमन ईरानी डीन थे, यहाँ वे प्रिंसीपल हैं। वहाँ मुन्ना भाई डीन की लड़की को चाहता था, यहाँ रांचो प्रिंसीपल की लड़की को चाहता है। हालाँकि इन बातों से फिल्म पर कोई खास असर नहीं पड़ता, लेकिन फिल्मकार पर दोहराव का असर दिखाई देता है।

संवाद चुटीले है। 'इस देश में गारंटी के साथ 30 मिनट में पिज्जा आ जाता है, लेकिन एंबुलेंस नहीं', 'शेर भी रिंगमास्टर के डर से कुछ सीख जाता है लेकिन उसे वेल ट्रेंड कहा जाता है वेल एजुकेटेड नहीं’ जैसे संवाद फिल्म को धार प्रदान करते हैं।

अभिनय में सभी कलाकारों ने अपना श्रेष्ठ प्रदर्शन किया है। अपनी उम्र से आधी उम्र का किरदार निभाना आसान नहीं था, लेकिन आमिर ने यह कर दिखाया। आज की युवा पीढ़ी के हाव-भाव को उन्होंने बारीकी से पकड़ा। तेज तर्रार और अपनी शर्तों पर जीने वाले रांचो को उन्होंने पूरी ऊर्जा के साथ पर्दे पर जीवंत किया।

आमिर खान के फिल्म में होने के बावजूद शरमन जोशी और माधवन अपनी उपस्थिति दर्ज कराते हैं। हालाँकि माधवन फिटनेस के मामले में मार खा गए। एनआरआई चतुर के रूप में ओमी ने बेहतरीन अभिनय किया है।

बोमन ईरानी ने फिर साबित किया है कि वे कमाल के अभिनेता हैं। ओवर एक्टिंग और एक्टिंग के बीच की रेखा पर वे कुशलता से चले हैं। आमिर और उनके बीच के दृश्य देखने लायक बन पड़े हैं। करीना कपूर के रोल की लंबाई कम है, इसके बावजूद वे अपनी छाप छोड़ती हैं।

शांतुन मोइत्रा का संगीत सुनने में भले ही अच्छा नहीं लगता हो, लेकिन स्क्रीन पर देखते समय अलग ही असर छोड़ता है। 'जूबी-जूबी' गाने का फिल्मांकन उम्दा है।

पिछले दो बार से (2007 तारे जमीं पर, 2008 गजनी) वर्ष का समापन बॉलीवुड बेहतरीन फिल्म के जरिये कर रहा है और 2009 में हैट्रिक पूरी हो गई है। अनूठे विषय, चुटीले संवाद और शानदार अभिनय के कारण यह फिल्म देखी जा सकती है।

__________________________
बैनर : 20
सेंचुरी फॉक्स

निर्माता-निर्देशक :
जेम्स कैमरून

संगीत :
जेम्स हॉर्नर

कलाकार :
सैम वर्थिंगटन, सीगोर्नी विवर, स्टीफन लैंग, ज़ो सल्डाना

यू/ए * 2 घंटे 43 मिनट



‘अवतार’ की कहानी जेम्स कैमरून ने वर्षों पहले सोची थी, लेकिन वे इसको स्क्रीन पर लंबे समय तक इसलिए नहीं पेश कर सके क्योंकि तकनीक उन्नत नहीं हुई थी। वर्षों उन्होंने इंतजार किया और जब तकनीक ने उनका साथ दिया तब उन्होंने ‘अवतार’ फिल्म बनाई।

‘अवतार’ की कहानी बेहद सरल है और आगे क्या होने वाला है इसका अंदाजा भी आप लगा सकते हैं। लेकिन यह कैसे होगा और फिल्म के विज्युअल इफेक्ट इस फिल्म को खास बनाते हैं। एक ऐसी दुनिया दिखाई गई है, जिसकी कल्पना रोमांचित कर देती है।

ये कहानी सन् 2154 की है। पृथ्वी से कुछ प्रकाश वर्ष दूर पेंडोरा नामक ग्रह है। पृथ्वीवासियों के इरादे नेक नहीं है। वे पेंडोरा से कुछ जानकारी जुटाने, उस पर कॉलोनी बनाने के साथ-साथ वहाँ की बहुमूल्य संपदा को ले जाना चाहते हैं, लेकिन उनके रास्ते में वहाँ के स्थानीय निवासी बाधा हैं, जिन्हें वे ‘ब्लू मंकी’ कहते हैं। वैसे उन्हें नावी कहा जाता है और इंसान उन्हें अपने से पिछड़ा हुआ मानते हैं।

अवतार प्रोग्राम का जैक सुली (सैम वर्थिंगटन) भी हिस्सा है। इस प्रोग्राम में जैक अपने जुड़वाँ भाई की जगह आया है क्योंकि उसके भाई की मौत हो गई है। मनुष्य और नावी के डीएनए को मिलाकर एक ऐसा शरीर बनाया जाता है, जिसे अवतार कहते हैं। इसे गहरी नींद में जाकर दूर से नियंत्रित किया जा सकता है।

जैक सुली का अवतार पेंडोरा के निवासियों के बीच फँस जाता है, लेकिन वह उनसे दोस्ती कर जानकारी जुटाता है। वहाँ उसे प्यार भी हो जाता है और उनकी दुनिया को वह उनकी निगाहों से देखता है। लेकिन जब उसे इंसानों के खतरनाक इरादों का पता चलता है तो वह उनकी तरफ से लड़ता है और पेंडोरा को बचाता है।

जेम्स कैमरून ने इस कहानी को कहने के लिए जो कल्पना गढ़ी है वो अद्‍भुत है। चमत्कारी पेड़-पौधे, उड़ते हुए भीमकाय ड्रेगन, घना जंगल, पहाड़, अजीबो-गरीब कीड़े-मकोड़े और पक्षी, खतरनाक जंगली कुत्ते, पेंडोरा के शक्तिशाली नीले रंग के निवासी चकित करते हैं। सन् 2154 में मनुष्य के पास किस तरह के हवाई जहाज और हथियार होंगे इसकी झलक भी फिल्म में देखने को मिलती है।

फिल्म का क्लाइमैक्स जबरदस्त है जब दोनों पक्षों में लड़ाई होती है। इसे बेहतरीन तरीके से फिल्माया गया है और एक्शन प्रेमी इसे देखकर रोमांचित हो जाते हैं। फिल्म की कहानी युद्ध के खिलाफ है और शांति की बात करती है। आपसी विश्वास और प्यार के जरिये लोगों का दिल जीतने का संदेश भी इस फिल्म के जरिये दिया गया है।

जेम्स कैमरून नि:संदेह इस फिल्म के हीरो है। छोटी-छोटी बातों पर उन्होंने ध्यान रखा है और हर किरदार का ठीक से विस्तार किया है। विज्युअल इफेक्ट, कहानी और एक्शन का उन्होंने संतुलन बनाए रखा है और तकनीक को फिल्म पर हावी नहीं होने दिया है। आमतौर पर महँगी फिल्मों में निर्देशक अपने दृश्यों को काँटने की हिम्मत नहीं जुटा पाता है, इसलिए यह फिल्म भी थोड़ी लंबी हो गई है।

तकनीकी रूप से फिल्म लाजवाब है। फोटोग्राफी, स्पेशल/विज्युअल इफेक्ट, कास्ट्यूम डिजाइन, संपादन बेहतरीन है। लाइट और शेड का प्रयोग फिल्म को खूबसूरत बनाता है। इस फिल्म में सीजीआई (कम्प्यूटर जनरेटेड इमेज) के सबसे अत्याधुनिक वर्जन का प्रयोग किया गया है, जिससे फिल्म के ग्राफिक्स की गुणवत्ता और अच्छी हो गई है।

सैम वर्थिंगटन, सीगोर्नी विवर, स्टीफन लैंग, ज़ो सल्डाना सहित सारे कलाकारों ने उम्दा अभिनय किया है।

एक अनोखी दुनिया देखने के लिए ‘अवतार’ देखी जा सकती है।

__________________________
निर्माता :
हेराल्ड क्लोसर

निर्देशक :
रोलैंड एमरिच

कलाकार :
जॉन क्यूसैक, अमांडा पीट, डैनी ग्लोवर, वूडी हैरलसन

दो घंटे 38 मिनट



ये बात सभी लोग मानते हैं कि दुनिया एक दिन खत्म हो जाएगी। हालाँकि इसके पीछे ठोस कारण कोई नहीं दे पाया है। कब खत्म होगी? इसके बारे में कई बार तारीखें घोषित की गई, जिनमें से कुछ गुजर भी गईं।

माया सभ्यता के कैलेंडर ने पृथ्वी की एक्सपायरी डेट दिसंबर 2012 घोषित की है, जिसको आधार बनाकर ‘2012’ का निर्माण किया है। इसमें कुछ वैज्ञानिक तथ्यों का भी इस्तेमाल किया गया है और चार्ल्स हैपगुड की 1958 में प्रस्तुत की गई अर्थ क्रस्ट डिस्प्लेसमेंट थ्योरी का हवाला भी दिया गया है।

खैर, दुनिया जब खत्म होगी तब होगी, लेकिन किस तरह से होगी इसकी कल्पना ‘2012’ में की गई है। तबाही का जो खौफनाक मंजर पेश किया है वो दिल दहला देता है।

सूर्य की गर्मी लगातार बढ़ती है, जिससे पृथ्वी पर हलचल बढ़ने लगती है। इस बात को सबसे पहले एक भारतीय महसूस करता है और उसका अनुमान है कि पृथ्वी का अंत निकट है। वह ये बात अपने अमेरिकी दोस्त को बताता है और बात अमेरिकी राष्ट्रपति तक पहुँच जाती है। राष्ट्रपति अन्य देशों के प्रमुखों को इस भयावह स्थिति के बारे में बताते हैं और आम लोगों से इस बात को छिपाया जाता है ताकि अफरा-तफरी का माहौल न बने।

मानव जाति को बचाने के लिए एक सीक्रेट शिप का निर्माण शुरू किया जाता है ताकि दुनिया भर के चुनिंदा लोग इस महाप्रलय से बच सके। दुनिया भर से पैसा जुटाया जाता है और कुछ अमीर लोग इस शिप में बैठने के लिए 600 करोड़ रुपए प्रति व्यक्ति किराया चुकाते हैं। यह बात कुछ आम लोगों को भी पता चल जाती है और वे भी इस शिप में बैठने की कोशिश करते हैं।

एक तरफ दुनिया खत्म हो रही है तो दूसरी ओर ऐसे समय भी कुछ लोग राजनीति से बाज नहीं आते हैं। एक बिखरता हुआ परिवार त्रासदी की इस घड़ी में एकजुट हो इस विनाश में प्यार और विश्वास पाता है। सीक्रेट शिप के जरिये बचे हुए लोग इस महाप्रलय का सामना करते हुए विजयी होते हैं।

फिल्म में कई किरदार हैं जिनके जरिये प्यार, नफरत, विश्वास, अविश्वास जैसे मानवीय स्वभावों को दिखाया गया है। किस तरह मुसीबत में अपने याद आते हैं। ऐसे समय कोई अपने बारे में ही सोचता है तो कोई मनुष्य जाति के बारे में विचार करता है। एक रेडियो जॉकी का किरदार मजेदार है, जिसे अपने श्रोताओं को सबसे पहले खबर देने की सनक है और वह ज्वालामुखी के बीच खड़ा होकर अपना काम करता है।

फिल्म में ड्रामे की बजाय स्पेशल इफेक्ट्स पर जोर दिया है। शुरू के 15 मिनट बाद विनाश को जो सिलसिला शुरू होता है तो अंत तक चलता है। ज्वालामुखी, भूकंप और सुनामी के जो दृश्य दिखाए गए हैं वे अद्‍भुत हैं।

जमीन फट जाती है और उसमें शहर समा जाते हैं। पानी में कई शहर डूब जाते हैं। इन सबके बीच विमान में बैठा एक परिवार किस तरह बचता है ये उम्दा तरीके से पेश किया गया है।

स्पेशल इफेक्ट्स सुपरवाइज़र माइक वज़ीना नि:संदेह इस फिल्म के हीरो हैं। इतनी सफाई से उन्होंने अपने काम को किया है कि कुछ भी बनावटी या नकली नहीं लगता।

‘इंडिपेडेंस डे’ और ‘द डे ऑफ्टर टूमारो’ जैसी फिल्म बनाने वाले रोलैंड एमरिच कल्पनाशील और लार्जर देन लाइफ फिल्म बनाने में माहिर हैं। एक बार फिर उन्होंने उम्दा काम किया है, हालाँकि वे अपनी पिछले काम के नजदीक नहीं पहुँच पाए हैं। फिल्म का अंत थोड़ा लंबा हो गया है। कुछ दृश्य को रखने का मोह यदि रोलैंड छोड़ देते तो फिल्म में कसावट आ जाती। फिल्म को भव्य बनाने में उन्होंने कोई कसर नहीं छोड़ी है।

जॉन क्यूसैक, अमांडा पीट, डैनी ग्लोवर सहित सारे कलाकारों का अभिनय उम्दा है।

आप दुनिया खत्म होने की बात पर विश्वास करें या न करें, लेकिन यह फिल्म आपको कल्पना की ऐसी दुनिया में ले जाती है, जहाँ आप सब कुछ भूल जाते हैं।

__________________________
निर्माता :
रमेश एस. तौरानी

निर्देशक :
राजकुमार संतोषी

संगीत :
प्रीतम

कलाकार :
रणबीर कपूर, कैटरीना कैफ, उपेन पटेल, दर्शन जरीवाला, गोविंद नामदेव, स्मिता जयकर, जाकिर हुसैन, सलमान खान (
विशेष भूमिका)
* यू सर्टिफिकेट * 16 रील * दो घंटे 34 मिनट



’अंदाज अपना अपना’ जैसी कॉमेडी फिल्म बनाने के कई वर्षों बाद निर्देशक राजकुमार संतोषी ‘अजब प्रेम की गजब कहानी’ के जरिये फिर कॉमेडी की और लौटे हैं। एक फिर उन्होंने साबित किया है कि वे बेहतरीन कॉमेडी फिल्म बना सकते हैं। ‘अजब प्रेम की गजब कहानी’ में दर्शकों का हँसना पहली रील से शुरू होता है और वो सिलसिला फिल्म की अंतिम रील तक चलता है। ‍फिल्म खत्म होने के बाद भी दर्शक मुस्कुराते हुए सिनेमाघर से बाहर निकलते हैं।

वीं फेल, बेकार बैठे रहने वाला और जब दिल भर आए तो हकलाने वाला प्रेम (रणबीर कपूर) हैप्पी क्लब का प्रेसीडेंट है। इस क्लब में उसके जैसे कुछ और लड़के हैं, जो अपने पिताओं की डाँट से बचने के लिए टाइम पास करने इस क्लब में आते हैं। हैप्पी क्लब के सदस्य उन छोकरा-छोकरियों को मिलाने की कोशिश करते हैं, जो आपस में प्यार करते हैं। इसके लिए वे लड़की का अपहरण तक कर लेते हैं। प्रेम की मुलाकात जेनी (कैटरीना कैफ) से होती है, जो उसे अपहरणकर्ता समझ लेती है, लेकिन बाद में उसकी गलतफहमी दूर होती है। जेनी भी दिल भर आने पर हकलाती है।

प्रेम के दिल को जेनी भा जाती है। जेनी का वह वर्णन करता है ‘बाल सिल्की, गाल मिल्की, अरे ये तो वेनिला आइस्क्रीम है’। प्रेम उसे चाहने लगता है, लेकिन जेनी उसे अपना दोस्त मानती है। जेनी के दिल में तो राहुल (उपेन पटेल) बसा हुआ है। राहुल के माता-पिता अपने बेटे और जेनी की शादी के खिलाफ है। इस मामले में सच्चा प्रेमी बन प्रेम, जेनी और राहुल की मदद करता है। थोड़े नाटकीय दृश्य घटते हैं, कुछ हंगामा होता है और जेनी, प्रेम की हो जाती है।

फिल्म की कहानी में कोई नयापन नहीं है। सैकड़ों बार इस तरह की कहानी हम देख चुके हैं। लेकिन जो बात इस फिल्म को खास बनाती है वो है इसका प्रस्तुतिकरण। स्क्रीनप्ले इस तरह से लिखा गया है कि हँसी का सिलसिला थमता ही नहीं है। एक दृश्य को देख हँसी थमती नहीं कि दूसरा आ टपकता है। कॉमेडी का स्तर पूरी फिल्म में एक जैसा बना रहता है। कॉमेडी के लिए दृश्य गढ़े नहीं गए हैं और ना ही इन्हें ठूँसा गया है, बल्कि कहानी इन हल्के-फुल्के दृश्यों के सहारे आगे-बढ़ती रहती है।

फिल्म में कई मजेदार दृश्य हैं। रणबीर का चर्च में प्रार्थना करना, रणबीर और उसके पिता के बीच की नोकझोंक, रणबीर का नौकरी पर जाना, सलमान खान वाला प्रसंग, पार्टी वाला दृश्य, क्लाइमैक्स सीन।

निर्देशक राजकुमार संतोषी ने रोमांस और कॉमेडी का संतुलन बनाए रखा है और हास्य को अश्लीलता से दूर रखा है। 80 के दशक में बनने वाली फिल्मों का टच इसमें दिखाई देता है। उन्होंने नया करने के बजाय ये ध्यान में रखकर फिल्म बनाई है कि दर्शकों को क्या पसंद है और उसी चीज को उन्होंने दोहराया है। साथ ही उन्होंने अपने कलाकारों से बेहतरीन अभिनय कराया है। रणबीर का किरदार उन्होंने इस तरह पेश किया है कि दर्शक उससे जुड़ जाता है। फिल्म की कहानी में कुछ खामियाँ है, लेकिन हास्य के तले वो दब जाती हैं।

रणबीर कपूर और कैटरीना कैफ की कैमेस्ट्री गजब ढाती है। दोनों इस समय युवा वर्ग के चहेते हैं और आने वाले दिनों में ये सफल जोड़ी साबित हो सकती है। रणबीर ने प्रेम के किरदार को बेहतरीन तरीके से अभिनीत किया है। कॉमेडी करते समय वे लाउड नहीं हुए और न ही उन्होंने तरह-तरह के चेहरे बनाकर दर्शकों को हँसाने की कोशिश की है। दर्शक अब उन्हें बेहद पसंद करने लगे हैं और उन्होंने सुपरस्टार्स की नींद उड़ानी शुरू कर दी है।

कैटरीना अब खूबसूरत गुडि़या ही नहीं रही है, अभिनय भी करने लगी हैं। रणबीर के पिता के रूप में दर्शन जरीवाला का अभिनय शानदार है। मेहमान कलाकार के रूप में सलमान खान दर्शकों को खुश कर देते हैं। उपेन पटेल अभिनय के नाम पर चेहरे बनाते हैं, लेकिन संतोषी ने उनकी कमजोरियों को खूबियों में बदल दिया है।

प्रीतम द्वारा संगीतबद्ध कुछ गाने अच्छे हैं तो कुछ बुरे। ‘तेरा होने लगा हूँ’, ‘तू जाने ना’ और ‘प्रेम की नैया’ अच्छे बन पड़े हैं।

कुल मिलाकर ‘अजब प्रेम की गजब कहानी’ बच्चे, बूढ़े और नौजवान सभी को पसंद आएगी।

__________________________
बैनर :
व्हाइट फीदर फिल्म्स, मुंबई मंत्र

निर्माता :
संजय गुप्ता

निर्देशक :
सुपर्ण वर्मा

संगीत :
शमीर टंडन, मानसी स्कॉट, गौरव दासगुप्ता, बप्पा लाहिरी, रंजीत बारोट

कलाकार :
फरदीन खान, दिया मिर्जा, इरफान खान, मनोज बाजपेयी, डिनो मोरिया, आफताब शिवदासानी, डैनी

* यू/ए सर्टिफिकेट * 12 रील



यूँ तो ‘एसिड फैक्ट्री’ का निर्देशन सुपर्ण वर्मा ने किया है, लेकिन फिल्म पर निर्माता संजय गुप्ता की छाप साफ नजर आती है। संजय गुप्ता लार्जर देन लाइफ और स्टाइलिश फिल्म बनाना पसंद करते हैं। उनकी फिल्म के किरदार अपराध जगज से जुड़े रहते हैं और ग्रे शेड लिए रहते हैं। ‘एसिड फैक्ट्री’ भी गुप्ता की फैक्ट्री से निकली एक ऐसी ही फिल्म है। फिल्म की कथा रोचक है और दर्शक भी याददाश्त खोए हुए सभी किरदारों की तरह जानना चाहता है कि उनकी असलियत क्या है। यह उत्सुकता फिल्म में दिलचस्पी बनाए रखती है।

एक एसिड फैक्ट्री में दो लोग ऐसे हैं जिन्हें अपहृत कर ‍लाया गया है और कुछ लोग अपहरणकर्ता हैं। फैक्ट्री में गैस लीकेज हो जाती है और वे कुछ घंटों के लिए याददाश्त खो बैठते हैं। उन्हें समझ में नहीं आता कि वे कौन हैं? यहाँ क्यों आए हैं? उनका क्या मकसद है।

एक अपहरणकर्ता बाहर से टेलीफोन लगाकर उनसे संपर्क करता रहता है, जिसके आधार पर वे अनुमान लगाते रहते हैं। फैक्ट्री से बाहर निकलने का उन्हें कोई रास्ता नजर नहीं आता है। फिल्म के क्लाइमैक्स में हर शख्स की याददाश्त लौट आती है।

अँग्रेजी फिल्म ‘अननोन’ से प्रेरित इस फिल्म को निर्देशक सुपर्ण वर्मा ने उम्दा तरीके से फिल्माया है। काले जैकेट पहने, महँगी कारों और बाइक्स पर घूमते, पब में गाना गाते किरदारों को स्टाइलिश ढंग से उन्होंने दिखाया है। बीच-बीच में फ्लैश बैक के जरिये उन्होंने हर किरदार का परिचय दिया है। फिल्म का अंत रोचक बनाने में सुपर्ण मात खा गए।

फिल्म को स्टाइलिश बनाने में एक्शन डॉयरेक्टर और सिनेमॉटोग्राफर का अहम योगदान है। एक्शन डॉयरेक्टर टीनू वर्मा ने बेहतरीन तरीके से स्टंट और चेज़ सीक्वेंस को अंजाम दिया है। फिल्म का बैकग्राउंड म्यूजिक और संगीत फिल्म के मूड के अनुरूप है।

फिल्म में फ्लॉप हो चुके कलाकारों की भीड़ है। फरदीन खान और डीनो मारियो का अभिनय उम्दा है। आफताब शिवदासानी और दिया मिर्जा चीख-चीखकर अपने आपको खतरनाक साबित करने में लगे रहें। मनोज बाजपेयी ने ओवर एक्टिंग की, जबकि डैनी और इरफान खान को ज्यादा अवसर नहीं मिले। फिल्म में उम्दा कलाकार होते, तो बात और बेहतर होती।

यदि आप थ्रिलर और स्टाइलिश फिल्म पसंद करते हैं तो 98 मिनट का यह सौदा बुरा नहीं है।

__________________________
बैनर :
यूटीवी मोशन पिक्चर्स, धर्मा प्रोडक्शन्स

निर्माता :
करण जौहर, हीरू जौहर

निर्देशक :
अयान मुखर्जी

गीत :
जावेद अख्तर

संगीत :
शंकर-अहसान-लॉय, अमित त्रिवेदी

कलाकार :
रणबीर कपूर, कोंकणा सेन शर्मा, अनुपम खेर, शिखा तलसानिया, नमिता दास, सुप्रिया पाठक, कश्मीरा शाह, राहुल खन्ना (विशेष भूमिका)

यू/ए सर्टिफिकेट * 15 रील * 2 घंटे 15 मिनट



‘वेक अप सिड’ में जिंदगी के उस हिस्से को दिखाया गया है, जिससे ज्यादातर लोग गुजरते हैं। पढ़ाई खत्म होने के बाद कइयों के सामने कोई लक्ष्य नहीं होता। उनका हर दिन बिना किसी खास योजना के गुजरता है। इसका भी एक खास मजा है कि अगले क्षण हम क्या करेंगे, यह हमें भी पता नहीं होता।

कॉलेज के अंतिम वर्ष में सिड (रणबीर कपूर) फेल हो गया है और जिंदगी में उसका कोई गोल नहीं है। होंडा सीआरवी में लांग ड्राइव, सुबह तक चलने वाली पार्टियाँ, इंटरनेट और वीडियो गेम्स के सहारे सिड की जिंदगी गुजरती है। पैसों का अभाव उसने देखा ही नहीं है। क्रेडिट कार्ड से वह खर्च करता है और डैड पैसे चुकाते हैं।

सिड के डैड चाहते हैं कि वह उनका व्यसाय में हाथ बँटाए, लेकिन सिड की रूचि नहीं है। इसको लेकर सिड और उसके पिता में विवाद होता है और सिड अपनी दोस्त आयशा बैनर्जी (कोंकणा सेन शर्मा) के पास रहने चला जाता है।

आयशा की सोच सिड से बिलकुल अलग है। उसके कुछ लक्ष्य हैं, जिन्हें पाने के लिए वह कोलकाता से मुंबई आई है। उम्र में सिड से थोड़ी बड़ी आयशा, सिड को बच्चा मानती है और उसे परिपक्व इंसान की तलाश है। पुराने गाने की वह शौकीन है और महान लेखकों की पुस्तक पढ़ती है। जिंदगी के प्रति विपरीत नजरिया रखने वाले जब दो इंसान साथ रहते हैं तो एक-दूसरे के गुण-अवगुण वे अपना लेते हैं।

बिगड़ैल सिड व्यवस्थित रहना, अंडा बनाना और कपड़े धोना सीख लेता है। यही नहीं वह उसी मैग्जीन में नौकरी हासिल कर लेता है, जहाँ आयशा काम करती है। इधर आयशा को भी महसूस होता है कि व्यक्ति में थोड़ा बचपना भी रहना चाहिए बजाय हमेशा गंभीरता और परिपक्वता का आवरण ओढ़े रहने के। अलग होने के बाद उन्हें महसूस होता है कि वे एक-दूसरे की कमी महसूस कर रहे हैं और यही प्यार है।

सिड और आयशा के रिश्ते और जिंदगी के प्रति नजरिये को फिल्म बखूबी उभारती है, लेकिन उनकी पृष्ठभूमि में चल रहे घटनाक्रमों पर ध्यान नहीं दिया गया, जिससे फिल्म का समग्र प्रभाव कम हो जाता है।

कोलकाता से लेखक बनने आई आयशा ‘मुंबई बीट’ के संपादक की असिस्टेंट बनना क्यों मंजूर कर लेती है, जिसका काम उसे कॉफी पिलाना, टाइम टेबल बनाना और टेबल साफ करना है। वह दूसरी जगह भी काम कर सकती थी।

नौकरी मिलने के पहले ही वह फ्लैट किराए से ले लेती है और साज-सज्जा पर खूब पैसा खर्च करती है। आखिर कहाँ से आया इतना पैसा? जबकि वह सिड जैसे अमीर परिवार से नहीं है। बिगड़ैल सिड को सुधारने में भी जल्दबाजी की गई है।

‘दिल चाहता है’ और ‘लक्ष्य’ से प्रभावित 26 वर्षीय अयान मुखर्जी ने युवाओं को ध्यान में रखकर यह फिल्म निर्देशित की है, लेकिन वे भूल गए कि युवा तेज गति की फिल्म पसंद करते हैं क्योंकि ‘वेक अप सिड’ की गति धीमी है।

कहानी में ज्यादा उतार-चढ़ाव और ड्रामा नहीं है। यह सिर्फ संवादों के सहारे आगे बढ़ती है और सिर्फ दो किरदारों के इर्दगिर्द घूमती है, इसलिए निर्देशक पर यह जिम्मेदारी आ जाती है कि वह इस बात का ध्यान रखे कि दर्शकों की दिलचस्पी बनी रहे। इसमें अयान थोड़े-बहुत कामयाब रहे हैं।

उन्होंने कई दृश्यों को अच्छे से पेश किया है, जैसे आयशा के जन्मदिन को सिड द्वारा सैलिब्रेट करना, सिड और उसके पिता का टकराव, सिड का अपनी माँ से ठीक तरह से पेश नहीं आना और बाद में अपनी गलती मानना। कहा जा सकता है कि अयान में एक अच्छा निर्देशक बनने की संभावनाएँ हैं और उनके प्रस्तुतिकरण में ताजगी है।

अयान ने अपने कलाकारों से बेहतरीन अभिनय करवाया है। रणबीर कपूर ने सिड के किरदार में जान डाल दी है और उनका ये अब तक का श्रेष्ठ अभिनय है। कोंकणा सेन शर्मा जैसी सशक्त अभिनेत्री के सामने वे कहीं से भी कमजोर नहीं लगे। कोंकणा के लिए इस तरह की भूमिका निभाना बाएँ हाथ का खेल है। अनुपम खेर ने काफी दिनों बाद उम्दा अभिनय किया। राहुल खन्ना और कश्मीरा शाह को ज्यादा अवसर नहीं मिल पाए।

‘वेक अप सिड’ यादगार फिल्म नहीं है, लेकिन इसमें ताजगी है, जिसकी वजह से यह एक बार देखी जा सकती है।

__________________________
बैनर :
सहारा वन मोशन पिक्चर्स, बीएसके फिल्म्स

निर्माता :
बोनी कपूर

निर्देशक :
प्रभुदेवा

संगीत :
साजिद-वाजिद

कलाकार :
सलमान खान, आयशा टाकिया, महेश मांजरेकर, प्रकाश राज, विनोद खन्ना, गोविंद नामदेव, मनोज पाहवा, इन्दर कुमार, महक चहल, मेहमान कलाकार - गोविन्दा, अनिल कपूर, प्रभुदेवा

* केवल वयस्कों के लिए * 155 मिनट * 18 रील



वन...टू...थ्री...सिनेमाघर में अंधेरा होते ही सलमान खान का शो शुरू हो जाता है। सलमान की एंट्री होती है एक्शन सीन से। एकदम ‘दीवार’ के अमिताभ की स्टाइल में सलमान शटर गिराते हैं और उस पर ताला गुंडे लगाते हैं। इसके बाद उन बीस-पच्चीस आदमियों की सल्लू जोरदार तरीके से धुलाई करते हैं।

धाँसू एक्शन सीन के तुरंत बाद धाँसू गाना। गणेश जी की मूर्ति के सामने सलमान ‘जलवा’ गाने पर ठुमके लगाते हैं। एक्शन और गाने से निर्देशक ने दिखा दिया कि राधे किस तरह का आदमी है। वह लोगों को गाजर-मूली की तरह काटता है और भगवान के आगे सिर झुकाता है।

राधे (सलमान खान) एक शूटर है। उसके चमचे उसे ब्रूसली का नाना और रैम्बो का चाचा कहते हैं। ‘तुम जिस स्कूल में पढ़े हो उसका हेडमास्टर मेरे से ट्यूशन लेता है’ जैसे घिस-पिटे डॉयलॉग भी वह बोलता है।

पैसे के लिए वह कुछ भी कर सकता है। लेकिन ठहरिए... उसके भी कुछ उसूल हैं। औरतों और बच्चों पर वह हाथ नहीं उठाता। जो काम पसंद आता है वही करता है। शराब और खून जब इच्छा हो तब पीता है और वो भी दबा के। गुटखे को वह मौत का सामान मानता है। एक बार कमिटमेंट कर दिया तो फिर वह अपनी भी नहीं सुनता।

एक्शन के बीच रोमांस भी जरूरी है। इस गुंडेनुमा शख्स की स्टाइल पर लड़कियाँ मरती है क्योंकि ‘हथियार’ से वह बहुत अच्छी तरह खेलता है। ‘तुम गुंडे हो, लेकिन दिल के अच्छे हो’ कहकर इस हत्यारे पर जाह्नवी (आयशा टाकिया) फिदा हो जाती है, लेकिन राधे के क्रूर रूप को देख वह भी सिहर उठती है।

मोटी-ताजी जाह्नवी पर दो लोग और फिदा है। अधेड़ उम्र का मकान मालिक (मनोज पाहवा), जो बीच-बीच में दर्शकों को हँसता है और इंसपेक्टर तलपदे (महेश मांजरेकर), जिसकी हरकतों पर दर्शकों को गुस्सा आता है।

गनी भाई (प्रकाश राज) के लिए राधे काम करता है और उनके दुश्मनों को ठिकाने लगता है। गनी भाई के खास आदमी का मर्डर हो जाता है और लड़कियों की कुश्ती देखने के शौकीन गनी भाई विदेश से भारत चले आते हैं। यहाँ आकर उन्हें एक खास राज मालूम पड़ता है, जिससे उनकी और राधे की दुश्मनी हो जाती है। कहानी में ट्विस्ट आता है और खून-खराबे के पीछे राधे का मकसद क्या है, ये सभी को पता चलता है।

तमिल फिल्म ‘पोकिरी’ पर आधारित ‘वॉन्टेड’ की कहानी धागे जैसी पतली है। उसमें नयापन भी नहीं है। आगे क्या होने वाला है ये सभी को पता रहता है। क्लाइमेक्स के थोड़ा पहले तक कहानी आगे खिसकती भी नहीं है। फिर भी फिल्म में रूचि बनी रहती है क्योंकि निर्देशक प्रभुदेवा ने दृश्यों की असेंबलिंग बहुत ही उम्दा तरीके से की है। एक्शन, हास्य और रोमांस का मिश्रण बिलकुल बराबर मात्रा में किया है।
साथ ही उन्होंने सलमान खान को बेहतरीन तरीके से पेश किया है। सलमान के ढेर सारे प्रशंसक उन्हें इसी रूप में देखना पसंद करते हैं। सलमान की जो इमेज है वह राधे के किरदार से बिलकुल मेल खाती है। अक्खड़, थोड़ा बिगड़ैल लेकिन दिल का हीरा, बेखौफ, लार्जर देन लाइफ सी शख्सियत, अपनी मर्जी से जीने वाला, स्टाइलिश, औरतों की इज्जत करने वाला। लगता ही नहीं कि सलमान एक्टिंग कर रहे हैं।

पूरी फिल्म में सलमान का प्रभुत्व है। सल्लू की हीरोगिरी दिखाने के लिए स्क्रिप्ट की खामियों को भी नजरअंदाज कर दिया गया है। सलमान के कारण दर्शक उन गलतियों को पचा लेते हैं। सलमान पर सैकड़ों गोलियाँ चलती हैं और उन्हें खरोंच तक नहीं आती। ‘वॉन्टेड’ देखते समय दर्शक इन बातों की परवाह नहीं करते क्योंकि उनके हीरो को गोली छू भी नहीं सकती।

एक्शन इस फिल्म का प्रमुख आकर्षण है। कई एक्शन/स्टंट बेहतरीन बन पड़े हैं, जिनमें सलमान की एंट्री वाला सीन, आयशा को ट्रेन में छेड़ने वाले गुंडों की पिटाई वाले सीन और फिल्म का क्लायमैक्स उल्लेखनीय हैं।

संगीत की बात की जाए तो ‘जलवा’ और ‘लव मी’ उम्दा है। हर गाने का फिल्मांकन खूबसूरत लोकेशन्स पर भव्य तरीके से किया गया है। तकनीकी रूप से फिल्म सशक्त है।

आयशा टाकिया ने सलमान का साथ उम्दा तरीके से निभाया है। गनी भाई के रूप में प्रकाश राज ने अपनी छाप छोड़ी है। पुलिस की गिरफ्त रहकर उन्होंने खूब हँसाया है। महेश मांजरेकर को देख नफरत पैदा होती है और यही उनकी कामयाबी है। विनोद खन्ना प्रभाव नहीं छोड़ पाते हैं।

यदि आप एक्शन फिल्म पसंद करते हैं और सलमान खान के प्रशंसक हैं तो ‘वॉन्टेड’ आपके लिए है तीखे मसालों के साथ।

__________________________
कुल मिलाकर ‘न्यूयॉर्क’ देखना बुरा सौदा नहीं है।
निर्माता :
आदित्य चोपड़ा

निर्देशक :
कबीर खान

कहानी :
आदित्य चोपड़ा

पटकथा-संवाद-गीत :
संदीप श्रीवास्तव

संगीत :
प्रीतम

कलाकार :
जॉन अब्राहम, कैटरीना कैफ, नील नितिन मुकेश, इरफान

यू/ए सर्टिफिकेट




/11 की घटना के बाद लोगों में अविश्वास बढ़ा है। अमेरिकन संघीय एजेंसी एफबीआई ने डिटेंड के तहत अमेरिका में बसे 1200 एशियाई लोगों को अमानवीय यातनाएँ दीं। 1000 को सबूतों के अभाव में कुछ वर्षों बाद छोड़ा गया। इनमें से अधिकांश की आज भी दिमागी हालत खराब है। इन संदर्भों को लेकर निर्देशक कबीर खान ने शक, अविश्वास और अत्याचार का हाईटेक ड्रामा फिल्म न्यूयॉर्क के जरिये प्रस्तुत किया है।

सैम (जॉन अब्राहम) एशियाई मूल का अमेरिकी नागरिक है। उसे अमेरिकन होने पर गर्व है। माया (कैटरीना कैफ) कॉलेज में उसके साथ पढ़ती है। उमर (नील नितिन मुकेश) दिल्ली से आगे की पढ़ाई करने के लिए न्यूयॉर्क जाता है। ये तीनों युवा कॉलेज लाइफ का पूरा मजा लेते हैं। अचानक 9/11 की घटना घटती है और उसके बाद तीनों ‍की जिंदगी में बदलाव आ जाता है।

माया को उमर चाहने लगता है, लेकिन जब उसे पता चलता है कि माया, सैम को पसंद करती है तो वह उनकी जिंदगी से चला जाता है। सैम एफबीआई की चपेट में आ जाता है और उसे कई तरह की यातनाएँ सहनी पड़ती हैं। बाद में उसे रिहा किया जाता है।

कहानी वर्ष 2009 में आती है। एफबीआई एजेंट रोशन (इरफान खान) उमर को पकड़ लेता है। उसे शक है कि सैम आतंकवादियों से मिला हुआ है। वह उमर को सैम के घर भेजता है ताकि उसके खिलाफ सबूत जुटाए जा सकें। क्या सैम आतंकवादी है? क्या वह अपने दोस्ती की जासूसी करेगा? जैसे प्रश्नों का सामना उमर को करना पड़ता है।

आदित्य चोपड़ा ने कहानी में रोमांस और थ्रिल के जरिये अपनी बात कही है। आगे क्या होगा, इसकी उत्सुकता पूरी फिल्म में बनी रहती है। निर्देशक कबीर खान ने आदित्य की कहानी के जरिये बहुत ही उम्दा विषय उठाया है। इस विषय पर एक बेहतरीन फिल्म बन सकती थी, लेकिन कमर्शियल फॉर्मेट में प्रस्तुत करने की वजह से कहीं-कहीं विषय की गंभीरता कम हो गई है। ‘काबुल एक्सप्रेस’ को डॉक्यूमेंट्री कहा गया था, शायद इसीलिए कबीर ने फिल्म को मनोरंजक बनाने की कोशिश की है। बड़ा बजट भी इसका एक कारण हो सकता है।

इस फिल्म के जरिये उन्होंने बताया है कि आम मुसलमान अमेरिकी नागरिक के खिलाफ नहीं है। उसका गुस्सा एफबीआई या ऐसी सरकारी संस्थाओं के खिलाफ है, जिन्होंने जाँच की आड़ लेकर बेगुनाह लोगों को सताया है।

एफबीआई एजेंट रोशन जो कि मुसलमान है, के संवादों (ये अमेरिका में ही हो सकता है कि एक मुसलमान के बच्चे को बेसबॉल की टीम में शामिल किया जाए और उसे हीरो की तरह कंधों पर उठाया जाए/ अब मुसलमानों को आगे आकर अपनी खोई इज्जत को कायम करना होगा) के जरिये उन्होंने अमेरिका की तारीफ भी की है।

दूसरे हॉफ में फिल्म पर से कबीर का नियंत्रण छूट सा गया। कई गैरजरूरी दृश्यों ने फिल्म की लंबाई को बेवजह बढ़ाया। 37 वर्षीय जॉन को विद्यार्थी के रूप में देखना अटपटा लगता है। न्यूयॉर्क यूनिवर्सिटी को भी उसी अंदाज में दिखाया गया है, जैसा कि भारतीय कॉलेजों को फिल्मों में दिखाया जाता है। फिल्म में अंग्रेजी के कई संवाद हैं, लेकिन हिंदी उप-शीर्षक दिए गए हैं, ताकि अँग्रेजी नहीं जानने वालों को तकलीफ न हो।

अभिनय के लिहाज से जॉन अब्राहम की यह अब तक की बेहतरीन फिल्म कही जा सकती है। सैम का किरदार उन्होंने उम्दा तरीके से निभाया है। दो फिल्म पुराने नील नितिन मुकेश भी जॉन से किसी मामले में कम नहीं रहे। कैटरीना से जब वे सात साल बाद मिलते हैं और कैटरीना उन्हें बताती है कि उन्होंने जॉन से शादी नहीं की है तब उनके चेहरे के भाव देखने लायक हैं।

कैटरीना कैफ ने साबित किया है कि वे अभिनय भी कर सकती हैंं, लेकिन पुरानी फिल्मों की तुलना में वे कम खूबसूरत लगीं। इरफान (खान सरनेम उन्होंने हटा लिया है) एक नैसर्गिक अभिनेता हैं और इस फिल्म में भी उन्होंने अपने अभिनय का कमाल दिखाया है।

असीम मिश्रा की फोटोग्राफी ऊँचे दर्जे की है। जूलियस पैकिअम का बैकग्राउंड स्कोर उम्दा है। संगीतकार प्रीतम फॉर्म में नजर आए। है जुनून, मेरे संग और तूने जो कहा था लोकप्रिय हो चुके हैं।

कुल मिलाकर ‘न्यूयॉर्क’ देखना बुरा सौदा नहीं है।

__________________________
‘फिराक’ उन फिल्मों में से है, जो सोचने पर मजबूर करती है।
बैनर :
परसेप्ट पिक्चर कंपनी

निर्देशक :
नंदिता दास

संगीत :
रजत ढोलकिया और पीयूष कनौजिया

कलाकार :
नसीरुद्दीन शाह, परेश रावल, रघुवीर यादव, दीप्ति नवल, संजय सूरी, शहाना गोस्वामी, टिस्का चोपड़ा



मनोरंजन के साथ-साथ फिल्म अपनी बात कहने या विचार प्रकट करने का भी सशक्त माध्यम है। 2002 में गुजरात में दंगों की आड़ में जो कुछ हुआ उससे अभिनेत्री नंदिता दास भी आहत हुईं और उन्होंने अपनी भावनाओं को ‘फिराक’ के जरिये पेश किया है। युद्ध या हिंसा कभी भी किसी समस्या का हल नहीं हो सकते। इनके खत्म होने के बाद लंबे समय तक इनका दुष्प्रभाव रहता है। फिराक में भी दंगों के समाप्त होने के बाद इसके ‘आफ्टर इफेक्ट्स’ दिखाए गए हैं। हिंसा में कई लोग मर जाते हैं, लेकिन जो जीवित रहते हैं उनका जीवन भी किसी यातना से कम नहीं होता। इस सांप्रदायिक हिंसा की चपेट में वे लोग भी आते हैं, जिनका घर जला नहीं या कोई करीबी मारा नहीं गया है।

फिल्म में 6 कहानियाँ हैं जो आपस में गुँथी हुई हैं। इसके पात्र हर उम्र और वर्ग के हैं, जिनकी जिंदगी के 24 घंटों को दिखाया गया है। पति (परेश रावल) का अत्याचार सहने वाली मध्यमवर्गीय पत्नी (दीप्ति नवल) को इस बात का पश्चाताप है कि वह दंगों के समय अपने घर के बाहर जान की भीख माँगने वाली महिला की कोई मदद नहीं कर सकी।

संजय सूरी एक उच्चवर्गीय और पढ़ा-लिखा मुस्लिम है, जिसने हिंदू महिला से शादी की है। उसका स्टोर दंगों के दौरान लूट लिया गया है और वह डर के मारे गुजरात छोड़कर दिल्ली जाना चाहता है। उसे अपना नाम बताने में डर लगता है क्योंकि धर्म उजागर होने का भय है।

शहाना का घर दंगों में जला दिया गया है और उसे अपनी खास हिंदू सहेली के पति पर शक है। उनकी दोस्ती की परीक्षा इस कठिन समय पर होती है। सड़कों पर घूमता एक बच्चा है, जिसके परिवार को मार डाला गया है और वह अपने पिता की तलाश कर रहा है।

एक वृद्ध मुस्लिम संगीतकार (नसीरुद्दीन शाह) है, जो इस सांप्रदायिक हिंसा से बेहद दु:खी है। उसका नौकर उससे पूछता है कि क्या आपको इस बात का दु:ख नहीं है कि मुस्लिम मारे जा रहे हैं। वह कहता है कि उसे मनुष्यों के मरने का दु:ख है। कुछ जवान युवक हैं जो हिंदुओं से बदला लेना चाहते हैं।

निर्देशक के रूप में ‍नंदिता प्रभावित करती हैं। फिल्म की शुरुआत वाला दृश्य झकझोर देता है। लाशों को अंतिम संस्कार के लिए ट्रक के जरिये लाया जाता है। मुस्लिम व्यक्तियों के बीच एक हिंदू स्त्री की लाश देखकर कब्र खोदने वाला उस लाश को मारना चाहता है। यह दृश्य दिखाता है कि इनसान इतना भी ‍नीचे गिर सकता है।

नंदिता ने पुरुषों के मुकाबले महिला किरदारों को सशक्त दिखाया है। बिना दंगों को स्क्रीन पर दिखाए चरित्रों के जरिये दहशत का माहौल पैदा किया है। फिल्म देखते समय इस भय को महसूस किया जा सकता है। फिल्म के जरिये उन्होंने दुष्प्रभाव तो दिखा दिया, लेकिन इसका कोई हल नहीं सुझाया
।
अंत दर्शकों को सोचना है।

फिल्म के अंत में उन्होंने उस बच्चे का क्लोजअप के जरिये चेहरा दिखाया है, जो अपने पिता को ढूँढ रहा है। उसकी आँखों में ढेर सारे प्रश्न तैर रहे हैं। उसका क्या भविष्य होगा इसकी कल्पना की जा सकती है। आँखों में बच्चे का चेहरा लिए दर्शक जब सिनेमाघर छोड़ता है तो उसके दिमाग में भी कई सवाल कौंधते हैं।

फिल्म में कुछ कमियाँ भी हैं। नसीर का किरदार अचानक सकारात्मक हो जाता है। परेश रावल के किरदार को भी ठीक से विकसित नहीं किया गया है। कुछ युवकों द्वारा बंदूक हासिल करने वाले दृश्य विशेष प्रभाव नहीं छोड़ पाते हैं। बच्चे को हर कहानी से भी जोड़ा जा सकता था। फिल्म में गुजराती, हिंदी और अँग्रेजी संवादों का घालमेल है, जिसे समझने में कुछ दर्शकों को तकलीफ हो सकती है।

सभी कलाकारों ने अपने पात्रों को बखूबी जिया है। ऐसा लगता ही नहीं कि कोई अभिनय कर रहा है। रवि के. चन्द्रन की सिनेमाटोग्राफी उल्लेखनीय है।

‘फिराक’ उन फिल्मों में से है, जो सोचने पर मजबूर करती है।

__________________________
यदि आप अनुराग कश्यप की डार्क फिल्में पसंद करते हैं तो ‘गुलाल’ आपको अच्छी लगेगी।
बैनर :
जी लाइमालइट

निर्देशक :
अनुराग कश्यप

गीत-संगीत :
पीयूष मिश्रा

कलाकार :
केके मेनन, आदित्य श्रीवास्तव, दीपक डोब्रियाल, जेसी रंधावा, माही गिल, पीयूष मिश्रा, आदित्य श्रीवास्तव

* 8 रील * ए-सर्टिफिकेट



‘गुलाल’ की कहानी अनुराग कश्यप ने आठ वर्ष पहले लिखी थी। उनका कहना है कि जब वे बेहद कुंठित थे और कहानी के जरिये उन्होंने अपना गुस्सा निकाला। ये बात और है कि इस फिल्म के लिए उन्हें कोई निर्माता नहीं मिला और इसी बीच उन्होंने कुछ फिल्में बना डालीं।

‘गुलाल’ में कई कहानियाँ हैं, जिसे ढेर सारे चरित्रों के जरिये पेश किया गया है। छात्र राजनीति, राजपूतों के अलग राज्य की माँग, नाजायज औलाद का गुस्सा, प्रेम कहानी, युवा आक्रोश का गलत इस्तेमाल जैसे मुद्दों को उन्होंने फिल्म में दिखाया है। फिल्म का प्रस्तुतिकरण अनुराग ने यथार्थ के करीब रखा है, इस वजह से फिल्म के किरदार गालियों से भरी भाषा का इस्तेमाल करते हैं।

कहानी का मुख्य किरदार है दिलीप (राजसिंह चौधरी), जो एक सीधा-सादा लड़का है और कॉलेज में आगे की पढ़ाई करने के लिए आया है। वह रांसा (अभिमन्यु सिंह) के साथ रहता है, जो मस्तमौला और बेखौफ इनसान है।

बना (केके मेनन) राजपूतों के पृथक राज्य के लिए धन और नौजवानों को इकट्ठा करता है। छात्र राजनीति में उसकी रुचि है क्योंकि युवाओं के माध्यम से वह धन जुटाता है।

रांसा को वह अपनी पार्टी राजपूताना से जनरल सेक्रेटरी का चुनाव लड़वाता है, लेकिन पारिवारिक दुश्मनी के चलते चुनाव के पहले रांसा का कत्ल हो जाता है। ऐन मौके पर दिलीप को चुनाव लड़वा दिया जाता है और वह चुनाव में किरण को हरा देता है।

अपनी हार से बौखलाए किरण और उसका भाई करण किसी भी तरह जनरल सेक्रेटरी का पद पाना चाहते हैं, इसलिए दिलीप को किरण अपने प्यार के जाल में फँसाती है। जनरल सेक्रेटरी बनने के बावजूद दिलीप, बना की सिर्फ कठपुतली बनकर रह जाता है। वह विद्रोह करता है और उसे बना की असलियत मालूम पड़ती है। ताकत, हिंसा, फरेब, लालच, षड्‍यंत्र, बेवफाई और नफरत का दिलीप शिकार बन जाता है।

‘गुलाल’ की बेहतरीन शुरुआत से जो आशा बँधती है, वो अंत में पूरी नहीं हो पाती। नए किरदार कहानी से जुड़ते जाते हैं और उसका विस्तार होता है, लेकिन मध्यांतर के बाद फिल्म अनुराग कश्यप के हाथ से निकल जाती है। लेखक के रूप में वे कहानी को ठीक से समेट नहीं पाए। राजनीति को लेकर शुरू की गई बात प्रेम कहानी पर खत्म होती है। कई मुद्दों और चरित्रों को अधूरा छोड़ दिया गया है।

राजस्थान की पृष्ठभूमि पर आधारित कहानी में नयापन नहीं है और इस तरह की फिल्में पहले भी आ चुकी हैं। खून-खराबे के खेल में पुलिस को लगभग भुला ‍ही दिया गया है और ऐसा लगता है चारों ओर जंगलराज है। फिल्म के अंत में बना को जब दिलीप गोली मार देता है, तब दोनों के बीच काफी लंबे संवाद हैं। वो भी ऐसे समय जब दिलीप को गोली लगी हुई है।

लेखक के बजाय अनुराग निर्देशक के रूप में ज्यादा प्रभावित करते हैं। एक ही दृश्य के माध्यम से उन्होंने कई बातें कही हैं। चरित्र को स्थापित करने में ज्यादा फुटेज बरबाद नहीं किए गए हैं। दर्शकों को दृश्यों के माध्यम से समझना पड़ता है कि कौन क्या है और ये बात फिल्म में आगे आने वाले दृश्यों से स्पष्ट होती है, इसलिए सारी बातों को याद रखना पड़ता है।

पीयूष मिश्रा के लिखे गीत फिल्म की कहानी को आगे बढ़ाते हैं। उनकी लिखी हर लाइन सुनने लायक है। गुरुदत्त से अनुराग कश्यप बेहद प्रभावित हैं, इसलिए एक गीत में ‘ये दुनिया अगर मिल भी जाए तो क्या है’ का भी उपयोग किया गया है। फिल्म के संवाद तीखे हैं और तीर की तरह चुभते हैं। राजीव राय की सिनेमाटोग्राफी उल्लेखनीय है। रंग-बिरंगी रोशनी के जरिये कलाकारों के भाव को अच्छी तरह उभारा गया है।

अभिनय की दृष्टि से सारे कलाकार एक से बढ़कर एक हैं। केके मेनन (बना), राजसिंह चौधरी (दिलीप), अभिमन्यु सिंह (रांसा), पंकज झा (जडवाल), दीपक डोब्रियाल, पीयूष मिश्रा और आयशा मोहन ने अपने चरित्रों को जिया है। जेसी रंधावा को ज्यादा मौका नहीं मिला है।

यदि आप अनुराग कश्यप की डार्क फिल्में पसंद करते हैं तो ‘गुलाल’ आपको अच्छी लगेगी।

__________________________
आप थोड़ा डरना चाहते हैं, चौंकना चाहते हैं तो ’13 बी’ आपके लिए है।
बैनर :
बिग पिक्चर्स

निर्देशक :
विक्रम के. कुमार

संगीत :
शंकर-अहसान-लॉय

कलाकार :
आर माधवन, नीतू चन्द्रा, सचिन खेड़ेकर, मुरली शर्मा, पूनम ढिल्लो, दीपक डोब्रियाल, धृतमान चटर्जी

* ए-सर्टिफिकेट



जिन चीजों से इनसान को डर लगता है, उनसे वह दूर भागता है, लेकिन हॉरर फिल्मों की बात होती है तो वही इनसान पैसे खर्च कर सिनेमाघर में डरने के लिए जाता है। वह उम्मीद करता है कि उसे खूब डराया जाए, ताकि उसके पैसे वसूल हों। ’13 बी- फियर हेज़ ए न्यू एड्रेस’ इस मामले में कामयाब मानी जा सकती है। यह फिल्म न केवल कई जगह चौंकाती है, बल्कि डराती भी है।

भारत में हमेशा हॉरर फिल्मों के नाम पर डरावने चेहरे, भूतहा महल, सफेद चादर या साड़ी में लिपटा हुआ भूत, अमावस की रातें दिखाई जाती हैं, लेकिन ये सब ’13 बी’ में नदारद है। यहाँ आम वस्तुएँ जैसे टीवी, बल्ब, लिफ्ट, मोबाइल फोन से डराया गया है। परिस्थितियों के जरिये डर पैदा किया गया है।

मनोहर (आर. माधवन) अपने परिवार के साथ नए फ्लैट 13-बी में रहने के लिए आता है। उसका परिवार राजश्री प्रोडक्शन की फिल्मों में दिखाए जाने वाले परिवार की तरह खुशहाल है।

घर की महिलाएँ टीवी धारावाहिकों की शौकीन हैं। वे नया धारावाहिक ‘सब खैरियत है’ देखना शुरू करती हैं। उस धारावाहिक में जो दिखाया जाता है, वो सब मनोहर के परिवार के साथ घटने लगता है। मनोहर का परिवार बिलकुल उस धारावाहिक के परिवार जैसा है।

पहले-पहले तो सब शुभ घटनाएँ होती हैं, लेकिन अचानक धारावाहिक के परिवार के साथ बुरा होने लगता है। ये देख मनोहर सहम जाता है। वो इस बात का पता लगाना चाहता है कि आखिरकार उसके साथ ऐसा क्यों हो रहा है? इस समानता के पीछे आखिर क्या राज है?

विक्रम के. कुमार ने निर्देशन के साथ-साथ कहानी भी लिखी है। फिल्म के मध्यांतर तक उन्होंने अजीबोगरीब घटनाओं के जरिये सस्पेंस बनाकर रखा है। मनोहर लिफ्ट में बैठता है, तो लिफ्ट नहीं चलती। पड़ोसी का कुत्ता उसके घर में घुसने से डरता है। घर में उसका जब मोबाइल से फोटो खींचा जाता है तो फोटो डरावना आता है। इन तमाम दृश्यों से उन्होंने दर्शकों को डराया गया है।

फिल्म के दूसरे भाग में उन्होंने सस्पेंस परत-दर-परत खोला है कि आखिर वजह क्या है। फिल्म के इस हिस्से में जबरदस्त उतार-चढ़ाव, तनाव और भय है। कई दृश्य रोंगटे खड़े कर देते हैं।

आमतौर पर हॉरर या सस्पेंस फिल्म का अंत कमजोर रहता है, लेकिन ’13 बी’ में यह कमी नहीं है। ऐसा क्यों हुआ है, इस बात का पूरा स्पष्टीकरण दिया गया है जो दर्शक को संतुष्ट करता है। विक्रम कुमार का प्रस्तुतिकरण उम्दा है और बाँधकर रखता है।

कुछ कमियाँ भी हैं। दो गाने निर्देशक ने अधूरे मन से रखे हैं, जो कहानी में फिट नहीं बैठते। फिल्म की लंबाई भी ज्यादा है। आधा घंटा फिल्म छोटी होती तो एकदम कसी हुई लगती।

टीवी धारावाहिक और जिंदगी में समानता वाली बात सिर्फ मनोहर ही महसूस करता है, परिवार का कोई और सदस्य यह महसूस क्यों नहीं करता, यह समझ के परे है। फिल्म में दिखाया गया है कि बच्चे घर के आँगन में एक फोटो एलबम गाड़ देते हैं। ऐसा क्यों करते हैं, इसका जवाब नहीं है। उसी जगह एक ऊँची बिल्डिंग बनती है, फिर भी एलबम जहाँ का तहाँ रहता है। लेकिन इन कमियों पर फिल्म की खूबियाँ भारी पड़ती हैं।

माधवन, नीतू चन्द्रा, सचिन खेड़ेकर, धृतमान चटर्जी, मुरली शर्मा, दीपक डोब्रियाल और पूनम ढिल्लो ने अपना-अपना किरदार बखूबी निभाया है। पी.सी. श्रीराम ने कैमरे से कमाल दिखाया है। आमतौर पर हॉरर फिल्मों का बैकग्राउंड म्यूजिक बहुत ज्यादा लाउड होता है, लेकिन तब्बी-पारिक ने संतुलन बनाए रखा है।

आप थोड़ा डरना चाहते हैं, चौंकना चाहते हैं तो ’13 बी’ आपके लिए है।

__________________________
कुछ कमियों के बावजूद इस शुद्ध देशी फिल्म को एक बार देखा जा सकता है।
निर्माता :
राकेश ओमप्रकाश मेहरा, रॉनी स्क्रूवाला

निर्देशक :
राकेश ओमप्रकाश मेहरा
संगीत . एआर रहमान

कलाकार :
अभिषेक बच्चन, सोनम कपूर, ओम पुरी, दिव्या दत्ता, ऋषि कपूर, वहीदा रहमान, पवन मल्होत्रा, सुप्रिया पाठक, तनवी आजमी, केके रैना, अतुल कुलकर्णी



सबसे पहली बात ‍तो ये कि ‘देहली 6’ एक प्रेम कहानी नहीं है। यह दिल्ली 6 में रहने वाले लोगों की फिल्म है, जहाँ अलग-अलग धर्म के लोग सँकरी गलियों और पुराने घरों में साथ रहते हैं। ऐसा लगता है कि समय वहाँ अटक गया है या वे लोग समय के हिसाब से नहीं बदले और न ही उनकी सोच बदली। वैसे भारत के लगभग हर बड़े शहर में एक क्षेत्र ऐसा होता है, जिसे हम पुराना कहते हैं।

दिल्ली 6 के हर किरदार की अपनी कहानी और सोच है, जिनके जरिये निर्देशक राकेश ओमप्रकाश मेहरा ने भारतीय समाज का चित्रण करने की कोशिश की है। इस फिल्म को देखकर पिछले वर्ष प्रदर्शित श्याम बेनेगल की ‘वेलकम टू सज्जनपुर’ की याद आना स्वाभाविक है। उस फिल्म में भी बेनेगल ने किरदारों के जरिये देश की नब्ज टटोली थी।

वैसे हम शॉपिंग कॉम्प्लेक्स के नाम पर भले ही तरक्की की बात करें, लेकिन अभी भी हमारे देश के ज्यादातर लोगों की सोच दिल्ली 6 में रहने वालों की तरह ही है। वे घर की महिलाओं को दोयम दर्जा देते हैं। बिट्टू (सोनम कपूर) कुछ बनना चाहती है, लेकिन उसके पिता (ओम पुरी) उसकी शादी कर देना चाहते हैं। बिट्टू अपनी ख्वाहिश पूरी करना चाहती है और उसे लगता है कि इंडियन आयडल उसके लिए आयडल है।

जलेबी (दिव्या दत्ता) को अछूत माना जाता है। भ्रष्ट पुलिस ऑफिसर (विजय राज) को उसके मंदिर जाने पर आपत्ति है, लेकिन वह उसके साथ रात बिताने के लिए तैयार है। दो भाइयों (ओम पुरी और पवन मल्होत्रा) के बीच नहीं पटती। वे घर के बीच दीवार बना लेते हैं, लेकिन उनकी पत्नियाँ ईंट खिसकाकर बातें करती हैं। कुछ समाज के ठेकेदार हैं, जो मंदिर-मस्जिद के नाम पर लोगों को भड़काते हैं और उनमें झगड़ा करवाते हैं।

इसके अलावा एक ‘काला बंदर’ भी है, जो लोगों को मारता है, चीजें चुराता है। उसे किसी ने नहीं देखा, लेकिन उसके बारे में तरह-तरह की अफवाहें हैं। इन सब बातों का गवाह बनता है फिल्म का नायक रोशन (अभिषेक बच्चन), जो न्यूयॉर्क से दिल्ली अपनी बीमार दादी (वहीदा रहमान) को छोड़ने के लिए आया है।

उसकी दादी अपने अंतिम दिन अपने पुश्तैनी घर में गुजारना चाहती है। उसे दिल्ली 6 के लोग किसी अजूबे से कम नहीं लगते। वह मोबाइल से उनके फोटो खींचता रहता है। परिस्थितियाँ कुछ ऐसी घटती हैं कि फिल्म के अंत में नायक वापस न्यूयॉर्क नहीं जाना चाहता और उसकी दादी अपने ही लोगों से खफा होकर लौटना चाहती है।

राकेश मेहरा ने काला बंदर, संगीत और दिल्ली में चल रही रामलीला के जरिये अपने चरित्रों को जोड़कर फिल्म को आगे बढ़ाया है। संगीत का भी इसमें अच्छा इस्तेमाल किया गया है। कुछ दृश्य बेहतरीन हैं। जैसे ओम पुरी अपनी बेटी के होने वाले पति के पिता से दहेज के लिए बातें करते हैं और पीछे बैठे प्रेम चोपड़ा शेयर के मोलभाव करते हैं। अछूत जलेबी को रामलीला पंडाल के बाहर बैठकर सुनना पड़ती है। काले बंदर के नाम पर सब लोग अपना उल्लू सीधा करते हैं। राकेश का निर्देशन अच्छा है, लेकिन लेखन में कुछ कमियाँ रह गईं।

फिल्म का पहला हिस्सा सिर्फ चरित्रों को उभारने में ही चला गया। किरदार बातें करते रहते हैं, लेकिन फिल्म की कहानी बिलकुल भी आगे नहीं बढ़ती। फिल्म का अंत भी ज्यादातर लोगों को पसंद नहीं आएगा। अभिषेक बच्चन का किरदार भी कमजोर है, जबकि वे फिल्म के नायक हैं। ऊपर से उनके ज्यादातर संवाद अँग्रेजी में हैं और उनका उच्चारण भी उन्होंने विदेशी लहजे में किया है, जिसे समझने में कई लोगों को मुश्किल आ सकती है।

सोनम कपूर का अभिनय अच्छा है, लेकिन उनके चरित्र को उभरने का अवसर नहीं मिला। अभिषेक का अभिनय कहीं अच्छा है तो कहीं बुरा। ज्यादातर दृश्यों में उनके चेहरे पर एक जैसे ही भाव रहे हैं। पवन मल्होत्रा, विजय राज और दिव्या दत्ता ने अपने किरदारों को बेहतरीन तरीके से पेश किया है। ओम पुरी, ऋषि कपूर और वहीदा रहमान को सिर्फ स्टार वैल्यू बढ़ाने के लिए लिया गया है। ये भूमिकाएँ उनके जैसे कलाकारों के साथ न्याय नहीं करतीं।

दिल्ली का सेट देखकर विश्वास करना मुश्किल होता है कि यह नकली है। एआर रहमान का संगीत ‘देहली 6’ की सबसे बड़ी खासियत है। मसकली, रहना तू, ये दिल्ली है मेरे यार गीत सुनने लायक हैं। गीतकार प्रसून जोशी का काम भी उल्लेखनीय है। तकनीकी रूप से फिल्म सशक्त है, लेकिन फिल्म के अधिकांश दृश्यों में अँधेरा नजर आता है।

कुछ कमियों के बावजूद इस शुद्ध देशी फिल्म को एक बार देखा जा सकता है।

__________________________
कुल मिलाकर ‘बिल्लू’ साफ-सुथरी और मनोरंजक फिल्म है।
निर्माता : गौरी खान
निर्देशक : प्रियदर्शन
गीतकार : गुलजार, आशीष पंडित, सईद कादरी, नीरज श्रीधर
संगीत : प्रीतम चक्रवर्ती
कलाकार : शाहरुख खान, इरफान खान, लारा दत्ता, ओमपुरी, असरानी, राजपाल यादव, मनोज जोशी। विशेष भूमिका में - दीपिका पादुकोण, करीना कपूर और प्रियंका चोपड़ा।



प्रियदर्शन को ग्रामीण जीवन से लगाव है और बीच-बीच में वे अपनी फिल्मों में गाँव दिखाते रहते हैं। ‘बिल्लू’ में उन्होंने बुदबुदा गाँव के रहने वाले लोगों को दिखाया है, जो उत्तरप्रदेश में कहीं पर है। प्रियदर्शन की फिल्मों में इस बात की गारंटी होती है कि उनकी फिल्में बोर नहीं करतीं, भले ही वे फॉर्म में नहीं हों। बिल्लू प्रियन की कोई महान फिल्म नहीं है, लेकिन पूरे समय तक बाँधकर रखती है।

बिल्लू (इरफान खान) एक नाई है, जिसकी दुकान नहीं चलती। उसके बच्चों सहित पूरे गाँव वाले उसका मजाक उड़ाते हैं। एक दिन उसके बुदबुदा गाँव में सुपर स्टार साहिर खान (शाहरुख खान) शूटिंग के लिए आता है। उसे देखने के लिए पूरा गाँव उमड़ पड़ता है। पूरे गाँव में यह खबर फैल जाती है कि साहिर बिल्लू का बेहद अच्छा दोस्त है। बिल्लू के बच्चे और पत्नी बिंदिया (लारा दत्ता) उससे जिद करते हैं कि वह उनको साहिर से मिलवा दे। गाँव वाले बिल्लू पर मेहरबानी करने लगते हैं, इस उम्मीद के साथ कि बिल्लू साहिर को उनके घर या स्कूल में लेकर आए।

बिल्लू बड़ा संकोची है। उसे उम्मीद नहीं है कि साहिर उसे अब पहचानता होगा और वह सबको टालता रहता है। आखिरकार एक दिन सबके सब्र का बाँध टूट जाता है और बिल्लू को धोखाधड़ी के जुर्म में जेल भी जाना पड़ता है। शूटिंग के आखिरी दिन साहिर एक भाषण में बताता है कि वह अपने दोस्त बिल्लू को ढूँढ रहा है, जिसने बचपन में उसकी बहुत सहायता की थी। फिल्म की अंतिम रील में उनकी मुलाकात होती है।

कृष्ण और सुदामा से प्रेरित इस साधारण कहानी में ज्यादा उतार-चढ़ाव नहीं हैं। कहानी धीरे-धीरे आगे बढ़ती है क्योंकि पूरी फिल्म में बिल्लू उलझा रहता है कि वह साहिर से मिले या नहीं। आधी-अधूरी कोशिश करता रहता है। दर्शक जानना चाहते हैं बिल्लू और साहिर की दोस्ती के बारे में और इसे अंत में बताया जाता है। शुरू से आखिरी तक के हिस्से को छोटे-छोटे मनोरंजक घटनाक्रमों के जरिये भरा गया है। शाहरुख खान का इस्तेमाल प्रियन ने चतुराई से किया है। उनकी संक्षिप्त भूमिका को इस तरह से पेश किया है कि फ्रेम में नहीं होने के बावजूद वे उपस्थित रहते हैं। लोगों की बातचीत में, दीवारों पर पोस्टर्स के रूप में या फिर बच्चों की हेअर स्टाइल में।

फिल्म का क्लाइमैक्स अच्छा है, जब बिल्लू और साहिर की मुलाकात होती है। बिल्लू की खस्ता हालत के बावजूद साहिर को उसकी आर्थिक मदद करते हुए नहीं दिखाया गया क्योंकि शायद इससे उसके आत्मसम्मान को ठेस पहुँचती। इस सीन के पहले शाहरुख के भाषण वाला दृश्य उनके शानदार अभिनय से अच्छा बन पड़ा है, जब वे बिल्लू और अपनी दोस्ती के बारे में गाँव वालों को बताते हैं।

इरफान खान शानदार अभिनेता हैं और बिल्लू के चरित्र में वे डूब गए हैं। एक सीधा-सादा, दिल का सच्चा और संकोची इनसान, जिसे उसके बच्चे भी डाँटते हैं, को उन्होंने परदे पर खूबसूरती के साथ पेश किया है। लारा दत्ता ने इरफान खान का साथ अच्छी तरह निभाया है, लेकिन उनका मेकअप उनकी गरीबी की तस्वीर नहीं पेश करता। सुपरस्टार के रूप में शाहरुख खान को सिर्फ अपने आपको पेश करना था, जो उनके लिए बाएँ हाथ का खेल था। सलमान खान से उनका झगड़ा और अक्षय कुमार से उनकी प्रतिद्वंद्विता के चलते उन्होंने एक दृश्य में सफाई दी है कि फिल्म इंडस्ट्री एक परिवार की तरह है, जिसमें छोटी-मोटी बातें होती रहती हैं।

फिल्म में जो ग्लैमर वाला हिस्सा गायब था, उसकी कमी को शाहरुख ने करीना कपूर, दीपिका पादुकोण और प्रियंका चोपड़ा के साथ गाने फिल्माकर पूरा किया है। तीनों नायिकाओं में दीपिका अपने हॉट लुक की वजह से बाजी मार लेती हैं। ओमपुरी, असरानी और राजपाल यादव ने प्रियदर्शन से अपने संबंधों की खातिर यह फिल्म की है क्योंकि उन्हें ज्यादा फुटेज नहीं मिले हैं।

प्रीतम का संगीत ठीक-ठाक है और एक-दो गीत सुनने लायक हैं। ‍मनीषा कोर्डे के संवाद चुटीले हैं। बॉडी गार्ड्‍स से घिरे शाहरुख एक दृश्य में कहते हैं कि वे ऐसे सुपरस्टार हैं जो महिलाओं के बजाय पुरुषों से घिरे रहते हैं।

कुल मिलाकर ‘बिल्लू’ साफ-सुथरी और मनोरंजक फिल्म है।

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
शैलेन्द्र आर. सिंह

निर्देशक :
अनिल सीनियर

कलाकार :
राहुल बोस, कोंकणा सेन शर्मा, इरफान खान, राहुल खन्ना, सोहा अली खान, पायल रोहतगी


वूडी एलन की फिल्म ‘हसबैंड्‍स एंड वाइव्स’ से प्रेरित होकर निर्देशक अनिल सीनियर ने ‘दिल कबड्डी’ नामक फिल्म बनाई है। फिल्म में पति-पत्नी की दो जोडि़यों ऋषि-सिमी (राहुल बोस-कोंकणा सेन शर्मा) और समित-मीत (इरफान खान-सोहा अली खान) के बनते-बिगड़ते रिश्ते को दिखाया गया है।

बात गंभीरता से नहीं बल्कि हास्य से भरे अंदाज में की गई है। इसे ‘एडल्ट कॉमेडी’ कहा जा सकता है। ऐसा लगता है कि जैसे कैमरा इन जोडि़यों के बेडरूम में लगा है, जिसमें वे सेक्स से लेकर वो सारी बातें करते हैं, जो आमतौर पर पति-पत्नी के बीच होती हैं।

फिल्म के आरंभ में दिखाया गया है कि समित और मीत की शादी को कुछ वर्ष हो गए हैं और दोनों आपस में खुश नहीं हैं। पत्नी को कला फिल्म पसंद है, तो पति को मसाला फिल्म। छोटी-छोटी बातों पर वे लड़ते रहते हैं। दोनों के बीच सेक्स हुए भी कई महीने हो गए हैं और इस वजह से पति अपनी पत्नी से नाराज है। उसका कहना है कि इस कारण दिमाग और शरीर का संतुलन बिगड़ जाता है। दोनों अलग होने का फैसला करते हैं।

ऋषि और सिमी इनके अच्छे दोस्त हैं। दोनों के आपसी संबंध सिर्फ ठीक-ठाक है। ऋषि की चाहत कुछ और थी, इस वजह से पत्नी में उसे कमी दिखाई देती है। उसे अपनी गर्लफ्रेंड की याद आती है जो बहुत सेक्सी थी। समित और मीत के अलगाव का असर उनके रिश्तों पर भी होता है। घटनाक्रम कुछ ऐसे घटते हैं कि फिल्म के अंत में समित और मीत एक हो जाते हैं और ऋषि-सिमी अलग हो जाते हैं।

जहाँ एक ओर पुरुषों को लंपट दिखाया गया है, जिन्हें अपनी पत्नी के बजाय दूसरी औरतें ज्यादा आकर्षक और हॉट लगती हैं, क्योंकि सेक्स को लेकर सबकी अलग-अलग कल्पनाएँ हैं। वहीं पत्नियाँ अपने पति पर बहुत ज्यादा रोक-टोक लगाती हैं और हक जमाती हैं। पति-पत्नी के रिश्तों में शादी के कुछ वर्षों बाद ठहराव आ जाता है। रोमांस गायब हो जाता है। वे एक-दूसरे से बोर हो जाते हैं और वैवाहिक जिंदगी की सीमाएँ लाँघते हैं। इन सारी बातों को गुदगुदाते अंदाज में दिखाया गया है।


पूरी फिल्म में इन दोनों जोडि़यों की जिंदगी से कुछ प्रसंग उठाए गए हैं, जिन्हें निर्देशक ने एक नए अंदाज में पेश किया है। सारे किरदार कई बार कैमरे की ओर मुखातिब होकर सवालों के जवाब उसी अंदाज में देते हैं, जैसे इंटरव्यू के दौरान दिए जाते हैं।

घटनाओं का क्रम निर्धारित नहीं है, कोई-सा भी प्रसंग कभी भी आ जाता है, लेकिन इसके बावजूद फिल्म रोचक लगती है। कई दृश्य हँसाते हैं। मध्यांतर तक फिल्म में पकड़ है, लेकिन इसके बाद फिल्म थोड़ी लंबी खिंच गई है।

फिल्म के कलाकार इसका सबसे सशक्त पहलू है। इरफान खान का किरदार ‘मेट्रो’ फिल्म में उनके द्वारा निभाए गए किरदार का विस्तार लगता है। उन्होंने बेहतरीन अभिनय किया है। सोहा अली खान के चरित्र में कई शेड्स हैं और उन्होंने हर रंग को बखूबी परदे पर पेश किया है। राहुल बोस और कोंकणा सेन हमेशा की तरह शानदार हैं। पायल रोहतगी ने ओवर एक्टिंग की है।

एडल्ट कॉमेडी और सेक्स को लेकर हिंदी फिल्मकार परहेज करते रहे हैं, लेकिन बिना फूहड़ और अश्लील हुए भी एडल्ट कॉमेडी पर फिल्म बनाई जा सकती है। कुल मिलाकर ‘दिल कबड्डी’ हँसाती ज्यादा है, बोर कम करती है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
ढिलिन मेहता

निर्देशक :
शिवम नायर

कलाकार :
ओम पुरी, नसीरुद्दीन शाह, परेश रावल, बोमन ईरानी, नेहा धूपिया, तारा शर्मा

गुजराती नाटक ‘महारथी’ पर आधारित ‘महारथी’ एक थ्रिलर फिल्म है, जिसके सात सौ से ज्यादा शो हो चुके हैं। इसलिए फिल्म के प्रति उत्सुकता होना स्वाभाविक है। साथ ही नसीर, बोमन, ओमपुरी और परेश रावल जैसे सशक्त कलाकार भी फिल्म के प्रति आकर्षण पैदा करते हैं। फिल्म में वे सारे तत्व मौजूद हैं, जो एक थ्रिलर फिल्म में जरूरी होते हैं और इस वजह से फिल्म में शुरू से आखिरी तक दिलचस्पी बनी रहती है।

मिस्टर एडेनवाला (नसीरुद्दीन शाह) कभी सफल निर्माता थे, लेकिन अब कर्जों में फँसे हैं। मिसेस एडेनवाला (नेहा धूपिया) ने पैसों की खातिर उनसे शादी की थी और अब दोनों एक-दूसरे को पसंद नहीं करते।

एक रात मि. एडेनवाला की जान सुभाष (परेश रावल) बचाता है। बदले में उसे ड्राइवर की नौकरी मिल जाती है। मि. एडेनवाला ने अपना 24 करोड़ रुपए का बीमा करवा रखा है और उनकी मौत के बाद ये सारे रुपए उनकी पत्नी को मिलने वाले हैं। यह बात उनका वकील (बोमन ईरानी), पत्नी और सुभाष भी जानता है।

एक रात पत्नी के तानों से परेशान होकर एडेनवाला अपनी पत्नी और सुभाष के सामने आत्महत्या कर लेते हैं, लेकिन उसके पूर्व अपनी पत्नी को वे चुनौती दे जाते हैं कि वह उनकी आत्महत्या को हत्या साबित करे तभी उसे 24 करोड़ रुपए की राशि मिल सकती है।

सुभाष मौके का फायदा उठाना चाहता है। वह मिसेस एडेनवाला को समझाता है कि कम जोखिम, कम फायदा बिजनेस होता है। ज्यादा जोखिम, ज्यादा फायदा जुआ होता है और कम जोखिम और ज्यादा फायदा एक मौका होता है जो जिंदगी में कभी-कभी आता है। दोनों मिल जाते हैं और एक योजना बनाते हैं जिसके जरिए मिस्टर एडेनवाला की आत्महत्या को हत्या साबित किया जा सके।

आदमी योजना क्या बनाता है और होता कुछ और है। कई चीजें ऐसी घटित हो जाती हैं जिनके बारे में वह सोचता भी नहीं है। यही बात मिसेस एडेनवाला और सुभाष के साथ भी होती है।

फिल्म की खास बात यह है कि इसमें ज्यादा कुछ छिपाया नहीं गया है। अपराधी और पुलिस के हर कदम दर्शक से वाकिफ रहता है। इसलिए रोचकता बनी रहती है। पटकथा कसी हुई है, लेकिन ऐसे लम्हें कम हैं जो दर्शकों को रोमांच से भर दें।

फिल्म में कुछ और कमियाँ भी हैं। नेहा धूपिया की मौत वाला प्रसंग कमजोर है। नसीर का परेश के नाम सारी दौलत कर जाने के पीछे भी कोई ठोस वजह नजर नहीं आती। नि:संदेह परेश रावल ने अच्छा अभिनय किया है, लेकिन उनकी जगह यह किरदार कोई युवा अभिनेता निभाता तो फिल्म की कमर्शियल वैल्यू बढ़ जाती। परेश की उम्र इस किरदार से ज्यादा है। शायद परेश इस नाटक से शुरू से जुड़े हुए हैं, इस वजह से उन्हें लिया गया है।

शराबी और सफलता देख चुके इंसान के रूप में नसीरुद्दीन शाह ने बेहतरीन अभिनय किया है। उनकी तकलीफ को दर्शक महसूस करता है। अभिनय के महारथियों के बीच में रहकर नेहा धूपिया के अभिनय में भी सुधार आ गया।

ओमपुरी जैसे अभिनेता की प्रतिभा के साथ यह फिल्म न्याय नहीं कर पाती। उनका रोल सबसे कमजोर है। बोमन ईरानी ठीक हैं। थ्रिलर फिल्म में गाना नहीं हो तो बेहतर होता है, इसलिए फिल्म में गाना नहीं है। इस फिल्म को जबर्दस्त तो नहीं कहा जा सकता, लेकिन एक बार देखी जा सकती है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
निर्माता :
अल्लू अरविंद, मधु वर्मा

कथा-पटकथा-निर्देशक :
ए.आर. मुरुगदास

गीतकार :
प्रसून जोशी

संगीतकार :
ए.आर. रहमान

कलाकार :
आमिर खान, असीन, जिया खान, प्रदीप सिंह रावत


फिल्मों में बदला वर्षों पुराना विषय है। ‘शोले’, ‘करण अर्जुन’, ‘राम लखन’ जैसी हजारों फिल्में इस विषय पर बन चुकी हैं। माता-पिता, भाई-बहन, पत्नी-प्रेमिका की मौत का बदला- हम फिल्मों में अनेक बार देख चुके हैं। दरअसल एक्शन फिल्म की नींव ही बदले पर टिकी रहती है।

मल्टीप्लेक्स के उदय के बाद इस आजमाए हुए विषय पर फिल्म बनना लगभग बंद हो गई, लेकिन आमिर खान अभिनीत एक्शन फिल्म ‘गजनी’ में इसे फिर सामने लाया गया है। इस एक्शन फिल्म के मुख्य किरदार को ‘शॉर्ट टर्म मेमोरी लॉस’ की बीमारी है, जो इसे एक नया एंगल देती है।

संजय सिंघानिया (आमिर खान) कोई भी बात पन्द्रह मिनट से ज्यादा याद नहीं रख पाता। सोचिए कि इस बीमारी से ग्रसित आदमी जब सुबह उठता है तो उसका दिमाग कोरे कागज की तरह रहता है। आँख खुलने के बाद उसके दिमाग में सबसे पहले यह विचार आता है कि मैं कहाँ हूँ? कौन हूँ। फिर धीरे-धीरे वह आसपास रखी चीजों पर लगे कागज के टुकड़ों को पढ़ता है और कुछ-कुछ उसे याद आता है। यह बात फिल्म को खास बनाती है।

कहानी है संजय सिंघानिया की, जो एयर वाइस सेल्यूलर फोन कंपनी का मालिक है। एक पत्रिका में वह कल्पना (असीन) नामक मॉडल का इंटरव्यू पढ़ता है, जो दावा करती है कि संजय उससे मिला था और उससे प्यार करता है। कल्पना को इस झूठ का सबक सिखाने संजय उसके घर जाता है, लेकिन वह खुद उससे प्यार कर बैठता है। दोनों की प्रेम कहानी आगे बढ़ती है, लेकिन होनी को कुछ और ही मंजूर था। कुछ लड़कियों को कल्पना गुंडों से बचाती है। वे गुंडे कल्पना की हत्या कर देते हैं और संजय की भी निर्ममता से पिटाई करते हैं। सिर पर चोट की वजह से संजय शॉर्ट टर्म मेमोरी लॉस का शिकार हो जाता है। किस तरह से वह अपना बदला लेता है, यह फिल्म में रोमांचक तरीके से दिखाया गया है।

फिल्म की कहानी बड़ी सीधी-सादी लगती है, लेकिन स्क्रीनप्ले में इतने सारे उतार-चढ़ाव दिए गए हैं कि दर्शक सीट पर बँधा रहता है। हर फ्रेम उसकी उत्सुकता बढ़ाती है कि आगे क्या होगा। कहानी गुजरे समय और वर्तमान समय में कूदती-फाँदती रहती है। इस कहानी में कई गुत्थियाँ, कई अड़चनें संजय की राह में खड़ी गई हैं, जिन्हें संजय सुलझाता है। ‘गजनी’ में एक बहुत प्यारी-सी लव स्टोरी भी छिपी हुई है। इस वजह से फिल्म में लगातार राहत मिलती रहती है।

निर्देशक ए. मुरुगदास ने कहानी को बेहतरीन तरीके से प्रस्तुत किया है। कब रोमांस दिखाना है, कब ‍एक्शन दिखाना है और कब थ्रिल पैदा करना है, ये काम उन्होंने बखूबी किया है। बदले की कहानी तभी सफल होती है जब दर्शक के मन में भी ‍खलनायक के प्रति नफरत पैदा हो। नायक के साथ वह भी बदला लेने के लिए आतुर हो और यह काम मुरुगदास ने बखूबी किया है। इसके लिए उन्होंने संजय और कल्पना की प्रेम कहानी को उम्दा तरीके से विकसित किया है। कल्पना ‍के किरदार पर उन्होंने बहुत मेहनत की है। हमेशा हँसने वाली, मासूम, दूसरों की मदद करने वाली कल्पना को इतनी खूबसूरती के साथ पेश किया है कि सभी उसे चाहने लगते हैं। उसके बाद जब उसकी हत्या होती है तो दर्शक सन्न रह जाते हैं। उनकी पूरी सहानूभूति संजय के साथ हो जाती है और गजनी (विलेन) के प्रति नफरत से वे भर जाते हैं।

फिल्म में हिंसा है, लेकिन उसके पीछे ठोस कारण भी है। कल्पना की हत्या और क्लाइमेक्स में आमिर का एक्शन अद्‍भुत है। कुछ कमियाँ भी हैं, लेकिन फिल्म की गति इतनी तेज रखी गई है कि दर्शक ज्यादा सोच नहीं पाता। खासतौर पर शुरुआत के आधे घंटे फिल्म की गति इतनी तेज है कि उससे तालमेल बैठाने में परेशानी होती है।

‘तारे जमीं पर’ के बाद आमिर ने यू टर्न लेते हुए एक शुद्ध कमर्शियल फिल्म में काम किया है। उन्हें संवाद कम दिए गए हैं, लेकिन बदले की आग से जलती हुई उनकी आँख सब कुछ बयाँ कर देती है। एक्शन दृश्यों में भी वे छाए रहे। उनकी एट पैक एब्स बॉडी का खूब प्रचार किया गया, लेकिन उन्होंने अपनी शर्ट कम उतारी।

असीन ने ज्यादा बोलने वाली और मासूम लड़की का किरदार उम्दा तरीके से निभाया। खासकर रोमांटिक दृश्यों और उनकी हत्या वाले दृश्य में उनका अभिनय देखने लायक है। जिया खान का किरदार रोचक है जो पहले आमिर के लिए बाधाएँ खड़ी करता है और बाद में उसकी मदद करता है। गजनी के रूप में प्रदीपसिंह रावत के चेहरे से क्रूरता टपकती है। उनका किरदार सोने की मोटी चेन, अँगूठी और सफेद कपड़े पहना टिपिकल विलेन है, जो दस वर्ष पहले फिल्मों में दिखाई देता था और ‘ऐसा मारेंगे कि उसका नाखून भी नहीं मिलेगा’ जैसे संवाद बोलता है।

फिल्म के एक्शन में बंदूक नहीं है। ज्यादातर हैंड टू हैंड फाइटिंग है। लोहे की रॉड और चाकू का प्रयोग किया गया है और आमिर ने अपने मजबूत शरीर से ज्यादातर खलनायकों की हड्डियाँ चटकाई हैं। एक्शन दृश्यों में कहीं-कहीं दक्षिण भारतीय फिल्म वाला टच आ गया है, जिससे वे लाउड दिखे हैं।

फिल्म का संगीत ठीक है। ‘गुजारिश’ और ‘बहका’ उम्दा बन पड़े हैं, लेकिन कुछ गाने ऐसे हैं जैसे दक्षिण भारतीय भाषा से अनुवाद किए हुए हों। रवि चन्द्रन की सिनेमॉटोग्राफी उल्लेखनीय है।

जबर्दस्त एक्शन, प्यारा-सा रोमांस, धड़कनें बढ़ाने वाला थ्रिल, खूबसूरत लोकेशन पर फिल्माए गए गाने और तनाव से भरे ड्रामे की वजह से ‘गजनी’ एक पैसा वसूल फिल्म है।


__________________________
1-बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
यश चोपड़ा, आदित्य चोपड़ा

निर्देशन, कथा, पटकथा, संवाद :
आदित्य चोपड़ा

गीतकार :
जयदीप साहनी

संगीतकार :
सलीम मर्चेण्ट - सुलेमान मर्चेण्ट

कलाकार :
शाहरुख खान, अनुष्का शर्मा (नया चेहरा), विनय पाठक, विशेष भूमिका में - काजोल, रानी मुखर्जी, प्रीति जिंटा, लारा दत्ता और बिपाशा बसु



प्रेम कहानियों पर रोमांटिक फिल्म बनाने में यशराज फिल्म्स को महारत हासिल है। यश चोपड़ा ने ढेर सारी रोमांटिक फिल्में बनाईं और अब आदित्य चोपड़ा ने भी यशराज फिल्म्स को डूबते देख अपने सदाबहार फार्मूले की और लौटना पसंद किया।

कहा जाता है कि जोडि़याँ स्वर्ग में ही बन जाती हैं और हम जिसे दिल से प्यार करते हैं उसमें हमें रब दिखाई देता है। ये प्यार बदले में किसी किस्म की माँग या शर्त नहीं रखता बल्कि हमेशा उसकी खुशी चाहता है। इन वर्षों पुरानी बातों को आधार बनाकर उसे नए अंदाज में आदित्य चोपड़ा ने पेश किया है।

यशराज ‍बैनर की ‍पुरानी रोमांटिक फिल्मों की तुलना में इस बार कुछ बदलाव देखने को मिले हैं। इस बार स्विट्जरलैंड नहीं है, बल्कि हमारे देश का ही एक शहर है। इस बार फिल्म के किरदार महँगे कपड़े नहीं पहनते बल्कि आम लोगों जैसा सामान्य जीवन जीते हैं। इस बार खूबसूरती चेहरे पर नहीं बल्कि दिल में है।

कहानी है सुरिंदर साहनी (शाहरुख खान) की, जो पंजाब पॉवर में काम करता है। दिल का अच्छा है, लेकिन जमाने की भाषा में कहें तो ‘स्मार्ट’ नहीं है। आँखों पर चश्मा लगाए सुरिंदर जानता ही नहीं कि स्टाइल क्या होती है। अपने प्रोफेसर की बेटी तानी (अनुष्का शर्मा) की शादी में वह जाता है, लेकिन बारातियों की दुर्घटना हो जाती है। सभी मारे जाते हैं, जिसमें तानी का दूल्हा भी रहता है जिससे वह प्रेम करती थी।

अपने पिता के कहने पर तानी सुरिंदर से शादी कर लेती है। सुरिंदर जितना बोरिंग है, तानी उतनी जिंदादिल। सुरिंदर का अहसान तानी जरूर मानती है, लेकिन उससे प्यार नहीं करती। तानी डांस सीखने जाती है और तानी का दिल जीतने के लिए सुरिंदर भी नए लुक और नए नाम ‘राज’ के साथ वहाँ पहुँच जाता है। राज का रूप वह इसलिए धारण करता है क्योंकि वह तानी को खुश देखना चाहता है। दोनों डांस पार्टनर बन जाते हैं।

राज के रूप में सुरिंदर अपने लुक के साथ-साथ अपनी भी शख्सियत बदल लेता है। खूब रोमांटिक बातें करता है और तानी भी धीरे-धीरे उसे चाहने लगती है। राज की असलियत जाने बिना तानी उसके साथ भागने के लिए तैयार हो जाती है। सुरिंदर चाहता है कि तानी उसे उसी रूप में पसंद करे, जैसा कि वह है न कि राज के रूप में उसे चाहे। घटनाक्रम कुछ ऐसे घटते हैं कि तानी सुरिंदर को पसंद करने लगती है।

आमतौर पर कहानियाँ प्रेम से शुरू होकर शादी पर खत्म होती है, लेकिन आदित्य ने ऐसी कहानी चुनी है, जिसमें शादी के बाद प्रेम शुरू होता है। इस कहानी का सबसे मजबूत पक्ष सुरिंदर की वह जिद है कि तानी उसे उसी रूप में पसंद करे जैसा वो है। कमजोर पक्ष पर गौर किया जाए तो तानी का राज की ओर आकर्षित होना कुछ लोगों को पसंद न आए। तानी के हृदय परिवर्तन के लिए कुछ ठोस कारण होने चाहिए थे, जो फिल्म में नदारद हैं।

आदित्य चोपड़ा ने अपनी कहानी को कुशल निर्देशक के रूप में परदे पर पेश किया है। प्रस्तुतीकरण के लिए उन्होंने पुरानी शैली अपनाई है, शायद इसीलिए उन्हें दो घंटे चालीस मिनट का वक्त लगा। कई छोटे-छोटे दृश्य उन्होंने बेहतरीन तरीके से गढ़े हैं, जैसे - शादी के बाद सुरिंदर दोस्तों को पार्टी देता है और उसमें तानी का आना। तानी को प्रभावित करने के लिए सुरिंदर का सूमो पहलवान से लड़ना। तानी का राज को मोटरबाइक पर पीछे बैठाकर अपने प्रतिद्धंद्वी को सबक सिखाना। राज और तानी के बीच गोलगप्पे खाने वाला दृश्य। इसके अलावा सुरिंदर और तानी के बीच कई दृश्य खूबसूरती के साथ पेश किए गए हैं।

फिल्म सिर्फ तीन कलाकारों शाहरुख, अनुष्का और विनय पाठक के इर्द-गिर्द घूमती है, लेकिन इसके बावजूद बोरियत पास नहीं फटकती। रोमांस, हास्य, खुशी, दर्द, हँसी का उन्होंने बेहतर संतुलन बनाया है, जिससे फिल्म मनोरंजक बन गई है। तानी का राज और सुरिंदर के बीच भेद न कर पाना अचरज भरा जरूर लग सकता है, लेकिन इसे स्वीकारे बिना आप फिल्म का आनंद नहीं ले सकते। फिल्म का क्लायमेक्स शानदार तरीके से फिल्माया गया है, जिसमें स्टेज पर डांस करते वक्त तानी को पता चलता है कि सुरिंदर और राज एक ही व्यक्ति है।

शाहरुख खान ने दोहरी भूमिकाएँ निभाई हैं। एक राज की और दूसरी सुरिंदर की। सुरिंदर के सीधेपन और दिल की पवित्रता को उन्होंने बेहतरीन तरीके से पेश किया है। वहीं राज के रूप में दर्शकों को हँसाया। उम्र के निशान उनके चेहरे पर दिखने लगे हैं, लेकिन अभिनय में चपलता बाकी है।

अनुष्का शर्मा ने पूरे आत्मविश्वास के साथ अभिनय किया है। पहली ही फिल्म में शाहरुख जैसे कलाकार के सामने खड़े होने में आपकी पोल खुल सकती है, लेकिन अनुष्का ने शाहरुख का डटकर मुकाबला किया। पंजाबी लड़कियों के सारे हाव-भाव उन्होंने अपने अभिनय में समाहित किए। शाहरुख के दोस्त के रूप में विनय पाठक जमे। वे जब-जब परदे पर आए, दर्शकों ने राहत महसूस की।

सलीम-सुलैमान का संगीत फिल्म देखते समय ज्यादा अच्छा लगता है। ‘हौले-हौले’ पहले ही लोकप्रिय हो चुका है। ‘डांस पे चांस’ जितना उम्दा लिखा गया है, उतना ही उम्दा फिल्माया गया है। ‘हम हैं राही प्यार के’ का फिल्मांकन भव्य है। इसमें पुराने नायकों को याद किया गया है और काजोल, बिपाशा, लारा, प्रिटी और रानी मुखर्जी जैसी नायिकाएँ कुछ देर के लिए दिखाई देती हैं। बैकग्राउंड म्यूजिक में हारमोनियम का अच्छा उपयोग किया गया है। तकनीकी रूप से फिल्म सशक्त है। फिल्म की लंबाई कुछ लोगों को अखर सकती है।

कुल मिलाकर ‘रब ने बना दी जोड़ी’ मनोरंजन का उम्दा पैकेज है, जिसमें प्यार, हँसी, दर्द, संगीत, नृत्य और खुशी का उचित मात्रा में संतुलन है। सभी उम्र और वर्ग के दर्शकों को यह पसंद आ सकती है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
मधुर भंडारकर, देवेन खोटे, रॉनी स्क्रूवाला, ज़रीना मेहता

निर्देशक :
मधुर भंडारकर

संगीतकार :
सलीम-सुलेमान

कलाकार :
प्रियंका चोपड़ा, कंगना, मुग्‍धा गोडसे, अरबाज खान, समीर सोनी, अर्जन बाजवा, किट्टू गिडवानी, हर्ष छाया, राज बब्बर, किरण जुनेजा

’ए’ सर्टिफिकेट * 17 रील

निर्देशक मधुर भंडारकर को पोल खोलने वाला निर्देशक माना जाता है क्योंकि वे प्रत्येक कार्य क्षे‍त्र के अँधेरे में छिपे हुए पक्ष पर रोशनी डालकर उसका कुरूप चेहरा सबके सामने प्रस्तुत करते हैं। इस बार मधुर के निशाने पर फ़ैशन जगत है। तेज रोशनी, छरहरे बदन, खूबसूरत चेहरे, स्टाइलिश ड्रेसेस और एटीट्यूड लिए मॉडल्स की जिंदगी और फैशन की दुनिया में परदे के पीछे क्या होता है, यह जानने के लिए मधुर मॉडल्स के ग्रीन रूम में कैमरा लिए घुस गए हैं।

कहानी है चंडीगढ़ में रहने वाली मेघना माथुर (प्रियंक चोपड़ा) की, जिसकी आँखों में ढेर सारे सपने हैं। अपने सपनों को पूरा करने के लिए उसे अपना शहर छोटा लगता है और वह परिवार के खिलाफ मुंबई जाने का निर्णय लेती है। सपने पूरे करने के चक्कर में अक्सर उसके लिए चुकाया जाने वाला मूल्य नजर अंदाज कर दिया जाता है, जिसका परिणाम बेहद घातक सिद्ध होता है। यही गलती मेघना से होती है। जब उसे इस बात का अहसास होता है, तब तक बहुत देर हो चुकी होती है। अपनी महत्वाकांक्षाओं को वह पूरा तो कर लेती है, लेकिन शिखर पर पहुँचकर उसे अकेलेपन का अहसास होता है। वह अपने आपको खो देती है और उसे लगता है कि उसने इसकी बहुत बड़ी कीमत अदा की है।

फिल्म में जेनेट (मुग्धा गोडसे) और शोनाली गुजराल (कंगना) के रूप में दो और मुख्य किरदार हैं। जेनेट ने कड़ा संघर्ष किया, लेकिन वह सुपरमॉडल नहीं बन पाई। फ़ैशन जगत से जुड़े रहने के लिए वह राहुल (समीर सोनी) नामक शख्स से शादी कर लेती है, जो कि एक गे है।

शोनाली के रूप में मॉडल्स की मानसिक स्थिति को दिखाया गया है। वह सुपर मॉडल है, लेकिन काम के दबाव को वह सहन नहीं कर पाती और ड्रग्स में खुशी की तलाश करती है।

मेघना माथुर फिल्म का केन्द्रीय पात्र है और उसके जरिए मधुर भंडारकर ने फैशन जगत की पड़ताल की है। इस दुनिया के ग्लैमरस चेहरे के पीछे छिपे तिकड़म, राजनीति, ईर्ष्या, गलाकाट प्रतियोगिता और शोषण को उन्होंने परदे पर पेश किया है। मॉडल्स के पास प्रसिद्धी और शोहरत होती है, लेकिन वे कंपनियों के गुलाम रहते हैं। कांट्रेक्ट के मकड़जाल में उन्हें ऐसा फँसाया जाता है कि उनका हरकदम कंपनियों के इशारे पर संचालित होता है। महिला मॉडल्स पर चूँकि बहुत पैसा लगा रहता है इसलिए वे न गर्भवती हो सकती हैं और न ही शादी कर सकती हैं।

मधुर का निर्देशन प्रशंसनीय है, लेकिन उनसे और ज्यादा की उम्मीद थी। फैशन जगत के बजाय उन्होंने मेघना माथुर की संघर्ष यात्रा पर ज्यादा ध्यान दिया। फिल्म देखने के बाद फैशन जगत की नकारात्मक छवि उभरती है। ऐसा लगता है कि सारी मॉडल्स कामयाबी पाने के लिए अपने नैतिक मूल्यों को ताक में रखती हैं। इस जगत के सकारात्मक पहलू को भी दिखाने की कोशिश की जानी थी, हालाँकि कुछ किरदारों के जरिए और अंत में मेघना की वापसी के रूप में उन्होंने यह प्रयास किया है, लेकिन यह काफी नहीं है। फिल्म की लंबाई भी अखरने वाली है और कम से कम इसे बीस मिनट छोटा किया जा सकता है।

फिल्म की पटकथा मध्यांतर के पहले और अंतिम तीस मिनट्स में चुस्त है। निरंजन आयंगर के संवाद छोटे और सटीक हैं। फिल्म में गीत-संगीत की गुंजाइश नहीं थी, लेकिन बार-बार पार्श्व में बजते ‘मर जावां’ और ‘जलवा’ अच्छे लगते हैं। फिल्म में दिखाई गई कास्ट्‍यूम्स उल्लेखनीय है।

प्रियंका चोपड़ा का अभिनय शानदार है। लगभग पूरे समय वे परदे पर दिखाई देती हैं। उनका किरदार थोड़ी कम उम्र की लड़की की माँग करता है, लेकिन अपने उम्दा अभिनय से वे इस कमी को वे पूरा करती हैं।

कंगना का अभिनय सबसे बेहतरीन है। उनका रोल छोटा है, लेकिन वे असर छोड़ने में कामयाब रही हैं। उनका किरदार जो एटीट्यूड माँगता था उससे बढ़कर उन्होंने उसे दिया है। मुग्धा गोडसे को देख लगता ही नहीं कि यह उनकी पहली फिल्म है। पूरे आत्मविश्वास के साथ उन्होंने जेनेट के किरदार को परदे पर पेश किया है।

अरबाज खान, अर्जन बाजवा, हर्ष छाया और समीर सोनी ने भी अपने-अपने किरदारों को बखूबी अंजाम दिया है, लेकिन थोड़े अधिक लोकप्रिय चेहरों को लिया जाता तो प्रभाव और बढ़ता।

कुल मिलाकर ‘फैशन’ अपने विषय, उम्दा प्रस्तुतीकरण और सशक्त अभिनय की वजह से एक बार देखी जा सकती है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
1- बेकार/ 2- औसत/ 3- अच्छी/ 4- शानदार/ 5- अद्‍भुत
निर्माता :
भूषण कुमार, किशन कुमार

निर्देशक :
सतीश कौशिक

संगीत :
हिमेश रेशमिया

कलाकार :
हिमेश रेशमिया, श्वेता कुमार, उर्मिला मातोंडकर, डैनी, डीनो मोरिया, गुलशन ग्रोवर, रोहिणी हट्टंगडी, बख्तियार ईरानी, राज बब्बर, असरानी


सतीश कौशिक को रीमेक बनाने में महारत हासिल है। उन्होंने दक्षिण भारत की भाषाओं की फिल्मों के हिंदी रीमेक बनाए हैं। इस बार उन्होंने सुभाष घई की 1980 में प्रदर्शित फिल्म ‘कर्ज’ के आधार पर हिमेश रेशमिया के साथ ‘कर्ज’ बनाई है।

मोंटी (हिमेश रेशमिया) एक दक्षिण अफ्रीका का लोकप्रिय रॉकस्टार है। एक बार अचानक वह एक धुन बजाने लगता है। उसे एक हवेली, मंदिर और एक लड़की दिखाई देती है और वह बेहोश हो जाता है। एक पार्टी में उसकी मुलाकात टीना (श्वेता कुमार) से होती है। टीना को मोंटी पसंद करने लगता है।

छुट्टियाँ बिताने के लिए मोंटी केन्या जाता है, जहाँ उसे वो हवेली नजर आती है, जिसकी छवि उसे अकसर दिमाग में दिखाई देती है। धीरे-धीरे मोंटी को अपने पिछले जन्म की याद आने लगती है।

पिछले जन्म में वह रवि वर्मा (डीनो मो‍रिया) था और कामिनी (उर्मिला मातोंडकर) को चाहता था। कामिनी ने उसकी जायदाद हड़पने के लिए उसकी हत्या कर दी थी। रवि की माँ और बहन भी थीं, जिनके बारे में अब कोई नहीं जानता।

कामिनी से मोंटी नजदीकी बढ़ाता है। वह अपनी माँ और बहन का पता लगाने के साथ-साथ कामिनी से अपना बदला लेता है।

फिल्म की कहानी बेहद सशक्त है। इसमें पुनर्जन्म, प्यार, बदला, माँ-बेटे और भाई-बहन का प्यार जैसे मसाला फिल्मों के सारे तत्व मौजूद हैं। ड्रामे की भरपूर गुंजाइश है। निर्देशक सतीश कौशिक ने इन सारे मसालों का भरपूर उपयोग किया है। उन्होंने फिल्म की गति तेज रखते हुए कई नाटकीय घटनाक्रम फिल्म में डाले हैं, जो मसाला फिल्म पसंद करने वालों को अच्छे लगेंगे।

फिल्म का प्रस्तुतीकरण आज के दौर की फिल्मों जैसा नहीं है। सतीश कौशिक ने 70 और 80 के दशक वाला ट्रीटमेंट फिल्म को दिया है। सतीश कौशिक के दिमाग में यह स्पष्ट था कि वे किन दर्शकों (आम जनता) के लिए फिल्म बना रहे हैं और वे अपने उद्देश्य में सफल रहे हैं।

फिल्म में कुछ कमियाँ भी हैं, जैसे उर्मिला की उम्र में 25 वर्ष बाद भी कोई बदलाव नहीं देखने को मिलता। उर्मिला ने रवि वर्मा की माँ और बहन को क्यों छोड़ दिया? तेज गति से भागती फिल्म मध्यांतर के बाद धीमी पड़ जाती है, लेकिन क्लाइमेक्स के समय फिर गति पकड़ लेती है। पटकथा लेखक शिराज अहमद ने घई वाली ‘कर्ज’ में थोड़े बदलाव किए हैं, लेकिन इससे कहानी पर कोई खास असर नहीं पड़ता।

अभिनेता हिमेश रेशमिया इस फिल्म की सबसे कमजोर कड़ी हैं। उन्हें अभिनय बिलकुल नहीं आता। सतीश कौशिक ने बड़ी चतुराई से उनका उपयोग किया है, ताकि उनकी कमजोरियाँ छिप जाएँ।

नई नायिका श्वेता कुमार कहीं से भी प्रभावित नहीं कर पातीं। उनकी और हिमेश की केमेस्ट्री एकदम ठंडी है। उर्मिला मातोंडकर ने खल‍नायिका की भूमिका शानदार तरीके से निभाई है। गुलशन ग्रोवर और राज बब्बर की भूमिका महत्वहीन है। डैनी और असरानी ने दर्शकों को हँसाने की कोशिश की है। डीनो मोरिया और रोहिणी हट्टंगडी भी सं‍क्षिप्त भूमिकाओं में नजर आए।

संगीतकार हिमेश रेशमिया फिल्म की मजबूत कड़ी हैं। ‘तंदूरी नाइट्स’, ‘तेरे बिन चैन न आए’, ‘माशा अल्लाह’, ‘धूम तेरे प्यार की’ और ‘एक हसीना थी’ जैसे गाने पहले ही हिट हो चुके हैं। गानों का फिल्मांकन भव्य है, हालाँकि नृत्य में हिमेश कमजोर हैं। तकनीकी रूप से फिल्म औसत है।

यह फिल्म कुछ अलग होने का दावा नहीं करती, लेकिन मसाला फिल्म पसंद करने वालों को अच्छी लगेगी। जिन लोगों ने सुभाष घई की ‘कर्ज’ को पसंद किया है, उन्हें भी यह फिल्म देखकर निराशा नहीं होती है और जो पहली बार ‘कर्ज’ देख रहे हैं उन्हें भी यह पसंद आ सकती है।


बेकार/ 2- औसत/ 3- अच्छी/ 4- शानदार/ 5- अद्‍भुत

__________________________
कुल मिलाकर ‘वेलकम टू सज्जनपुर’ साधारण लोगों की कहानी है, जिसमें मनोरंजन की आड़ में कुछ संदेश छिपे हुए हैं।
निर्माता :
रॉनी स्क्रूवाला

निर्देशक :
श्याम बेनेगल

संगीत :
शांतुनु मोइत्रा

कलाकार :
श्रेयस तलपदे, अमृता राव, रवि किशन, ईला अरुण, दिव्या दत्ता, यशपाल शर्मा, राजेश्वरी सचदे
व,
रवि झांकल



शॉपिंग मॉल्स को ही इंडिया की तरक्की समझने वाले ये भूल जाते हैं कि भारत की पचास प्रतिशत से ज्यादा आबादी गाँवों में रहती हैं, जिन्हें कई मूलभूत सुविधाएँ भी नहीं मिल पाती हैं।

ईमेल और एसएमएस के जमाने में भी कई लोग अनपढ़ हैं और समस्याओं से जूझ रहे हैं। फिल्मों से भी अब गाँव गायब हो चले हैं। इन गाँव वालों की सुध ली है निर्देशक श्याम बेनेगल ने। सज्जनपुर गाँव के जरिये श्याम ने ग्रामीण जीवन की झलक दिखलाई है और गुदगुदाते हुए अंदाज में अपनी बात सामने रखी है।

कहानी है पोस्ट ऑफिस के बाहर बैठे एक पत्र लेखक की और उसके सहारे पृष्ठभूमि में घटनाएँ दिखाई गई हैं। यह पत्र लेखक अनपढ़ लोगों के प‍‍त्र लिखता है और उन्हें मिले पत्रों को सुनाता है। श्याम बेनेगल का कहना है कि मुंबई जैसे शहर में भी कुछ माह पूर्व तक ऐसे लोग थे। पाकिस्तान, बांग्लादेश और भारत के भीतरी इलाकों में आज भी इस तरह के पत्र-लेखक रहते हैं।

महादेव (श्रेयस तलपदे) लोगों के पत्र लिखता है और पैसा कमाता है। एक दिन उसके पास पत्र लिखवाने कमला (अमृता राव) आती है, जिसे महादेव बचपन में चाहता था। कमला को देख महादेव का पुराना प्यार जाग उठता है, लेकिन उसे यह जानकर दु:ख होता है कि कमला की शादी हो चुकी है और उसका पति मुंबई में है। कमला के पति को महादेव ऐसे खत लिखता है, ताकि वह कमला से नफरत करे।

इस प्रेम कहानी में दूसरी कहानियाँ गूँथी गई हैं। ग्रामीण राजनीति की झलक सरपंच के चुनाव में देखने को मिलती है, जिसमें एक गुंडे की बीवी के खिलाफ किन्नर चुनाव लड़ता है। बाल विधवा और कंपाउंडर का प्रेम और उसका अंजाम। अंधविश्वास की मारी एक माँ जो अपनी मंगली बेटी पर से अशुभ साया उठाने के लिए उसकी शादी कुत्ते से करवाती है।

गाँव से शहर पलायन की कहानी कमला के पति के जरिये दिखाई है। शॉपिंग मॉल के लिए किसानों की जमीन का अधिग्रहण और उन खबरों को सनसनीखेज तरीके से बताते टीवी चैनल पर एक नुक्कड़ नाटक के जरिये व्यंग्य किया गया है।

निर्देशक और लेखक ने इन समस्याओं का कोई समाधान न दिखाते हुए उन्हें जस का तस पेश कर बताया है कि अभी भी भारत इन समस्याओं से जूझ रहा है। श्याम बेनेगल ने फिल्म का मूड हलका-फुलका रखा है और इन गंभीर बातों को उन्होंने व्यंग्यात्मक तरीके से पेश किया है।

फिल्म की कहानी में कुछ कमियाँ हैं, लेकिन इसके उद्देश्य को देखते हुए इन्हें खारिज किया जा सकता है। दो चीज अखरती है। एक तो फिल्म की लंबाई और दूसरा गाने। फिल्म थोड़ी छोटी होती तो कहानी तेजी से आगे बढ़ती, क्योंकि कई जगह फिल्म ठहरी हुई लगती है। फिल्म के गाने थीम के अनुरूप और अर्थपूर्ण हैं, लेकिन वे फिल्म की गति में बाधा डालते हैं।

फिल्म के सारे कलाकारों ने उम्दा अभिनय किया है और इसका सारा श्रेय श्याम बेनेगल की पैनी नजर को जाता है। यह श्रेयस तलपदे के यादगार अभिनय में से एक माना जाएगा। महादेव के किरदार को उन्होंने डूबकर निभाया है। उनका चरित्र कई रंग लिए हुए है। दर्शकों को कई बार उनसे हमदर्दी होती है तो कई बार गुस्सा आता है।

अमृता राव का अभिनय ठीक है। यशपाल शर्मा और ईला अरुण का अभिनय जबरदस्त है। ईला जब भी पर्दे पर आतीं दर्शकों को हँसाकर जातीं। साधु बने दयाशंकर और किन्नर बने रवि झांकल ने भी खूब हँसाया है। दिव्या दत्ता और राजेश्वरी सचदेव को उनकी योग्यता के अनुरूप भूमिकाएँ नहीं मिलीं। रविकिशन ने भी अपनी भूमिका के साथ न्याय किया है। अशोक मिश्रा के संवाद बोली का टच लिए हुए हैं, लेकिन समझने में आसान और चुटीले हैं। फिल्म के अन्य पक्ष साधारण हैं।

कुल मिलाकर ‘वेलकम टू सज्जनपुर’ साधारण लोगों की कहानी है, जिसमें मनोरंजन की आड़ में कुछ संदेश छिपे हुए हैं।

__________________________
घटिया मसाला फिल्मों के बीच ‘रॉक ऑन’ एक ताजे हवा के झोंके के समान है।
निर्माता :
फरहान अख्तर-रितेश सिधवानी

निर्देशक :
अभिषेक कपूर

गीतकार :
जावेद अख्तर

संगीत :
शंकर-अहसान-लॉय

कलाकार :
फरहान अख्तर, प्राची देसाई, अर्जुन रामपाल, पूरब कोहली, ल्यूक केनी, शहाना गोस्वामी, कोयल पुरी



हर इंसान किशोर या युवा अवस्था में कुछ बनने के सपने देखता है, लेकिन बाद में संसार की चक्की में वह ऐसा पिस जाता है कि कमाने के चक्कर में उसे अपने सपनों को कुचलना पड़ता है। कुछ ऐसा ही होता है ‘रॉक ऑन’ के चार दोस्तों जो (अर्जुन रामपाल), केडी (पूरब कोहली), आदित्य श्रॉफ (फरहान अख्तर) और रॉब नेंसी (ल्यूक केनी) के साथ।

चारों का सपना था कि वे देश का सबसे बड़ा बैंड बनाएँ। युवा अवस्था के दौरान वे ऐसे सपने देखते हैं। वे एक प्रतियोगिता जीतते हैं और उन्हें एक कंपनी द्वारा अलबम के लिए साइन भी कर लिया जाता है। अलबम की शूटिंग के दौरान आदित्य और जो में विवाद हो जाता है और अलबम अधूरा रह जाता है।

कहानी दस वर्ष आगे आ जाती है। आदित्य और केडी व्यवसाय में लग जाते हैं। रॉब संगीतकारों का सहायक बन जाता है और जो के पास कुछ काम नहीं रहता। चारों के दिल में अपने शौक के लिए आग जलती रहती है।

आदित्य की पत्नी साक्षी (प्राची देसाई) को आदित्य के अतीत के बारे में कुछ भी नहीं पता रहता। एक दिन पुराना सूटकेस खोलने पर उसके सामने आदित्य के बैंड का राज खुलता है। वह एक बार फिर सभी दोस्तों को इकठ्ठा करती हैं और उनका बैंड ‘मैजिक’ पहली बार परफॉर्म करता है।

इस मुख्य कहानी के साथ-साथ कुछ उप-कथाएँ भी चलती हैं। संगीत से दूर रहने की वजह से आदित्य जमाने से नाराज रहता है और इसकी आँच उसकी पत्नी साक्षी पर भी पड़ती है। दोनों के तनावपूर्ण रिश्ते की कहानी भी साथ चलती है।

जो निठल्ला बैठकर पत्नी की कमाई पर जिंदा रहता है। उसे होटल में जाकर गिटार बजाना मंजूर नहीं है। उसकी पत्नी फैशन डिजाइनर बनने के सपने को छोड़ मछलियों का धंधा करती है क्योंकि घर चलाने की मजबूरी है।

रॉब के अंदर प्रतिभा है, लेकिन संगीतकारों का सहायक बनकर उसे अपनी प्रतिभा को दबाना पड़ता है, जिसका दर्द वह अकेले बर्दाश्त करता है।

फिल्म की मूल थीम ‘जीतने के जज्बे’ को लेकर है, जिसमें दोस्ती, संगीत, ईगो और आपसी रिश्तों को मिलाकर निर्देशक अभिषेक कपूर ने खूबसूरती के साथ परदे पर पेश किया है। उनका कहानी कहने का तरीका शानदार है। फिल्म वर्तमान और अतीत के बीच चलती रहती है और फ्लैश बैक का उपयोग उन्होंने पूरे परफेक्शन के साथ किया है।

अभिषेक द्वारा निर्देशित कुछ दृश्य छाप छोड़ते हैं। वर्षों बाद जब आदित्य से मिलने रॉब और केडी आते हैं तो वे आदित्य से हाथ मिलाते हैं। इसके फौरन बाद आदित्य अपने हाथ धोता है, उसे डर लगता है कि हाथ मिलाने से उसके अंदर मर चुके संगीत के जीवाणु फिर जिंदा न हो जाएँ।

आदित्य के चरित्र में आए बदलाव को निर्देशक ने दो दृश्यों के जरिए खूबसूरती के साथ पेश किया है। आदित्य ऑफिस के गॉर्ड के अभिवादन का कभी जवाब नहीं देता था, लेकिन जब बैंड फिर से शुरू किया जाता है तो वह आगे बढ़कर उनका अभिवादन करता है। निर्देशक ने इन दो दृश्यों के माध्यम से दिखाया है कि संगीत के बिना आदित्य कितना अधूरा था।

चूँकि फिल्म रॉक कलाकारों के बारे में है, इसलिए उन्हें स्टाइलिश तरीके से परदे पर पेश किया गया है। निहारिका खान का कॉस्ट्यूम सिलेक्शन तारीफ के काबिल है। कलाकारों के लुक पर भी विशेष ध्यान दिया गया है।

फिल्म में कुछ ‍कमियाँ भी हैं। निर्देशक यह ठीक से नहीं बता पाए कि आदित्य अपनी पत्नी साक्षी से क्यों नाराज रहता है? रॉब को बीमार नहीं भी दिखाया जाता तो भी कहानी में कुछ खास फर्क नहीं पड़ता। मध्यांतर के बाद फिल्म की गति धीमी पड़ जाती है। कुछ लोगों को ‘रॉक ऑन’ देखकर ‘दिल चाहता है’ और ‘झंकार बीट्स’ की भी याद आ सकती है।

ऐसी फिल्मों में संगीतकारों की भूमिका अहम रहती है। शंकर-अहसान-लॉय का संगीत थोड़ा कमजोर जरूर है, लेकिन फिल्म देखते समय अच्छा लगता है। फिल्म के हिट होने के बाद इसका संगीत भी लोकप्रिय होगा। जेसन वेस्ट के कैमरा वर्क और दीपा भाटिया के संपादन ने फिल्म को स्टाइलिश लुक दिया है।

निर्देशक के रूप में अपनी धाक जमा चुके फरहान अख्तर अच्छे अभिनेता भी हैं। उनका चरित्र कई शेड्स लिए हुए है और उन्होंने हर शेड को बखूबी जिया। अभिनय के साथ-साथ उन्होंने गाने भी गाए हैं। भारी-भरकम संगीत में आवाज का ज्यादा महत्व नहीं रहता है इसलिए उनकी कमजोर आवाज को बर्दाश्त किया जा सकता है।

अर्जुन रामपाल सही मायनों में रॉक स्टार हैं और उन्होंने अपने चरित्र को बखूबी जिया है। उनकी पत्नी डेबी की भूमिका शहाना गोस्वामी ने बेहतरीन तरीके से निभाई है। प्राची देसाई, पूरब कोहली, कोयल पुरी और ल्यूक केनी भी अपनी छाप छोड़ने में सफल रहे हैं।

घटिया मसाला फिल्मों के बीच ‘रॉक ऑन’ एक ताजे हवा के झोंके के समान है।

__________________________
सरकार राज एक फिल्म न होकर एक विचार है, जिसमें व्यवस्था और उसकी विरोधी ताकतें शिद्दत के साथ उभरती हैं।
निर्माता :
रामगोपाल वर्मा, प्रवीण निश्चल

निर्देशक :
रामगोपाल वर्मा

कलाकार :
अमिताभ बच्चन, अभिषेक बच्चन, ऐश्वर्या राय बच्चन, तनीषा, गोविंद नामदेव, सयाजी शिंदे, दिलीप प्रभावलकर, उपेन्द्र लिमये, विक्टर बैनर्जी

*यू/ए * 8 रील



‘बैक टू बेसिक्स’। जब क्रिकेट खिलाड़ी से रन नहीं बन रहे हों तो वह इस वाक्य का अनुसरण करता है। निर्देशक रामगोपाल वर्मा भी अपनी पिछली कुछ फिल्मों में फॉर्म में ‍नहीं दिखाई दिए क्योंकि असाधारण फिल्म बनाने के चक्कर में वे घटिया फिल्म बना गए। ‘सरकार राज’ के जरिये वे अपनी मजबूत बुनियाद की तरफ फिर लौटे हैं।

आपराधिक, अंडरवर्ल्ड और डरावनी फिल्म बनाने में उन्हें महारत हासिल है। अपनी इसी खूबी को उन्होंने पहचाना और ‘सरकार’ का अगला भाग ‘सरकार राज’ दर्शकों के सम्मुख बखूबी पेश किया।

‘सरकार राज’ महाराष्ट्र के चर्चित एवं विवादास्पद पॉवर प्रोजेक्ट एनरॉन और कथित रूप से ठाकरे परिवार की पृष्ठभू‍मि पर आधारित है। अपनी शर्तों पर जीने वाले और हमेशा अपने को सही समझने वाले सरकार अपने जोश के दिनों में इस बात का होश खो बैठते हैं कि एक न ‍एक दिन उन्हें अपने तमाम कामों की कीमत इसी जिंदगी में चुकानी होगी। जब उनका अपना बेटा राजनीतिक साजिश का शिकार होकर मार दिया जाता है तब सिवा आँसू बहाने के उनके पास बचता क्या है?

पॉवर प्लांट स्थापित करने के पीछे ओछी राजनीति, साजिश और खूनी खेल रचे जाते हैं। राजनीति की शतरंज पर सबका इस्तेमाल मोहरे की तरह किया जाता है। यहाँ कोई वफादार नहीं होता और कोई गद्दार नहीं होता। वफादारी और गद्दारी के बीच एक पतली लक्ष्मण रेखा होती है जिसे कभी भी मिटाया जा सकता है।

‘सरकार राज’ में राजनीतिक चालों का घिनौना चेहरा और बैर-बदले की कहानी हत्यारों के माध्यम से चलती है। यहाँ तक कि सरकार अपने बेटे की मौत के बाद अपने रिश्तेदार चीकू को नागपुर से बुलवाकर अगली पीढ़ी तैयार करने की बात करते हैं।

इसे निर्देशक ने खूबसूरती के साथ अंत में दर्शाया है कि जब अनीता यानी ऐश्वर्या राय एक कप चाय लाने का ऑर्डर देती है। इसका मतलब साफ है कि सरकार के समांतर सरकार चलाने वालों के लिए व्यक्ति एक वस्तु से ज्यादा अहमियत नहीं रखता।

‘सत्या’ और ‘कम्पनी’ के बाद रामू ने एक बार फिर फिल्म माध्यम पर अपनी पकड़ मजबूत की है। उन्होंने ‘सरकार राज’ फिल्म की पटकथा कम पात्रों के जरिये कसावट के साथ परदे पर पेश की है। फिल्म में नाच-गाने अथवा मनोरंजन की गुंजाइश न रखते हुए उन्होंने पात्रों के माध्यम से दर्शकों को सवा दो घंटे बाँधे रखा।

फिल्म के संवाद अँगूठी में नगीने की तरह जड़े हुए लगते हैं। संवाद अमिताभ बोल रहे हों या अभिषेक या फिर राव साहब, दर्शकों को जज्बात और साजिश के रंग साफ समझ में आते हैं।

रामगोपाल वर्मा ने किसी भी कलाकार को जरूरत से ज्यादा फुटेज नहीं दिया है। अमिताभ बच्चन, अभिषेक और ऐश्वर्या ने अपने किरदारों के साथ पूरा न्याय किया है। फिल्म के चरित्र कलाकारों दिलीप प्रभावलकर, गोविंद नामदेव, सयाजी शिंदे और रवि काले ने भी बेहतरीन अभिनय किया है।

फिल्म के लेखक प्रशांत पांडे का उल्लेख करना भी जरूरी है, क्योंकि उन्होंने रामगोपाल वर्मा का काम आसान किया है। रामगोपाल वर्मा की फिल्म तकनीकी रूप से हमेशा सशक्त रही है और यही बात इस फिल्म में भी नजर आती है।

अमित रॉय की सिनेमाटोग्राफी उल्लेखनीय है। लाइट और शेड का उन्होंने उम्दा प्रयोग किया है। आड़े-तिरछे कोणों से फिल्म को शूट कर उन्होंने पात्रों की बेचैनी को परदे पर उतारने की कोशिश की है। अमर मोहिले का बैकग्राउंड म्यूजिक शानदार है और फिल्म का अहम हिस्सा है, हालाँकि कहीं-कहीं वो लाउड हो गया है।

सरकार राज एक फिल्म न होकर एक विचार है, जिसमें व्यवस्था और उसकी विरोधी ताकतें शिद्दत के साथ उभरती हैं।

__________________________
कुल मिलाकर ‘भूतनाथ’ एक साफ-सुथरी और मनोरंजक फिल्म है। वयस्क भी अगर बच्चा बनकर ‍इस फिल्म को देखें तो उन्हें भी यह फिल्म पसंद आ सकती है।
निर्माता :
बी.आर.चोपड़ा-रवि चोपड़ा

निर्देशक :
विवेक शर्मा

संगीत :
विशाल शेखर

कलाकार :
अमिताभ बच्चन, अमन सिद्दकी, जूही चावला, शाहरुख खान, सतीश शाह, राजपाल यादव, प्रियांशु चटर्जी



भूत-प्रेत की फिल्मों के लिए आवश्यक होती है सुनसान जगह पर एक विशालकाय पुरानी हवेली। ‘भूतनाथ’ में भी इसी तरह की हवेली है, जिसमें एक माँ अपने सात वर्षीय बेटे के साथ रहती है। हवेली में एक भूत भी रहता है।

यहाँ तक तो ‘भूतनाथ’ आम भूत-प्रेत पर बनने वाली फिल्मों की तरह है, लेकिन जो बात इस फिल्म को अन्य फिल्मों से जुदा करती है वो ये कि इस फिल्म का भूत डरावना नहीं है। उसमें मानवीय संवेदनाएँ हैं। उसका भी दिल है, जिसके जरिये वह खुशी और गम को महसूस करता है।

‘भूतनाथ’ की कहानी काल्पनिक, सरल और सीधी है। ज्यादा उतार-चढ़ाव नहीं हैं लेकिन इस कहानी को निर्देशक विवेक शर्मा ने परदे पर खूबसूरती के साथ पेश किया है, जिससे एक साधारण कहानी का स्तर ऊँचा उठ गया है।

बंकू (अमन सिद्दकी) के परिवार में पापा (शाहरुख खान) और मम्मी (जूही चावला) हैं। गोवा में उन्हें कंपनी की तरफ से कैलाशनाथ की हवेली रहने को मिलती है। इस हवेली के बारे में कहा जाता है कि इसमें भूत रहता है।

कैलाशनाथ भूत बन चुका है और उसे अपने घर में किसी का रहना पसंद नहीं है। वह बंकू को डराने की कोशिश करता है, लेकिन बंकू पर इसका कोई असर नहीं होता। बंकू उसे भूतनाथ नाम से पुकारने लगता है और दोनों के बीच दोस्ती हो जाती है।

वे साथ में मिलकर खूब मौज-मस्ती करते हैं। भूतनाथ सिर्फ बंकू को दिखाई देता है। एक दिन कैलाशनाथ का बेटा अमेरिका से आकर हवेली को बेचने का प्रयास करता है। यहाँ से कहानी में घुमाव आता है।

निर्देशक ने छोटी-छोटी घटनाओं के जरिये कई संदेश दिए हैं। स्पोर्ट्‍स-डे के दिन बंकू खेल के मैदान पर लगातार हारता रहता है। वह चाहता है कि भूतनाथ चमत्कार दिखा दे और वह जीत जाए।

चींटी का उदाहरण देते हुए भूतनाथ उससे कहता है कि चमत्कार जैसी कोई चीज नहीं होती, सिर्फ कड़ी मेहनत के जरिये ही सफलता पाई जा सकती है। दूसरों के लिए कुआँ खोदने वाला खुद कुएँ में गिरता है और क्षमा के महत्व को भी फिल्म में दर्शाया गया है।

नई पीढ़ी अपने करियर को हद से ज्यादा महत्व देती है और करियर के कारण अपने माता-पिता को भी उपेक्षित करती है। इस तथ्य को भी ‘भूतनाथ’ में रेखांकित किया गया है।

जब कैलाशनाथ का बेटा करियर की खातिर अपने पिता की इच्छा के विरूद्ध अमेरिका जाने का निर्णय लेता है तो कैलाशनाश इसे अपनी गलती मानते हैं कि उनकी प‍रवरिश में कोई गलती रह गई है। इस दृश्य के जरिये दो पीढि़यों की सोच के अंतर को दिखाया गया है।

निर्देशक विवेक शर्मा की फिल्म माध्यम पर पकड़ है। फिल्म देखकर महसूस नहीं होता कि यह उनकी पहली‍ फिल्म है। उन्होंने फिल्म इस तरह बनाई है कि दर्शक फिल्म में खो जाता है। फिल्म में पात्र बेहद कम हैं, लेकिन इसके बावजूद एकरसता नहीं आती है।

कुछ कमियाँ भी हैं। मध्यांतर के पहले वाला भाग बेहद मनोरंजक है लेकिन बाद में गंभीरता आ जाती है और इस हिस्से में बच्चों के बजाय वयस्कों का ध्यान रखा गया है। इस भाग में भी हल्के-फुल्के दृश्यों का समावेश किया जाना था।

फिल्म का अंत भी ऐसा नहीं है जो सभी दर्शकों को संतुष्ट कर सके। फिल्म का आख‍िरी घंटा थोड़ा लंबा है। कुछ गीत और दृश्य कम कर इसे छोटा किया जा सकता है। फिल्म का संगीत औसत किस्म का है। जावेद अख्तर ने अर्थपूर्ण गीत लिखे हैं, लेकिन विशाल शेखर स्तरीय धुन नहीं बना सके। ‘छोड़ो भी जाने दो’ फिल्म का श्रेष्ठ गाना है।

अमिताभ बच्चन ने फिल्म का केन्द्रीय पात्र निभाया है और एक बार फिर उन्होंने दिखाया है कि उनकी अभिनय प्रतिभा को सीमाओं में नहीं बाँधा जा सकता। अमन सिद्दकी ने अमिताभ को कड़ी टक्कर दी है। उनका अभिनय आत्मविश्वास से भरा और नैसर्गिक है।

शाहरुख खान की भूमिका प्रभावशाली तो नहीं है, लेकिन पूरी फिल्म में वे बीच-बीच में आते रहते हैं। जूही चावला ने बड़ी आसानी से अपने किरदार को निभाया। प्रिंस‍िपल बने सतीश शाह बच्चों को खूब हँसाते हैं। राजपाल यादव को ज्यादा अवसर नहीं मिला।

कुल मिलाकर ‘भूतनाथ’ एक साफ-सुथरी और मनोरंजक फिल्म है। वयस्क भी अगर बच्चा बनकर ‍इस फिल्म को देखें तो उन्हें भी यह फिल्म पसंद आ सकती है।

__________________________
‘शौर्य’ उन लोगों को पसंद आएगी जो आम फार्मूला फिल्मों से हटकर कुछ अलग देखना चाहते हैं।
निर्देशक :
समर खान

संगीत :
अदनान सामी

कलाकार :
राहुल बोस, मिनिषा लांबा, के.के. मेनन, दीपक डोब्रियाल, जावेद जाफरी, सीमा बिस्वास, रोजा केटेलानो, अमृता राव


सेना की पृष्ठभूमि वाली फिल्म ‘शौर्य’ एक गंभीर और विचारोत्तेजक फिल्म है। इस फिल्म के जरिये गंभीर मुद्दों को निर्देशक ने दर्शकों के सम्मुख रखा है और फैसला उनके विवेक पर छोड़ दिया है।

उन्होंने सेना और मनुष्य स्वभाव के सकारात्मक और नकारात्मक दोनों पहलुओं को दिखाया है। सेना की पृष्ठभूमि होने के बावजूद इस फिल्म में युद्ध या खून-खराबा नहीं है।

कैप्टन जावेद खान पर अपने साथी की हत्या का आरोप है और वह अपने बचाव में कुछ भी नहीं कहना चाहता है। उसका केस लड़ने का जिम्मा आकाश और सिद्धांत नामक दो दोस्तों को मिलता है। आकाश हर काम को पूरी गंभीरता से करता है, जबकि सिद्धांत और गंभीरता में छत्तीस का आँकड़ा है।

दोनों दोस्त कोर्टरूम में आमने-सामने हैं, लेकिन इससे उनकी दोस्ती पर कोई असर नहीं होता। सिद्धांत जावेद खान की तरफ से केस लड़ता है, किंतु उसे इस मामले में कोई रुचि नहीं है।

सिद्धांत की सोच बदलने का काम पत्रकार काव्या करती है, जो इस मामले की गंभीरता से उसे परिचित करवाती है। जावेद मामले का जब सिद्धांत अध्ययन करता है तो उसे उसकी चुप्पी के पीछे कई छिपे हुए राज पता चलते हैं। उसे जिंदगी में कुछ करने का मकसद मिल जाता है। जावेद की चुप्पी का राज भयावह सच के रूप में सामने आता है।

/11 के बाद प्रत्येक मुसलमान को शक ‍की निगाह से देखा जाता है और यह फिल्म इस बात को गलत ठहराती है कि सभी मुसलमान आतंकवादी हैं। एक मुस्लिम नौकर ब्रिगेडियर प्रताप की पत्नी पर 35 बार चाकू से वार करता है, आठ वर्षीय बच्ची से बलात्कार करता है और 70 वर्षीय माँ को जिंदा जला डालता है।

इस हादसे के बाद प्रताप को हर मुसलमान अपना दुश्मन नजर आता है। सरहद पर देश की रक्षा करते हुए प्रताप अपने साथियों के साथ पद का दुरुपयोग करता है। वहीं दूसरी ओर कैप्टन जावेद जैसा मुस्लिम भी है जो इंसानियत का पक्षधर होने के साथ-साथ देशभक्त भी है।

सेना के भी अच्छे-बुरे दोनों पहलू दिखाए गए हैं। एक तरफ ब्रिगेडियर प्रताप और राठौर जैसे बुरे पात्र हैं, जो इस वर्दी की बेइज्जती कर रहे हैं, तो दूसरी जावेद, सिद्धांत और आकाश जैसे लोग हैं। लेकिन बुरा पहलू कुछ ज्यादा उभरकर सामने आता है।

फिल्म के आखिर में निर्देशक ने अखबारों में सैनिकों के बारे में छपे अच्छे-बुरे शीर्षकों को भी दिखाया है। जिसमें जहाँ एक ओर उन्हें देश की रक्षा करने के लिए सलाम किया गया है वहीं दूसरी ओर उन्होंने बलात्कार जैसे घिनौने काम भी किए हैं।

निर्देशक समर खान ने कहानी को उम्दा तरीके से पेश किया है। हल्के-फुल्के अंदाज में शुरू हुई फिल्म में धीरे-धीरे तनाव बढ़ने लगता है और जबरदस्त क्लाइमैक्स के साथ फिल्म समाप्त होती है। फिल्म का क्लाइमैक्स हिलाकर रख देता है और दर्शक इस उधेड़बुन में खो जाता है कि क्या सही है और क्या गलत?

जयदीप सरकार, अपर्णा मल्होत्रा और समर खान द्वारा मिलकर लिखी गई कथा और पटकथा बेहद प्रभावशाली है। अपर्णा मल्होत्रा के संवाद इस फिल्म की जान हैं। सिर्फ संवादों के जरिये ही चरित्र की मानसिकता पता चल जाती है और चरित्र की स्थापना के लिए निर्देशक को विशेष मेहनत नहीं करनी पड़ती। संवादों में कई गहरे अर्थ छिपे हुए हैं।

अभिनेताओं ने भी निर्देशक का काम आसान कर दिया है। राहुल बोस का अभिनय देखना हमेशा आनंददायक रहता है। हल्के-फुल्के दृश्यों में तो वे कमाल कर देते हैं। फिल्म के अंतिम मिनटों में केके मेनन का अभिनय दर्शकों को स्तब्ध कर देता है। शुक्र है कि जावेद जाफरी ने ओवर एक्टिंग नहीं की। दीपक डोब्रियाल, मिनिषा लांबा, सीमा बिस्वास और छोटे रोल में अमृता राव ने भी अपना काम बखूबी निभाया है।

अदनान सामी का संगीत फिल्म के मूड के अनुरूप है। रोजा केटेलानो पर फिल्माया गया गाना चंद मिनट का है और उसमें अभिनेता पवन मल्होत्रा भी दो सेकंड के लिए नजर आए। कार्लोस केटेलान की सिनेमाटोग्राफी बेहतरीन है। लाइट, शेड और रंगों का उन्होंने अच्छा उपयोग किया है।

‘शौर्य’ उन लोगों को पसंद आएगी जो आम फार्मूला फिल्मों से हटकर कुछ अलग देखना चाहते हैं।

__________________________
‘जोधा अकबर’ एक बार जरूर देखी जानी चाहिए। ऐसा लगता है जैसे टाइम मशीन में बैठकर हम सोलहवीं सदी में पहुँच गए हैं और सब कुछ हमारी आँखों के सामने घट रहा है।
निर्माता :
आशुतोष गोवारीकर-रॉनी स्क्रूवाला

निर्देशक :
आशुतोष गोवारीकर

संगीत :
ए.आर. रहमान

कलाकार :
रितिक रोशन, ऐश्वर्या राय, सोनू सूद, कुलभूषण खरबंदा, इला अरुण, निकितिन धीर, प्रमोद माउथो



आशुतोष गोवारीकर अपनी फिल्मों को विस्तार से बनाते हैं। ‘जोधा अकबर’ की प्रेम कहानी को भी उन्होंने लगभग पौने चार घंटे में समेटा है।

इतिहास में कल्पना का समावेश कर सोलहवीं सदी की इस प्रेम कथा को परदे पर पेश किया गया है। फिल्मकार का मानना है कि जोधा-अकबर की प्रेम कहानी को वो श्रेय नहीं मिला है, जो मिलना चाहिए था। जोधा के प्रेम से अकबर को अपनी सोच में एक नई दिशा मिली। वहीं दो भिन्न धर्म और संस्कृतियों का मिलन भी हुआ।

फिल्म की शुरुआत एक भीषण युद्ध से होती है और इससे फिल्म की भव्यता का अंदाजा लग जाता है। इस युद्ध का फिल्मांकन इतना शानदार है कि मुँह से वाह निकल जाता है।

इसके बाद बाल अकबर को दिखाया गया है, जो खून-खराबे के खिलाफ है, लेकिन उसके नाम पर उसके सहयोगी अपनी क्रूरता को अंजाम देते हैं। कहानी छलांग लगाकर युवा अकबर (रितिक रोशन) पर आती है, जो अपने फैसले खुद लेने का निर्णय लेता है।

आमेर के राजा भारमल (कुलभूषण खरबंदा) अपने राज्य की प्रजा के हितों को ध्यान में रखकर मुगलों से दोस्ती करने का फैसला करता है। भारमल चाहता है कि उसकी बेटी जोधा (ऐश्वर्या) से अकबर शादी करें। बिना जोधा को देखे अकबर निकाह के लिए राजी हो जाता है।

जोधा निकाह करने के पहले अकबर के सामने दो शर्त रखती हैं। वह अपना धर्म नहीं बदलेगी और उसे महल के अंदर एक मंदिर बनवाकर दिया जाएगा। अकबर दोनों शर्त कबूल कर लेता है। एक हिंदू लड़की से निकाह करने के बदले अकबर को कट्‍टरपंथियों की नाराजगी झेलना पड़ती है।

निकाह के बाद अकबर से जोधा दूर-दूर रहती है। वह कहती है कि फतह करना और मन जीतना दोनों अलग-अलग है। फिर शुरू होता है अकबर और जोधा का रोमांस। इस मुख्य कथा के साथ-साथ राजनीति, षड्‍यंत्र की उपकथाएँ भी चलती रहती हैं।

फिल्म में अकबर और जोधा के व्यक्तित्व पर भी प्रकाश डाला गया है। अकबर एक न्यायप्रिय होने के साथ-साथ सभी धर्मों के प्रति आदरभाव रखता था। जोधा के कहे गए वाक्य फतह करना और मन जीतना दोनों अलग-अलग बात हैं का अकबर पर गहरा प्रभाव पड़ता है।

वह जनता के बीच जाकर उनके हालात पता करता है। हिंदू तीर्थयात्रियों पर लगने वाले कर को हटाता है और लोगों का मन जीतता है। वो हिंदुस्तान को अपना मुल्क मानता है। उसके विचार आज भी सामयिक हैं।

राजकुमारी जोधा राजपूत तेवरों के साथ पेश की गई है। आत्मसम्मान वाला गुण उसमें कूट-कूटकर भरा था। उसने निडरता के साथ मुगल सम्राट अकबर के आगे अपनी शर्त रखी और मनवाने में कामयाब भी हुई। तलवारबाजी और घुड़सवारी में निपुण जोधा एक बहादुर स्त्री थी।

आशुतोष गोवारीकर की इस फिल्म में भव्यता नजर आती है। उनका इस विषय पर किया गया शोध नजर आता है परंतु कुछ कमियाँ भी हैं। पटकथा अच्छी है, लेकिन बहुत शानदार नहीं है।

इस फिल्म में जबरदस्त ड्रामा की गुंजाइश थी, परंतु आशुतोष ने गहराई में जाने के बजाय सतह पर तैरना पसंद किया। जोधा-अकबर की प्रेम कहानी अच्छी है, लेकिन वह दिल को छूती नहीं। न ही आशुतोष ने उस दौर की परिस्थितियों में भीतर तक जाने की कोशिश की है।

संवाद इस फिल्म का दूसरा कमजोर पहलू है। इस तरह की कहानियों में संवाद बेहद दमदार और असरदार होना चाहिए जो दर्शकों को तालियाँ पीटने पर मजबूर कर दें, लेकिन इस तरह के संवाद फिल्म में कम हैं। संवाद में बेहद सरल हिंदी और उर्दू शब्दों का इस्तेमाल किया गया है, जिसे समझने में कोई परेशानी महसूस नहीं होती है।

फिल्म में कुछ दृश्य उल्लेखनीय हैं। मसलन जोधा द्वारा अकबर का नाम लिखना और अनपढ़ होने के कारण अकबर का उसे पढ़ने में असमर्थ होना। वह जोधा को पढ़ने को कहता है और जोधा विचित्र परिस्थि‍ति में फँस जाती है कि एक हिंदू स्त्री अपने पति का नाम कैसे ले।

जोधा का निकाह के पहले अकबर के सामने शर्त रखना।

बावर्चीखाने में जोधा का अकबर के लिए खाना बनाना। वहाँ पर उसका अकबर की दाई माँ (इला अरुण) से वाक् युद्ध। बाद में उसे सबके सामने खाना चखकर यह साबित करना कि उसने खाने में कुछ नहीं मिलाया है और अकबर का बाद में उसी थाली में भोजन करना। अंत में अकबर और शरीफुद्दीन के बीच की लड़ाई।

अकबर के रूप में रितिक थोड़े असहज नजर आए। ‍वे अकबर कम और रितिक ज्यादा लगे। ऐश्वर्या राय उन पर भारी पड़ीं। पहली फ्रेम से दर्शक उन्हें जोधा के रूप में स्वीकार कर लेते हैं। अभिनय की दृष्टि से ‘जोधा अकबर’ ऐश्वर्या की श्रेष्ठ फिल्मों में से एक गिनी जाएगी।

सोनू सूद (राजकुमार सुजामल), इला अरुण (महाम अंगा), कुलभूषण खरबंदा (राजा भारमल), निकितिन धीर (शरीफुद्दीन), उरी (बैरम खान), प्रमोद माउथो (टोडरमल) का अभिनय भी उम्दा है। नीता लुल्ला के कास्ट्यूम उल्लेखनीय हैं। किरण देओहंस का कैमरावर्क अंतरराष्ट्रीय स्तर का है।

एआर रहमान का संगीत फिल्म देखते समय ज्यादा अच्छा लगता है। ‘जश्ने बहारा’, ‘अज़ीम ओ शान शहंशाह’ और ‘ख्वाजा मेरे ख्वाजा’ सुनने लायक हैं। रहमान का बैकग्राउंड संगीत फिल्म को अतिरिक्त भव्यता प्रदान करता है।

फिल्म की लंबाई थोड़ी ज्यादा जरूर है, लेकिन बोरियत नहीं होती। यदि फिल्म संपादित कर तीस मिनट छोटी कर दी जाए तो इससे फिल्म में कसावट आ जाएगी।

‘जोधा अकबर’ एक बार जरूर देखी जानी चाहिए। ऐसा लगता है जैसे टाइम मशीन में बैठकर हम सोलहवीं सदी में पहुँच गए हैं और सब कुछ हमारी आँखों के सामने घट रहा है।

__________________________
इस फिल्म के बारे में पाठक भी अपनी समीक्षा भेज सकते हैं। सर्वश्रेष्ठ समीक्षा को नाम सहित वेबदुनिया हिन्दी पर प्रकाशित किया जाएगा। समीक्षा भेजने के लिए आप editor.webdunia@webdunia.com
राजकुमार संतोषी की शुरुआती फिल्मों की थीम अन्याय के विरूद्ध आवाज उठाना थी। ‘घायल’, ‘घातक’ और ‘दामिनी’ में उन्होंने यही बात उठाई थी और उन्हें सफलता भी मिली थी। इसके बाद संतोषी भटक गए और कई खराब फिल्में उन्होंने बनाईं। ‘हल्ला बोल’ के जरिये संतोषी ‍एक बार फिर अपने पुराने ट्रैक पर लौटे हैं।

आज के जमाने में व्यक्ति को अपने पड़ोसी से कोई मतलब नहीं रहता। यदि कोई उसे मार रहा हो तो वह बचाने की कोशिश नहीं करता, लेकिन वह यह भूल जाता है कि अगली बारी उसकी हो सकती है। इसी को आधार बनाकर राजकुमार संतोषी ने ‘हल्ला बोल’ का निर्माण किया है।

अशफाक (अजय देवगन) एक छोटे शहर में रहने वाला युवक है। फिल्मों में काम करना उसका ख्वाब है और इसलिए वह सिद्धू (पंकज कपूर) के साथ नुक्कड़ नाटक करता है। सिद्धांतवादी और सच बोलने वाला अशफाक अभिनय की बारीकियाँ ‍सीखने के बाद मुंबई पहुँच जाता है और फिल्मों में काम पाने की उसकी शुरुआत झूठ से होती है।

धीरे-धीरे वह सफलता की सीढि़याँ चढ़ता जाता है और अशफाक से समीर खान नामक सुपरस्टार बन जाता है। अपनी सुपरस्टार की इमेज को सच मानकर वह अपना वजूद खो देता है। सफलता का नशा उसके दिमाग में चढ़ जाता है। इस वजह से उसके गुरु सिद्धू, पत्नी स्नेहा (विद्या बालन) और माता-पिता उससे दूर हो जाते हैं।

एक दिन एक पार्टी में उसके सामने एक लड़की का खून हो जाता है। खूनी को पहचानने के बावजूद समीर इस मामले में चुप रहना ही बेहतर समझता है क्योंकि उसे डर रहता है कि वह पुलिस और अदालतों के चक्कर में उलझा तो उसकी सुपरस्टार की छवि खराब हो सकती है।

सुपरस्टार समीर और अशफाक में अंतर्द्वंद्व चलता है और जीत अशफाक की होती है। वह पुलिस के सामने जाकर उन दो हत्यारों की पहचान कर लेता है। वे दोनों हत्यारे बहुत बड़े नेता और उद्योगपति के बेटे रहते हैं। वह नेता और उद्योगपति समीर को धमकाते हैं, लेकिन वह नहीं डरता। अपनी शक्ति का दुरुपयोग करते हुए वह नेता अदालत में समीर को झूठा साबित कर देता है।

समीर को अहसास होता है कि परदे पर हीरोगीरी करने में और असल जिंदगी में कितना फर्क है। वह अपने गुरु सिद्धू की मदद से ‘हल्ला बोल’ नामक नाटक का सड़कों पर प्रदर्शन करता है और जनता तथा मीडिया की मदद से हत्यारों को सजा दिलवाता है।

राजकुमार संतोषी ने इस कहानी को बॉलीवुड के हीरो के माध्यम से कही है। उनके मन में आमिर खान का आंदोलन को समर्थन देना, मॉडल जेसिका लाल और सफदर हाशमी हत्याकाँड था। उन्होंने इन घटनाओं से प्रेरणा लेकर कहानी लिखी।

पहले हॉफ में उन्होंने बॉलीवुड के उन तमाम सुपरस्टार्स की पोल खोली जो पैसों की खातिर बेगानी शादियों में नाचते हैं। एक संवाद है ‘यदि पैसा मिले तो ये मय्यत में रोने भी चले जाएँ।‘

एक सुपरस्टार खुद अपनी इमेज में ही किस तरह कैद हो जाता है, इस कशमकश को उन्होंने बेहतरीन तरीके से दिखाया है। समीर खान का सड़क पर आकर न्याय माँगने के संघर्ष को उन्होंने कम फुटेज दिया, इस वजह से फिल्म का अंत कमजोर हो गया है। मध्यांतर के बाद फिल्म को संपादित कर कम से कम बीस मिनट छोटा किया जा सकता है।

फिल्म में कई दृश्य हैं जो दर्शकों को ताली पीटने पर मजबूर करते हैं। विद्या बालन का प्रेस के सामने आकर अजय का साथ देना। अजय का बेस्ट एक्टर अवॉर्ड जीतने के बाद भाषण देना।

अजय का मंत्री के घर जाकर उसका घर गंदा करना। अल्पसंख्यक होने के बावजूद समीर खान का मुस्लिम समुदाय से मदद लेने से इनकार करना। संवाद इस फिल्म का बेहद सशक्त पहलू हैं। निर्देशक राजकुमार संतोषी ने अधिकांश दृश्यों की समाप्ति एक लाइन के उम्दा संवादों से की है।

एक निर्देशक के रूप में राज संतोषी ‘दामिनी’ या ‘घायल’ वाले फॉर्म में तो नहीं दिखे, लेकिन पिछली कई फिल्मों के मुकाबले उनकी यह फिल्म बेहतर है। खासकर फिल्म का मध्यांतर के बाद वाला भाग और सशक्त बनाया जा सकता था।

सुपरस्टार की इमेज में कैद समीर की बेचैनी और सफलता पाने के लिए कुछ भी करने वाले इनसान को अजय देवगन ने परदे पर बेहद अच्छी तरह से पेश किया है। अजय बेहद दुबले-पतले हो गए हैं और उनका चेहरा पिचक गया है। उन्हें अपने लुक पर ध्यान देना चाहिए।

विद्या बालन के लिए अभिनय का ज्यादा स्कोप नहीं था, लेकिन दो-तीन दृश्यों में उन्होंने अपनी चमक दिखाई। पंकज कपूर ने सिद्धू के रूप में गजब ढा दिया। पता नहीं यह उम्दा अभिनेता कम फिल्मों में क्यों दिखाई देता है। दर्शन जरीवाला, अंजन श्रीवास्तव के साथ अन्य कलाकारों से भी संतोषी ने अच्छा काम लिया है।

कुल मिलाकर ‘हल्ला बोल’ में वे तत्व हैं जो दर्शकों को अच्छे लगे। एक बार यह फिल्म देखी जा सकती है।


निर्माता :
अब्दुल सामी सिद्दकी

निर्देशन-कथा-पटकथा-संवाद :
राजकुमार संतोषी

संगीत :
सुखविंदर सिंह

कलाकार :
अजय देवगन, विद्या बालन, पंकज कपूर, दर्शन जरीवाला (विशेष भूमिका - करीना कपूर, सयाली भगत, तुषार कपूर, श्रीदेवी, बोनी कपूर, जैकी श्रॉफ)


इस फिल्म के बारे में पाठक भी अपनी समीक्षा भेज सकते हैं। सर्वश्रेष्ठ समीक्षा को नाम सहित वेबदुनिया हिन्दी पर प्रकाशित किया जाएगा। समीक्षा भेजने के लिए आप
editor.webdunia@webdunia.com


__________________________
इस फिल्म को जरूर देखा जाना चाहिए। फिल्म देखने के बाद आप अपने दिल में पवित्र भावनाओं को महसूस करेंगे।
यू*18रील

निर्माता-निर्देशक :
आमिर खान

गीत :
प्रसून जोशी

संगीत :
शंकर-अहसान लॉय

कलाकार :
आमिर खान, दर्शील सफारी, टिस्का चोपड़ा, विपिन शर्मा, सचेत इंजीनियर



बच्चें ओस की बूँदों की तरह एकदम शुद्ध और पवित्र होते हैं। उन्हें कल का नागरिक कहा जाता है, लेकिन दु:ख की बात है बच्चों को अनुशासन के नाम पर तमाम बंदिशों में रहना पड़ता है। आजकल उनका बचपन गुम हो गया है। बचपन से ही उन्हें आने वाली जिंदगी की चुनौतियों का सामना करने के लिए तैयार किया जाता है। हर घर से टॉपर्स और रैंकर्स तैयार करने की कोशिश की जा रही है। कोई यह नहीं सोचता कि उनके मन में क्या है? वे क्या सोचते हैं? उनके क्या विचार है?

इन्हीं सवालों और बातों को आमिर खान ने अपनी फिल्म ‘तारे जमीं पर’ में उठाया है। यह कोई बच्चों के लिए बनी फिल्म नहीं है और न ही वृत्तचित्रनुमा है। फिल्म में मनोरंजन के साथ गहरे संदेश छिपे हुए हैं। बिना कहें यह फिल्म बहुत कुछ कह जाती है। हर व्यक्ति इस फिल्म के जरिए खुद अपने आपको टटोलने लगता है कि कहीं वह किसी मासूम बच्चे का बचपन तो नहीं उजाड़ रहा है।

आठ वर्षीय ईशान अवस्थी (दर्शील सफारी) का मन पढ़ाई के बजाय कुत्तों, मछलियों और पेंटिंग करने में लगता है। उसके माता-पिता चाहते हैं कि वह अपनी पढ़ाई पर ध्यान दें, लेकिन कोई नतीजा नहीं निकलता। ईशान घर पर माता-पिता की डाँट खाता है और स्कूल में शिक्षकों की। कोई भी यह जानने की कोशिश नहीं करता कि ईशान पढ़ाई पर ध्यान क्यों नहीं दे रहा है। इसके बजाय व
े
ईशान को बोर्डिंग स्कूल भेज देते हैं।

खिलखिलाता ईशान वहाँ जाकर मुरझा जाता है। वह हमेशा सहमा और उदास रहने लगता है। उस पर निगाह जाती है आर्ट टीचर रामशंकर निकुंभ (आमिर खान) की। निकुंभ उसकी उदासी का पता लगाते हैं और उन्हें पता चलता है कि ईशान बहुत प्रतिभाशाली है, लेकिन डिसलेक्सिया बीमारी से पीडि़त है। उसे अक्षरों को पढ़ने में तकलीफ होती है। अपने प्यार और दुलार से निकुंभ सर ईशान के अंदर छिपी प्रतिभा को सबके सामने लाते हैं।

कहानी बेहद सरल है, जिसे आमिर खान ने बेहद प्रभावशाली तरीके से परदे पर उतारा है। पटकथा की बुनावट एकदम चुस्त है। छोटे-छोटे भावनात्मक दृश्य रखे गए हैं जो सीधे दिल को छू जाते हैं।

ईशान का स्कूल से भागकर सड़कों पर घूमना। ताजी हवा में साँस लेना। बिल्डिंग को कलर होते देखना। फुटपाथ पर रहने वाले बच्चों को आजादी से खेलते देख कर उदास होना। बरफ का लड्डू खाना। इन दृश्यों को देख कई लोगों को बचपन की याद ताजा हो जाएगी।

आमिर की यह फिल्म उन माता-पिता से सवाल पूछती है कि जो अपनी महत्वाकांक्षा बच्चों के नाजुक कंधों पर लादते हैं। आमिर एक संवाद बोलते हैं ‘बच्चों पर अपनी महत्वाकांक्षा लादना बालश्रम से भी बुरा है।‘

हर किसी को परीक्षा में पहला नंबर आना है। 95 प्रतिशत से कम नंबर लाना मानो गुनाह हो जाता है। ईशान का भाई टेनिस प्रतियोगिता के फाइनल में हार जाता है तो उसके पिता गुस्सा हो जाते हैं। अव्वल नंबर आना बुरा नहीं है, लेकिन उसके लिए मासूम बच्चों को प्रताडि़त कर उनका बचपन छिन लेना बुरा है।

सवाल तो उन माता-पिताओं से पूछना चाहिए कि क्या उन्होंने बच्चे अपने सपने पूरा करने के लिए पैदा किए हैं? क्या वे जिंदगी में जो बनना चाहते थे वो बन पाएँ? यदि नहीं बन पाएँ तो उन्हें भी कोई हक नहीं है कि वे अपनी कुंठा बच्चों पर निकाले।

क्या हम कभी ढाबों या चाय की दुकानों में काम कर रहे छोटे-छोटे बच्चों के बारे में सोचते हैं? क्या हमें यह खयाल आता है कि जो बच्चा हमें खाना परोस रहा है उसका पेट भरा हुआ है या नहीं?

अनुशासन और नियम का डंडा दिखलाकर बच्चों को डराने वाले शिक्षक अपनी जिंदगी में कितने अनुशासित हैं? वे कितने नियमों का पालन करते हैं? सभी बच्चों का दिमाग और सीखने की क्षमता एक-सी नहीं होती है। क्या सभी बच्चों को भेड़ की तरह एक ही डंडे से हांका जाना चाहिए?

बिना संवादों के जरिए ये बातें आमिर खान ने चंद मिनटों के दृश्यों से कहीं है। कहीं उपदेश या फालतू भाषण नहीं। फिल्म देखते समय हर दर्शक इस बात को महसूस करता है। हर माता-पिता और शिक्षकों को यह फिल्म देखना ही चाहिए। शायद वे बच्चों से ज्यादा प्यार करने लगेंगे। उन्हें समझने लगेंगे।

ईशान बने दर्शील सफारी इस फिल्म की जान है। विश्वास ही नहीं होता कि यह बच्चा अभिनय कर रहा है। मासूम से दिखने वाले इस बच्चे ने भय, क्रोध, उदासी और हास्य के हर भाव को अपने चेहरे से बोला है। शायद इसीलिए उसे संवाद कम दिए गए हैं।

आमिर खान मध्यांतर में आते हैं और छा जाते हैं। टिस्का चोपड़ा (ईशान की मम्मी) ने एक माँ की बैचेनी को उम्दा तरीके से पेश किया है। विपिन शर्मा (ईशान के पापा), सचेत इंजीनियर और सारे अध्यापकों का अभिनय भी अच्छा है।

बिना तैयारी के निर्देशन के मैदान में उतरे आमिर खान ने दिखा दिया है कि फिल्म माध्यम पर उनकी समझ और पकड़ अद्‍भुत है। इस फिल्म में न फालतू का एक्शन है, न फूहड़ कॉमेडी और न अंग प्रदर्शन। इन सारे तत्वों के बिना भी एक उम्दा फिल्म बनाई जा सकती है ये आमिर ने बता दिया है। एक बच्चे की जिंदगी पर फिल्म बनाकर उन्होंने साहस का परिचय दिया है। फिल्म थोड़ी लंबी जरूर है।

प्रसून जोशी द्वारा लिखे गीत बहुत कुछ कहते हैं और परदे पर उनको देखते समय उसका प्रभाव और बढ़ जाता है। शंकर-अहसान-लॉय का संगीत भी अच्छा है। फिल्म की फोटोग्राफी उल्लेखनीय है।

इस फिल्म को जरूर देखा जाना चाहिए। फिल्म देखने के बाद आप अपने दिल में पवित्र भावनाओं को महसूस करेंगे।

__________________________
निर्देशक :
फ्रांसिल लॉरेंस

कलाकार :
विल स्मिथ, एलिस ब्रागा, डेश मिहोक


साइंस फिक्शन हॉलीवुड वालों का प्रिय विषय रहा है। कहीं ना कहीं उनके मन में नई तकनीक और उनका प्रयोग खौफ पैदा करता है। अनजान खतरों की वे कल्पनाएँ करते हैं, जिसमें मानव जाति समाप्त होने का डर रहता है। लेकिन अंत में मानव ही विजेता बनकर उभरता है।

इसी श्रेणी के अंतर्गत ‘आई एम लीजेंड’ का निर्माण किया गया है। यह फिल्म रिचर्ड मैथसन के उपन्यास पर आधारित है। भव्य बजट की इस फिल्म की कहानी में 2009 का समय दिखाया गया है। उस वक्त ‘केवी वायरस’ का हर तरफ खौफ है। इंसानों में यह इतनी तेजी से फैलता है कि मानव सभ्यता लगभग समाप्त होने की कगार पर पहुँच जाती है।

इस वायरस की चपेट में आने के बाद इंसान हैवान के रूप में बदल जाता है। रोशनी से खौफ खाने वाला यह हैवान रात के अंधेरे में बेहद शक्तिशाली हो जाता है। न्यूयार्क शहर को तत्काल खाली किया जाता है।

डॉ. रॉबर्ट नेवल (विल स्मिथ) पर इस वायरस का कोई असर नहीं होता। अपने परिवार को बिदा कर वह अकेला न्यूयार्क में रहने का निर्णय लेता है। वह अनुसंधान करना चाहता है ताकि मानव जाति को बचा सके।

पूरे न्यूयार्क में अकेले रहने वाले रॉबर्ट को लगने लगता है कि वह दुनिया में जीवित बचा एकमात्र मनुष्य है। फिर भी वह इस वायरस के खिलाफ अपनी लड़ाई जारी रखता है इस उम्मीद में कि कहीं ना कहीं कोई मनुष्य जिंदा होगा और वह अपनी जाति को बचाने में कामयाब होगा। उसे इस वायरस के शिकार हैवानों से भी लड़ाई लड़नी पड़ती है।

फिल्म की पटकथा बीच के बीस मिनट को छोड़ एकदम चुस्त है। फिल्म में ज्यादा पात्र नहीं हैं और तीन चौथाई दृश्यों में तो विल स्मिथ अकेले दिखाई देते हैं। बातचीत करने के लिए उसके पास सिर्फ कुत्ता रहता है, लेकिन इसके बावजूद फिल्म बांध कर रखती है।

उजाड़ न्यूयार्क वाले दृश्य अद्‍भुत हैं। पूरे न्यूयार्क में जगह-जगह जंगली घास उग आई है। सड़कों पर कार बिखरी पड़ी हैं। शहर में एक ठहराव आ गया है। मानव के बिना एक शहर को देखना एक अनोखा नजारा पेश करता है।

दिन के समय विल स्मिथ न्यूयार्क में अकेला घूमता है और रात में हैवानों का राज हो जाता है। हैवानों द्वारा विल और उसके कुत्ते सैम पर आक्रमण के दृश्य शानदार हैं। स्पेशल इफेक्ट इतनी सफाई से फिल्माए गए हैं कि कहीं भी नकलीपन नहीं झलकता। फिल्म निर्माण में पैसा पानी की तरह बहाया गया है।

निर्देशक फ्रांसिस लॉरेंस ने डॉ. रॉबर्ट के अनुसंधान पर जोर देने के ‍बजाय एक अकेले इंसान की मुश्किल को ज्यादा दिखाया है। किस तरह एक अकेला इंसान पुराने वीडियो टेप देखता है। शो-रुम पर जाकर कल्पनाएँ करता है। उन्होंने फिल्म के कथानक पर तकनीक को ज्यादा हावी होने से भी बचाया है।

पूरी फिल्म में लगभग पूरे समय कैमरा विल स्मिथ पर रहता है। बिना किसी अन्य पात्र के अकेले अभिनय करना मुश्किल है, लेकिन विल स्मिथ ने इसे बड़ी कुशलता से निभाया है। एलिस ब्रागा, डेश मिहोक और चार्ली टाहान का अभिनय भी उम्दा है। तकनीकी स्तर पर फिल्म बेहद सशक्त है। साइंस फिक्शन और हॉलीवुड की भव्य फिल्म देखने वालों को 100 मिनट की यह फिल्म पसंद आएगी।

__________________________
यशराज फिल्म्स की ‘आजा नच ले’ एक फील गुड मूवी है। जिसके सारे किरदारों को अंत में खुशी मिलती है। बुरे चरि‍त्रों का हृदय परिवर्तन हो जाता है और भले लोगों को संघर्ष में सफलता। नवम्बर 2007 की यह दूसरी फिल्म है जिसमें ऑपेरा शैली को महत्व दिया गया है। इसके पहले दर्शक दीपावली पर संजय लीला भंसाली की ‘साँवरिया’ देख चुके हैं।

फिल्म की कहानी न्यूयार्क की मॉडर्न कोरियोग्राफर दीया से अँगरेजी स्टाइल के साँग-डाँस से शुरू होकर भारत के शामली नामक एक छोटे शहर की दहलीज तक पहुँचती है, जहाँ दीया के नृत्य गुरु अपनी आखरी साँसें लेकर अजंता थिएटर को जीवित बनाए रखने की अपील करते हैं। दीया को उनका सपना पूरा करना है, लेकिन उसकी राह आसान नहीं है।

उसका मुकाबला स्थानीय सांसद और बिल्डर से है। इसके अलावा दीया के खिलाफ पूरा शामली भी है, क्योंकि ग्यारह वर्ष पहले वह इसी जगह से अपनी शादी के ऐन पूर्व एक अँग्रेज के साथ भाग गई थी। शामली के निवासियों की निगाह में दीया का चरित्र ठीक नहीं था। दीया वापस आकर अजंता थिएटर को पुनर्जीवित करती है और स्थानीय लोगों की मदद से लड़ाई जीतती है।

फिल्म की शुरूआत थोड़ी कमजोर है, क्योंकि गति को बहुत तेज रखा गया है और इससे कहानी सेट नहीं हो पाती। दीया न्यूयार्क से वापस आती है और फौरन लड़ाई शुरू कर देती है। वह जैसा चाहती है, सब कुछ उसके अनुसार होता है। उसके पास पैसा कहाँ से आता है? यह बातें अखरती हैं, लेकिन बाद में धीरे-धीरे फिल्म अपनी पकड़ बना लेती है। कमियों के बावजूद भी रोचकता बरकरार रहती है और दर्शक फिल्म से जुड़ा रहता है।

फिल्म में आज की राजनीति को बिजनेस के साथ जोड़ कर पेश किया गया है, जहाँ शॉपिंग-मॉल की संस्कृति कस्बों की कला-संस्कृति को निगलकर उपभोक्ता एवं बाजारवाद को बढ़ावा दे रही है। फिल्म नारी प्रधान है, लेकिन नारी की महत्ता का बखान फिजूल के संवादों या दृश्यों के माध्यम से नहीं दिखाया गया है। एक तलाकशुदा महिला केवल अपने दम पर लड़ाई लड़ती है और जीतती है। वहीं इस जीत की हीरो है इसलिए पुरुष नायक की कमी फिल्म में कहीं भी महसूस नहीं होती।

अजंता थिएटर को बचाने के लिए दीया एक नृत्य नाटिका ‘लैला मजनू’ तैयार करती है। यह नाटिका फिल्म का सबसे बड़ा आकर्षण है। बीस मिनट की यह नाटिका बेहद उम्दा तरीके से लिखी गई है और दर्शक इसे देखते समय खो जाता है। इसमें लैला-मजनू की प्यार में दीवानगी उभरकर सामने आती है।

सिनेमाटोग्राफर से निर्देशक बने अनिल मेहता ने फिल्म को फील गुड और मस्ती भरे मूड में पेश किया है। भले ही यह अनिल की निर्देशक के रूप में पहली फिल्म हो, लेकिन उनके काम में परिपक्वता झलकती है।

फिल्म की पटकथा और संवाद जयदीप साहनी ने लिखे हैं। जयदीप के पिछले काम को देखते हुए पटकथा थोड़ी कमजोर लगती है, लेकिन उनके संवाद चुटीले और ताजगी भरे हैं। उदाहरण के लिए ‘कला को शहर की जरूरत नहीं होती, लेकिन शहर को कला की जरूरत होती है’, ‘आधी मंजिल तो तय कर ली है, बची आधी तो मैं नींद में भी तय कर सकती हूँ’, ‘चाँद जैसे चेहरे पर बालों की लट मैगी नूडल्स जैसी लटका रखी है’।

फिल्म के गीत एवं नृत्य संयोजन में वैभवी मर्चेण्ट ने कमाल कर दिखाया है और अपनी कुशलता की छाप छोड़ी है। फिल्म के गीतों में उम्दा शब्दों का चयन किया गया है। ‘आजा नच ले’, ‘इश्क हुआ’, ‘ओ रे पिया’ और ‘कोई पत्थर से न मारे’ अच्छे बन पड़े हैं। सलीम-सुलेमान का संगीत फिल्म के मूड को सूट करता है।

माधुरी दीक्षित की ‘देवदास’ के बाद वापसी सुकून देने वाली है। इस फिल्म में उनका चरित्र उनकी उम्र से मेल खाता है। पूरी फिल्म का भार माधुरी ने अपने कंधों पर बखूबी उठाया है। उम्र का हल्का सा असर माधुरी की सुंदरता पर पड़ा है, लेकिन माधुरी का मैजिक और स्क्रीन प्रजेंस जबरदस्त बना हुआ है। कोंकणा सेन, रघुबीर यादव, कुणाल कपूर, अखिलेन्द्र मिश्रा, रणवीर शौरी, इरफान खान, दर्शन जरीवाला मँजे हुए कलाकार हैं। छोटी भूमिका में अक्षय खन्ना भी अच्छे लगते हैं।

निर्माता :
आदित्य चोपड़ा

निर्देशक :
अनिल मेहता

संगीत :
सलीम-सुलेमान

कलाकार :
माधुरी दीक्षित, कोंकणा सेन, कुणाल कपूर, रघुबीर यादव, अक्षय खन्ना, दिव्या दत्ता, विनय पाठक, रणवीर शौरी, अखिलेन्द्र मिश्रा, जुगल हंसराज



थोड़ी कमियों के बावजूद फिल्म अच्छी लगती है और एक बार देखने में कोई बुराई नहीं है।

__________________________
कुल मिलाकर ‘ओम शांति ओम’ देखकर उतना मजा नहीं आता, जितनी अपेक्षाएँ लेकर दर्शक जाता है।
*यू/ए *18 रील

निर्माता :
गौरी खान

निर्देशक :
फरहा खान

संगीत :
विशाल शेखर

कलाकार :
शाहरुख खान, दीपिका पादुकोण, श्रेयस तलपदे, अर्जुन रामपाल, किरण खेर



फरहा के दिमाग में 1975 के आसपास बनी फिल्मों की कुछ यादें हैं। जब नायिकाएँ नखरे दिखाती थीं। हीरो शूटिंग पर घंटों देरी से पहुँचते थे। कलाकारों में एक प्रकार का घमंड था।

उन फिल्मों में माँ का अहम किरदार हुआ करता था। एक अदद दोस्त होता था जो अपनी दोस्ती के लिए जान दे देता था। स्टूडियो में लचर तकनीक के जरिये शॉट फिल्माए जाते थे।

उस दौर में भी अच्छी फिल्में बनती थीं, लेकिन फरहा को नाटकीयता से भरी फिल्में ज्यादा याद हैं। उसी दौर की जुगाली करते हुए उन्होंने अपनी ताजा फिल्म ‘ओम शांति ओम’ का तानाबाना बुना है। यह फिल्म उस दौर की एक कमजोर फिल्म जैसी लगती है।

फिल्म शुरू होती है 1977 से। ओमप्रकाश माखीजा (शाहरुख खान) एक जूनियर कलाकार है और मा‍खीजा जैसे सरनेम की वजह से हीरो नहीं बन पाता। उसकी माँ को विश्वास है कि वह एक न एक दिन जरूर फिल्मों में हीरो बनेगा। वह उस दौर की टॉप नायिका शांतिप्रिया (दीपिका पादुकोण) को मन ही मन चाहता है।

एक बार शूटिंग के दौरान वह आग से घिरी शांति को अपनी जान पर खेलकर बचाता है और वे दोस्त बन जाते हैं। एक दिन ओम चुपचाप शांति और एक फिल्म निर्माता मेहरा (अर्जुन रामपाल) की बात सुनता है। उसे पता चलता है कि शांति और मेहरा की शादी हो चुकी है और वह माँ बनने वाली है। शादी की बात उन दिनों छिपाकर रखी जाती थी, ताकि नायिका को काम मिलता रहे।

मेहरा बहुत महत्वाकांक्षी रहता है। वह एक धनवान स्टूडियो मालिक की बेटी से शादी करना चाहता है, ताकि वह स्टूडियो का मालिक बन सके। शांति को रास्ते से हटाने के लिए वह एक फिल्मी सेट पर शांति को बंद कर आग लगा देता है। ओम शांति को बचाने की कोशिश में खुद भी मारा जाता है।

ओम अगला जन्म एक सुपर स्टार के घर में लेता है। फिल्म उद्योग में परिवारवाद बहुत चलता है और इसलिए ओम भी हीरो बन जाता है। नए जन्म में वह ओम कपूर (शाहरुख) के रूप में 2007 का एक बहुत बड़ा स्टार है।

एक बार शूटिंग के दौरान वह उसी फिल्म स्टूडियो में जाता है, जहाँ शांति को जलाकर मारा गया था। उसे पुराना घटनाक्रम याद आ जाता है। वह मेहरा से अपना बदला लेता है। शांतिप्रिया भी नया जन्म लेकर उसे मिल जाती है।

फिल्म की कहानी मनमोहन देसाई की फिल्मों जैसी लगती है और सुभाष घई की ‘कर्ज’ से भी बेहद प्रभावित है। इसे फरहा खान ने मजाकिया अंदाज में फिल्माया है। फरहा ने उस दौर की फिल्मों का और कलाकारों का मजाक उड़ाया है और अपनी फिल्म को भी उन्होंने उसी तरह फिल्माया है। फिल्म में मध्यांतर तक 1977 का दौर चलता है तब तक फिल्म अच्छी भी लगती है।

मध्यांतर के बाद कहानी 2007 में आ जाती है, लेकिन उसका ट्रीटमेंट 1977 वाला ही लगता है। फिल्म के नाम पर फरहा ने खूब छूट ली है और कई बातें पचती नहीं हैं। बेशक‍ फिल्म लार्जर देन लाइफ है, लेकिन लॉजिक को बहुत ज्यादा दरकिनार कर दिया गया है। मध्यांतर के बाद फिल्म का मूड गंभीर होना था, लेकिन इसे सतही तौर पर निपटा दिया गया है।

कहानी के साथ-साथ फिल्म का क्लाइमैक्स भी कमजोर है। शाहरुख जैसे सशक्त नायक को अपनी हीरोगीरी दिखाने का ज्यादा मौका नहीं दिया गया। फरहा ने जिस ‘टॉरगेट ऑडियंस’ के लिए यह फिल्म बनाई है, उन्हें यह बात जरूर अखरेगी।

फिल्म की कहानी के पहले हिस्से में शाहरुख का एकतरफा प्यार दिखाया गया है। शाहरुख और दीपिका के बीच प्यार की तीव्रता दिखाकर दोनों को मारा जाता तो फिल्म का प्रभाव और बढ़ता तथा दर्शकों की सहानुभूति भी दोनों के प्रति पैदा होती। साथ ही उनका दूसरा जन्म लेना भी सार्थक लगता।

फिल्म की कहानी की पृष्ठभूमि बॉलीवुड है, इसलिए इसके ज्यादातर मजाक भी उन लोगों को ज्यादा समझ में आएँगे जो बॉलीवुड को नजदीकी से जानते हैं। आम आदमी अधिकांश मजाकों को समझ नहीं पाएगा। लगता है कि‍ फिल्म बनाते समय फरहा ने अपने बॉलीवुड के दोस्तों का खयाल ज्यादा रखा है।

फरहा ने कुछ शॉट उम्दा फिल्माए हैं। दीपिका का ‘एंट्री सीन’। शाहरुख का दक्षिण भारतीय कलाकार बनकर फाइटिंग करना। अर्जुन रामपाल द्वारा स्टूडियो में आग लगाए जाने वाला दृश्य। फिल्म फेअर पुरस्कार समारोह में ‘नॉमिनेशन’ के लिए अभिषेक, शाहरुख और अक्षय वाले दृश्य सिनेमाघर में बैठे दर्शकों को रोमांचित कर देते हैं।

अभिनय में शाहरुख ने पूरी फिल्म का भार अपने ऊपर उठाया है। 2007 के ओम की तुलना में वे 1977 वाले ओम के रूप में ज्यादा अच्छे लगे हैं।

दीपिका में फूलों-सी ताजगी है। वे सुंदर होने के साथ प्रतिभाशाली भी हैं। अपनी पहली फिल्म में उन्होंने बड़े आत्मविश्वास के साथ अभिनय किया है।

हालाँकि उन्हें ज्यादा दृश्य नहीं मिले हैं। खलनायक के रूप में अर्जुन रामपाल अपना प्रभाव छोड़ने में सफल रहे हैं। श्रेयस तलपदे, किरण खेर और जावेद खान ने भी अपने किरदार अच्छी तरह निभाए हैं।

एक ही गाने में बॉलीवुड के तमाम बड़े कलाकारों को लेकर शाहरुख और फरहा ने बॉलीवुड में अपने प्रभाव को दर्शाया है। विशाल-शेखर का संगीत बेहद उम्दा है और ‘दर्दे‍ डिस्को’ ‘ओम शांति ओम’ और ‘आँखों में तेरी’ लोकप्रिय हो चुके हैं।

वी. मनिकानंद ने कैमरे के जरिये फिल्म को भव्यता प्रदान की है। संदीप चौटा का बैकग्राउंड संगीत बेहद सशक्त है और 70 के दशक को ध्यान में रखकर बनाया गया है। शिरीष कुंदर का संपादन अच्छा है, लेकिन शायद फरहा ने उन्हें फिल्म छोटी नहीं करने दी होगी। फिल्म पर जबरदस्त पैसा खर्च किया गया है और यह हर फ्रेम में नजर आता है।

कुल मिलाकर ‘ओम शांति ओम’ देखकर उतना मजा नहीं आता, जितनी अपेक्षाएँ लेकर दर्शक जाता है।

__________________________
बॉलीवुड की फिल्मों में इन दिनों प्रेम-कथाएँ कम नजर आ रही हैं और ऐसे समय में निर्देशक इम्तियाज अली ‘जब वी मेट’ लेकर हाजिर हुए हैं। ‘जब वी मेट’ की कहानी में नयापन नहीं है। इस तरह की कहानियों पर पहले फिल्में बन चुकी हैं, लेकिन इसका ताजगीभरा प्रस्तुतिकरण फिल्म को देखने लायक बनाता है।

प्रेम में धोखा और व्यवसाय में पिटा हुआ इनसान आदित्य (शाहिद कपूर) हताशा में एक रेल में बैठ जाता है। उसकी मुलाकात होती है हद से ज्यादा बोलने वाली लड़की गीत (करीना कपूर) से। गीत मुंबई से अपने घर भटिंडा जा रही है। वहाँ से मनाली भागकर वह अपने प्रेमी अंशुमन (तरुण अरोरा) से शादी करने वाली है।

एक स्टेशन पर दोनों की ट्रेन छूट जाती है। दोनों सड़कों पर, टैक्सी में, बस में नाचते-झूमते और गाते हुए भटिंडा पहुँचते हैं। इस यात्रा में आदित्य के दिल में गीत के प्रति प्यार जाग जाता है। गंभीर रहने वाला आदित्य गीत से जिंदगी को जिंदादिली से जीना सीख जाता है। इसके बाद आदित्य अपनी राह और गीत अपनी।

महीने बाद जब आदित्य को पता चलता है कि गीत को उसके प्रेमी ने धोखा दिया है तो वह गीत की खोज करता है। गीत को उसके प्रेमी से भी मिलवाता है, लेकिन कुछ उतार-चढ़ाव के बाद गीत आदित्य को ही अपना बनाती है।

इम्तियाज ने आदित्य और गीत के चरित्र पर खूब मेहनत की है और उनका विस्तार बहुत अच्छे तरीके से किया है। फिल्म के दोनों मुख्य पात्र असल जिंदगी से लिए गए लगते हैं। उनका रोमांस नकली नहीं लगता।

आदित्य और गीत की आपसी नोकझोंक को बेहद अच्छे तरीके से पेश किया गया है। दर्शक बहुत जल्द उनमें खो जाता है और उन चरित्रों के सुख-दु:ख को महसूस करने लगता है। जब पात्र अच्छे लगने लगते हैं तो कई बार फिल्म की कमियों को नजरअंदाज कर दिया जाता है।

फिल्म का पहला हाफ बेहद मनोरंजक है। दूसरे हाफ में जब गीत और आदित्य अलग होते है तो फिल्म गंभीर हो जाती है। यहाँ फिल्म की लंबाई भी ज्यादा लगने लगती है। इस हाफ को थोड़ा छोटा किए जाने की जरूरत है। फिल्मी के शुरूआती दृश्य को बेहतर तरीके से दिखाया जा सकता था, जब आदित्य हताश होकर रेलवे स्टेशन पहुँचता है। पटकथा में थोड़ी कसावट की जरूरत महसूस होती है, खासकर मध्यांतर के बाद।

शाहिद और करीना की जोड़ी को परदे पर रोमांस करते देखना सुखद लगा। शाहिद ने अपना काम बखूबी निभाया। हालाँकि वे एक उद्योगपति लगते नहीं हैं, इसलिए उन्हें परिपक्व दिखाने के लिए चश्मा पहनाया गया।

एक सिख लड़की के रूप में करीना का अभिनय सब पर भारी पड़ा। पहली फ्रेम से लेकर आख‍िरी तक करीना का अभिनय सधा हुआ है। उसके संवाद बढि़या लिखे गए हैं, इसलिए उनका ज्यादा बोलना भी प्यारा लगता है।

दारासिंह को देखना भी सुखद लगा। दारासिंह के दृश्य एक खास कोण से शूट किए गए। उनके पीछे दीवारों पर लगे जानवरों के कटे सिर दारासिंह के व्यक्तित्व को बलशाली बनाते हैं। पवन मल्होत्रा तो एक मँजे हुए कलाकार हैं।

प्रीतम का संगीत हिट तो नहीं है, लेकिन गाने मधुर हैं। पूछो ना पूछो, तुमसे ही, मौजा-मौजा सुनने और देखने लायक हैं। कोरियोग्राफी उम्दा है। नटराज सुब्रमण्यम ने कैमरे की आँख से आउटडोर दृश्यों को उम्दा फिल्माया है।

निर्माता :
धीलिन मेहता

निर्देशक :
इम्तियाज अली

संगीत :
प्रीतम चक्रवर्ती

कलाकार :
करीना कपूर, शाहिद कपूर, दारासिंह, पवन मल्होत्रा, किरण जुनेजा, तरूण अरोरा



इम्तियाज ने युवाओं को ध्यान में रखकर यह फिल्म बनाई है, लेकिन यह हर वर्ग के दर्शकों का मनोरंजन करती है।

__________________________
प्रदीप सरकार द्वारा निर्देशित ‘लागा चुनरी में दाग’ एक नारी के त्याग और समर्पण की कहानी पर आधारित फिल्म है। पेंशन से मोहताज पिता (अनुपम खेर)। उसकी दो बेटियाँ बड़की (रानी मुखर्जी) और छुटकी (कोंकणा सेन शर्मा)। माँ (जया बच्चन) रात-रातभर कपड़े सिलकर किसी तरह पैसा कमा रही हैं, लेकिन खर्चा ज्यादा है।

पिता को लगता है ‍कि यदि उनका बेटा होता तो शायद उन्हें यह दिन नहीं देखना पड़ता। बड़की को यह बात बुरी लगती है। वह बनारस से मुंबई जाने का फैसला करती है। दसवीं पास बड़की को कोई नौकरी नहीं मिलती।

हारकर वह अपने जिस्म का सौदा कर अपने परिवार की जरूरतों को पूरा करती है। बड़की से अब वह नताशा बन गई है। परिवार में बड़की की माँ को छोड़कर सब इस बात से अनभिज्ञ है। छुटकी पढ़ाई पूरी करने के बाद नौकरी करने के लिए मुंबई आती है और बड़की का राज खुल जाता है। थोड़े से उतार-चढ़ाव के बाद सुखद अंत के साथ फिल्म समाप्त होती है।

इस तरह की कहानी पर कई फिल्में बन चुकी हैं। आगे क्या होने वाला है इसका अनुमान लगाना दर्शक के लिए कोई मुश्किल काम नहीं है। कहानी की सबसे कमजोर कड़ी है रानी मुखर्जी का अचानक वेश्या बन जाना। क्या संघर्षों से घबराकर इस तरह का रास्ता अपनाना चाहिए? उसके सामने इतने मुश्किल हालात भी नहीं थे कि उसे इस तरह का कदम उठाना पड़े।

कई लोगों को बड़की की माँ का स्वार्थीपन भी अखर सकता है। बड़की मुंबई में असफल होकर वापस बनारस आना चाहती है। वह अपनी माँ को यह भी बताती है कि यहाँ उसे घिनौना काम भी करना पड़ सकता है, लेकिन उसकी माँ की खुदगर्जी आड़े आ जाती है। उन परिस्थितियों में उसके लिए पैसा ज्यादा महत्वपूर्ण हो जाता है। हालाँकि यह दिखाया गया है कि उस समय बड़की की माँ परेशान रहती है, लेकिन इतनी बड़ी बात को वह यह कहकर नहीं टाल सकती कि बेटी अब तुम सयानी हो गई हो, यह निर्णय तुम करो।

कहानी चिर-परिचित जरूर है, लेकिन परदे पर इसे बेहद खूबसूरती के साथ प्रदीप सरकार ने पेश किया है। छोटी-छोटी घटनाओं के जरिये उन्होंने चरित्रों को बखूबी उभारा है। उनके द्वारा फिल्माए गए कुछ दृश्य दिल को छू जाते हैं। उम्दा प्रस्तुति के कारण फिल्म दर्शकों को बाँधकर रखती है। विवान और छुटकी की नोकझोक के जरिये आधुनिक भारतीय महिला की अच्छी व्याख्या की गई है।

रेखा निगम द्वारा लिखे गए संवाद चरि‍त्र को धार प्रदान करते हैं। जब बड़की के वेश्या होने का पता छुटकी को लगता है तो वह ग्लानि से भरकर कहती है कि हम तुम्हारी चिता से अपना चूल्हा जला रहे थे।

पूरी फिल्म रानी मुखर्जी के इर्दगिर्द घूमती है। रानी का अभिनय शानदार है। उनकी आँखों के जरिये ही चरित्र की सारी मनोस्थिति बयाँ हो जाती है। कोंकणा सेन तो नैसर्गिक अभिनेत्री हैं, लगता ही नहीं कि वो अभिनय कर रही हैं। अभिषेक बच्चन का रोल छोटा है, जो शायद उन्होंने संबंधों की खातिर अभिनीत किया है।

कुणाल कपूर थोड़े नर्वस लगे। जया बच्चन ने अपने चरित्र की सारी बारीकियों को समझकर अच्छी तरह से पेश किया है। हेमा मालिनी और कामिनी कौशल जैसी पुरानी नायिकाओं को देखना भी अच्छा लगता है। अनुपम खेर, सुशांत सिंह और टीनू आनंद ने भी अपना काम ठीक तरीके से किया है।

निर्माता :
आदित्य चोपड़ा

निर्देशक :
प्रदीप सरकार

संगीत :
शांतनु मोइत्रा

गीत :
स्वानं‍द किरकिरे

कलाकार :
रानी मुखर्जी, कोंकणा सेन शर्मा, जया बच्चन, अभिषेक बच्चन, कुणाल कपूर, अनुपम खेर, हेमा मालिनी, टीनू आनंद



शांतनु मोइत्रा का संगीत सुनने लायक है। स्वानंद किरकिरे ने उम्दा बोल लिखे हैं। ‘हम तो ऐसे हैं भइया’ सबसे बेहतर गीत है। इस गीत का फिल्मांकन भी उम्दा है। सुशील राजपाल ने बनारस को बेहतरीन तरीके से फिल्माया है। फिल्म की प्रत्येक फ्रेम खूबसूरत है। फिल्म साफ-सुथरी है और पारिवारिक दर्शकों को ध्यान में रखकर बनाई गई है। उम्दा प्रस्तुतिकरण और शानदार अभिनय के कारण इस फिल्म को देखा जा सकता है।

__________________________
थ्रिलर फिल्में बनाना आसान काम नहीं है। छोटी-छोटी चीजों का ध्यान रखना पड़ता है। इस तरह की फिल्में दर्शक बेहद गौर से देखते हैं और गलतियाँ ढूँढने की कोशिश करते हैं। हर समय उनके दिमाग में प्रश्न उठते रहते हैं। उन सवालों का जवाब देने में अगर निर्देशक और लेखक कामयाब हो गए तो फिल्म के भी कामयाब होने के आसार बढ़ जाते हैं।

‘जॉनी गद्दार’ इस वर्ष की अब तक प्रदर्शित थ्रिलर फिल्मों में श्रेष्ठ है। ‘एक हसीना थी’ फिल्म के जरिये अपनी शुरूआत करने वाले निर्देशक श्रीराम राघवन ने ‘जॉनी गद्दार’ को देखने लायक बनाया है।

‘जॉनी गद्दार’ उन पाँच लोगों की कहानी है, जो गैरकानूनी काम करते हैं। इन्हें एक डील मिलती है, जिसके बदले में ढाई करोड़ रुपए मिलने वाले रहते हैं। विक्रम (नील मुकेश) इस रकम को अकेला हड़पना चाहता है, ताकि वह अपनी प्रेमिका के साथ खुशहाल जिंदगी जी सके। अपनी गैंग से वह गद्दारी करता है।

वह ढाई करोड़ रुपए पाने में कामयाब हो जाता है, लेकिन जैसे-जैसे उसकी गद्दारी के बारे में गैंग के सदस्यों को पता चलता जाता है वह उनको मारता जाता है। वह एक मुसीबत से निकलता है और परिस्थितिवश दूसरी मुसीबत में फँस जाता है। पैसे पास होने के बावजूद वह खर्च नहीं कर सकता।

फिल्म की कहानी में दर्शकों से कोई बात छुपाई नहीं गई है। दर्शकों को शुरुआत से पता रहता है कि गद्दार कौन है? उसका प्लान क्या है? वह गद्दारी क्यों कर रहा है? वह अपने काम में छोटी-छोटी गलतियाँ करता हैं और उन गलतियों के जरिये उसका भेद उसके साथियों के आगे खुलता जाता है। एक अपराध छिपाने के लिए उसे दूसरा अपराध करना पड़ता है।

फिल्म की कहानी जेम्स हैडली चेज़ के उपन्यास को आधार बनाकर लिखी गई है। फिल्म का एक बहुत बड़ा हिस्सा अमिताभ-नवीन निश्चल की फिल्म ‘परवाना’ से उठाया गया है। लेकिन निर्देशक ने ईमानदारी से अपनी प्रेरणा को दृश्यों के माध्यम से फिल्म में स्वीकारा है।

पूरी फिल्म सिंगल ट्रैक पर चलती है। कोई कॉमेडी नहीं। कोई रोमांस नहीं। कोई नाच-गाना नहीं। कोई विदेशी लोकेशन नहीं। इसके बावजूद फिल्म बोर नहीं करती और दर्शक आगे का घटनाक्रम जानने के लिए उत्सुक रहता है। फिल्म की पटकथा को बड़ी सफाई से लिखा गया है और छोटी-छोटी चीजों का ध्यान रखा गया है।

निर्देशक श्रीराम राघवन की छाप हर दृश्य में नजर आती है। उनकी कहानी कहने की शैली शानदार है। उन्होंने फिल्म को ऐसा लुक दिया है, ‍जैसा कि 80 के दशक की फिल्मों का हुआ करता था।

फिल्म के टाइटल भी उन्होंने उसी अंदाज में परदे पर प्रस्तुत किए हैं। रंगों का संयोजन और फोटोग्राफी भी उस दौर की याद दिलाती है। ये उनका ही आत्मविश्वास है कि उन्होंने फिल्म का सारा भार नए कलाकार नील मुकेश के कंधों पर डाला है।

फिल्म के हर कलाकार ने शानदार अभिनय किया है। नील मुकेश ने अपने कॅरियर की शुरूआत नकारात्मक भूमिका से की है, लेकिन उन्हें शानदार रोल मिला है। रितिक जैसे दिखने वाले नील ने पूरी फिल्म का भार बखूबी उठाया है। उनके अभिनय में आत्मविश्वास झलकता है।

हालाँकि उनके बारे में ज्यादा कहना जल्दबाजी होगी, क्योंकि रोमांटिक और भावना-प्रधान दृश्यों में उन्हें अपनी अभिनय क्षमता सिद्ध करनी है, लेकिन वे लंबी रेस के घोड़े साबित हो सकते हैं।

धर्मेन्द्र का रोल छोटा है, लेकिन उनकी उपस्थिति पूरी फिल्म में दिखाई पड़ती है। इस फिल्म के बाद उनकी डिमांड निर्माता-निर्देशक के बीच बढ़ जाएगी। विनय पाठक, ज़ाकिर हुसैन, दया शेट्टी ने अपने चरित्रों को जिया है।

रीमी सेन ने कठिन भूमिका को कुशलतापूर्वक निभाया। अश्विनी कल्सेकर (पक्या की पत्नी) और रसिका जोशी (शिवा की माँ) का अभिनय भी शानदार है। गोविंद नामदेव जरूर ओवर एक्टिंग करते हैं।

फिल्म का तकनीकी पक्ष मजबूत है। मध्यांतर के बाद फिल्म को थोड़ा छोटा किया जा सकता था। लगातार कॉमेडी देखकर आप ऊब गए हों तो बदलाव के रूप में ‘जॉनी गद्दार’ देखी जा सकती है।

बैनर :
एडलैब्स फिल्म्स लि.

निर्देशक :
श्रीराम राघवन

कलाकार :
नील मुकेश, धर्मेन्द्र, रिमी सेन, विनय पाठक, ज़ाकिर हुसैन, दया शेट्टी




__________________________
IFM 
									IFM 
									 
IFM 
									IFM 
									 
निर्माता :
आदित्य चोपड़ा
निर्देशक :
शिमित अमीन
पटकथा-संवाद-गीत :
जयदीप साहनी
संगीत :
सलीम-सुलेमा
न
कलाकार :
शाहरुख खान, विद्या मालवदे, अंजन श्रीवास्तव, जावेद खान
भारत में खेलों पर आधारित फिल्में गिनती की बनी हैं। खुशी की बात है कि पिछले एक-दो वर्षों से फिल्मों में भी खेल दिखाई देने लगा है। हॉकी हमारा राष्ट्रीय खेल है और इस समय यह पिछड़ा हुआ खेल माना जाता है। इस खेल पर फिल्म बनाकर निर्देशक शिमित अमीन ने एक साहसिक काम किया है।
‘चक दे इंडिया’ कबीर खान की कहानी है, जो कभी भारतीय टीम का श्रेष्ठ सेंटर फॉरवर्ड रह चुका था। पाकिस्तान के विरूद्ध एक फाइनल मैच में वह अंतिम क्षणों में पेनल्टी स्ट्रोक के जरिये गोल बनाने में चूक गया और भारत मैच हार गया।
मुस्लिम होने के कारण उसकी देशभक्ति पर प्रश्नचिह्न लगा दिया गया। उसे गद्दार कहा गया। उस मैच के बाद खिलाड़ी के रूप में उसका कॅरियर खत्म हो गया।
सात वर्ष बाद वह महिला हॉकी टीम का प्रशिक्षक बनता है। इस टीम को विश्व चैम्पियन बनाकर वह अपने ऊपर लगे हुए दाग को धोना चाहता है, लेकिन उसकी राह आसान नहीं थी।
इन लड़कियों का ध्यान खेल पर कम था। वे केवल नाम के लिए खेलती थीं। अलग प्रदेशों से आई इन लड़कियों में एकता नहीं थी। सीनियर खिलाडि़यों की दादागीरी थी।
कबीर इन खिलाडि़यों के दिमाग में यह बात डालता है कि वे भारतीय पहले हैं, फिर वे महाराष्ट्र या पंजाब की हैं। फिर शुरू होता है प्रशिक्षण का दौर। हर तरफ से बाधाएँ आती हैं और कबीर इन बाधाओं को पार कर अंत में अपनी टीम को विजेता बनाता है।
कहानी बड़ी सरल है, लेकिन जयदीप साहनी की पटकथा इतनी उम्दा है कि पहली फ्रेम से ही दर्शक फिल्म से जुड़ जाता है। छोटे-छोटे दृश्य इतने उम्दा तरीके से लिखे और फिल्माए गए हैं कि कई दृश्य सीधे दिल को छू जाते हैं।
शाहरुख जब अपनी टीम का परिचय प्राप्त करते हैं तो जो लड़की अपने नाम के साथ अपने प्रदेश का नाम जोड़ती है, उसे वे बाहर कर देते हैं और अपने नाम के साथ भारत का नाम जोड़ने वाली लड़की को वे शाबाशी देते हैं। ये उन लोगों पर करारी चोट है, जो प्रतिभा खोज कार्यक्रम में प्रतिभा चुनते समय अपने प्रदेश के पहले होते हैं और भारतीय बाद में।
ऑस्ट्रेलिया में स्टेडियम के बाहर खड़े शाहरुख एक विदेश
ी
कर्मचारी को भारत का तिरंगा लगाते हुए देखते रहते हैं। एक खिलाड़ी उनसे आकर पूछती है कि सर आप यहाँ क्या कर रहे है
ं,
तो शाहरुख का जवाब होता है कि मैं एक गोरे को तिरंगा फहराते हुए पहली बार देख रहा हूँ।
भारत के लिए खेले एक श्रेष्ठ ‍हॉकी खिलाड़ी की आर्थिक स्थिति क्या होती है, ये निर्देशक ने शाहरुख को एक खटारा स्कूटर पर बैठाकर बिना संवाद के जरिये बयाँ कर दी।
महिला टीम होन
े
क
े
कार
ण
इन्हे
ं
पुरुषों की छींटाकशी ‍का‍ शिकार भी होना पड़ता है। हॉकी एसोसिएशन के पदाधिकारियों की सोच रहती है कि चकला-बेलन चलाने वाली लड़कियाँ हॉकी क्या खेलेंगी, लेकिन निर्देशक ने कई दृश्यों के जरिये साबित किया है कि महिलाएँ किसी भी मामले में पुरुषों से कम नहीं हैं। शाहरुख एक जगह संवाद बोलते हैं 'जो महिला पुरुष को पैदा कर सकती है वह कुछ भी कर सकती है'।
शिमित का निर्देशन बेहद शानदार है। एक चुस्त पटकथा को उन्होंने बखूबी फिल्माया है। वे हॉकी के जरिये दर्शकों में राष्ट्रप्रेम की भावनाएँ जगाने में कामयाब रहे। एक सीन में मैच के पूर्व जब ‘जन-गण-मन’ की धुन बजती है, तो थिएटर में मौजूद दर्शक सम्मान में खड़े हो जाते हैं।
फिल्म में हर मैच के दौरान सिनेमाघर में उपस्थित दर्शक भारतीय टीम का इस तरह उत्साह बढ़ाते हैं, जैसे स्टेडियम में बैठकर वे सचमुच का मैच देख रहे हों। प्रत्येक दर्शक टीम से अपने आपको जुड़ा हुआ पाता है और यहीं पर शिमित की कामयाबी दिखाई देती है।
शाहरुख खान ने एक कलंकित खिलाड़ी और कठोर प्रशिक्षक की भूमिका को बखूबी निभाया है। वे शाहरुख खान नहीं लगकर कबीर खान लगे हैं। कई दृश्यों में उन्होंने अपने भाव मात्र आँखों से व्यक्त किए हैं। कलंक धोने की उनकी बेचैनी उनके चेहरे पर दिखाई देती है।
उनकी टीम में शामिल 16 लड़कियाँ भी शाहरुख को टक्कर देने के मामले में कम नहीं रहीं। उनकी आपसी नोकझोंक और हॉकी खेलने वाले दृश्य उम्दा हैं। पंजाब और हरियाणा से आई लड़कियों का अभिनय शानदार है।
फिल्म में गाने हैं, लेकिन वे पार्श्व में बजते रहते हैं। इन गीतों का उपयोग बिलकुल सही स्थानों पर किया गया है। जयदीप साहनी के संवाद सराहनीय है।
कुल मिलाकर ‘चक दे इंडिया’ एक बार जरूर देखी जानी चाहिए।

__________________________
महात्मा गांधी ने कहा था कि धरती पर इंसान की जरूरत के लिए पर्याप्त साधन हैं, उसके लालच के लिए नहीं। निर्माता आनंद एल राय और सोहम शाह की ताजातरीन पेशकश तुंबाड का मूल यही है। ज्यादा पाने का लालच इंसान को कई बार शैतान बना देता है। तुंबाड इशारों-इशारों में आपको ऐसे ही रहस्यमयी, रोमांचकारी और डरावने सफर पर ले जाती है।फिल्म की शुरुआत 1918 में महाराष्ट्र के एक गांव तुंबाड से होती है। मूसलाधार बारिश से सराबोर रहने वाले इस गांव की एक जर्जर हवेली में एक विधवा (ज्योति मालशे) एक वृद्ध की सेवा में लगी रहती है। गांव में प्रचलित कहानी के अनुसार, यह जर्जर हवेली देवी का सोना ले उड़ने वाले लालची पुत्र हस्तर का मंदिर है, जिसमें खजाना छिपा हुआ है। वीराने में स्थित अपनी टूटी-फूटी झोपड़ी में दो छोटे बच्चों के साथ गुजर-बसर करने वाली यह विधवा इसी सोने की चाह में न केवल बूढ़े की सेवा करती है, बल्कि जान हथेली पर रखकर जंजीरों में जकड़ी उसकी दैत्य पत्नी के खाने का इंतजाम भी करती है। बावजूद इसके उसके हाथ सोने के एक सिक्के के अलावा कुछ नहीं लगता, उल्टे अपने छोटे बेटे को भी गंवाना पड़ता है। इसीलिए, वह अपने बड़े बेटे विनायक के साथ हमेशा के लिए तुंबाड गांव छोड़कर पुणे आ जाती है और उससे वादा लेती है कि वह तुंबाड कभी नहीं लौटेगा। विनायक मां से वादा तो कर लेता है, लेकिन अपने पुरखों के खजाने को नहीं भूल पाता और बड़ा होकर उसकी तलाश में लौटकर तुंबाड ही पहुंचता है। अब सोने के इन सिक्कों को बटोरने की लालच में वह किस हद तक पहुंचता है, यह देखकर दर्शक सिहर उठते हैं। तीन पीढ़ियों तक चलने वाली यह कहानी हिस्टॉरिकल, पीरियड, फैंटसी, हॉरर जैसे कई जॉनर्स का मिश्रण है, जो श्रीपद नारायण पेंडसे के मराठी उपन्यास तुंबडचे खोत पर आधारित है। निर्देशक राही अनिल बर्वे ने अपनी इस पहली ही फिल्म में ही नए और व्यापक दृष्टिकोण के साथ एंट्री मारी है। फिल्म को सशक्त बनाने में उन्हें क्रिएटिव डायरेक्टर आनंद गांधी का पूरा साथ मिला है। तुंबाड हिंदुस्तानी हॉरर फिल्मों के शरीर में आत्मा घुस जाने और फिर तंत्र-मंत्र, झाड़-फूंक से उसे भगाने वाले घिसे-पिटे ढर्रे को तोड़ती है।बढ़िया विजुअल इफेक्ट्स और पंकज कुमार की सिनमैटोग्राफी से दहशत का माहौल शुरू से ही बनने लगता है। कई सीन डर के मारे आंखें भींचने पर मजबूर कर देते हैं। सेकंड हाफ में कुछ सीन रेपटेटिव लगते हैं, जिससे कभी-कभी इंट्रेस्ट कम होने लगता है, लेकिन क्लाइमैक्स रोंगटे खड़ा कर देता है। फिल्म 'सिमरन' में अपनी नैचरल ऐक्टिंग के लिए तारीफ बटोरने वाले सोहम शाह विनायक के रोल में एक पायदान और ऊपर चढ़े हैं। उनकी मां के रोल में ज्योति मालशे और उनके बेटे के किरदार में बाल कलाकार मोहम्मद समद ने भी बढ़िया काम किया है। अजय-अतुल और जेस्पर कीड का संगीत फिल्म के अनुरूप है। क्यों देखें: हॉरर फिल्मों के शौकीनों को फिल्म पसंद आएगी।
__________________________
कहानी: मनुष्य काफी अर्से से पृथ्वी के अलावा अंतरिक्ष के किसी दूसरे ग्रह पर रहने का ठिकाना तलाश रहा है, जहां वह पृथ्वी के रहने लायक नहीं रह जाने के बाद रह सके। वेनम भी एक ऐसे ही मिशन की कहानी है। फिल्म की शुरुआत में अंतरिक्ष में दूसरे ग्रह पर जीवन तलाशने गया एक स्पेसशिप पूर्वी मलयेशिया में दुर्घटनाग्रस्त हो जाता है। दरअसल उस स्पेसशिप में 4 एलियन थे, जिन्हें पृथ्वी से मिलते-जुलते एक ग्रह से पकड़ कर लाया गया है। स्पेसशिप दुर्घटना के बाद उनमें से 3 मिल जाते हैं, लेकिन एक गायब हो जाता है। उधर ऐडी ब्रोक (टॉम हार्डी) एक उत्साही न्यूज रिपोर्टर है जो हमेशा कुछ नया तलाशता रहता है। एक दिन उसे एक बड़े बिजनसमैन कार्लटन ड्रेक (रिज अहमद) का साक्षात्कार करने का मौका मिलता है, जो उस स्पेसशिप कंपनी का मालिक है। ऐडी उससे कुछ तीखे सवाल पूछता है, जिस वजह से उसकी और ड्रेक की कंपनी से जुड़ी उसकी गर्लफ्रेंड ऐनी वेइंग (मिशेल विलियम्स) की नौकरी चली जाती है। दरअसल ड्रेक दूसरे ग्रहों पर मनुष्यों के रहने की संभावना तलाश रहा है। इसलिए वह पृथ्वी से मिलते-जुलते एक ग्रह से एलियन लाकर उनको मनुष्यों की बॉडी में अजस्ट करने का प्रयोग कर रहा है, ताकि इस तरह मनुष्य की बॉडी भी एलियन के ग्रह पर रहने लायक हो जाए। ऐडी खोजबीन के लिए उस लैब में जाता है, तो वहां एक एलियन वेनम उसकी बॉडी में घुस जाता है। आगे क्या होता है, यह जानने के लिए आपको सिनेमाघर जाना होगा। रिव्यू: सुबह के हॉउसफुल शो में टॉम हार्डी के जबर्दस्त ऐक्शन और ह्यूमर सीन्स पर सीटियां और तालियां बजाते दर्शकों को देख कर यह कहना गलत नहीं होगा कि इस हफ्ते 'वेनम' का क्रेज दूसरी बॉलिवुड फिल्मों से ज्यादा ही है। बेशक फिल्म के बेहतरीन ऐक्शन सीन्स आपको हैरान कर देते हैं। 2 घंटे से भी कम अवधि की फिल्म न सिर्फ आपको इस बात का एहसास कराती है कि साइंस की कोई गलती कितनी बड़ी मुसीबत बन सकती है, बल्कि एक नई तरह के एलियंस से भी रूबरू कराती है। वेनम और उसके साथी एलियंस की आपसी लड़ाई के सीन्स खतरनाक लगते हैं, तो इंसानों को वे कैसे निगलते हैं, वह भी बेहद डरावना लगता है। फिल्म में टॉम हार्डी की ऐक्टिंग जबर्दस्त है, तो हिंदी की डबिंग भी लाजवाब है, जो आपको इस हिला देने वाली फिल्म में हंसाती भी है। फिल्म के डायरेक्टर रुबेन फ्लैशर कहीं भी अपनी पकड़ ढीली नहीं पड़ने देते हैं। इस वीकेंड अगर आप कोई बेहतरीन ऐक्शन फिल्म इंजॉय करना चाहते हैं, जिसमें हल्की-फुल्की कॉमिडी का तड़का भी हो, तो यह फिल्म आपको मिस नहीं करनी चाहिए। 
__________________________
Neil Soansकहानी: सुश्रुत (आयुष शर्मा) वडोदरा में बच्चों को गरबा सिखाते हैं। इस बार का 9 दिन का नवरात्रि का त्योहार उनकी जिंदगी पूरी तरह बदल देता है। उन्हें मिशेल (वरीना हुसैन) से प्यार हो जाता है और उनका प्यार जीतने के लिए वह हर काम करते हैं। रिव्यू: सुश्रुत उर्फ 'सुसु' को एक ऐसा लड़का दिखाया गया है जिसकी कोई ख्वाहिशें नहीं हैं और वह केवल अपनी जिंदगी में डान्स करना चाहता है। उसके परिवार की तरफ से उस पर नौकरी ढूंढने का दबाव है जबकि वह वडोदरा में अपनी एक गरबा अकैडमी खोलना चाहता है। वहीं इंग्लैंड की मिशेल अपनी मातृभूमि भारत लौटना चाहती है और इस बात के लिए उसके पिता (रोनित रॉय) तैयार हो जाते हैं। अपनी फैमिली के कहने पर वह वडोदरा में नवरात्रि मनाने के लिए रुक जाते हैं। इसी त्योहार के दौरान सुसु को मिशेल से प्यार हो जाता है। 'लवयात्रि' केवल एक साधारण सी लव स्टोरी है। इससे ज्यादा फिल्म में कुछ भी नहीं है। डायरेक्टर अभिराज मीनावाला की यह पहली फिल्म है और उन्होंने बॉलिवुड के पुराने मसालों पर सेफ गेम खेलने की कोशिश की है। हालांकि फिल्म का स्क्रीनप्ले बहुत ज्यादा अच्छा नहीं लिखा गया है। फिल्म के कैरक्टर्स आपको पसंद आएंगे लेकिन कहानी आपको इतनी आकर्षक नहीं लगेगी। फिल्म के गाने खूबसूरती से फिल्माए गए है और वैभवी मर्चेंट की कोरियॉग्रफी भी अच्छी है।  यह कहना सही होगा कि अपनी पहली फिल्म कर रहे आयुष और वरीना अभी ऐक्टिंग में कच्चे हैं। हालांकि स्क्रीन पर उनकी केमिस्ट्री अच्छी लगती है। आयुष बिल्कुल युवा लड़के के रूप में ठीक लगते हैं। सुसु के अंकल के रूप में राम कपूर ने और मिशेल के पिता के रूप में रोनित रॉय ने बेहतरीन काम किया है और उन्होंने इमोशनल और भारी-भरकम डायलॉग बोले हैं। 'लवरात्रि' उन लोगों के लिए अच्छी फिल्म है जो 90 के दशक की रोमांटिक फिल्मों के शौकीन हैं। 
__________________________
रेणुका व्यवहारेकहानी: असम के एक खूबसूरत गांव में रहने वाली धुनू को पेड़ पर चढ़ना, लड़कों के साथ खेलना और अपना थरमाकॉल का गिटार फ्लॉन्ट करना काफी अच्छा लगता है। वह घर के कामों में अपनी विधवा मां का हाथ भी बटाती है। उसका सपना है कि एक दिन उसके पास असल गिटार हो। क्या उसका यह सपना पूरा हो पाएगा?रिव्यू: लेखक-प्रड्यूसर-निर्देशक रीमा दास की असमी फिल्म 'विलेज रॉकस्टार्स' भारत की ओर से ऑस्कर 2019 के लिए बेस्ट फॉरेन लैंग्वेज कैटिगरी के लिए भेजी गई है। यह आशाओं, इच्छाओं और कठिनाइयों के सामने निडरता की बेबाक कहानी है जो स्लो होने के बावजूद आपकी कल्पनाओं को बांधती है। यह एक तरह से रीमा की अपने घर और वहां के खूबसूरत लोगों के लिए भेंट है। जिन लोगों को धीमी चलने वाली कहानियां पसंद नहीं हैं, यहां उनके सब्र की परीक्षा हो सकती है लेकिन रीमा ने अपने अंदाज में सभी किरदारों और उनकी जिंदगी का विवरण देने में समय लिया है। असम के दृश्यों और वहां की धुनों की शानदार सिनेमटॉग्रफी और ऑडियोग्रफी के जरिए रीमा आपको धुनू के सपनों की दुनिया में ले जाती हैं। एक ऐसी दुनिया जो आपको आपके सौभाग्य का एहसास दिलाती है। एक ऐसी दुनिया जहां अपने दुर्भाग्य के बावजूद एक मां अपनी बेटी को आगे बढ़ने के लिए प्रेरित करती है। वह कहती है कि हमारे पास परिश्रम के अलावा कुछ नहीं है। यह फिल्म गरीबी और उससे होने वाली दुविधाओं को दर्शाती है। इसका थीम ट्रैजडी है लेकिन फिर भी यह खुशियों को ढूंढने की एक दिल छू लेने वाली कहानी है। शानदार विजुअल और इमोशन्स के अलावा रीमा का लेखन भी काफी अच्छा है जिसमें लैंगिक समानता को बड़े ही अच्छे तरीके से कहानी में मिला दिया गया है। धुनू की मां अपनी बेटी की परवरिश बेटे की तरह ही करती है। वह धुनू का साथ देती है और उसे 'लड़की की तरह' रहने की नसीहत देने वाले समाज से लड़ती भी है। फिल्म की महिलाएं उन्हीं सामाजिक, शारीरिक और मानसिक समस्याओं से जूझती हैं जिनसे दो जून की रोटी कमाने के लिए एक पुरुष जूझता है। विलेज रॉकस्टार्स आपको एक ही समय में रुलाती भी है और उत्साहित भी करती है। यह एक छोटी बच्ची और उसकी मां के तकलीफों की कहानी से ज्यादा उन तकलीफों से लड़ने के जज्बे की कहानी है।ट्रेलर: 
__________________________
बिजली नहीं होने के बावजूद बिजली बिल की मोटी रकम से पीड़ित यूं तो आपको देश के किसी भी इलाके में मिल जाएंगे, लेकिन फिल्म 'बत्ती गुल मीटर चालू' की कहानी उत्तराखंड के इंडस्ट्रियल इलाके में बिजली कंपनियों की मनमानी पर आधारित है। फिल्म में हल्के-फुल्के अंदाज में आम लोगों से जुड़ी बिजली के मोटे बिल की बड़ी समस्या पर चोट की गई है। वहीं सरकारी 'विकास' और 'कल्याण' के दावों पर भी मजेदार व्यंग्य किया गया है।फिल्म की कहानी के मुताबिक, सुशील कुमार पंत उर्फ एस.के. (शाहिद कपूर), ललिता नौटियाल उर्फ नौटी (श्रद्धा कपूर) और सुंदर मोहन त्रिपाठी (दिव्येंदु शर्मा) तीनों दोस्त हैं, जो उत्तराखंड के नई टिहरी में रहते हैं। एस.के. एक चालू किस्म का वकील है, जो किसी भी तरह से पैसा कमाने की जुगत में रहता है और लोगों को झूठे केस में फंसाने की धमकी देकर उगाही करता है। वहीं नौटी एक लोकल फैशन डिजाइनर है, जबकि त्रिपाठी ने इंडस्ट्रियल इलाके में एक प्रिंटिंग प्रेस लगाई है। आम हिंदी फिल्मों की तरह यहां भी दोनों दोस्त एक ही लड़की को चाहते हैं, लेकिन नौटी आखिरकार त्रिपाठी को पसंद कर लेती है, जिससे उनकी दोस्ती में दरार पड़ जाती है। नाराज एस.के. अपने दोस्तों से दूर हो जाता है। उधर त्रिपाठी की प्रिंटिंग प्रेस में बिजली बहुत कम टाइम आने के बावजूद पहले ही महीने उसका डेढ़ लाख का बिजली बिल आ जाता है। वह शिकायत करता है, तो उसकी कोई सुनवाई नहीं होती। उल्टे उसका बिल 54 लाख पर पहुंच जाता है। सिस्टम की नाकामी से हताश होकर त्रिपाठी एस.के. के पास जाता है, लेकिन उससे भी मदद नहीं मिल पाने पर वह टिहरी झील में कूद कर आत्महत्या कर लेता है। अपने दोस्त के दुनिया से चले जाने से परेशान एस.के. ने पहले भले ही त्रिपाठी की मदद करने से इनकार कर दिया था, लेकिन अब वह उसे इंसाफ दिलाने के लिए हाईकोर्ट जाता है, जहां उसका सामना बिजली कंपनी की वकील गुलनार (यामी गौतम) से होता है। क्या एस.के. अपने दोस्त को इंसाफ दिला पाता है? यह जानने के लिए आपको सिनेमा जाना होगा। डायरेक्टर श्री नारायण सिंह ने 'टॉयलेट एक प्रेम कथा' में खुले में शौच का मुद्दा उठाने के बाद एक बार फिर बिजली कंपनियों की मनमानी की कहानी चुनी है। फिल्म उत्तराखंड के टिहरी में बेस्ड होने के चलते इसके किरदार कुमाऊंनी भाषा बोलते हैं, लेकिन इसके नाम पर बहुत ज्यादा 'बल' और 'ठहरा' शब्दों का इस्तेमाल हिंदी भाषी दर्शकों को हजम नहीं हो पाता। हालांकि फिल्म आम दर्शकों को पहाड़ की संस्कृति की झलक जरूर दिखाती है। फिल्म की करीब तीन घंटे की लंबाई बहुत ज्यादा है। इसे एडिटिंग टेबल पर आधा घंटे कम किया जा सकता था। शुरुआती एक घंटे में फिल्म आपको जबर्दस्त तरीके से बोर करती है। अगर आप उस दौरान खुद को सिनेमा में रोकने में सफल हो जाते हैं, तो फिर आगे की फिल्म आपको सिनेमा में थामने का दम रखती है। खासकर सेकंड हाफ में कोर्ट रूम ड्रामा मजेदार है। शाहिद कपूर ने फिल्म में अच्छी ऐक्टिंग की है। खासकर कोर्ट रूम के सीन्स में यामी गौतम के मुकाबले में वह काफी जमे हैं। वहीं श्रद्धा कपूर ने भी ठीक-ठाक ऐक्टिंग की है। उधर दिव्येन्दु शर्मा भी अपने रोल में जमे है। फिल्म का संगीत भी पसंद किया जा रहा है। अगर आप शाहिद कपूर के फैन हैं और बिजली के भारी-भरकम बिल से परेशान हैं, तो यह फिल्म देख सकते हैं।
__________________________
रेणुका व्यवहारेकहानी: 'मंटो' मशहूर लेखक सआदत हसन मंटो की लाइफ पर बनी एक बायॉपिक है, जिसमें उनकी ज़िंदगी के उतार-चढ़ाव से लेकर विवाद और खुशनुमा पलों को खूबसूरती से पिरोया गया है।रिव्यू: लेखकों की ज़िंदगी में एक अजीब सा अकेलापन होता है और उस अकेलेपन का साथी उन्हें काल्पनिक कहानियों और किरदारों में मिलता है, जो कहीं न कहीं सच्चाई से भी मेल खाते हैं। लोगों से घिरे होने के बावजूद वे अपनी ही दुनिया में खोए रहते हैं। या यूं कहें कि उन्हें अपनी असल और काल्पनिक ज़िंदगी के बीच तालमेल बिठाने के लिए काफी मशक्कत करनी पड़ती है। उर्दू के महान कवि और लेखक सआदत हसन मंटो को काल्पनिक दुनिया अपने आस-पास की असल दुनिया के मुकाबले कहीं ज़्यादा रियल लगी, बावजूद इसके उनकी कल्पना में समाज की कड़वी हकीकत ही रहती, खासकर वह कड़वी सच्चाई, जो उन्होंने खुद करीब से महसूस की। ऐक्ट्रेस और फिल्ममेकर नंदिता दास ने मंटो की ज़िंदगी में रियल और काल्पनिक समाज के बीच की इसी पृथकता को फिल्मी परदे पर बेहद दिलचस्प और दिल को छू जाने वाले अंदाज़ में उतारा है। मंटो की ज़िंदगी में सेंसर का अहम हिस्सा रहा। उनके लिखे लेखों पर सेंसरशिप से लेकर अश्लीलता तक के केस हुए। सेंसरशिप मंटो की ज़िंदगी में एक ऐसा हिस्सा था, जिसे उन्होंने आजीवन झेला और उस दौरान उनकी कैसी व्यथा, कैसी स्थिति रही होगी, इसे बेहद गहराई और खूबसूरती से नंदिता दास ने फिल्म में दिखाया है। उन्होंने भारत-पाक विभाजन से लेकर पुरुष प्रधान समाज वाली मानसिकता से लेकर धार्मिक असिहष्णुता, बॉम्बे के लिए प्यार जैसे कई वाकयों को दिलचस्प अंदाज़ में दर्शकों के लिए परोसा है। कार्तिक विजय की सिनेमटॉग्रफी और रीता घोष के प्रॉडक्शन डिज़ाइन से आजादी से पहले और उसके बाद का एक पर्फेक्ट सीन उभरकर सामने आता है। देखकर लगता है जैसे फिल्म उसी दौर में जाकर शूट की गई हो। और हिंदी फिल्म इंडस्ट्री के रत्न यानी नवाजुद्दीन सिद्दीकी को भला कैसे भूला जा सकता है। उन्होंने मंटो के किरदार में जान फूंक दी है।
__________________________
'लव ऐंड रिलेशनशिप्स आर कॉम्प्लिकेटेड' यानी प्यार और रिलेशनशिप जटिल होते हैं, ये स्टेटस आपने दसियों बार कहीं न कहीं पढ़ा होगा। अनुराग कश्यप निर्देशित और आनंद एल. राय निर्मित 'मनमर्जियां' में इसी स्टेट्स को बहुत खूबसूरती और मच्योरिटी के साथ डील किया गया है। फिल्म की कहानी भले प्रेम त्रिकोण जैसे पुराने आइडिया के इर्द-गिर्द घूमती हो, मगर इन फिल्मकारों की स्टोरी टेलिंग का अंदाज नया और अनोखा है, जो हो सकता है कि परंपरागत सोच वाले दर्शकों के गले न उतरे, मगर फिर आपको समझना होगा कि अनुराग कश्यप जैसे बागी फिल्मकार ने परंपरा का निर्वाह कब किया है? कहानी एक सरल नोट पर शुरू होती है, जहां रूमी (तापसी पन्नू) और विकी (विकी कौशल) एक-दूसरे के प्यार में गले तक इस कदर डूबे हैं कि जब भी मौका मिलता है, वे एक-दूसरे में समा जाने को आतुर रहते हैं। उनका प्यार देह की सीमाओं को पार कर चुका है। कहानी में ट्विस्ट तब आता है, जब एक दिन तापसी के बेडरूम में दोनों को घरवाले रंगे हाथों पकड़ लेते हैं। अब हालात ऐसे बन जाते हैं कि रूमी के घरवाले उस पर शादी का दबाव बनाते हैं। खिलंदड़ी और बेबाक रूमी मस्तमौला और गैरजिम्मेदार विकी के सामने फरमान जारी कर देती है कि वह अगले दिन अपने घरवालों को लेकर शादी की बात करने आए, मगर विकी इस स्थिति के लिए मच्योर नहीं हुआ है।  वह रूमी को गच्चा दे जाता है और नहीं आता। रूमी और विकी में इस बात को लेकर खूब लड़ाई होती है, मगर इस बीच विदेश से शादी के लिए आए हुए रॉबी (अभिषेक बच्चन) को जब रूमी का रिश्ता दिखाया जाता है, तो वह उसकी फोटो देखते ही उसके प्यार में पड़ जाता है। विकी से नाराज रूमी रॉबी के साथ शादी करने की हामी भर भी लेती है, मगर फिर विकी उसे अपने प्यार शिदद्त का वास्ता देकर मना लेता है और उसे घर से भागने के लिए मना लेता है। कमिटमेंट फोबिक विकी अभी उतना परिपक्व नहीं हुआ कि शादी जैसी जिम्मेदारी को निभा सके, इसलिए वह बार-बार जिम्मेदारी की बात आने पर मुंह मोड़ लेता है। अंततः रूमी रॉबी के नाम की मेहंदी लगा लेती है और अगले दिन उसकी शादी है, मगर अब विकी किसी भी हाल में रूमी को किसी और का नहीं होने देना चाहता। वे दोनों फिर भागने का प्लान बनाते हैं, मगर एक बार फिर विकी अपने वादे से पलट जाता है।  रूमी और रॉबी की शादी हो जाती है, मगर कहानी खतम नहीं होती। इन किरदारों का अंजाम क्या होता है, इसे जानने के लिए आपको सिनेमा हॉल जाना होगा। आनंद एल. राय निर्मित और अनुराग कश्यप निर्देशित मनमर्जियां आज के दौर के प्यार की उस व्याख्या को चित्रित करती है, जिससे कमोबेश आज का युवा गुजरता है। किरदारों के बोल्डनेस के मामले में आनंद एक कदम आगे बढ़े हैं, तो अनुराग उन्हें ट्रीट करते हुए नर्मी से पेश आए हैं। अनुराग ने किरदारों को सीक्वेंस और दृश्यों के साथ इस खूबी से गूंथा है कि आप उन्हें जज करने के बजाय उनके साथ बहते चले जाते हैं। अमृतसर की रहनेवाली रूमी और विकी का दैहिक प्यार आपको चौंकाता जरूर है, मगर कहीं न कहीं आप उनकी दुनिया का हिस्सा बन जाते हैं। निर्देशक के रूप में अनुराग इस फिल्म में एक अलग अंदाज में दिखे हैं। उन्हें कनिका ढिल्लन जैसी लेखिका का भी खूब साथ मिला है। फिल्म के कई दृश्य ऐसे हैं, जो बेहद ही मजेदार बन पड़े हैं। वे आपको मल्टिपल इमोशंस का अहसास कराते हैं। आपको आखिर तक पता नहीं चल पाता कि रूमी किस तरफ जाएगी? क्लाइमैक्स बहुत ही प्यारा है। अभिनय के मामले में 'मनमर्जियां' हर तरह से बीस साबित होती है। तापसी पन्नू आज के दौर की संवरी हुए अभिनेत्री हैं, मगर इस फिल्म को उनके करियर की उत्कृष्ट फिल्म कहना गलत न होगा। उन्होंने एक अनकन्वेंशनल किरदार को इतने कन्विंसिंगली जिया है कि आप उसके प्यार में पड़ जाते हैं। अभिषेक बच्चन की संयमित परफॉर्मेंस कहानी को खास बनाती है। शराब पीकर बार में नाचनेवाला दृश्य और क्लाइमैक्स में अभिषेक और तापसी का संवाद फिल्म का हाई पॉइंट साबित होता है।विकी कौशल ने विकी के अपने किरदार को बखूबी जिया है, जिसे प्यार तो समझ में आता है, मगर जिंदगी और जिम्मेदारी नहीं। उनका फंकी लुक उनके किरदार को बल देता है। फिल्म की सहयोगी कास्ट भी मजबूत है। संगीत के मामले में सभी गाने सोलफुल हैं। अमित त्रिवेदी के संगीत में 'हल्ला', 'ग्रे वाला शेड', 'डराया' जैसे सभी गाने अच्छे बन पड़े हैं। क्यों देखें: नए दौर की अनकन्वेंशनल रोमांटिक फिल्मों के शौकीन यह फिल्म देख सकते हैं।
__________________________
'मकबूल' और 'ओमकारा' जैसी बेहतरीन फिल्में बनाकर ग्लैमर इंडस्ट्री में अपनी एक अलग और खास पहचान बना चुके डायरेक्टर विशाल भारद्वाज ने इस बार कुछ नया करने की बजाय वैसा ही कुछ किया जो ग्लैमर इंडस्ट्री में मसाला फिल्में बनाने वाले मेकर बरसों से करते आए हैं। अगर हम 80-90 के दशक की बात करें तो उस वक्त भी हमशक्ल, जुड़वा भाइयों को लेकर दर्जनों फिल्में बनीं और इनमें से कुछ फिल्में टिकट खिड़की पर सुपरहिट साबित भी रही। विशाल के निर्देशन में बनी इस मसाला ऐक्शन फिल्म की कहानी भी हमशक्ल भाइयों और क्राइम की दुनिया में सक्रिय गैंगस्टर के इर्दगिर्द घूमती है।स्टोरी: गुड्डू (शाहिद कपूर) एक सीधा-सादा युवक है, बेचारा हकला कर बोलता है और एक एनजीओ के लिए काम करता है, वहीं चार्ली (शाहिद कपूर) कुछ तुतला कर बोलता वह 'स' को हमेशा 'फ' बोलता है। चार्ली फटाफट रईस बनना चाहता है और इसके लिए कुछ भी करने को तैंयार है। स्वीटी (प्रियंका चोपड़ा) गुड्डू को प्यार करती है। स्वीटी का पिता भाई भोपे (अमोल गुप्ते) एक ऐसा गैंगस्टर है, जो मुंबई में आकर बसे दूसरे प्रदेश के लोगों को वहां से भगाना चाहता है। एक दिन स्वीटी और गुड्डू शादी कर लेते हैं इससे भोपे बहुत नाराज होकर इनके पीछे पड़ जाता है। उधर एक दिन चार्ली दो करप्ट पुलिस वालों से उनके ड्रग्स लूट लेता है उसे नहीं मालूम कि उसने पुलिस वालों को लूटा है। इन ड्रग्स की कीमत करोड़ों रुपये है लेकिन पुलिस की गिरफ्त में चार्ली नहीं गुड्डू आ जाता है। अब इसके बाद इन दोनों भाइयों पर एक के बाद एक ऐसी मुश्किलें आती हैं जिससे छुटकारा पाना आसान नहीं है।रिव्यू: अगर ऐक्टिंग की बात करें तो शाहिद कपूर ने इस फिल्म में अपने अबतक के करियर का सबसे बेहतरीन किरदार निभाए हैं, डबल रोल में शाहिद ने मेहनत की है लेकिन शाहिद वैसा करिश्मा नहीं कर पाए जो 'ओमकारा' में सैफ अली ने कर दिखाया। एक महाराष्ट्रियन लड़की के किरदार में प्रियंका चोपड़ा खूब जमी हैं। अमोल गुप्ते और चंदन सान्याल ने अपने किरदारों को कुछ इस अंदाज में जिया है कि कई सीन्स में वह शाहिद पर हावी रहे हैं।ना जाने क्यों विशाल ने इस बार ऐसी कहानी चुनी जिसमें नयापन बिल्कुल भी नहीं है। हां, विशाल का कहानी को कहने का नजरिया जरूर अलग है। यही वजह है अगर आप शुरुआत की फिल्म मिस कर दें तो आगे की कहानी को समझना आसान नहीं। फिल्म का स्क्रीनप्ले जानदार है और विशाल ने इस फिल्म को कुछ इस तरह से बनाकर पेश किया कि हॉल में बैठे दर्शक को फिल्म देखते वक्त भी माइंड से काम लेना जरूरी है, वर्ना कहानी ठीक तरह से पल्ले नहीं पड़ेगी। खासतौर से चार्ली और गुड्डू द्वारा बोले गए संवाद आपको ध्यान से सुनने पड़ते है। विशाल ने इस मसाला फिल्म को भी अपने ऐंगल से बनाया है, कैमरे पर उनकी अच्छी पकड़ रही है तो फिल्म को डार्क शूट किया गया है। फिल्म की लोकेशन बेहतरीन हैं। म्यूजिक की बात करें तो फिल्म का एक गाना 'ढेन टेने' पहले से कई म्यूजिक चार्ट में टॉप फाइव में शामिल है।क्यों देखें: एक मसाला फिल्म को कैसे विशाल ने आम मुंबइयां मसाला फिल्मों की भीड़ से हटकर बनाया है। शाहिद कपूर की जानदार ऐक्टिंग फिल्म देखने की एक वजह है। 
__________________________
बॉलिवुड में आजकल हॉरर फिल्मों के नाम पर सिर्फ 1920 सीरीज की फिल्में ही आती हैं। ऐसे में भारतीय दर्शकों के पास हॉरर फिल्मों के नाम पर सिर्फ हॉलिवुड की हॉरर फिल्में देखने का ही ऑप्शन है। बेशक वहां भी शैतान से जुड़े ढेरों किस्से हैं, जिन पर हॉलिवुड के निर्माता अक्सर फिल्में बनाते रहते हैं। हॉलिवुड की चर्चित हॉरर फिल्मों में कंज्यूरिंग सीरीज़ की फिल्मों को दर्शकों ने काफी पसंद किया है। 'द नन' कंज्यूरिंग सीरीज़ की ही अगली फिल्म है, जिसे इस सीरीज का सबसे ख़ौफनाक किस्सा बताया जा रहा है। फिल्म के क्रेज का आइडिया इसी बात से लगाया जा सकता है कि 'द नन' का सुबह का शो हाउसफुल था।इस फिल्म की कहानी की शुरुआत 1952 में रोमानिया के सैंट कार्टा में एक ऐबी (ऐसी जगह जहां नन रहती हैं) से हुई थी। माना जाता है कि उस ऐबी के एक दरवाजे में शैतान रहता है और उससे आगे गॉड का राज नहीं है। इसी वजह से आसपास के लोग उससे दूर रहते हैं। एक दिन एक नन उस दरवाजे के भीतर गई और शैतान के हाथों मारी गई, जबकि दूसरी नन ने शैतान से बचने के लिए पहले से की गई प्लानिंग के तहत फांसी लगा ली। उसकी लाश वहां सब्जियां लाने वाले एक आदमी मोरिस को मिली। जब यह खबर फैली, तो उसके बाद वैटिकन ने एक जांच दल गठित किया। उसमें एक पादरी फादर एंथनी बुर्के (डेमियन बिहिर) और एक नन सिस्टर इरीन (टेसा फार्मिगा) जिसने अभी तक शपथ नहीं ली, को रोमानिया भेजा। वे दोनों उस सब्जी वाले के साथ वहां जाते हैं। फादर एंथनी एक ऐसे पादरी हैं, जो अक्सर ऐसी घटनाओं की जांच करते हैं। वहां इन दोनों के साथ अजीब-अजीब घटनाएं होती हैं, लेकिन हिम्मत नहीं हारते और उस रहस्यमय ऐबी से जुड़े रहस्य का खुलासा करने का फैसला करते हैं। सब्जी बेचने वाला मोरिस भी उन दोनों का साथ देने का फैसला करता है। क्या फादर और सिस्टर ऐबी के शैतान को काबू कर पाते हैं? आखिर उस ख़ौफनाक ऐबी का राज क्या है? इस ख़ौफनाक सवाल का जवाब आपको थिअटर जाकर ही मिल पाएगा।हॉलिवुड की तमाम हॉरर फिल्मों की तरह इस फिल्म में भी शैतान और चर्च की जंग दिखाई गई है। हालांकि, इस बार चर्च की ओर से मोर्चा किसी पादरी की बजाय एक नन ने संभाला है। सिस्टर इरीन के रोल में टेसा फार्मिगा ने अच्छी ऐक्टिंग की है। खासकर शैतान से लड़ाई के सीन में वह जोरदार लगती हैं। वहीं डेमियन ने भी ठीकठाक ऐक्टिंग की है। उधर मोरिस के रोल में जोनस भी दर्शकों का मनोरंजन करते हैं। फिल्म की शूटिंग भी कहानी की डिमांड के मुताबिक डरावनी लोकेशन पर की गई है। हॉरर फिल्मों में बैकग्राउंड स्कोर बहुत महत्वपूर्ण होता है। इस फिल्म में शैतान से जंग के सीन आपको खासे डरावने लगते हैं। वहीं खौफनाक ऐबी के भीतर के सीन भी खतरनाक हैं। अगर आपको हॉरर फिल्में देखना पसंद है, तो आपको नन से जरूर मुलाकात करनी चाहिए।
__________________________
ग्लैमर इंडस्ट्री में अपनी अलग पहचान बना चुके डायरेक्टर इम्तियाज अली के भाई साजिद अली के निर्देशन में बनी पहली ही फिल्म अब तक रिलीज नहीं हो सकी। जॉन अब्राहम की प्रॉडक्शन कंपनी के बैनर तले इस फिल्म के साथ ऐसे कुछ विवाद जुड़े कि यह फिल्म अब तक सिनेमा के पर्दे पर नहीं पहुंच सकी। ऐसे में इम्तियाज ने भाई को एकता कपूर के बैनर तले बनी इस फिल्म के निर्देशन की कमान सौंपी, बेशक इस बार भाई ने हर कदम पर उनका साथ दिया और फिल्म इस बार सिनेमा के परदे तक पहुंचने में कामयाब रही। अगर आप 'लैला मजनू' को लीड किरदार में रखकर फिल्म बना रहे हैं तो हॉल में बैठा दर्शक आपकी फिल्म को कहीं न कहीं लैला मजनू की अमर प्रेम कहानी के साथ जोड़कर देखेगा, लेकिन ऐसा करते हुए दर्शक खुद को ठगा हुआ महसूस करता है। वैसे भी नई स्टार कास्ट को लेकर फिल्म बनाना और बॉक्स ऑफिस पर फिल्म को हिट कराना आसान नहीं होता, ऐसा ही कुछ इस फिल्म के साथ भी नजर आता है। कश्मीर की बफीर्ली वादियों के बैकग्राउंड में बनी यह फिल्म एक अलग ही प्रेम कहानी को पेश करती है।स्टोरी प्लॉट: कश्मीरी युवक कैस भट्ट (अविनाश तिवारी) के पापा एक नामी अमीर बिज़नसमैन है, कैस के पापा और लैला (तृप्ति डिमरी) के पापा के बीच दुश्मनी है। इन दोनों के बीच छत्तीस का आंकड़ा बना हुआ है। 'लैला मजनू' की कहानी कश्मीर के रहने वाले कैस भट्ट (अविनाश तिवारी) और लैला (तृप्ति डिमरी) की है। कैस के पिता बहुत बड़े बिज़नसमैन हैं और लैला के पिता से उनका छत्तीस का आंकड़ा है। इस दुश्मनी के बीच जब कैस और लैला की लव स्टोरी शुरू होती है हॉल में बैठे दर्शक उसी वक्त आसानी से अंदाज लगा लेते हैं कि आगे चलकर यह लव स्टोरी किस ओर करवट लेने वाली है। जाहिर है इन दोनों की फैमिली को उनका यह रिश्ता कतई मंजूर नहीं, लेकिन कैस और लैला फैमिली की परवाह किए बिना एक-दूसरे से मिलते हैं और उनका प्यार परवान चढ़ता जाता है। एक दिन जब इनका सामना अपनी-अपनी फैमिली से होता है तो लैला-मजून की यह लव स्टोरी किस मोड़ पर पहुंच जाती है और इस लव स्टोरी की अंत क्या होता है इसे जानने के लिए फिल्म देखनी होगी। ऐक्टिंग और डायरेक्शन : कैस यानी मजनू का किरदार निभा रहे अविनाश तिवारी ने अपने किरदार को जीवंत करने के लिए खूब पसीना बहाया है। किरदार को निभाने के लिए अविनाश ने अच्छा-खासा होमवर्क भी किया जो आपको उनके रोल में नजर आता है। बेशक इस फिल्म की रिलीज़ के बाद अविनाश को ग्लैमर इंडस्ट्री में अलग पहचान मिलेगी। तारीफ करनी होगी कि कश्मीरी ऐक्टर मीर सरवर और सुमित कौल की जिन्होंने अपने-अपने किरदार की ऐसी अलग पहचान बनाई कि हॉल से बाहर आने के बाद आपको इन दोनों के किरदार जरूर याद रहते हैं। वहीं तृप्ति डिमरी ने लैला के किरदार को निभा भर दिया। तृप्ति को अगर इंडस्ट्री में लंबी पारी खेलनी है तो उन्हें अब लंबा सफर तय करना बाकी है। डायरेक्टर साजिद को एक बेहद कमजोर और बिखरी हुई ऐसी स्क्रिप्ट मिली जो बार-बार झोल खाती है। फिल्म का सबसे बड़ा माइनस पॉइंट यह है कि लैला-मजनू की इस लव स्टोरी में इकतरफा प्यार नजर आता है जो दर्शकों की किसी भी क्लास को हजम नहीं हो पाता। स्क्रीनप्ले कई जगह बेहद कमजोर नजर आता है, कई बार ऐसे लगता है जैसे एकता कपूर फीचर फिल्म नहीं कोई महाएपिसोड बना रही हैं। वहीं कश्मीर में चारों ओर बिखरी खूबसूरती को कैमरामैन ने बेहद कुशलता के साथ कैमरे में कैद किया है।क्यों देखें: अगर आज के लैला मजनू की लव स्टोरी के बीच उनके परिवारों के तकरार को देखना चाहते हैं तभी इस फिल्म को देखने जाए। हां कश्मीर की खूबसूरत लोकेशंस फिल्म की यूएसपी है।
__________________________
कहानी: फिल्म 'पलटन' एक सत्य घटना पर आधारित है। यह घटना भारत और चीन के बीच लाइन ऑफ ऐक्चुअल कंट्रोल पर स्थित नाथु ला दर्रे की है। यह भारत और तिब्बत के बीच जाने का एक अहम रणनीतिक रास्ता है। यह घटना 1965 में हुई थी जब भारतीय सेना की राजपूत रेजीमेंट ने अदम्य साहस दिखाते हुए चीनी सेना को धूल चटा दी थी। यह घटना भारत और चीन के बीच हुए युद्ध के केवल 3 साल बाद हुई थी और चीन को ऐसा अंदाजा नहीं था कि उसे भारतीय सेना से ऐसा करारा जवाब मिल सकता है। रिव्यू: डायरेक्टर जेपी दत्ता इससे पहले 'बॉर्डर' और 'एलओसी करगिल' जैसी युद्ध आधारित देशभक्ति वाली फिल्में बना चुके हैं। नाथु ला पास पर हुई यह घटना एक छोटी झड़प से शुरू हुई थी लेकिन यही झड़प बड़ी बन गई। इस बार भारतीय सेना सिक्किम को बचाने के लिए चीनी सेना से भिड़ जाती है। इस बार दत्ता ने यंग और अनुभवी दोनों तरह के कलाकारों को अपनी फिल्म में लिया है जो ऐसे रियल हीरोज का किरदार निभा रहे हैं हैं जिन्हें इतिहास में लगभग भुला दिया गया।  अर्जुन रामपाल ने लेफ्टिनेंट कर्नल राय सिंह और सोनू सूद ने मेजर बिशन सिंह के किरदारों को अच्छी तरह से जिया है। इनके अलावा हर्षवर्धन राणे और गुरमीत चौधरी जैसे यंग ऐक्टर्स ने भी अच्छी परफॉर्मेंस दी है। लव सिन्हा भी अतर सिंह के किरदार में अच्छे लगे हैं जबकि सिद्धांत कपूर के पास करने के लिए कुछ खास नहीं था। फिल्म में चीनी आर्मी के जवानों का किरदार करने वालों ने अच्छी ऐक्टिंग नहीं की है। खासतौर पर कुछ-कुछ समय में उनके द्वारा 'हिंदी-चीनी भाई भाई' का नारा लगाया जाना और हिंदी में डायलॉग बोलना अजीब सा लगता है। फिल्म की शूटिंग रियल लोकेशन पर हुई है और सेना के हथियारों और यूनिफॉर्म को देखकर ऐसा लगता है कि यह 1965 के समय की कहानी है। जेपी दत्ता ने ही इस फिल्म की कहानी और स्क्रीनप्ले लिखा है जो अच्छा है लेकिन जबरन ठूंसी गई आधी-अधूरी बैकस्टोरीज फिल्म को लंबा और बोझिल बनाती हैं। फिल्म बहुत ज्यादा इमोशनल नहीं लगती है लेकिन ओवरऑल फिल्म आपको बोर नहीं करेगी। फिल्म में अच्छा ऐक्शन दिखाया गया है और फिल्म के अंत में जेपी दत्ता अपने सभी मसालों के साथ भारतीय सेना की जीत दिखाने में कामयाब होते हैं। रौनक कोटेचा
__________________________
आजकल के मॉडर्न जमाने में यूं तो भूत-प्रेत की बात पर कोई यकीन नहीं करता, लेकिन फिर भी कुछ चीजें ऐसी हैं, जो आपको अपने पर यकीन करने के लिए मजबूर कर देती हैं। स्त्री भी देश के कुछ हिस्सों में प्रचलित एक अवधारणा पर आधारित है। माना जाता है कि कुछ खास दिनों में कोई रूह स्त्री का रूप धर कर घर के मर्द का नाम लेकर दरवाजे पर दस्तक देती है और अगर कोई पुरुष दरवाजा खोल देता है, तो वह उसे अपने साथ ले जाती है। बाहर बस उसके कपड़े पड़े रह जाते हैं। उससे बचने के लिए लोग अपने घर के बाहर 'ओ स्त्री कल आना' लिख देते हैं, जिसे पढ़ कर वह लौट जाती है और यह सिलसिला रोजाना चलता रहता है। फिल्म स्त्री भी एक विचित्र घटना से प्रेरित बताई जाती है। हालांकि, फिल्म में डायरेक्टर अमर कौशिक ने हॉरर के साथ कॉमिडी का भी तड़का लगा दिया है। फिल्म को रियल टच देने के लिए इसकी शूटिंग भी भोपाल के पास एक ऐसी जगह की गई है, जहां ऐसी घटनाओं के बारे में सुनने में आता रहता है। फिल्म से जुड़े सूत्रों के मुताबिक शूटिंग के दौरान भी लोगों को खास हिदायत दी गई थी। फिल्म में विक्की (राजकुमार राव) मध्यप्रदेश के एक छोटे से कस्बे चंदेरी में एक टेलर है। चंदेरी में साल के चार दिन पूजा होती है। माना जाता है कि उन दिनों में स्त्री लोगों को अपना शिकार बनाती है, इसलिए इन दिनों वहां के लोग खासे सावधान रहते हैं। एक दिन उसकी मुलाकात एक अंजान स्त्री (श्रद्धा कपूर) से होती है। विक्की अपने दोस्तों बिट्टू (अपारशक्ति खुराना) और जना (अभिषेक बनर्जी) को उसके बारे में बताता है। विक्की उस लड़की से कई बार मिलता है। इसी बीच विक्की का कोई दोस्त और दूसरा दोस्त जना एक के बाद एक करके स्त्री के शिकार बन जाते हैं। तब बिट्टू विक्की को स्त्री की अजीब हरकतों के बारे में समझाता है, तो वे रुद्रा (पंकज त्रिपाठी) की शरण में जाते हैं, जो उन्हें स्त्री की सच्चाई से परिचित कराता है। विक्की और उसके साथी स्त्री से कैसे छुटकारा पाते हैं? यह जानने के लिए आपको सिनेमा जाना होगा। डायरेक्टर अमर कौशिक ने फिल्म पर कहीं भी अपनी पकड़ कमजोर नहीं पड़ने दी है। फर्स्ट हाफ में फिल्म मजेदार है, तो सेकंड हाफ में आपको थोड़ा डराती भी है। फिल्म आपको आखिर तक बांधे रखती है, लेकिन इसका क्लाइमैक्स और बेहतर हो सकता था। बेशक स्त्री से अमर ने हॉरर कॉमिडी का एक नया जॉनर आजमाया है। राजकुमार राव ने फिल्म में हमेशा की तरह बढ़िया ऐक्टिंग की है। यह राजकुमार का यंग जेनरेशन में क्रेज ही है कि सुबह के शो में युवाओं की खासी भीड़ मौजूद थी। पंकज त्रिपाठी ने एक बार फिर शानदार ऐक्टिंग की है। देसी रोल में उनका कोई जवाब नहीं। वहीं श्रद्धा कपूर के पास फिल्म में करने के लिए बहुत ज्यादा कुछ नहीं था, बावजूद इसके वह ठीक लगी हैं। वहीं अपारशक्ति खुराना और अभिषेक बनर्जी भी मजेदार लगे हैं। फिल्म में सुमित अरोड़ा के डायलॉग खासे मजेदार हैं, जो आपको पेट पकड़ कर हंसने पर मजबूर कर देते हैं। केतन सोढा ने हॉरर फिल्म के लिहाज से दमदार बैकग्राउंड स्कोर दिया है। वहीं फिल्म में दो आइटम नंबर भी हैं। इस वीकेंड आप कुछ लीक से हटकर मजेदार देखना चाहते हैं, तो यह फिल्म मिस मत करिए।
__________________________
रौनक कोटेचाउम्मीदों, सपनों और रिश्तों के बीच बुनी गई है 'फन्ने खान' की कहानी। यह एक ऐसे पिता की कहानी है, जो अपनी बेटी को भारत का अगला सिंगिंग सेंसेशन बनाने और उसे एक बड़ा मंच देने के लिए किसी भी हद तक जाता है।रिव्यू: वह खुद मोहम्मद रफी तो नहीं बन पाता लेकिन अपनी बेटी को लता मंगेशकर बनाने के सपने जरूर देखता है। सुपरस्टार बनने का ख्वाब देखने वाला प्रशांत शर्मा (अनिल कपूर) जो कि अपने दोस्तों के बीच फन्ने खां के नाम से ज्यादा चर्चित है, अपने सपने को पूरा करने के लिए जी तोड़ मेहनत करता है। वह बॉलिवुड ऐक्टर शम्मी कपूर की पूजा तक करता नजर आता है और बस ऐसा लगता है कि जैसे वह सिर्फ सुपरस्टारडम के अपने सपने को पूरा करने के लिए ही जिंदा है। हालांकि, वह अपने इस ख्वाब को पूरा नहीं कर पाता और उसकी उम्मीदें अपनी नवजात बच्ची से बंध जाती हैं। यहां तक कि वह उसका नाम भी लता (पीहू सैंड) ही रखता है। लता बड़ी होती है और वह न केवल अच्छा गाती है बल्कि डांस भी अच्छा करती है। हालांकि, प्लस साइज़ होने की वजह से वह स्टेज पर लगातार बॉडी शेमिंग का शिकार भी होती है। प्रशांत अपनी बेटी को स्टार बनाने के लिए सबकुछ करता है और यहां तक कि अपने इस ख्वाब को पूरा करने के लिए जो उसपर जुनून सवार है उसके लिए अपनी ही बच्ची से फटकार भी सुनता है। उन्होंने मुंबई के एक मिडल क्लास व्यक्ति को लेकर बेहतरीन बैलंस बनाने की कोशिश की है जो कि अपने सपने और सच के बीच खूब मशक्कत करता है। उसकी वाइफ कविता (दिव्या दत्ता) भी उसके इस सपने को सच करने में हमेशा उसके साथ होती है। बतौर डेब्यू ऐक्टर पीहू ने अपने किरदार को काफी संवेदनशीलता के साथ जीया है, लेकिन जो चीज समझ से परे है वह है लगातार उसका उसके पापा से शिकायत। हॉट सिंगर बेबी सिंह के किरदार में ऐश्वर्या राय बच्चन काफी गॉरजस दिख रही हैं, लेकिन उनकी कहानी पर ज्यादा मेहनत नहीं ही की गई। टैलंटेड ऐक्टर राजकुमार राव प्रशांत का काफी अच्छा दोस्त है। राजकुमार राव के साथ उनकी केमिस्ट्री अस्वाभाविक नज़र आती है, जो कि कॉमिडी वाले सीन में छिप जाती है। फिल्म की कहानी की राह सेकंड हाफ में थोड़ी भटकती हुई दिखने लगती है। जैसे कि बेबी सिंह की कोई रियल बैकस्टोरी नहीं है और उनकी लाइफ में केवल उनका एक मैनेजर है जो बस यही चाहता है कि एक रिऐलिटी शो में स्टेज पर वह (बेबी) वॉरड्रोब मैलफंक्शन का शिकार हो जाए। फिल्म का सेकंड हाफ काफी लंबा और कठिन नज़र आता है। 'अच्छे दिन' को छोड़कर म्यूज़िकल फिल्म 'फन्ने खां' का साउंड ट्रैक उतना शानदार नहीं बन पड़ा है। कुल मिलाकर 'फन्ने खां' सितारों से भरी एक म्यूज़िकल ड्रामा फिल्म है, जिसमें सितारे अपनी आवाज का जादू बिखेरते दिखते हैं। यह फिल्म दिखाती है कि कैसे कोई पैरंट्स अपने सपनों को अपने बच्चों के जरिए सच कर दिखाना चाहता है। इस फिल्म के शो स्टॉपर साफ तौर पर अनिल कपूर हैं, जिन्होंने अपने बेहतरीन अदाकारी का परिचय दिया है और जिसके लिए आपको 'फन्ने खां' एक बार जरूर देखनी चाहिए। 
__________________________
लेखक-निर्देशक अनुभव सिन्हा की 'मुल्क' में वकील बनी तापसी जब आतंकवाद के शक में आरोपी बनाए गए मुसलमान चरित्र मुराद अली मोहम्मद का रोल निभानेवाले ऋषि कपूर से पूछती है, 'एक आम देशप्रेमी कैसे फर्क साबित करेगा दाढ़ी वाले मुराद अली मोहम्मद में और उस दाढ़ीवाले टेरेरिस्ट में? कि आप एक अच्छे मुसलमान हैं, आतंकवादी नहीं? आप देश के प्रति अपने प्रेम को कैसे साबित करेंगे?' तो फिल्म का किरदार ऋषि ही नहीं बल्कि दर्शक भी बहुत कुछ सोचने पर मजबूर हो जाता है। इसमें कोई शक नहीं कि लेखक-निर्देशक अनुभव सिन्हा की 'मुल्क' आज के दौर की सबसे ज्यादा जरूरी फिल्म बन पड़ी है। अनुभव फिल्म में हम (हिंदू) और वो (मुसलमान) के बीच के विभाजन की ओर ध्यान आकर्षित करके आज के धार्मिक, सामाजिक और राजनीतिक परिदृश्य पर करारा प्रहार करते हैं।कहानी: इसकी शुरुआत बनारस के एक खुशहाल मुसलमान परिवार से होती है, जहां वकील मुराद अली मोहम्मद(ऋषि कपूर) अपने हिंदू पड़ोसियों के साथ मेल-मिलाप से रहता है। इस परिवार का एक दिलचस्प किरदार है, उनकी वकील बहू आरती मोहम्मद (तापसी पन्नू) जो लंदन से अपने ससुराल वालों से मिलने आती है। कहानी में टर्निंग पॉइंट तब आता है, जब अली मोहम्मद के भतीजे शाहिद( प्रतीक बब्बर) की शिनाख्त एक आतंकी हमले के जिम्मेदार आतंकवादी के रूप में होती है और तब पूरे परिवार को आतंकवादी मान लिया जाता है। परिवार की जिंदगी रातों-रात बदल जाती है। शाहिद के पिता बिलाल (मनोज पाहवा) को इस आतंकी हमले का साजिशकर्ता मानकर गिरफ्तार कर लिया जाता है। सम्मानित वकील मुराद अली मोहम्मद को भी आरोपी बनाया जाता है। इस परिवार को आतंकवादी साबित करने के लिए सरकारी वकील संतोष आनंद (आशुतोष राणा) और पुलिस अफसर दानिश जावेद (रजत कपूर) कमर कस लेते हैं। असल में दानिश जावेद ही वह पुलिस अफसर है, जिसने शाहिद का एनकाउंटर किया था। अब मुराद अली मोहम्मद के पास अपने व अपने परिवार को निर्दोष साबित करने और अपने खोए हुए सम्मान को दोबारा पाने के अलावा और कोई चारा नहीं रह जाता। वह खुद अपने केस की पैरवी के लिए उठ खड़ा होता है, मगर कोर्ट में उसकी देशभक्ति और उसके मुसलमान होने को लेकर जिस तरह के सवाल उठाए जाते हैं, उससे विचलित होकर वह अपना केस अपनी बहू आरती मोहम्मद को लड़ने के लिए कहता है। क्या आरती मोहम्मद अदालत के फैसले से पहले ही आतंकवादी मान लिए गए परिवार को निर्दोष साबित कर पाती है? क्या वह इनके छीन लिए गए गौरव को दोबारा लौटा पाती है? इसे जानने के लिए आपको सिनेमाघर जाना होगा। लेखक-निर्देशक अनुभव सिन्हा फिल्म के सच्चे हीरो साबित होते हैं।  उन्होंने अपनी फिल्म के जरिए ऐसे मुद्दों और विषय पर प्रश्न किए हैं, जो आपके और हमारे जेहन में एक अरसे से दबे हुए हैं और हमारी सोच को कुंठित किए जा रहे हैं, मगर कोई भी इस पर संवाद नहीं करना चाहता। उन्होंने फिल्म में जेहाद के असली अर्थ की व्याख्या करते हुए बता दिया है कि उसका मतलब आतंकवाद नहीं बल्कि स्ट्रगल होता है। फिल्म में विभाजन की राजनीति पर भी प्रकाश डाला गया है। कदाचित यह पहली बार है, जब लेखक-निर्देशक ने दर्शाया है कि किसी परिवार में पैदा हुआ आतंकी भले पुलिस की गोलियों का शिकार होकर अपने अंजाम तक पहुंच जाए, मगर उसके बाद उसके परिवार पर क्या बीतती है?  अनुभव के संवाद आपको अंदर तक झकझोर कर रख देते हैं। निर्देशन सधा हुआ है और स्क्रीनप्ले में पैनापन है। मंथर गति से बढ़नेवाले फर्स्ट हाफ के बाद कहानी जब सेकंड हाफ में कोर्ट रूम ड्रामा में पहुंचती है, तो आप अपनी जगह से हिल नहीं पाते। फिल्म में कलाकारों का अभिनय पक्ष इतना सशक्त है कि आपको महसूस ही नहीं होता कि आप कोई फिल्म देख रहे हैं। मुराद अली मोहम्मद के रूप में ऋषि कपूर ने अपने रोल को बेहद ही संयमित और प्रभावशाली ढंग से जिया है। उन्होंने अपनी केंद्रीय भूमिका को कहीं भी कमतर नहीं होने दिया है। आतंकवादी करार देकर अपनी देशभक्ति को साबित करने का दर्द उन्होंने बखूबी बयान किया है। बिलाल के रूप में मनोज पाहवा की बेबसी और मासूमियत दर्शकों को गहराई तक जज्बाती कर देती है। उन्होंने अपने करियर का बेहतरीन अभिनय किया है। तापसी पन्नू ने आरती मोहम्मद के रूप में एक बहू और वकील दोनों पक्षों को लाजवाब अंदाज में दर्शाया है। सरकारी वकील के रूप में आशुतोष राणा ने उम्दा अभिनय अदायगी की है। तापसी और आशुतोष दोनों के बीच कोर्ट रूम ड्रामा दर्शकों की तालियों का हकदार साबित होता है। शाहिद के रूप में प्रतीक अपनी छाप छोड़ जाते हैं। फिल्म के अन्य किरदारों में नीना गुप्ता, प्राची पंड्या शाह और अन्य कलाकरों ने अपने किरदारों को ईमानदारी से निभाया है। संगीत के मामले में 'ठेंगे से' और 'पिया सामने' जैसे गाने विषय के अनुरूप हैं। क्यों देखें- धर्म और सामाजिक धारणाओं की पड़ताल करनेवाली इस फिल्म को जरूर देखें। कई अनुत्तरित प्रश्नों के उत्तर मिल जाएंगे।
__________________________
जैसा कि फिल्म के नाम से ही जाहिर है कि हर बार की तरह इस बार भी मिशन इम्पॉसिबल सीरीज का नायक टॉम क्रूज दुनिया को बचाने की खातिर एक असम्भव मिशन पर है। यह मिशन इम्पॉसिबल सीरीज की छठी फिल्म है। फिल्म की कहानी इससे पिछली फिल्म मिशन इम्पॉसिबल : रोग नेशन को आगे बढ़ाती है। पिछली फिल्म में टॉम ने बागी ब्रिटिश एजेंट सोलोमन लेन (शॉन हैरिस) को गिरफ्तार किया था। इस बार फिल्म में नायक ईथन हंट (टॉम क्रूज) की इम्पॉसिबल मिशन फोर्स (आईएमएफ) को आतंकवादी जॉन लार्क और उसके करीबियों की तलाश है, जोकि दुनिया भर में परमाणु विस्फोट कर तबाही मचाना चाहता है। सोलोमन भी इस साजिश में शामिल है।एक सेफ हाउस में रह रहे ईथन को इस मिशन की जिम्मेदारी सौंपी जाती है। बर्लिन में प्लूटोनियम हासिल करने के मिशन के दौरान ईथन के अपने साथी को बचाने के चलते प्लूटोनियम उसके हाथ से निकल गया था। इसलिए इस बार उनके काम में अड़ंगा लगाने के लिए सीआईए डायरेक्टर ने अपने एक आदमी अगस्त वालकर (हेनरी काविल) को भी उनकी टीम में शामिल किया है। वालकर कदम-कदम पर ईथन की राह में रोड़े अटकाता है और उसे धोखा भी देता है। ईथन को जॉन लार्क को प्लूटोनियम खरीदने से रोकना है। इस मिशन में टीम आईएमएफ के अलावा ब्रिटिश जासूस और ईथन की पुरानी दोस्त इलसा फास्ट (रेबेका फर्गुसन) भी उसके साथ आ जाती है और कई मौकों पर उसकी मदद करती है। खास बात यह है कि फिल्म की कहानी आखिर में भारत के सियाचिन आती है। बहरहाल, ईथन अपने मिशन में कामयाब हो पाता है या नहीं यह जानने के लिए आपको सिनेमा जाना होगा।टॉम क्रूज हर बार की तरह शानदार लगे हैं। खास बात यह है कि उनकी 56 साल की उम्र भी बेहतरीन एक्शन सीन्स में आड़े नहीं आती। वरना इस मिशन इम्पॉसिबल सीरीज की पहली फिल्म करीब 22 साल पहले 1996 में आई थी। तब से लेकर अब तक टॉम क्रूज ने इसे अपने दम पर आगे बढ़ाया है और हर बार फैंस को पहले से बेहतर एक्शन सीन्स का तोहफा दिया है। इस बार भी फिल्म जबर्दस्त एक्शन सीन्स दिखाए गए हैं, जो आपकी सांसें थाम देते हैं। खासकर हेलिकॉप्टर वाले सीन देखने लायक हैं। फिल्म के कई सीन्स में बेहतरीन टेक्नोलॉजी का इस्तेमाल भी दर्शकों को हैरान करता है। फिल्म के राइटर और डायरेक्टर क्रिस्टोफर मैक्वेरी ने एक बार फिर बेहतरीन एक्शन ड्रामा रचा है। फिल्म में जबर्दस्त एक्शन से लेकर रोमांच तक सब कुछ है। टॉम के बाकी साथियों ने भी बढ़िया एक्टिंग की है। खासकर सीआईए एजेंट का रोल करने वाले हेनरी काविल कई सीन्स में हैरान करते हैं। इस हफ्ते अगर आप जबर्दस्त एक्शन और रोमांच देखना चाहते हैं, तो इस फिल्म को मिस ना करें।
__________________________
डरना बुरी बात नहीं होती। कभी-कभी बहादुर बनने के लिए डरना जरूरी होता है। फिल्म 'स्काईस्क्रैपर' के एक सीन में ड्वेन जॉनसन अपने बेटे को यह शिक्षा देता है, तो खुद भी मुश्किल परिस्थितियों में इस पर अमल करते हैं। यह फिल्म स्वायर (ड्वेन जॉनसन) की कहानी है, जो कि एफबीआई एजेंट था। 10 साल पहले एक ऑपरेशन में लोगों की जान बचाने के दौरान वह अपनी टांग गवां देता है। अब वह ऊंची इमारतों की सिक्यॉरिटी को चेक करने वाली एक कंपनी चलाता है। उसकी पत्नी और दो जुड़वा बच्चे उसके साथ ही रहते हैं।स्वायर का एक दोस्त उसकी मुलाकात हांगकांग में दुनिया की सबसे ऊंची इमारत पर्ल के मालिक से कराता है, जो कि उससे अपनी बिल्डिंग की सेफ्टी चेक कराना चाहता है। वह स्वायर को अपनी बिल्डिंग के तमाम सिक्यॉरिटी एक्सेस से जुड़ा टैबलेट देता है। दरअसल, पर्ल का मालिक बिल्डिंग के रेसिडेंशल फ्लोर भी खोलना चाहता है। इस दौरान स्वायर की फैमिली भी एक फ्लोर पर ही रुकती है। अपनी फैमिली को जू भेज कर स्वायर अपने दोस्त के साथ बिल्डिंग की सिक्यॉरिटी चेक करने कंट्रोल रूम जाता है। इसी बीच उस पर हमला होता है और हमलावर उसका बैग छीन कर भाग जाता है। दरअसल वह हमलावर वह टैबलेट छीनना चाहता था। लेकिन वह स्वायर के जेब में ही था। तब स्वायर को पता लगता है कि वह बड़ी साजिश का शिकार हो गया है और उसको बिल्डिंग के मालिक से मिलवाने वाले उसके दोस्त ने उसका इस्तेमाल उसका टैबलेट लेने के लिए किया है। दरअसल वह एक गैंग से जुड़ा है, जो पर्ल के मालिक से बदला लेना चाहते हैं। इसी बीच गैंग के लोग स्वायर पर हमला करके उससे टैबलेट छीन लेते हैं। वहीं गैंग के बाकी लोग बिल्डिंग का सिक्यॉरिटी सिस्टम फेल करके वहां आग लगा देते हैं। स्वायर को पता चलता है कि उसकी पत्नी और बच्चे भी पर्ल में लौट चुके हैं, तो वह उन्हें बचाने के लिए अपनी जान पर खेल कर आग लगी हुई बिल्डिंग में घुस जाता है। स्वायर अपनी फैमिली को बचा पता है या नहीं? यह जानने के लिए आपको सिनेमा घर जाना होगा।यूं तो यह फिल्म महज एक बिल्डिंग की कहानी है, लेकिन डायरेक्टर ने अनोखी बिल्डिंग दिखाई है। फिल्म कहीं भी आपको बोर नहीं होने देती। दुनिया की सबसे ऊंची बिल्डिंग होने के साथ वह सिक्यॉरिटी के मामले में भी आगे है। स्वायर ने अपनी फैमिली को बचाने के लिए कई हैरतअंगेज सीन किए हैं। ड्वेन जॉनसन ने फिल्म में बेहतरीन ऐक्टिंग की है। वहीं उनके साथी कलाकारों ने भी अपने रोल्स को ठीकठाक निभाया है। फिल्म का फर्स्ट हाफ कसा हुआ है, तो सेकंड हाफ और भी रोमांचक है। फिल्म के कुछ सीन सिहरन पैदा करते हैं। अगर वीकेंड पर कुछ रोमांचक देखना चाहते हैं, तो यह फिल्म देख सकते हैं।
__________________________
हॉलिवुड फिल्म ऐंटमैन ऐंड द वास्प 2015 में आई फिल्म ऐंटमैन का सीक्वल है। फिल्म की शुरुआत में स्कॉट लैंग उर्फ ऐंटमैन (पॉल रूड) को एफबीआई ने दो साल के लिए नजरबंद किया हुआ है। बावजूद इसके वह अपनी बेटी का हर तरह से मनोरंजन करने की कोशिश करते हुए दोहरी जिम्मेदारी निभाता है। उसके ऊपर पाबंदी है कि वह डॉक्टर हैंक पेम (माइकल डगलस) और उनकी बेटी होप उर्फ वास्प (इवेंजलाइन लिली) से सम्पर्क नहीं कर सकता। एक दिन अचानक स्कॉट को वास्प की मां से कुछ मेसेज मिलते हैं, जो कि क्वॉन्टम फील्ड में बंद है। ऐसे में, वह अपने ऊपर लगी पाबंदी की परवाह न करते हुए हैंक को मेसेज करता है। दरअसल, एक मिसाइल को नाकाम करने के मिशन में अपनी वाइफ को क्वॉन्टम फील्ड में छोड़ने पर मजबूर हुए हैंक और उसकी बेटी वास्प ने उसे वापस लाने के लिए वहां तक एक सुरंग बनाई है। वे दोनों स्कॉट को अगवा कर लेते हैं, लेकिन उनके मिशन में एक लड़की रुकावट डाल देती है, जो कि हैंक के किसी पुराने सहयोगी की बेटी है और अब किसी अजीब बीमारी की शिकार है। वास्प किसी भी कीमत पर अपनी मां को वापस लाना चाहती है। वहीं हैंक और स्कॉट उसकी मदद करते हैं। वे अपने मिशन में कामयाब होते हैं या नहीं, यह जानने के लिए आपको सिनेमाघर जाना होगा। फिल्म के सभी मुख्य कलाकारों ने बेहतरीन ऐक्टिंग की है। पॉल रूड ने एक सुपरहीरो से लेकर घर पर बेटी की देखभाल करने वाले बाप के रोल को बढ़िया तरीके से निभाया है। शुरुआती सीन में पॉल और बेटी की परेशानियां देखकर हालिया हॉलिवुड फिल्म 'इनक्रेडिबल्स 2' की याद आ जाती है। इसके अलावा, पॉल ने ऐक्शन के अलावा बढ़िया कॉमिडी सीन भी किए हैं। बात अगर इवेंजलाइन लिली की करें, तो वास्प के रोल में वह शानदार लगी हैं। उन्होंने बढ़िया ऐक्शन सीन किए। वहीं माइकल डगलस के पास भले ही फर्स्ट हाफ में भले ही कुछ खास करने का नहीं था, लेकिन फिल्म के क्लाइमैक्स में उन्होंने अपना दम दिखाया है। हॉलिवुड फिल्मों की आजकल हिंदी में डबिंग इतनी बढ़िया होने लगी है कि आपका पूरा मनोरंजन हो जाता है। ऐंटमैन ऐंड द वास्प भी इस मामले में पीछे नहीं है। फिल्म की बेहतरीन हिंदी डबिंग भी आपको खूब गुदगुदाती है। इसके अलावा, थ्रीडी में बेहतरीन ऐक्शन और छोटी-बड़ी होती कारों के सीन भी आपको मजेदार लगते हैं। वहीं ऐंटमैन की सेना में शामिल खतरनाक चींटियां भी पर्दे पर दिलचस्प नजर आती हैं। इस वीकेंड अगर कुछ मजेदार देखना चाहते हैं, तो इस फिल्म को मिस न करें। 
__________________________
रिव्यू: सूरमा की कहानी शुरू होती है सन् 1994 के शाहाबाद से, जिसे देश की हॉकी की राजधानी माना जाता था। यह एक छोटा सा कस्बा है, जहां ज्यादातर लोगों का बस यही सपना है कि वह भारतीय हॉकी टीम का हिस्सा बनें। लगभग सभी बच्चे, चाहे वह लड़की हो या लड़का इसी सपने को पाने की दौड़ में शामिल हैं।युवा संदीप सिंह (दिलजीत दोसांझ) भी इन्हीं लोगों में से एक है, लेकिन स्ट्रिक्ट कोच के कारण उनकी हिम्मत जवाब दे जाती है और वह हॉकी से पल्ला झाड़ लेते हैं। टीनेज तक उनकी जिंदगी से हॉकी गायब रहता है, लेकिन फिर उनके जीवन में हरप्रीत (तापसी पन्नू) की एंट्री होती है, जिससे संदीप को प्यार हो जाता है। हरप्रीत फिर से संदीप में हॉकी के लिए जज्बा पैदा करती है और उसे आगे बढ़ते रहने और खुद को बेहतर बनाने के लिए प्रेरित करती है। इससे एक बार फिर हॉकी प्लेयर बनना संदीप के लिए जीवन का मकसद बन जाता है। लेखक-निर्देशक शाद अली ने फिल्म के फर्स्ट हाफ में संदीप सिंह के हॉकी प्लेयर बनने की कहानी को दिखाया है, हालांकि, उन्होंने इसमें कस्बे के छोटे-छोटे लम्हों और लीड पेयर के रोमांस को जोड़कर कहानी को बोझिल नहीं होने दिया। इंटरवल से पहले कहानी सीरिअस मोड़ ले लेती है, जो आपको भावुक कर देती है। 'उड़ता पंजाब' में दिलजीत की ऐक्टिंग को सराहा गया था, लेकिन ''सूरमा'' में उन्होंने जैसा अभिनय किया है वह बेहतरीन है। वह अपने किरदार के हर भाव और लम्हे को जीते और जीवंत करते दिखाई देते हैं। फिल्म में उनकी हॉकी की स्किल्स तारीफ के काबिल दिखती हैं, लेकिन उन्होंने जिस तरह से अपने किरदार को समझा और पर्दे पर जिया, वह सबसे ज्यादा प्रभावित करता है। तापसी पन्नू हमेशा की तरह ऐक्टिंग के मामले में अपना बेस्ट देती दिखीं, लेकिन उनका किरदार फिल्म के ट्रैक को स्लो करता है। सपोर्टिंग कास्ट के रूप में अंगद बेदी जिन्होंने दिलजीत के बड़े भाई का किरदार निभाया है, शानदार अभिनय करते नजर आए हैं। उन्होंने अपने किरदार को बखूबी पर्दे पर दिखाया है। कुलभूषण खरबंदा और सतिश कौशिक की ऐक्टिंग भी अच्छी है। फिल्म में कई गानें हैं, लेकिन कोई भी गाना इंप्रेस नहीं कर पाता।देखिए, 'सूरमा' देखने के बाद क्या बोले लोग नैशनल हॉकी टीम के कैप्टन, अर्जुन अवॉर्ड विनर और एक शख्स जिसे गलती से गोली मार दी गई और फिर भी उसने वापसी की, उसकी कहानी बायॉपिक के रूप में पर्दे पर उतारने के कई फायदे हैं। हालांकि, शाद अली ने जिस तरह से कहानी को दिखाया है, उसमें सिनेमा के लिए जरूरी ड्रामा और सॉलिड सब्जेक्ट मिसिंग दिखता है। फिल्म में हॉकी गेम से जुड़े कई सीन है पर इनमें से कोई भी आपको थ्रिल महसूस नहीं करवाता।   SOORMA in Cinemas 🤩🍿 A post shared by Diljit Dosanjh (@diljitdosanjh) on Jul 19, 2018 at 9:15pm PDT क्यों देखें: दिलजीत दोसांझ की ऐक्टिंग के शौकीन हैं तो फिल्म जरूर देखें तापसी पन्नू और दिलजीत की कैमिस्ट्री देखने लायक खेल पर बनी बायॉपिक के चाहने वालों के लिए अच्छी फिल्मतो अगर आप यह जानना चाहते हैं कि संदीप सिंह की जिंदगी में कब, क्यों, कैसे और क्या हुआ तो ''सूरमा'' फिल्म आपके लिए है। यह दिल से जुड़ी एक कहानी है, जो आपके दिल को जीत सकती है। यह फिल्म आपको सच्चाई दिखाती है, लेकिन कहानी में रोमांच की कमी इसे कमजोर बनाती है।  Day 1 Rs 3.25 करोड़  Day 2 Rs 4.75 करोड़  Day 3 Rs 5.25 करोड़  Day 4 Rs 2 करोड़  Day 5 Rs 1.85 करोड़  कुल Rs 17.10 करोड़ 
__________________________
रामायण की कहानी तो आप सभी ने सुनी होगी कि भगवान राम ने हनुमान और वानरों के राजा सुग्रीव की सहायता से रावण की लंका पर विजय पर प्राप्त करके अपनी पत्नी सीता को छुड़ा लिया था, लेकिन रामायण की कहानी इतनी बड़ी है कि इसकी कई कहानियों को अभी भी कम ही लोग जानते हैं। ऐसी ही एक अनकही कहानी पर प्रसिद्ध कार्टून कैरक्टर छोटा भीम की निर्माता कंपनी ग्रीन गोल्ड ने हनुमान वर्सेज महिरावण फिल्म बनाई है। हनुमान वर्सेज महिरावण फिल्म कहानी रामेश्वरम से शुरू होती है, जहां रामायण से जुड़ी एक साइट पर पुरातत्वविद खुदाई कर रहे हैं। इसी दौरान एक वैज्ञानिक के दो बच्चे अपने पापा के साथ वहां पहुंचते हैं, तो टीम के हेड उन्हें वहां निकली हुई अजीबोगरीब मूर्तियां दिखाते हैं। बच्चे उनके बारे में ज्यादा जानने की जिद करते हैं, तो वह उन्हें उनसे जुड़ी रावण के सौतेले भाई महिरावण की कथा सुनाते हैं। कथा के मुताबिक, राम-रावण युद्ध के दौरान जब रावण हार के कगार पर पहुंच गया, तो उस रात उसने धोखे से लड़ाई जीतने के लिए अपने सौतेले भाई पाताल के राजा महिरावण के पास संदेश भेजा कि वह राम और लक्ष्मण को अगवा करके उन्हें मार दे। महिरावण पहले से ही 998 राजकुमारों की बलि चढ़ा चुका था और उसे अपना यज्ञ पूरा करने के लिए दो और राजकुमारों की जरूरत थी। वह तुरंत सुग्रीव के खेमे में जाकर धोखे से राम और लक्ष्मण को उठाकर अपने राज्य पाताल ले आता है। रावण ने तो राक्षसों को विभीषण को भी मारने को कहा था, लेकिन ऐन मौके पर राम-लक्ष्मण के आने से विभीषण की जान बच गई। विभीषण की मदद से हनुमान भी महिरावण के पीछे-पीछे पाताल पहुंच जाता है। मायावी महिरावण की तरह उसका राज्य भी बेहद रहस्यमय और मायावी था, जहां हनुमान का सामना बेहद खतरनाक मुश्किलों से होता है। लेकिन अपनी जान पर खेलकर हनुमान न सिर्फ महिरावण की मृत्यु का रहस्य पता करते हैं, बल्कि उसे मारकर राम-लक्ष्मण को वापस ले आते हैं। यूं तो गर्मियों की छुट्टियों में बच्चों को ध्यान में रखते हुए हर साल तमाम हॉलिवुड फिल्में रिलीज होती हैं, लेकिन फिल्म के निर्माताओं ने भारतीय बच्चों को अपनी पौराणिक कहानियों से रूबरू कराने की खातिर यह फिल्म बनाई है। पहले इस फिल्म को गर्मियों की छुट्टियों में रिलीज होना था, लेकिन इस दौरान बड़ी बॉलिवुड और हॉलिवुड फिल्मों से क्लैश टालने की खातिर अब इसे स्कूल खुलने पर रिलीज किया गया है। 3डी में बनी इस फिल्म में डायरेक्टर ने कहानी को रोचक ढंग से कहा है और एनिमेशन भी उम्दा क्वॉलिटी का इस्तेमाल किया गया है। फिल्म की कहानी अपने आप में मनोरंजक है, जो डेढ़ घंटे तक आपको बांधे रखती है। हालांकि फिल्म में बॉलिवुड फिल्मों की तर्ज पर गाने थोड़े खलते हैं। बावजूद इसके इस वीकेंड आप अपने बच्चों के साथ इस फिल्म को एन्जॉय कर सकते है। 
__________________________
संजू फ़िल्म के एक सीन में संजय दत्त की गर्लफ्रेंड रूबी का पिता कहता है कि नोट दो तरह के होते हैं, पहला खरा जिसे आप जितना भी खींच लो उसका कुछ नहीं बिगड़ता और दूसरा खोटा, जो कि जरा सा भी खींचने पर फट जाता है। संजय दत्त की असल जिंदगी की कहानी भी कुछ ऐसी ही है। दुनिया ने उनको खोटा बताया, लेकिन वह खुद को खरा मानते हैं। बेशक खुद को दुनिया की नज़रों में सही साबित करने के लिए ही उन्होंने अपनी लाइफ को बतौर फिल्म, दुनिया के सामने रखा है। हालांकि अब उनके पिता सुनील दत्त यह फिल्म देखने के लिए इस दुनिया में नहीं हैं।फिल्म की शुरुआत में संजय दत्त (रणबीर कपूर) एक फिल्मी राइटर से अपनी बॉयॉग्रफी लिखवाता है, लेकिन बात नहीं बन पाती है। इसी दौरान संजय दत्त को सुप्रीम कोर्ट से जेल की सजा हो जाती है। उस रात तनाव में संजय आत्महत्या की कोशिश करता है, क्योंकि वह नहीं चाहता कि कोई उसके बच्चों को आतंकवादी का बच्चा कहे। तब उसकी वाइफ मान्यता दत्त (दीया मिर्ज़ा) उसकी मुलाकात एक बड़ी राइटर विनी (अनुष्का शर्मा) से कराती है। दरअसल संजय और मान्यता चाहते हैं कि उसकी लाइफ का सच सामने आए और दुनिया उसे आतंकवादी ना समझे। विनी को संजय अपनी कहानी सुनाता, इससे पहले संजय का पुराना दोस्त जुबिन (जिम सरभ) उससे संजय की बुराई करता है। तब संजय उसे जुबिन समेत अपने अजीज दोस्त कमलेश (विकी कौशल) की कहानी सुनाता है। वह उसे बताता है कि किस तरह उनके एक दोस्त जुबिन ने उसे ड्रग्स की दुनिया से रूबरू कराया और किस तरह दूसरे दोस्त कमलेश ने उसे उस अंधेरी दुनिया से बाहर निकाला। किस तरह उनके पिता सुनील दत्त (परेश रावल) ने हर परेशानी सह कर भी उसका साथ नहीं छोड़ा, लेकिन अफसोस कि वह आखिरी दम तक भी उन्हें शुक्रिया नहीं कह पाया। किस तरह उनकी मां नरगिस (मनीषा कोइराला) ने मरने के बाद भी उसका साथ नहीं छोड़ा और मुश्किल समय में प्रेरणा बन कर साथ रहीं। हालांकि, संजय दत्त की जिंदगी की कहानी विस्तार से जानने के लिए आपको सिनेमा का रुख करना होगा।फ्लाइट में बहनों के साथ जा रहे संजय दत्त ने जूते में छिपाया था 1 किलो हेरोइन फिल्म देखकर आप समझ जाएंगे कि जिस तरह रील लाइफ संजू ने विनी को अपनी असल जिंदगी की कहानी दुनिया को बताने की जिम्मेदारी दी, उसी तरह रियल लाइफ संजय दत्त ने मुश्किल समय में 'मुन्नाभाई एमबीबीएस' जैसी फिल्म बना कर उनकी नैया पार लगाने वाले राजकुमार हिरानी को अपनी जिंदगी पर फिल्म बनाकर उनका सच दुनिया को बताने की जिम्मेदारी दी। राजू हिरानी और उनके सह लेखक अभिजात जोशी ने संजय दत्त की जिंदगी की कहानी को खूबसूरत कहानी लिखी और हिरानी ने उस पर बेहतरीन फिल्म बनाई है। वाकई हिरानी इस दौर के एक बेहतरीन स्टोरी टेलर हैं, जो किसी भी कहानी को दिलचस्प अंदाज़ में पेश कर सकते हैं। फिल्म का फर्स्ट हाफ आपको बांध कर रखता है, लेकिन सेकंड हाफ में संजय मीडिया के मत्थे अपना सारा दोष मढ़कर खुद को निर्दोष साबित करते नज़र आते हैं। संजू का रोल कर रहे रणबीर कपूर ने तो जैसे इस रोल को जी लिया। फिल्म देखते वक्त कई बार आप खुद गच्चा खा जाएंगे कि स्क्रीन पर संजय दत्त हैं या रणबीर। बेशक बतौर ऐक्टर संजू रणबीर के करियर की बेहतरीन फिल्मों में से एक होगी। वहीं परेश रावल ने भी बतौर सुनील दत्त जबरदस्त ऐक्टिंग की है। फ़िल्म में वह बाप-बेटे की इमोशनल रिलेशनशिप को खूबसूरत अंदाज़ में जीते हैं। नरगिस के रोल में मनीषा कोइराला भी बेहतरीन लगी हैं। संजय के अमेरिकी दोस्त कमलेश के रोल में नज़र आए विकी कौशल ने साबित कर दिया कि वह बॉलिवुड में लंबी पारी खेलने वाले हैं। संजू के ड्रगिस्ट दोस्त जुबिन के रोल में जिम सरभ कमाल लगे हैं। संजय की वाइफ मान्यता के रोल में दीया मिर्जा और राइटर विनी के रोल में अनुष्का शर्मा भी अच्छी लगी हैं। हालांकि उनके पास ज्यादा कुछ करने को नहीं था। फ़िल्म का संगीत भी खूबसूरती से पिरोया गया है। खासकर हर मैदान फतह गाना आपको इमोशनल कर देता है। अगर आप संजू बाबा या रणबीर कपूर के फैन हैं, तो इस वीकेंड यह फ़िल्म मिस मत कीजिए।
__________________________
इस शुक्रवार रिलीज हुई इकलौती इस हॉलिवुड मूवी का पहला पार्ट करीब 15 साल पहले रिलीज हुआ और देश-विदेश के बॉक्स आफिस पर इस फिल्म ने कामयाबी और कलेक्शन का नया इतिहास रचा तो वहीं कई अवॉर्ड भी फिल्म के नाम हुए।फिल्म का पार्ट 2 पिछले फिल्म से हर कसौटी पर बेहतर है। फिल्म की कहानी और स्क्रिप्ट पर अच्छा काम किया गया है। फिल्म की तकनीकी टीम ने खूब मेहनत की है, वहीं एक एनिमेटिड फिल्म में कई ऐक्शन सीन इतने बेहतरीन बन पड़े हैं कि हॉलिवुड की ऐक्शन फिल्मों को भी मात देते हैं। वैसे अगर मैं बॉलिवुड स्टार्स दवारा हॉलिवुड मूवीज के लिए डबिंग करने वाले स्टार्स की बात करूं तो दि पाइरेट्स ऑफ दि कैरीबियन में अरशद वारसी अपने अंदाज में बोलते सुनाई दिए तो वहीं पिछले दिनों रिलीज हुई 20 सेंचुरी फॉक्स् स्टार की डेडपूल 2 के लिए रणवीर सिंह ने अपनी आवाज दी। इस क्रम में अब 'इनक्रेडिबल्स 2' में काजोल ने सुपरपावर ब्यूटी इलास्टीगर्ल के लिए अपनी आवाज दी । वहीं इस फिल्म की एक और खास बात यह है कि पार्ट 2 में कहानी और किरदारों के साथ छेड़छाड़ नहीं की गई है, बल्कि यह फिल्म लगभग वहीं से शुरू होती है जहां पिछली फिल्म खत्म हुई थी। स्टोरी प्लॉट : अंडरमाइनर जब शहर पर अटैक करता है तो मिस्टर इनक्रेडिबल अपनी वाइफ इलास्टीगर्ल बेटे डैश और बेटी वायलट ये चारों शहर को उसके अटैक से बचाने में कामयाब रहते हैं, लेकिन इसमें शहर में रहने वालों और पब्लिक प्रापर्टी का बेहद नुकसान होता है। इस वजह से लीडर्स आदेश देते है कि दुनिया के सभी सुपरहीरो आम लोगों की तरह ही अपनी असली पहचान छुपा कर रहेंगे और अपनी स्पेशल पावर का कहीं भी प्रयोग नहीं करेंगे। अगर सुपरहीरो ऐसा करेंगे तो उन पर भी कानूनी कार्यवाही होगी। बस इसी से दुखी होकर मिस्टर इनक्रेडिबल अपनी फैमिली के साथ यह सोचकर परेशान हैं कि ऐसी जिंदगी के साथ कैसे जीया जाए। इसी बीच एक दिन इनक्रेडिबल के पास विंस्टन डीवर का एक प्रपोजल आता है। बता दें कि विंस्टन सुपरहीरोज का फैन है और चाहता है दुनिया भर में सुपरहीरोज पर लगा बैन खत्म कर दिया जाए। विंस्टन एक प्लानिंग करता है जिसमें हर सुपरहीरो को अपनी स्पेशल पावर को दिखाकर अपनी काबिलियत साबित करनी है। इसकी शुरुआत इलास्टीगर्ल एक तेज रफ्तार बेकाबू बुलैट ट्रेन को रुकवा कर करती है। इलास्टीगर्ल बुलेट ट्रेन में फंसे सभी यात्रियों की जान बचाती है इसी के साथ एकबार फिर लोग सुपरहीरोज को चाहने लगती है तभी एक और विलन स्क्रीनस्लेवर की एंट्री होती है। अब इसके आगे क्या होता है इसे देखने के लिए आपको मिस्टर इनक्रेडिबल और उनकी सुपर पावर वाली फैमिली से मिलने थिअटर जाना होगा।फिल्म के कई सीन कमाल के हैं, खासकर मिस्टर इनक्रेडिबल के सबसे छोटे बेटे जैक की सुपर पावर्स वाले सीन्स बच्चों से लेकर बूढ़ों को चौंकाने का दम रखते हैं। गोद में बैठा बिस्किट की डिमांड करता है नन्हा जैक और ऐसा कुछ करता है कि आप बस देखते रह जाते हैं। जहां पिछली फिल्म में सबकुछ मिस्टर इनक्रेडिबल करते नजर आते हैं वहीं इस बार वह फिल्म के ज्यादा हिस्से में अपने बंग्ले में बैठकर बच्चों को संभालते दिखते हैं, यानी ऐक्शन सीन में इलास्टीगर्ल करती नजर आती है। फिल्म में कॉमिडी का भी अच्छा तड़का है और ऐसे ढेरों सीन हैं जो आपके सोनू-मोनू को जी भर कर मस्ती करने का मौका देंगे। फिल्म तकनीक के मामले में अव्वल है तो थ्री डी में बने सभी सीन्स कमाल के हैं। और हां, इस फिल्म के साथ आपको स्क्रीन पर एक छोटी सी प्यारी मूवी भी देखने को मिलेगी, फिर देर किस बात का, इस समर हॉलिडे में अगर बच्चों के साथ कहीं नहीं जाए पाए तो अब उन्हें उनके पसंदीदा मिस्टर इनक्रेडिबल की सुपर पावर वाली फैमिली से मिलाने नजदीकी थिअटर ले जाएं, यकीन मानिए आप भी अपसेट नहीं होंगे।
__________________________
कॉरेलिया की शोरगुलवाली सड़कों पर फैली क्रूरता और अराजकता से मुक्त होने की चाह रखनेवाला हैन सोलो (एल्डन) एक महत्त्वाकांक्षी पायलट है। वह अपनी गर्लफ्रेंड क्यूरा (एमीलिया क्लार्क) के साथ उस जगह से छुटकारा पाने की योजना बनाता है, मगर उसे साथ ले जाने में नाकाम रहता है। इसी वजह से वह कॉरेलिया के बाहर अपना सफर सोलो यानी अकेले ही शुरू करता है। अब तीन साल बाद भी हालात कुछ ज्यादा बदले नहीं हैं और हैन एक बार फिर काबिल पायलट के रूप में नजर आता है। वह पैसे कमाकर कॉरेलिया जाने की फिराक में है, मगर इसी सिलसिले में उसकी भिंडत कई बदमाशों से होती है, जिसमें वह कुछ लोगों से दोस्ती का हाथ भी बढ़ाता है। इस सफर में वह अपने सबसे विश्वसनीय और प्यारे साथी च्युबाका से मिलता है और उसके बाद च्युबाका के साथ उसकी कभी न खत्म होनेवाली ऐसी बॉन्डिंग बनती है, जिसे हम कई स्टार वॉर्स की फिल्मों में देख चुके हैं। टोबियाज बैकेट (वुडी हैरेलसन), वैल (थैंडी न्यूटन) और रियो (जॉन फेवरू) के साथ, हैन एक एयर ट्रेन को लूटने की योजना बनाता है, जिसमें बेशकीमती हाइपर फ्यूल है। उनके इरादे नाकाम साबित होते हैं और इसी बीच ड्राइडेन वॉस (पॉल बैटनी) की एंट्री होती है। फिल्म में आगे चलकर हैन और क्यूरा का बड़े ही फिल्मी अंदाज में मिलन होता है। स्टार वॉर फिल्मों की फ्रेंचाइजी से अलग है यह कड़ी, जिसमें हैन सोलो अपराध की दुनिया से दो-चार होता है। निर्देशक रॉन हॉवर्ड ने फिल्म के सुर को सही तरीके से पकड़ा है। चेज सीक्वेंस और ऐक्शन दृश्यों में आपकी सांसे थम जाती हैं। अजब-गजब उड़ती गाड़ियां, चक्रवात की गति वाली एयर ट्रेन और हैरतअंगेज किरदार फिल्म को नयापन देते हैं। स्टार वॉर्स की पिछली फिल्म 6 महीने पहले प्रदर्शित हुई थी, जिसका नाम था ‘द लास्ट जेडी'। अब इस फिल्म की एक स्पिन ऑफ सीरीज शुरू हो चुकी है, जिसका पहला भाग था 'रोग वन' जो 2016 में रिलीज हुई थी। स्टार वॉर देखने वाली नई ऑडियंस के लिए इस फिल्म को समझना थोड़ा मुश्किल हो सकता है, मगर फिल्म का पेस और उत्तेजना दर्शकों को बांधे रखता है। हां, अगर आप स्टार वॉर सीरीज के फैन्स नहीं रहे हैं, तो यह फिल्म आपको आकर्षित नहीं कर पाएगी।  फिल्म के सभी किरदार खास हैं और उन्हें कलाकारों ने अपने विशिष्ट अंदाज से निभाया है। बेटनी और हैरलसन ने अपने-अपने किरदार में दम दिखाया है, जबकि सोलो उर्फ एल्डन के बारे में जो सबसे खास बात है वह ये कि इस फिल्म को आप क्लासिक स्टार वॉर्स के करीब पाएंगे। उन्होंने अपने रोल में जान डाल दी है। हैरिसन फोर्ड के साथ उनकी तुलना बेमानी है। उन्होंने सोलो के किरदार को अपने ढंग से निभाकर मनोरंजक बना दिया है। क्यूरा के रूप में एमीलिया क्लार्क खूबसूरत लगने के साथ-साथ दमदार भी लगी हैं। डोनाल्ड ग्लोवर के हिस्से में ज्यादा दृश्य नहीं आए हैं, मगर उन्होंने अपनी मौजूदगी बखूबी दर्ज कराई है। थैंडी न्यूटन और पॉल बेटनी ने अपने किरदारों के मुताबिक अभिनय किया है। जॉन पॉवेल का संगीत फिल्म का प्लस पॉइंट है और जॉन विलियम्स की पुरानी धुनों का इस्तेमाल इसे कर्णप्रिय बना देता है। क्यों देखें- स्टार वॉर सीरीज के चाहनेवालों के लिए यह फिल्म मस्ट वॉच है।
__________________________
'कंटेंट इज किंग' का बोलबाला इन दिनों जोरों पर है और उस कंटेंट में 'स्लाइस ऑफ लाइफ' शैली वाली फिल्में खूब बन रही हैं। बिना स्टार पावर की मजेदार कहानियों वाली फिल्मों के लिए अब सीमित ही सही, मगर एक अलग दर्शक वर्ग तैयार हो रहा है। उन्हीं दर्शकों के लिए है, हर्ष छाया निर्देशित 'खजूर पे अटके'। जिंदगी और मौत के बीच झूलनेवाला एक शख्स कैसे अपने रिश्तेदारों को इकट्ठा होने पर मजबूर करके जीवन की विसंगति से परिचित करवाता है, इसका मजेदार चित्रण निर्देशक हर्ष छाया की इस फिल्म में देखने को मिलता है। मुंबई के नामी अस्पताल में देविंदर शर्मा मौत की आखिरी घड़ियों को गिनते हुए आईसीयू में भर्ती है। उसके दो भाई और एक बहन का परिवार मुंबई से दूर रहता है। इस मौके पर उसके करीबी रिश्तेदार उसके अंतिम दर्शन करने आते तो हैं, मगर अपने व्यक्तिगत अजेंडे और तोड़जोड़ के साथ। जितेंदर (मनोज पाहवा) बड़े भाई के आईसीयू में भर्ती होने की खबर सुनकर भावुक हो जाता है और अपनी पत्नी (सीमा भार्गव) की मर्जी के खिलाफ हवाई जहाज के महंगे टिकट खरीदता है। उसके बाद वह अपने बेटे तथा बेटी नयनतारा उर्फ रोजी (सना कपूर) के साथ मुंबई आ धमकता है। छोटा भाई रविंदर (विनय पाठक) एक अरसे से अपने बिजनस का एक कॉन्ट्रेक्ट पाने की तिकड़म में है, मगर दुनियादारी के डर से उसे भी अपनी पत्नी और बच्चे समेत मुंबई आना पड़ता है। उनकी लाली दी (डॉली अहलूवालिया) भी अपने पति से तू तू मैं मैं करके वहां आ पहुंचती है। मुंबई के अस्पताल में देविंदर शर्मा की पत्नी (अलका अमीन) और बेटा मौजूद है। हालात तब बड़े अजीब से हो जाते हैं, जब देविंदर दुनिया से जाने में देरी करता है और उसके अंतिम दर्शन करने आए रिश्तेदार अपने-अपने जुगाड़ में लग जाते हैं। युवा भांजों को लड़कियां ताड़नी हैं और डांस बार जाना है। नयनतारा फेसबुक फ्रेंड के साथ ऐक्टिंग के ऑडिशन देने लगती है। रविंदर की पत्नी (सुनीता सेनगुप्ता) पार्लर जाकर अपना हुलिया दुरुस्त करने की फिराक में है। और तो और देविंदर की पत्नी इस नाजुक हालत में भी दिन-रात खाती-पीती नजर आती है, जबकि उनका बेटा शरद इस बीच गर्लफ्रेंड से मिलना नहीं भूलता। इसी अफरा-तफरी के बीच एक दिन आखिरकार देविंदर का राम नाम सत्य हो जाता है, मगर वो जाते-जाते सभी को जिंदगी के सबक दे जाता है। निर्देशक के रूप में हर्ष छाया की पहली कोशिश मजेदार है, मगर उनकी इस फिल्म पर मराठी वेंटिलेटर की छाया साफ नजर आती है। हर्ष ने फिल्म को जिंदगी और उसके चरित्रों के काफी नजदीक रखा है, मगर इंटरवल के बाद कहानी हिचकोले खाने लगती है। हालांकि फिल्म के संवाद और कई दृश्य आपको मुस्कुराने पर मजबूर कर देते हैं। फिल्म की कास्टिंग परफैक्ट और दिलचप्स है। मनोज पाहवा और सीमा भार्गव ने अपने किरदारों को बड़े मजे से जिया है। सीमा ने किरदार को अपने चेहरे के फनी भावों से मनोरंजक बना दिया है। विनय पाठक इस बार औसत रहे जबकि अलका अमीन ने अस्पताल में दिन-रात कुछ न कुछ खानेवाली पत्नी की भूमिका को बड़ी सहजता से निभाया। सना कपूर क्यूट लगी हैं, तो डॉली अहलूवालिया ने भी अच्छा-खासा मनोरंजन किया है। रॉकी दिलवाला के रूप में प्रथमेश परब ने खूब हंसाया है। सहयोगी कास्ट भी रोचक है। फिल्म का संगीत औसत है। बिक्रम घोष इसे फिल्म के मुताबिक संवार सकते थे। क्यों देखें-पारिवारिक और हास्य फिल्मों के शौकीन यह फिल्म देख सकते हैं।
__________________________
'उम्मीद पे दुनिया कायम है' और उम्मीद की यही डोर निर्देशक सुदीप बंदोपाध्याय की फिल्म 'होप और हम' में तमाम कलाकारों को एक माला में बांधे रखती है। कहानी में हर किरदार किसी न किसी उम्मीद की आस में है और फिल्म के क्लाइमेक्स में जब हर किसी की उम्मीद पूरी होती है, तो आप खुद उम्मीद के उन टुकड़ों के साथ सिनेमा हॉल से विदा लेते हैं। कहानी बहुत ही सिंपल है। नागेश श्रीवास्तव (नसीरुद्दीन शाह) यूं तो बहुत ही समझदार और जिम्मेदार बुजुर्ग हैं, मगर जब उनकी बाबा आदम के जमाने की फोटोकॉपी मशीन को रिटायर करने की बात आती है, तो वे बच्चों की तरह उसे बचाए रखने की तिकड़म करने लगते हैं। असल में इस फोटोकॉपी मशीन ने उनके संघर्ष के दौर में परिवार को संबल और सुरक्षा दी थी। नागेश का बेटा नीरज (आमिर बशीर) प्रमोशन की जद्दोजहद में लगा है, जबकि उसकी पत्नी (सोनाली कुलकर्णी) चाहती है कि उसके ससुर उस मशीन को अलविदा कहकर उस जगह को बेटी के पढ़ने का कमरा बना दें। फोटोकॉपी मशीन से जुड़े नागेश के जज्बातों को सिर्फ उसका नन्हा पोता अनु (कबीर साजिद) ही समझ पाता है। नागेश को उम्मीद है कि पुरानी मशीन का खराब हो चुका पुर्जा कहीं न कहीं जरूर मिल जाएगा। उसी बीच नागेश का छोटा बेटा नितिन (नवीन कस्तुरिया) दुबई से अपने पिता के लिए नई-नकोर और अडवांस फोटोकॉपी मशीन लाता है और उसी दौरान उसका मंहगा फोन खो जाता है। यहां नानी के घर गए अनु से एक भूल हो जाती है और अब वो उस भूल को सुधारने की उम्मीद लगाए बैठा है। निर्देशक सुदीप बंदोपाध्याय की होप और हम ने कहानी में कई लेयर्स और मुद्दों को गूंथा है। उन्होंने फिल्म में उम्मीद के साथ-साथ किस्मत के फलसफे को भी बयान करने का प्रयास किया है। उनके किरदार सच्चे और सहज नजर आते हैं, मगर फिल्म में कई जगह वे अपनी पकड़ खो देते हैं और कहानी सपाट लगने लगती है। फिल्म को स्क्रीनप्ले की सहायता से और दिलचस्प बनाया जा सकता था, हां फिल्म में कुछ हलके-फुलके पल हैं, जो मुस्कुराने पर मजबूर कर देते हैं। नसीरुद्दीन शाह ने हमेशा की तरह अपने किरदार को सहज रखा है। वे नागेश श्रीवास्तव के रोल में विश्वसनीय लगे हैं। वहीं, उनके साथ बाल कलाकार कबीर साजिद ने उम्दा अभिनय किया है। नन्हे कबीर ने अपने बाल मानसिक द्वंद्व को बखूबी दर्शाया है। सोनाली कुलकर्णी के रोल में करने जैसा कुछ नहीं था। उन जैसी सशक्त अभिनेत्री के हिस्से में बेहतर सीन होते, तो कहानी संवर सकती थी। आमिर बशीर और नितिन कस्तुरिया ठीक-ठाक लगे हैं। फिल्म में संगीतकार रूपर्ट फर्नांडिस संगीत पक्ष को कर्णप्रिय नहीं बना पाए। क्यों देखें-पारिवारिक फिल्मों के शौकीन यह फिल्म देख सकते हैं।
__________________________
मेघना गुलजार की 'राजी' उस हर इंसान को एक खूबसूरत तोहफा है, जिसे अपने वतन से प्यार है। यह फिल्म एक भारतीय अंडरकवर एजेंट की सच्ची कहानी से प्रेरित है। 1971 में जिस दौरान भारत-और पाकिस्तान के बीच जंग के हालात बन रहे थे उस वक्त अंडरकवर एजेंट किस तरह पाकिस्तान से जरूरी जानकारी हासिल कर भारत की मदद करती है, यही फिल्म में दिखाया गया है। रिटायर्ड नेवी ऑफिसर हरिंदर सिक्का के नॉवल 'कॉलिंग सहमत' पर बेस्ड इस फिल्म को जंगली पिक्चर्स और धर्मा प्रॉडक्शन ने मिलकर प्रड्यूस किया है। इस फिल्म में आपको पाकिस्तान की छवि उन सभी फिल्मों से अलग लगेगी जैसा कि अब तक अन्य फिल्मों में दिखाई जा चुकी है। उन्हें देखकर आपको एक पल के लिए मन में यह एहसास जरूर होगा कि पाकिस्तानी भी नरम दिल होते हैं।कहानी: फिल्म की कहानी है 1971 के दौरान भारत-पाक के बीच तनावपूर्ण माहौल को दिखाती है, जो बाद युद्ध में तब्दील होता है। कहानी शुरू होती है पाकिस्तान से जब पाकिस्तान भारत को तबाह करने के मंसूबों को लेकर युद्ध की तैयारी और इसका तान-बाने बुन रह होता है। इसकी भनक एक कश्मीरी बिज़नसमैन हिदायत खान (रजित कपूर) को लग जाती है। हिदायत व्यापार के सिलसिले में अक्सर भारत से पाकिस्तान आया-जाया करता है और उसकी पाकिस्तानी आर्मी में ब्रिगेडियर परवेज सैय्यद (शिशिर शर्मा) से अच्छी दोस्ती है। हिदायत इसी दोस्ती का सहारा लेकर अपने वतन की रक्षा के लिए एक बड़ा फैसला लेता है। वह अपनी बेटी सहमत (आलिया भट्ट) के लिए ब्रिगेडियर से उनके बेटे इकबाल (विकी कौशल) का हाथ मांगता है, जो एक आर्मी ऑफिसर है। सहमत बेहद नाजुक सी एक कश्मीरी लड़की है, जिसे पता तक नहीं कि उसके पिता उसका भविष्य पाकिस्तान में लिख आए हैं। हालांकि वतन के लिए परेशान पिता को देखकर सहमत इस रिश्ते के लिए हां कहने में देर नहीं लगाती है। सहमत अब अपने पिता और वतन के खातिर पाकिस्तान में भारत की आंख और कान बनकर रहने को तैयार है। इससे पहले सहमत खुद को एक जांबाज जासूस बनने की तैयारी में झोंक देती है और उसे पाकिस्तान से इस लड़ाई के लिए तैयार करते हैं रॉ एजेंट खालिद मीर (जयदीप अहलावत)। इकबाल से सहमत की शादी होती है और वह एक बेटी से बहू बनकर भारत की दहलीज पार करती है। एक दुश्मन देश में मौजूद अपने ससुराल और अपने शौहर के दिल में जगह बनाती हुई सहमत इसी के साथ-साथ पाकिस्तान आर्मी में चल रहे षड्यंत्रों की जानकारी भारत तक पहुंचाने में कामयाब होती है। एक आर्मी परिवार के बीच रहकर यह सब कर पाना सहमत के लिए मुश्किल साबित होता है।अपने देश के लिए जासूसी करते हुए आलिया को कुछ ऐसे काम करने पड़ जाते हैं, जिसके लिए उसे बेहद अफसोस भी होता है।। इस पूरी कहानी के बीच एक छोटी से प्रेम-कहानी भी पनपती है, जो सहमत और इकबाल की है। फिल्म में कमी की बात करें तो कहानी काफी तेज रफ्तार से आगे बढ़ती है। फिल्म के साथ-साथ आपको इसकी आगे की कहानी का भी अंदाज़ा आसानी से लगने लगता है।  ऐक्टिंग: आलिया ने अपने कंधों पर पूरी कहानी बखूबी संभाल ली है। परदे पर आप सिर्फ आलिया की खूबसूरती नहीं बल्कि उनकी ऐक्टिंग के भी उतने ही कायल होंगे। पाक आर्मी ऑफिसर के किरदार में विकी कौशल लाजवाब लगे हैं। एक रॉयल, संतुलित और बेहद संजीदा शख्स, जो पाक में भारत के खिलाफ होनेवाली बातों से अपनी पत्नी के मन को लगने वाली ठेस को भी समझता है। रॉ एजेंट की भूमिका में जयदीप अहलावत को देखकर आपका दिल खुश हो जाएगा। रजित कपूर, शिशिर शर्मा, आरिफ जकारिया ने अपने-अपने किरदार का सौ फीसदी दिया है। आलिया की मां के रोल में उनकी असली मां सोनी राजदान के सीन काफी कम हैं।  'तलवार' के बाद अब 'राजी'... मेघना गुलज़ार उन निर्देशकों में हैं जिन्हें कहानी और अपने किरदारों पर पकड़ बनाना अच्छी तरह आता है। उनके निर्देशन की कला ही कहिए कि आप पल भर के लिए भी स्क्रीन से बाहर की दुनिया में लौट नहीं सकेंगे। उनके निर्देशन में इतना दम है कि फिल्म की कहानी के साथ-साथ सीमा पार पाकिस्तान की सरहदों के पीछे आप खुद को भी महसूस करने लगेंगे। गीत-संगीतः फिल्म में 'दिलबरो', 'ऐ वतन', 'राजी' और 'ऐ वतन' (फीमेल) चारों गाने बेहद ही उम्दा हैं। 'ऐ वतन' के लिए म्यूजिक डायरेक्टर शंकर-एहसान-लॉय की तिकड़ी ने लेजंड्री गीतकार गुलजार के साथ हाथ मिलाया है और अपनी आवाज से इसे और भी खूबसूरत बना दिया है अरिजीत सिंह ने। बेटी की विदाई पर फिल्माया गाना 'दिलबरो' एक बाप-बेटी के इमोशनल रिश्ते के बेहद करीब है। फिल्म का टाइटल ट्रैक 'राजी' आलिया के जासूस बनने तक के सफर को दिखाता है। क्यों देखें: कॉलेज में पढ़ने वाली लड़की से लेकर पाकिस्तान में रहकर भारत की जासूसी करने वाली एक लड़की की यह कहानी, उन सभी अनजाने-अपरिचित चेहरों की कहानी कहती है जिन्होंने देश की सेवा अपना सबकुछ निसार तो किया लेकिन उनका कहीं कोई जिक्र नहीं हो पाया। ऐसे हीरोज़ की अनकही कहानी कहती यह फिल्म आपको निराश नहीं करती। देखें फिल्म को देखने के बाद दर्शकों का क्या कहना है:  
__________________________
शरत चंद्र चट्टोपाध्याय की देवदास हमेशा से हिंदी फिल्मकारों का पसंदीदा विषय रही है। पहली बार 1928 में आई 'देवदास' मूक फिल्म थी। 1955 में आई दिलीप कुमार, वैजयंती माला और सुचित्रा सेन की देवदास आज भी अपनी कलात्मकता के कारण सिनेप्रेमियों को याद है, तो 2002 में प्रदर्शित हुई संजय लीला भंसाली की 'देवदास' अपनी भव्यता और संगीत के लिए जानी जाती है। उसके बाद अनुराग कश्यप भी इसका मॉडर्न वर्जन 'देव डी' लेकर आए थे। अब सुधीर मिश्रा इसे 'दास देव' के रूप में लाए हैं। हम आपको बता दें कि आप अगर सुधीर मिश्रा की दास देव में प्रेम कहानी की अपेक्षा लेकर जाएंगे, तो आपको निराशा ही हाथ लगेगी, क्योंकि इसमें आपको शरत चंद्र के हारे हुए प्रेम की मासूमियत के बजाय राजनीति की महत्वाकांक्षाओं की काली दलदल ही नजर आएगी। कहानी की पृष्ठभूमि उत्तरप्रदेश की है, जहां देव (राहुल भट्ट) राजनीतिक घराने का उत्तराधिकारी है। उसे पारो (रिचा चड्ढा) से प्यार है। नशे और अय्याशी की गर्त में डूबे देव को उसके मुख्यमंत्री चाचा अवधेश (सौरव शुक्ला) ने पाल-पोसकर बड़ा किया है। देव और पारो उस वक्त छोटे थे, जब एक हेलीकॉप्टर हादसे में उसके पिता (अनुराग कश्यप) की मौत हो गई थी। पारो देव को नशे और नकारेपन से निकालने की कोशिश करती है। देव का चाचा भी यही चाहता है कि वह खानदान की राजनीतिक विरासत को आगे संभाले। इस काम के लिए चांदनी (अदिति राव हैदरी) को लाया जाता है। देव से प्यार करनेवाली चांदनी राजनेताओं और रसूख रखनेवाले लोगों की दिलजोई के साथ-साथ उनके काले कारनामों की भी साथी है। कहानी में एक मोड़ ऐसा आता है, जब चांदनी एक व्यूह रचकर देव को राजनीति की बागडोर हाथ में लेने पर मजबूर कर देती है, मगर इस चक्रव्यूह में पारो और देव के बीच टकराव होता है और अपने आदर्शों और गरिमा को हमेशा ऊंचा रखनेवाली पारो विपक्ष के नेता (विपिन शर्मा) से शादी कर लेती है। कहानी जैसे-जैसे आगे बढ़ती जाती है, देव, पारो और चांदनी के सामने राजनीति के ऐसे कुचक्र आते हैं कि उनके पैरों तले जमीन खिसक जाती है। सुधीर मिश्रा हमेशा से अपने जटिल विषयों के लिए जाने जाते हैं। डार्क और इंटेंस सिनेमा उनकी खूबी रही है और 'दास देव' में भी उन्होंने अपने इस आचरण को नहीं छोड़ा है। उन्होंने शरत चंद्र की देवदास के तीन मुख्य पात्रों देव, पारो और चांदनी को लेकर उसमें शेक्सपियर का ट्रेजिक, ग्रे और विश्वाघाती रंग मिला दिया है। उनका कोई भी किरदार दूध का धुला नहीं है। यही वजह है कि एक के बाद एक करके कहानी की कई परतें खुलती जाती हैं, मगर कहानी को और ज्यादा विस्तार देने के चक्कर में उन्होंने इसे इतना ज्यादा फैला दिया कि कई जगहों पर यह अपनी पकड़ खो देती है। कहानी के स्क्रीन प्ले को और ज्यादा कसा जा सकता था। फिल्म में कई किरदारों की उपस्थिति उलझन पैदा करती है। अभिनय की बात करें, तो राहुल भट्ट ने देव के किरदार की विषमताओं के साथ न्याय करने की पूरी कोशिश की है। फिल्म में उन्हें अपना जलवा दिखाने का पूरा मौका मिला है। रिचा चड्डा और अदिति राव ने अपनी भूमिकाओं को अपने सामर्थ्य से जिया है। रिचा पारो की भूमिका में और अदिति चांदनी की भूमिकाओं के ग्रे पहलू को भी सहजता से जी गई हैं। मिस लवली के बाद अनिल जॉर्ज एक बार फिर दमदार किरदार में दिखे हैं। सौरव शुक्ला, विनीत सिंह, दीपराज राणा, दलीप ताहिल जैसे सभी कलाकारों ने अपने किरदारों में जान डालकर कहानी को विश्वसनीय बनाया है। मेहमान कलाकार के रूप में अनुराग कश्यप मजबूत रहे हैं। कई संगीतकारों की मौजूदगी में 'रंगदारी', 'सहमी है धड़कन' जैसे गाने अच्छे बन पड़े हैं। फिल्म का बैकग्राउंड स्कोर दमदार है। क्यों देखें-डार्क सिनेमा के शौकीन राजनीति के रंग में रंगे देव, पारो और चांदनी को देख सकते हैं।
__________________________
कहानी: देव (इरफान खान) टॉइलट पेपर सेल्‍समेन है। एक शाम वह निर्णय लेता है कि वह काम से जल्‍दी छूटकर अपनी पत्‍नी के ल‍िए गुलाब का गुलदस्‍ता लेकर घर जाएगा। जब वह घर पहुंचता है तो उसकी पत्‍नी बेड पर क‍िसी और आदमी के साथ होती है। इसके बाद स‍िलसिलेवार तरीके से कई ऐसी घटनाएं होती हैं जो मजेदार और अपमानजनक होती हैं। र‍िव्‍यू: म‍िड‍िल क्‍लास आदमी अपनी ही परिस्थितियों का शिकार है। वह इस तरह अधीनता वाला जीवन जीता है क‍ि जब मतभेद की स्‍थ‍िति बनती है तो वह अपराध करने के लिए संघर्ष करता है। वह अपने भाग्य को छोड़ देता है। ब्‍लैकमेल का कॉन्‍सेप्‍ट यही है और इसी उथल-पुथल से फ‍िल्‍म में अच्‍छा ट्व‍िस्‍ट आता है। इसमें आम आदमी की रोजाना की मुश्‍क‍िलें हैं जैसे ईएमआई, लोन और असफल र‍िलेशनश‍िप्‍स। जब देव को अपनी पत्‍नी के बारे में पता चलता है तो वह उसके लवर रंजीत (अरुणोदय स‍िंह) को ब्‍लैकमेल करता है जो बाद देव की पत्‍नी को ब्‍लैकमेल करने लगता है। ड्रामा तब और बढ़ता है जब देव की ज‍िंदगी के बाकी कैरक्‍टर्स को उसके ब्‍लैकमेल‍िंग के प्लान्‍स के बारे में पता चलता है। इसके बाद सभी क‍िसी न क‍िसी को क‍िसी मकसद के ल‍िए ब्‍लैकमेल करने लगते हैं। यहां से जो स‍िचुएशनल ह्यूमर पैदा होता है, वह काफी मजेदार होता है। परवेज शेख (क्‍वीन और बजरंगी भाईजान के राइटर) ने बढ़िया ल‍िखी है और दृश्यों में कॉम‍िडी को कुशलतापूर्वक पेश क‍िया गया है।  फ‍िल्‍म का फर्स्‍ट हाफ थोड़ा धीमा है। प्‍लॉट सेट होने में टाइम लगता है लेकिन इसके बाद का ह्यूमर काफी एंटरटेन‍िंग है। दूसरे हाफ में हंसी आती है। जैसे-जैसे हर प्‍लॉट खुलता है, स्‍थ‍ित‍ियां मजेदार होती जाती हैं। अभ‍िनव देव का डायरेक्‍शन पैसा वसूल है। अपनी ब्‍लैक कॉम‍िडी 'डेल्ही बैली' के बाद उन्‍होंने एक बार फ‍िर ज‍िस जॉनर में हाथ आजमाया है, उसमें वह काफी हद तक सफल रहे हैं। फ‍िल्‍म का टॉइलट ह्यूमर आपको 'डेल्ही बैली' की याद द‍िलाएगा। फ‍िल्‍म में द‍िया गया अमित त्र‍िवेदी का संगीत सही सीन्‍स पर फ‍िट बैठता है। फ‍िल्‍म में ओमी वैद्य अपनी मजेदार अमेर‍िकी भाषा में देव को प्रोत्‍साह‍ित करते हुए कहते रहते हैं, 'शेक इट अप'। इसके अलावा फ‍िल्‍म का गाना सटासट अच्‍छा बन पड़ा है! कुल म‍िलाकर ब्‍लैकमेल का ह्यूमर और इसका प्रेजेंटेशन बेहतरीन है। ऐक्‍ट‍िंग की बात करें तो इरफान, जो न ही अपने बॉस और न ही अपनी विश्वासघाती पत्नी के साथ खड़े होते हैं, ने एक औसत ऑफ‍िस के आदमी के रूप में सॉल‍िड परफॉर्मेंस दी है। उन्‍होंने अपने कैरक्‍टर में लाचारी लाई है और जब वह ब्‍लैकमेल करने के ल‍िए प्‍लान‍िंग करते हैं तो भी बेहद आसानी से उसे न‍िभा जाते हैं। उनके ऐक्‍शंस में अनिश्चितता है जो उनकी अच्‍छाई से आती है और इसी से हंसी आती है। बैड बॉय के रूप में अरुणोदय सिंह काफी गुस्‍सैल हैं। यह उनके कर‍ियर का अब तक का सबसे बेहतरीन प्रदर्शन है। रंजीत की पत्‍नी के रूप में द‍िव्‍या दत्‍ता मनोरंजन करती हैं। अरुणोदय के साथ उनके सीन्‍स आकर्षक हैं। कीर्ति कुल्हारी ने भी अपना क‍िरदार अच्‍छे से न‍िभाया है। ब्लैकमेल का प्‍लॉट इसका हीरो है और यह डार्क और फनी के बीच के बैलेंस को अच्‍छे तरीके से मैनेज करता है। फ‍िल्‍म कहीं भी इसके ब्‍लैक ह्यूमर को नहीं छोड़ती है। लंबे समय बाद ऐसी मजेदार फिल्म आई है।
__________________________
अगर आपके पास दमदार स्टार्स और एक शानदार स्क्रिप्ट है तो कम बजट में भी आप एक ऐसी फिल्म बना सकते हैं जो दर्शकों को बांधकर रखने का दम रखती है। वैसे इस फिल्म के बैनर और प्रॉडक्शन टीम ने इससे पहले सौ करोड़ के बजट में भी फिल्में बनाई हैं, लेकिन इस बार करीब पौने दो घंटे की ऐसी तीन कहानियों को जो बेशक एक ही जगह से शुरू होती है, लेकिन हर पल तीनों कहानियों का अंदाज़ और इनका सब्जेक्ट पूरी तरह से बदल जाता है। करीब पांच करोड़ से भी कम बजट में बनी इस फिल्म से अर्जुन मुखर्जी ने डायरेक्शन की फील्ड में एंट्री की है, लेकिन अपनी पहली ही फिल्म में उन्होंने साबित कर दिया कि ग्लैमर इंडस्ट्री में उनका सफर काफी लंबा चलना तय है। मुंबई के एक इलाके के एक चॉल के इर्द-गिर्द घूमती इस फिल्म की तीनों कहानियों का क्लाइमैक्स आपको चौंकाने का दम रखता है। बेशक चॉल में रहने वाले फिल्म के इन किरदारों का आपस में एक रिश्ता बना हुआ है, लेकिन जैसे-जैसे कहानी आगे खिसकती है, वैसे-वैसे यह सभी किरदार एक-दूसरे से काफी जुदा नजर आते हैं। कहानी : मुंबई के माया नगर इलाके की एक चॉल में अधेड़ उम्र की विधवा फ्लोरी मेडोसा (रेणुका शहाने) को अपना घर बेचना है, लेकिन फ्लोरी का यह मकान इसलिए बिक नहीं पा रहा है कि फ्लोरी को अपने इस मकान की प्राइस पूरे 80 लाख चाहिए। कई ब्रोकर इस मकान के खरीददार लेकर आते हैं लेकिन कीमत सुनते ही कस्टमर गायब हो जाते हैं। इस बार हैदराबाद से मुंबई में अपना डायमंड जूलरी का बिजनेस जमाने आया यंग बिज़नसमैन सुदीप (पुलकित सम्राट) इस मकान को खरीदने के लिए आया है। सुदीप करीब 20 लाख रुपए की कीमत वाले इस पुराने मकान को 80 लाख में खरीदने की डील फाइनल कर लेता है। आखिर सुदीप ने एक साधारण चॉल के छोटे से मकान की चार गुणा प्राइस क्यों दी, यही इस कहानी का क्लाइमैक्स है। दूसरी कहानी वर्षा (मसुमेह मखीजा) और शंकर वर्मा (शरमन जोशी) की है। इसी चॉल में अपने करीब 7 साल के बेटे के साथ वर्षा अपने शराबी पति के साथ रहती है जो अक्सर उसकी पिटाई करता है। वर्षा खुद कमाती है और पति दिन भर घर पर रहता है। इसी चॉल में वर्षा की सहेली सुहानी भी रहती है, जिसका पति दुबई में बिज़नस के लिए गया हुआ है। वर्षा अक्सर सुहानी से अपनी आपबीती बयां करती है, सुहानी का हज्बंड शंकर वर्मा जब दुबई से वापस लौटता है तब वर्षा और शंकर के पुराने रिश्तों की एक अलग कहानी सामने आती है। तीसरी कहानी रिजवान (दधि पांडे) की है, उसकी चाल में रोजमर्रा के सामान का स्टॉल है। रिजवान का जवान बेटा सुहेल (अंकित राठी) इसी स्टॉल को संभालता है, सुहेल चॉल में रहने वाली मालिनी (आएशा अहमद) से प्यार करता है। दोनों एक-दूसरे को बेइंतहा चाहते हैं, लेकिन मालिनी की ममी और सुहेल के अब्बा को किसी भी सूरत में इनकी शादी कबूल नहीं है। इन कहानियों के बीच लीला (रिचा चड्डा) भी दिखाई देती है और लीला ही इन तीनों कहानियों को अंजाम तक पहुंचाती है। अगर ऐक्टिंग, स्क्रीनप्ले, डायरेक्शन की बात करें तो ऐक्टिंग के मापदंड पर तीनों स्टोरीज दमदार है। लंबे अर्से बाद स्क्रीन पर लौटी रेणुका शहाणे की ऐक्टिंग इस फिल्म की यूएसपी है, रेणुका के काम की जितनी तारीफ की जाए कम है। पुलकित सम्राट इस बार अपने रोल को ईमानदारी के साथ निभाने में कामयाब रहे। शरमन जोशी, मसुमेह मखीजा, अंकित राठी, आएशा अहमद हर किसी ने अपने किरदार को दमदार ढंग से निभाया। वहीं रिचा चड्डा का बदला अलग अंदाज आपको पसंद आ सकता है। यंग डायरेक्टर अर्जुन मुखर्जी की कहानी और किरदारों पर अच्छी पकड़ है। गाने बेवजह फिट किए गए जो कहानी की रफ्तार को धीमा करने का काम करते हैं। रेणुका शहाणे की शानदार ऐक्टिंग, कसी हुई स्क्रिप्ट और लीक से हटकर बनी यह फिल्म उन दर्शकों की कसौटी पर खरा उतरने का दम रखती है जो रोमांटिक, मसाला, ऐक्शन फिल्मों की भीड़ से अलग कुछ नया देखना चाहते है, तो इस फिल्म को देख सकते हैं।
__________________________
आज के दौर में प्यार, रोमांस, इश्क-विश्क भले ही डिजिटल हो गया है, मगर आज का युवा भी कहीं न कहीं पुराने दौर के रोमांस की ओर आकर्षित जरूर होता है। माय ब्रदर निखिल, आई एम, चौरंगा, शब जैसे गंभीर और सोचप्रेरक सिनेमा के लिए जाने जानेवाले निर्देशक ओनीर ने इस बार अपनी फिल्म को इसी डिजिटल यानी वॉट्सऐप रोमांस के इर्द-गिर्द बुना, मगर साथ ही वे प्यार के एसेंस को बरकरार रखने में कामयाब रहे हैं। अपनी पिछली फिल्मों में मुद्दों की बात कहने वाले ओनीर इस बार डिजिटल रोमांस के बहाने प्यार की कई परतें खोलते हैं। कहानी: अल्फाज (जैन खान दुर्रानी ) एक बेहद मशहूर, मगर अपनी असल पहचान को छिपाकर रखने वाला रेडियो जॉकी है। वह बेहद ही नम्र, सीधा-सादा, उदास तबीयत और लोगों से दूर रहने वाला युवा है। उसकी शायरी और शानदार आवाज ने उसके शो के सुनने वालों को दीवाना बना रखा है। दूसरी और अपनी मां (मोना अंबेगांवकर) के साथ रहने वाली आर्ची (गीतांजलि थापा) एक मीम आर्टिस्ट है, जो ल्युकेमेनिया जैसे त्वचा रोग के कारण कई लड़कों द्वारा नकारी जा चुकी है। वह भी अल्फाज की आवाज, अंदाज और शायरी की मुरीद है। वह टिंडर जैसी डेटिंग साइट्स पर लगातार ब्लाइंड डेट्स में उलझी रहती है, मगर अंदरूनी तौर पर कहीं न कहीं ऐसे सच्चे प्यार की तलाश में है, जो उसे उसके वास्तविक रूप में स्वीकारे। आर्ची के साथ काम करने वाला अप्पू ( श्रेय राय तिवारी) उससे प्यार करने लगता है, मगर आर्ची उसे अपना सच्चा दोस्त मानती है। एक रॉन्ग नंबर के जरिए आर्ची अल्फाज के संपर्क में आती है और फिर सिलसिला वॉट्सऐप की मजेदार बातों से आगे बढ़कर कॉल तक पहुंचता है। आर्ची इस बात से अंजान है कि जिसे वह मिस्टर इत्तेफाक के नाम से जानती है, असल में वही अल्फाज है। दोनों एक-दूसरे को चाहने लगते हैं, मगर अल्फाज का एक अतीत भी है, जिसकी घुटन और अपराधबोध से निकलकर ही वह आर्ची तक पहुंच सकता है। रिव्यू: निर्देशक के रूप में ओनीर ने मॉडर्न रोमांस को दर्शाने के लिए प्यार करने वाली मां, सच्चे दोस्त के रूप में दिल देने वाला आशिक, प्यार-मोहबत में रिजेक्शन का शिकार हुई नायिका जैसे आजमाए हुए नुस्खे डाले हैं, मगर कहानी को मुख्य पात्रों के जरिए वह फिल्म को आज के दौर की बना ले जाते हैं। फिल्म की लंबाई छोटी है, इसके बावजूद फर्स्ट हाफ स्लो है और कई दृश्य अस्पष्ट हैं। इंटरवल के बाद फिल्म न केवल रफ्तार पकड़ती है, बल्कि कहानी का विस्तार होता है और पहले भाग के अनकहे पहलू खुलने लगते हैं। फिल्म के कई दृश्य और संवाद 'टंग इन चीक' स्टाइल में दर्शकों का मनोरंजन करते हैं। क्लाइमेक्स आप पहले ही भांप जाते हैं। अल्फाज के रूप में जैन खान दुर्रानी और आर्ची की भूमिका में गीतांजलि थापा अपने किरदारों में याद रह जाते हैं। जैन खान दुर्रानी की यह पहली फिल्म है, मगर अपने किरदार को उन्होंने अपनी प्रभावशाली आवाज और अभिनय अदायगी से दर्शनीय बनाया है, हालांकि कुछ जगहों पर डायलॉग डिलिवरी और हाव-भाव में कच्चापन झलकता है, मगर वह उनके किरदार को सूट करता है। नैशनल अवॉर्ड विनर रहीं गीतांजलि इस फिल्म में भी आर्ची की असुरक्षा, हीनता, सच्चे प्यार की लालसा और खुशी को बखूबी निभा ले गईं हैं। मोना अंबेगांवकर और श्रेय राय तिवारी अपने चरित्रों में अच्छे साबित हुए हैं। सपोर्टिंग कास्ट ठीक-ठाक है। फिल्म में जुबिन नौटियाल और पलक द्वारा रीक्रिएट किया गया गाना 'पहला नशा' ताजगीभरा है। रोमांटिक फिल्म होने के नाते फिल्म का संगीत पक्ष और सबल हो सकता था। क्यों देखें: प्यार- मोहब्बत और हल्की-फुल्की फिल्मों के शौकीन यह फिल्म देख सकते हैं।
__________________________
कहानी: विंस्टन चर्चिल (गैरी ओल्डमैन) को यह निर्णय लेना है कि युनाइटेड किंगडम को अडोल्फ हिटलर से समझौता करना है या दूसरे विश्व युद्ध में लड़ते रहना है। रिव्यू: 'डार्केस्ट आवर' की शुरुआत में किंग जॉर्ज VI (बेन मेंडलसन) झिझकते हुए चर्चिल को प्रधानमंत्री बनाते हैं क्योंकि डनकर्क के बीच पर 3,00,000 ब्रिटिश सैनिकों को नाजी सैनिकों ने बंधक बना रखा है जबकि नाजियों ने लगभग पूरे यूरोप पर कब्जा कर रखा है। जहां क्रिस्टफर नोलन की 'डनकर्क' केवल बीच से इन सैनिकों को बचाए जाने पर आधारित है वहीं 'डार्के्सट आवर' इन दिनों के डॉक्युमेंट्स पर आधारित है जिसमें खासतौर से चर्चिल ने अपने देश के भविष्य के लिए किस तरह फैसले लिए थे, यह दर्ज है।चर्चिल की भूमिका निभाना काफी कठिन था लेकिन गैरी ओल्डमैन ने इसे बखूबी निभाया है और शायद अपनी सबसे अच्छी परफॉर्मेंस दी है। ओल्डमैन ने उस दौरान की स्थितियों के हिसाब से चर्चिल पर पड़े भारी बोझ को बखूबी दिखाया है। संभव है कि इस भूमिका के लिए ओल्डमैन को ऑस्कर नॉमिनेशन भी मिल जाए। ओल्डमैन के साथ ही इस फिल्म लिली जेम्स जैसी स्ट्रॉन्ग कास्ट है जिन्होंने उसकी सेक्रटरी एलिजाबेथ का किरदार निभाया है। बेन मेंडलसन ने हकलाते हुए किंग जॉर्ज की भूमिका को बखूबी निभाया है। स्टीफन डिलेन ने एडवर्ड वुड का किरदार निभाया है जो चर्चिल के सबसे बड़े विरोधी थे। इसके अलावा क्रिस्टन स्कॉट थॉमस ने क्लेमेंटाइन चर्चिल की भूमिका निभाई है जो अपने पति का साथ देती हैं।डायरेक्टर जो राइट ने फिल्म के मोमेंटम को पैशन के साथ बनाए रखा है साथ ही इसमें भारी बैकग्राउंड म्यूजिक और टॉप ऐंगल शॉट्स का बेहतरीन इस्तेमाल किया गया है। स्क्रीनप्ले सधा हुआ है जिसके कारण उस दौर की ऐतिहासिक घटनाओं को एक बार फिर देखने का मौका मिलता है। फिल्म के कई सीन दर्शकों को रिस्पॉन्स देने के लिए उकसाते हैं। अगर आप ऐतिहासिक घटनाओं पर बनी और बेहतरीन परफॉर्मेंस से सजी फिल्म देखना पसंद करते हैं तो 'डार्केस्ट आवर' को मिस न करें। 
__________________________
पिछले साल टोरंटो फिल्म फेस्टिवल के बाद मुंबई के मामी फिल्म फेस्टिवल में दर्शकों और क्रिटिक्स की जमकर वाहवाही बटोरने के बाद इस 'मुक्काबाज' को सिनेमाघरों तक पहुंचने में कुछ ज्यादा ही वक्त लग गया। बेशक, पिछले कुछ अर्से में बॉलिवुड में क्रिकेट को छोड़कर दूसरे खेलों पर भी फिल्में बनने लगी हैं तो दर्शकों की एक बड़ी क्लास इन फिल्मों को पसंद भी कर रही है, तभी तो हॉकी पर बनी 'चक दे इंडिया' से लेकर रेसलर मिल्खा सिंह पर बनी 'भाग मिल्खा भाग' और प्रियंका चोपड़ा स्टारर 'मैरीकॉम' के बाद कुश्ती पर बनी दोनों फिल्मों 'सुल्तान' और 'दंगल' बॉक्स ऑफिस पर रेकॉर्ड कलेक्शन करने में कामयाब रही। इसी कड़ी में अनुराग कश्यप के निर्देशन में बनी 'मुक्काबाज' को आप खेल पर बनी एक ऐसी फिल्म है कह सकते हैं, जो आपको कुछ सोचने पर मजबूर करती है। इस फिल्म की कहानी खुद फिल्म के लीड हीरो विनीत कुमार सिंह ने करीब चार साल पहले लिखी और कई प्रडयूसर से इस कहानी पर फिल्म बनाने के लिए अप्रोच किया, लेकिन विनीत खुद इस फिल्म में लीड किरदार निभाने की शर्त पर अपनी कहानी पर फिल्म बनाने की बात कर रहे थे सो उन्हें इसके लिए कुछ ज्यादा ही लंबा इंतजार करना पड़ा। अनुराग ने जब विनीत और मुक्ति सिंह की लिखी कहानी पर फिल्म बनाने के लिए हामी भरी तभी विनीत को साफ कह दिया पहले आप रिंग में जाकर मुक्केबाजी में परफेक्ट हो जाओ, प्रोफेशनल मुक्केबाजों के साथ रिंग में उतरकर मुक्केबाजी करो... उसके बाद ही फिल्म में लीड किरदार कर पाओगे। पहली बार अनुराग ने इस फिल्म में कई बॉक्सिंग टूर्नामेंट खेल चुके मुक्केबाजों को लिया। फिल्म में विनीत जहां इनके साथ रिंग में भिड़ते नज़र आ रहे हैं वहीं इन सबसे विनीत ने शूटिंग से पहले ट्रेनिंग ली। फिल्म के क्लाइमैक्स में विनीत भारत के पूर्व बॉक्सिंग चैंपियन रह चुके दीपक राजपूत से भिड़ते हैं तो वहीं टेक्निकल राउंड में वह, नीरज गोयत से जैसे नामी मुक्केबाजों के साथ भिड़ते नज़र आते हैं। इतना हीं नहीं अनुराग ने फिल्म को रिऐलिटी के और नजदीक रखने के मकसद से बॉक्सिंग के सीन की शूटिंग के लिए किसी कोरियॉग्रफर या ऐक्शन एक्सपर्ट की मदद नहीं ली और बॉक्सिंग मुकाबलों के सीन में विनीत रिंग के नामचीन मुक्केबाजों के साथ भिड़े जिसका खामियाजा भी उन्हें भुगतना पड़ा। शूटिंग के दौरान विनीत कई बार चोटग्रस्त हुए जिसके चलते फिल्म की शूटिंग रोकनी पड़ी।स्टोरी प्लॉट : बरेली की छोटी गलियों में अपने बड़े भाई के साथ रह रहे श्रवण सिंह (विनीत कुमार सिंह) का बस एक ही सपना है कि उसने मुक्केबाजी में अपना नाम कमाना है। गरीब तंग हाल फैमिली का श्रवण मुक्केबाजी की ट्रेनिंग लेने के मकसद से फेडरेशन में प्रभावशाली और दबंग भगवानदास मिश्रा (जिम्मी शेरगिल) के यहां जाता है, जहां भगवान दास बॉक्सर उसे बॉक्सिग की ट्रेनिंग देने की बजाए अपने घर के कामकाज में लगा देता है। श्रवण को यह मंजूर नहीं और एक दिन वह जब भगवान दास के चेहरे पर मुक्का जड़ देता है तो इसके बाद भगवान दास उसका करियर तबाह करने का मन बनाकर उसके रास्ते में रोड़े अटकाने में लग जाता है। वहीं भगवान दास की भतीजी सुनैना (जोया हुसैन) है, जो सुन तो सकती है लेकिन बोल नहीं सकती। पहली नजर में देखते ही श्रवण उस पर मर मिटता है। भगवान दास के होते जब श्रवण बरेली की ओर से टूर्नामेंट में हर बार खेलने से रोक दिया जाता है तो वह बनारस का रुख करता है, जहां कोच (रवि किशन) उसके टैलंट को पहचानता है। कोच को लगता है कि अगर मेहनत की जाए तो श्रवण नैशनल चैंपियन बन सकता है। जिला टूर्नामेंट जीतने के बाद श्रवण को रेलवे में नौकरी मिल जाती है। भगवान दास की मर्जी के खिलाफ श्रवण और सुनैना की शादी हो जाती है, लेकिन भगवान दास को यह मंजूर नहीं, इसलिए नैशनल चैंपियनशिप के मुकाबले से श्रवण को बाहर करने के लिए भगवान दास एक साजिश रचता है।मुक्केबाज श्रवण के किरदार में विनीत कुमार सिंह का जवाब नहीं। बॉक्सिंग रिंग में नामी मुक्केबाजों के साथ विनीत के फाइट्स सीन फिल्मी न होकर रिऐलिटी के बेहद करीब लगते हैं। विनीत की डायलॉग डिलीवरी किरदार के अनुरूप है तो वहीं अपनी हर बात को इशारों में रखने वाली सुनैना के रोल में जोया हुसैन ने मेहनत की है। जिम्मी शेरगिल की तारीफ करनी होगी कि उन्होंने भगवान दास मिश्रा के किरदार को ऐसे घिनौने और खतरनाक अंदाज के साथ पेश किया कि दर्शकों को इस किरदार से नफरत हो जाती है और इसका क्रेडिट यकीनन जिम्मी की बेहतरीन ऐक्टिंग को जाता है। वहीं कोच के रोल में रवि किशन अपने किरदार में खूब जमे हैं। अपने मिजाज के मुताबिक, अनुराग कश्यप फिल्म में गुंडाराज व जातिवाद पर उभरते खिलाड़ियों के संघर्ष को भी पेश करने में कामयाब रहे हैं। बेशक अनुराग की इस फिल्म की कहानी उत्तर प्रदेश के एक छोटे से शहर की है, लेकिन कहानी पेश करने का अंदाज उत्तर प्रदेश ही नहीं बल्कि हर उस राज्य का है जहां अभी भी बॉक्सिंग की पहचान है। फिल्म के संवाद बेहतरीन हैं। फिल्म के संवादों में उत्तर प्रदेश की बोली की महक आती है। फिल्म के लीड किरदार श्रवण सिंह का यह डायलॉग 'माइक टायसन हैं हम उत्तर प्रदेस के', 'एक ठो धर दिए न तो प्राण पखेरू हो जाएगा आपका' दर्शकों को तालिया बजाने को मजबूर करता है। रचिता सिंह का संगीत टोटली फिल्म के मिजाज के मुताबिक है, वहीं फिल्म का माइनस पॉइंट फिल्म की सुस्त रफ्तार के साथ बेवजह कहानी को खींचना है। इंटरवल से पहले कई सीन लंबे किए गए। अगर अनुराग 15-20 मिनट की फिल्म पर कैंची चलाते तो फिल्म की रफ्तार दर्शकों को कहानी के साथ पूरी तरह बांधकर रखती।
__________________________
कहानी: मुंबई पुलिस का एक पुलिसवाला आदी (विजय वर्मा) क्राइम ब्रांच जॉइन करता है और अपने पहले ही केस में वह इस कशमकश में फंस जाता है कि उसे बचकर भागते एक कत्ल के आरोपी को शूट करना चाहिए या नहीं।रिव्यू: क्राइम-ड्रामा फिल्म 'मॉनसून शूटआउट' से डायरेक्शन की शुरुआत करने वाले अमित कुमार ने इस फिल्म की कहानी से ज्यादा स्टाइल पर ध्यान दिया है। फिल्म की पूरी कहानी इस बात पर टिकी है कि आदी का सामना जब कत्ल के आरोपी शिवा (नवाज़ुद्दीन सिद्दीकी) से होता है तो उसका एक फैसला कैसे उसकी और शिवा की पूरी जिंदगी बदल सकता है। आदी इस दुविधा में फंसा हुआ है कि उसे सही रास्ता चुनना चाहिए या गलत या फिर जिंदगी में बीच के रास्ते पर चलना चाहिए। हालांकि जब उसका सच से सामना होता है तो उसे महसूस होता है कि जिंदगी आदमी के किसी भी फैसले के ऊपर निर्भर रहने का मौका नहीं देती है। फिल्म की कहानी में दिखाया गया है कि किस तरह एक पुलिसवाले के निर्णय और काम में समझौता, निष्पक्षता और नैतिकता शामिल रहती है। जहां फिल्म की कहानी दर्शकों को बांधे रखती है वहीं इसके साथ किया गया ट्रीटमेंट कमजोर साबित होता है। फिल्म के हीरो के किसी निर्णय के तीन वर्जन से शुरू होने वाली फिल्म का अंत दर्शकों को निराश करता है। फिल्म का स्क्रीनप्ले अच्छा है लेकिन जब यह पर्दे पर उतारा गया तो इसमें इतनी सटीकता नहीं दिखती है। फिल्म की सिनेमैटॉग्रफी में मुंबई शहर के मिजाज को बेहतरीन तरीके से दर्शाया गया है। अपनी पहली फिल्म में विजय वर्मा ने अच्छा काम किया है और कातिल के रूप में नवाज़ुद्दीन सिद्दीकी ने नेगेटिव रोल बेहतरीन तरीके से निभाया है। फिल्म के ऐक्टर्स ऐसे रोल पहले भी निभा चुके हैं जिसके कारण उन्हें अपने कैरक्टर को स्क्रीन पर पूरी तरह जीवंत करने का मौका नहीं मिला है। हालांकि अगर क्राइम-ड्रामा टाइप की फिल्में आपको पसंद हैं तो आप इसे एक बार जरूर देख सकते हैं। 
__________________________
इन फुकरों से आप पहले भी मिल चुके हैं और आपने इन्हें पंसद भी किया। यही फुकरे अब एकबार फिर आपके सामने हैं, पहली फिल्म की तरह इस फिल्म में भी यह फुकरे किसी काम के नहीं हैं, लेकिन इनके सपने राजकुमारों जैसे हैं। बतौर प्रड्यूसर फरहान अख्तर सोलो हीरो फिल्म बनाना शायद पसंद नहीं करते, तभी तो उनकी पिछली फिल्में 'दिल चाहता है' और 'जिंदगी न मिलेगी दोबारा' कई किरदारों को लेकर बनाई थीं। ग्लैमर इंडस्ट्री में माना जाता है कि अगर आप करोड़ों के बजट में फिल्म बना रहे हैं तो किसी एक हीरो पर डिपेंड रहने की बजाए दो तीन किरदारों को लेकर फिल्म बनाना फायदे का सौदा है।स्टोरी प्लॉट : स्कूल स्टडी करने के बाद हनी ( पुलकित सम्राट ) और चूचा (वरुण शर्मा) की दोस्ती कम नहीं हुई। इनकी दोस्ती अभी भी पहले की तर्ज पर बरकरार है। वैसे, चूचा की मां को इनकी दोस्ती कतई पसंद नहीं हैं। चूचा पहले से दिल ही दिल में लेडी डॉन भोली पंजाबन ( रिचा चड्डा ) को दिल दे चुका है। अब यह बात अलग है भोली को उसकी शक्ल तक पसंद नहीं। चूचा का सपना है कि वह भी अपने दोस्त हनी की तरह खूबसूरत लड़कियों को पटाने में एक्सपर्ट बन जाए। इनकी मंडली के तीसरे मेम्बर लाली (मनजोत सिंह) को न चाहकर भी अपने पापाजी की हलवाई की दुकान पर काम करना होता है। फुकरा टीम का मेम्बर जफर (अली फजल) अपनी प्रेमिका के साथ शादी करके खुशहाल जिंदगी गुजारना चाहता है। इस टीम के साथ पंडित जी (पकंज त्रिपाठी) भी है जो हर मुश्किल से अक्सर इस टीम को बाहर निकालता है। पिछली फिल्म के क्लाइमैक्स में भोली पंजाबन को इसी फुकरा टीम की वजह से मोटा नुकसान होता है और इतना हीं नहीं भोली को जेल जाना पड़ता है। अब एक साल गुजर चुका है, भोली जेल से बाहर आती है। उसके गैंग के दो वफादार अफ्रीकन मेम्बर उसके साथ हैं। भोली जेल से बाहर आकर सबसे पहले इन फुकरों को सबक सिखाने का फैसला करती है। भोली के खास आदमी इन फुकरों को लेकर भोली के अड्डे पर आते हैं। भोली इन सभी को जमकर टॉर्चर करती है। चूचा के पास एक खास वरदान है, जिसके चलते चूचा सपने में जो भी देखता है वह बाद में सही साबित होता है। भोली पंजाबन का नुकसान चुकाने के मकसद से फुकरा टीम भोली से कुछ और रकम लेकर लॉटरी का नंबर निकालने का काम शुरू करते हैं, जिसमें चूचा पहले ही इन्हें सही नंबर बता देता है। शहर के लोग फुकरा टीम की लॉटरी में अपनी जमा-पूंजी लगाते हैं। पैसा लगाने वालों को डबल रकम मिलती है। चूचा की खास शक्ति के चलते फुकरा टीम का यह बिज़नस खूब चल निकलता है। पंडित जी अब इस बिज़नस में इनके साथ हैं। तभी दिल्ली और बॉर्डर के इलाके में लॉटरी के बिज़नस से जुड़े मिनिस्टर का धंधा फुकरा टीम के लॉटरी के बाद बंद होने की कगार पर पहुंच जाता है। ऐसे में मिनिस्टर एक ऐसी चाल चलता है जिससे फुकरा टीम को लॉटरी में करोड़ों का घाटा हो जाता है।'फुकरे' की कहानी में कुछ भी नयापन नहीं है। ऐसी फिल्म को आप रिऐलिटी के तराजू के पैमाने पर रखकर नहीं देख सकते। वहीं अगर आपने पिछली फिल्म देखी है तो आपको बार-बार यही महसूस होगा कि पिछली फिल्म इससे कहीं ज्यादा अच्छी थी। दरअसल, इस बार डायरेक्टर लांबा ने बेशक किरदारों पर तो काफी मेहनत की, लेकिन स्टोरी और स्क्रीनप्ले पर ध्यान नहीं दिया। हनी (पुलकित), चूचा (वरुण) और पंडित जी (पकंज त्रिपाठी) की गजब की केमिस्ट्री है। इन तीनों ने अपने किरदारों को पावरफुल बनाने के लिए बहुत मेहनत की है। पंडित जी के किरदार में पंकज त्रिपाठी का जवाब नहीं। वहीं भोली पंजाबन का जो बिंदास बेबाक अंदाज पिछली फिल्म में नजर आया, वह इस बार नदारद है। वरुण शर्मा की ऐक्टिंग लाजवाब है, वह जब भी स्क्रीन पर आते हैं तभी हॉल में हंसी के ठहाके सुनाई देते हैं। पुलकित ने अपने किरदार को अच्छे ढंग से निभाया, लेकिन पुलकित की ऐक्टिंग पर सलमान खान का असर इस फिल्म में भी नजर आता है। अली जफर और मनजोत सिंह के पास इस बार करने के लिए बहुत कम था। अगर क्लाइमैक्स की बात करें तो ऐसा लगता है जैसे डायरेक्टर ने ट्रैक से उतरती फिल्म को ट्रैक पर लौटाने के लिए को जल्दबाजी में निपटा दिया। डायरेक्टर मृगदीप सिंह लांबा के पास एक कमजोर कहानी थी, जिसे उन्होंने बॉक्स आफिस पर बिकाऊ मसालों का तड़का लगाकर पेश कर दिया। टाइटल सॉन्ग को छोड़ दें तो 'ओ मेरी महबूबा' गाने को फिल्म में वेस्टर्न अंदाज में अच्छे ढंग से फिट किया गया है। 'तू मेरा भाई नहीं है' गाना स्क्रीन पर देखने में अच्छा लगेगा इसके बावजूद फिल्म में ऐसा कोई गाना नहीं है जो हॉल से बाहर आने के बाद म्यूजिक लवर्स की जुंबा पर रहे।क्यों देखें : इस फुकरा टीम के साथ आपकी मुलाकात तभी मजेदार हो सकती है जब आप पिछली फिल्म को भुलाकर इनसे बहुत ज्यादा उम्मीदें नहीं रखकर मिलेंगे तो आपको फिल्म पैसा वसूल लगेगी।कलाकार : रिचा चड्डा, पुलकित सम्राट, मनजोत सिंह, वरुण शर्मा, पकंज त्रिपाठी, अली फजल, विशाखा सिंह, प्रिया आनंदनिर्माता : रितेश सिधवानी, फरहान अख्तरनिर्देशन : मृगदीप सिंह लांबा
__________________________
बॉक्स आफिस पर 'आई एम कलाम' और 'जलपरी' जैसी फिल्में बेशक कुछ खास न कर पाई हो लेकिन इन फिल्मों में डायरेक्टर ने अलग-अलग सब्जेक्ट को पूरी ईमानदारी के साथ पेश करने का जज्बा पेश किया है। उसी जज्बे का नतीजा है कि टिकट खिड़की पर अपनी प्रॉडक्शन कॉस्ट तक भी ना बटोरने वाली इन फिल्मों के डायरेक्टर नीला माधव पांडा को क्रिटिक्स के साथ-साथ दर्शकों के उस क्लास की भी जमकर तारीफें मिली जो फिल्म एंटरटेनमेंट के लिए नहीं बल्कि मुंबइयां फिल्मों की भीड़ से दूर कुछ अलग देखना चाहते है। लंबे अर्से के बाद पांडा अब जब 'कड़वी हवा' के साथ लौटे तो उनसे दर्शकों की इसी क्लास ने कुछ अलग टाइप की फिल्म की आस पहले से लगा रखी थी। इस बार भी वह अपने मकसद में पूरी तरह से कामयाब रहे। इस फिल्म में भी बॉलिवुड फिल्मों में नजर आने वाले मसाले देखने को नहीं मिलते तो वहीं फिल्म के कई सीन और करीब पौने दो घंटे की फिल्म का क्लाइमेक्स हॉल में बैठे दर्शकों को झकझोर कर रख देता है। क्लाइमेट चेंज पर बनी इस फिल्म को अगर आप देखना भी चाहे तो आपको कहीं दूर जाना पड़ सकता है वजह वहीं है बॉक्स ऑफिस के मसाले न होने और बिना प्रमोशन के रिलीज हुई इस फिल्म को अपने यहां लगाने से ज्यादातर मल्टिप्लेक्स समूहों ने खुद को दूर ही रखा। स्टोरी प्लॉट: दूरदराज के एक छोटे से गांव में अंधा किसान (संजय मिश्रा) ऐसे सूखाग्रस्त गांव रहता है, जहां कभी कभार ही बारिश होती है, इस किसान के बेटे मुकुंद ने भी खेती के लिए बैंक से कर्ज लिया हुआ है जो अब फसल बर्बाद होने की वजह से लौटा नहीं पा रहा है। दरअसल, इस गांव में खेती करने से किसान हिचकिचाते हैं, वजह बैंक से कर्ज लेकर अगर खेती कर भी ली जाए तो बारिश न होने की वजह से पूरी खेती बर्बाद हो जाती है। पिछले कई सालों से इस गांव के किसानों की खेती बारिश ना होने की वजह से चौपट हो चुकी है, इस वजह से यहां के किसान बैंक लोन नहीं चुका पा रहे और इसी दबाव में एक के बाद एक किसान आत्महत्या कर रहा हैं। इस सिंपल सी कहानी में उस वक्त अनोखा टिवस्ट आता है जब मुकुंद का अंधा पिता बैंक का लोन वसूलने गांव में आने वाले गुनू बाबू (रणवीर शौरी) के साथ एक ऐसी अनोखी डील करता है जिससे उसका बेटा कर्ज के बोझ से बाहर आ सके। पूरे गांव के किसान गुनू बाबू को यमराज की तरह मानते है इसकी वजह गुनू बाबू जब भी कर्ज वसूली के लिए गांव आते ही उन्हीं दिनों कई किसान आत्महत्या करते है। संजय मिश्रा इससे पहले भी कई ऐसी बेहतरीन भूमिकाएं कर चुके है जो दर्शकों और क्रिटिक्स को आज भी याद है, इस फिल्म में अंधे किसान का किरदार संजय ने जिस ईमानदारी के साथ निभाया है उसकी जितनी भी तारीफ की जाए कम है संजय ने अपनी शानदार ऐक्टिंग से इस किरदार को जीवंत कर दिया है। वहीं गुनू बाबू के रोल में रणवीर शौरी की ऐक्टिंग का भी जवाब नहीं, इतना ही नहीं फिल्म के हर कलाकार ने अपने किरदार को पूरी ईमानदारी के साथ निभाया है। नीला माधव पांडा की तारीफ करनी चाहिए कि उन्होंने क्लाइमेट चेंज के गंभीर मुद्दे पर बॉक्स आफिस की एक बार फिर परवाह किए बिना फिल्म बनाई। नीला पंडा ने तब जबकि पर्यावरण के गंभीर मुद्दे पर जमकर बयानबाजी चल रही है, ऐसे में लोगों को पर्यावरण के बारे में सोचने और जागृत करने के लिए फिल्म बनाई जो बेशक टिकट खिड़की पर कुछ खास न कर पाए लेकिन फिल्म देखने वाले जरूर नीला की जमकर तारीफें करेंगे। पौने दो घंटे की इस फिल्म में गुलजार साहब की एक नज्म के साथ सााथ 'मैं बंजर' गाना भी है जो सब्जेक्ट पर पूरी तरह से फिट बैठता है। अगर आप रिऐलिटी को और करीब से देखना चाहते है तो क्लाइमेट चेंज पर पूरी ईमानदारी के साथ बनी इस फिल्म को एंटरटेनमेंट की परवाह दरकिनार करके देख सकते है।
__________________________
कहानी: भ्रष्टाचार विरोधी आंदोलन के बाद अरंविद केजरीवाल अपने टीम मेंबर्स के साथ दिल्ली विधानसभा चुनाव लड़ने के लिए एक नई पॉलिटिकल पार्टी का गठन करते हैं। यह पार्टी किस तरह अपने गठन के तुरंत बाद सत्ता में आ जाती है और दोबारा चुनाव होने पर पूर्ण बहुमत में वापसी करते हैं।रिव्यू: एक अच्छी डॉक्यूमेंट्री की यह खासियत होती है कि वह आपके सामने उन इवेंट्स को सामने रखती है जिन्हें आप भूल चुके हैं और यह इवेंट्स काल्पनिक नहीं होते। ऐन इन्सिग्निफिकंट मैन में बखूबी इसे बढ़चढ़ कर दिखाया गया है। अरविंद केजरीवाल ने इस फिल्म में अपनी ही भूमिका निभाई है। इस फिल्म को बनाने वाले खुशबू रंका और विनय शुक्ला ने इस फिल्म को शूट करने के लिए खुद को इस पूरे हंगामे के बीच रखा है कि किस तरह पॉलिटिकल पार्टी का गठन हुआ। डायरेक्टर्स ने हंगामे के बीच जाने के लिए खुद को दी गई छूट का भरपूर फायदा उठाया है। इस फिल्म की सबसे अच्छी खूबी यह है कि पूरे 96 मिनट में कहानी के साथ पूरी तरह ऑब्जेक्टिविटी बरती गई है। फिल्म में केजरीवाल के सबसे बुरे दौर को भी दिखाया गया है। इसके अलावा पार्टी के एक नेता की मौत और चुनाव प्रचार के दौरान पार्टी कार्यकर्ताओं के बीच हल्की-फुल्की बातचीत को भी दिखाया गया है। यहां तक कि फिल्म में वह क्षण भी दिखाया गया है जब पार्टी कार्यकर्ता केजरीवाल से यह सवाल पूछ रहे हैं कि उन्होंने आखिर किस आधार पर चुनाव में उम्मीदवारों का चयन किया है। इस पूरी डॉक्यूमेंट्री का सबसे मजबूत पक्ष अभिनव त्यागी और मनन भट्ट की बेहतरीन एडिटिंग है। इसके कारण फिल्म देखते हुए आपको ऐसा लगता है कि आप कोई डॉक्यूमेंट्री नहीं बल्कि एक थ्रिलर फिल्म देख रहे हैं। इस कारण आप आखिरी पलों तक फिल्म देखने के लिए मजबूर हो जाते हैं। यह एक ऐसी छोटी भारतीय फिल्म है जो इतनी महत्वपूर्ण है जिसे शायद आप इस वीकेंड पर देखना पसंद करें।
__________________________
राजकुमार राव की पिछली कई फिल्में बॉक्स ऑफिस पर अपनी लागत बटोरने के साथ अच्छी-खासी कमाई करने में भी कामयाब रही हैं। रॉव की पिछली फिल्म 'न्यूटन' ऑस्कर में एंट्री पाने में कामयाब रही तो 'बहन होगी तेरी', 'बरेली की बर्फी' को क्रिटिक्स और दर्शकों ने सराहार। अगर 'शादी में जरूर आना' की बात करें तो इस फिल्म में बेशक रत्ना सिन्हा ने अपनी ओर से एक बेहतरीन कॉन्सेप्ट उठाया तो लेकिन डायरेक्टर ने इस सिंपल कहानी को बेवजह इस तरह खींचा कि इंटरवल के बाद फिल्म दर्शकों का इम्तिहान लेने लगती है। फिल्म की रिलीज़ से पहले डायरेक्टर ने अपनी इस फिल्म को मीडिया और दर्शकों में हॉट करने के मकसद से कुछ विवादों का सहारा भी लिया तो फिल्मी मैगज़ीन्स में रॉव और कृति को लेकर जमकर गॉशिप भी आई, लेकिन बॉक्स ऑफिस पर फिल्म को इनका कुछ खास फायदा मिलने वाला नहीं है। अलबत्ता राव की पिछली तीन फिल्मों में दमदार ऐक्टिंग का फायदा फिल्म को कहीं न कहीं मिल सकता है। वैसे भी इस फिल्म को देखने की यही दो खास वजहें हैं, एक कहानी का रिऐलिटी के नजदीक होना और दूसरा लीड किरदार सत्तु में रॉव की बेहतरीन ऐक्टिंग। स्टोरी प्लॉट: कहानी कानपुर शहर से शुरू होती है। एक दफ्तर में कर्ल्क सत्येंद्र मिश्रा उर्फ सत्तु (राजकुमार राव) को उसके मामा शादी के लिए एक लड़की की फोटो दिखाते हैं। लड़की की फोटो को देखते ही सत्तु की फैमिली पसंद कर लेती है, लेकिन आरती शुक्ला (कृति खरबंदा) की मां चाहती है कि उसकी बेटी शादी से पहले अपने होने वाले पति से एक बार मिल ले। शुरुआत में आरती शादी के लिए हां नहीं करती और इसकी वजह उसे अपना करियर बनाकर अपने सपनों को साकार करना है, लेकिन अपने पापा की जिद के चलते आरती शादी करने के लिए राजी हो जाती है। सत्येंद्र और आरती को इस अरेंज मैरिज के लिए मिलवाया जाता है और पहली ही मुलाकात में आरती और सत्तु एक-दूसरे को दिल दे बैठते हैं। इसके बाद दोनों की फैमिली इनकी शादी की तैयारियों में लग जाती है, लेकिन ठीक शादी वाले दिन दुल्हन आरती मंडप से गायब हो जाती है। सत्तु को लगता है कि आरती ने उसके साथ धोखा किया है और वह अब उसका मकसद आरती से बदला लेना है। सीधा-सादा सत्तु अब एंग्रीमैन बन जाता है।'शादी में जरूर आना' के लीड किरदारों से खास बातचीतअगर ऐक्टिंग की बात करें तो मानना होगा कि राव अब हर तरह के किरदार करने में एक्सपर्ट हो चुके हैं, यहां भी सत्तु के किरदार में रॉव का जवाब नहीं है। कृति खरबंदा अपने रोल में बस ठीक-ठाक रही हैं। वैसे भी यह रॉव के इर्दगिर्द घूमती कहानी है सो बाकी कलाकारों को वैसे भी कुछ ज्यादा करने का मौका ही नहीं मिला। डायरेक्टर ने इस सीधी कहानी को इंटरवल से पहले तो सही ट्रैक पर रखा, लेकिन इंटरवल के बाद क्लाइमैक्स को न जाने क्यों मुंबइया फिल्मों की तर्ज पर करने के लिए फिल्म को बेवजह खींचा है। फिल्म में गाने हैं, शादी के इस सीजन में फिल्म का 'पल्लू लटके' गाना इस बार खूब बज सकता है। इस गाने को नए स्टाइल में पेश किया गया है, बेशक यह गाना माहौल और फिल्म में पूरी तरह से फिट है लेकिन बाकी गाने फिल्म की स्पीड को कम करने का काम करते हैं, वहीं किसी गाने में इतना दम नहीं कि हॉल से बाहर आकर आपको याद रहे। क्यों देखें : अगर आप राजकुमार राव के फैन है और अपने चहेते ऐक्टर की सभी फिल्में देखते हैं तो इस शादी में भी जाएं, लेकिन इस शादी में इतना भी दमखम नहीं है कि शादी में जरूर ही जाना है। 
__________________________
वर्किंग कपल की रोजमर्रा की लाइफ ऑफिस से शुरू हुई टेंशन इनकी पर्सनल लाइफ में अनजाने में ही सही अक्सर एंटर कर ही जाती है और यहीं से शुरू होता है इनमें एक ऐसा तकरार जो इन्हें यह सोचने पर मजबूर कर देता है कि क्या करियर और पर्सनल लाइफ को लेकर लिया उनका हर फैसला सही है! इस हफ्ते रिलीज़ हुई रिबन में डायरेक्टर राखी ने इस टॉपिक को ईमानदारी के साथ सिल्वर स्क्रीन पर पेश करने की अच्छी कोशिश की है। हालांकि चालू-मसाला और टाइम पास करने के मकसद से थिअटर का रुख करने वाले दर्शक निराश हो सकते हैं। मुंबई की एक मिडल क्लास कपल के इर्दगिर्द घूमती इस कहानी में डायरेक्टर ने जहां वर्किंग कपल के मुद्दे को पेश करने के साथ बच्चों के यौन उत्पीड़न के मुद्दे को भी कहानी का अहम हिस्सा बनाकर पेश किया है। स्टोरी प्लॉट: करण मेहरा (समित व्यास), साहना मेहरा (कल्कि कोचलिन) अब पूरी तरह से मुंबई में सेट हो चुके हैं। करण एक बिल्डिंग कंस्ट्रक्शन कंपनी में साइट इंजिनियर है तो वहीं साहना भी एक कॉर्पोरेट कंपनी में स्ट्रैटिजी मैनेजर है। मुंबई की एक सोसाइटी के एक फ्लैट में अपनी लाइफ जी रहे इस हैप्पी कपल की लाइफ उस वक्त डिस्टर्ब हो जाती है जब सहाना को पता चलता है कि वह मां बनने वाली है। सहाना से यह खबर सुनकर जहां करण बेहद खुश होता है वहीं सहाना अपनी प्रेग्ननेंसी की खबर से अपसेट है। दरअसल, सहाना को लगता है कि लाइफ के जिस मोड़ पर अब वह और करण हैं उन्हें बच्चे के लिए अभी कम से दो से तीन साल का इंतजार करना चाहिए। ऐसे में सहाना सबसे पहले अबॉर्शन के बारे में सोचती है। करण सहाना को समझाता है कि आने वाले बच्चे की जिम्मेदारियां वह दोनों एकसाथ आपस में हैंडल कर लेंगे, तब जाकर साहना मां बनने का फैसला करती हैं। सहाना अपने ऑफिस से तीन महीने की छुट्टी लेती है, लेकिन सहाना को अंदर ही अंदर यह डर भी सता रहा है कि प्राइवेट क्या इन तीन महीनों में कंपनी में उसकी जॉब और पोजिशन बरकरार रह पाएगी! इसी बीच सहाना एक प्यारी सी बच्ची की मां बन जाती है। तीन महीने की मैटरनिटी लीव के बाद जब सहाना ऑफिस लौटती है तो ऑफिस में अब सब कुछ पहले जैसा नहीं है। इन तीन महीनों में सहाना की पोजिशन बॉस ने किसी दूसरे को दे दी है, इन हालात में काम कर पाना सहाना को मंजूर नहीं, सो वह अपनी नई जॉब की तलाश में लग जाती है। सहाना को अब एक दूसरे ऑफिस में अच्छी नौकरी मिली जाती है, लेकिन तभी करण को अपनी जॉब के सिलसिले में मुंबई से दूर शिफ्ट होना पड़ता है। खैर किसी तरह सहाना इन हालात का सामना करती है। सहाना की बेटी अब स्कूल जाने लगी है। एक दिन स्कूल बस का कंडक्टर जब बेबी को लेने नहीं आता तो करण बेटी को स्कूल बस में छोड़ने लिफ्ट में आता है, लिफ्ट में नन्हीं अर्शी एक चॉकलेट की चाह में कुछ ऐसा करके दिखाती है कि सुमित भौंचक्का रह जाता है। जल्दी ही उसकी समझ में आ जाता है कि उनकी करीब चार साल की बेटी के साथ कोई बहुत गलत कर रहा है। ऐक्टिंग: कल्कि कोचलिन ने एकबार फिर कमाल की ऐक्टिंग की है, सहाना के किरदार को कल्कि ने अपने लाजवाब अभिनय से जीवंत कर दिखाया है। वहीं एक फैमिली के लिए समर्पित हज्बंड और पिता के किरदार में सुमित व्यास खूब जमे हैं। पूरी फिल्म में सुमित और कल्कि की गजब की ऐक्टिंग है। 'चरखा घूम रहा है' कई म्यूजिक चार्ट में टॉप टेन में शामिल हो चुका है। डायरेक्टर राखी ने बेशक कहानी और स्क्रिप्ट से कहीं समझौता नहीं किया, लेकिन इंटरवल से पहले फिल्म की बेहद स्लो दर्शकों के सब्र का इम्तिहान लेती है, वहीं फिल्म का क्लाइमैक्स सवालिया है जो दर्शकों की बड़ी क्लास को पसंद नहीं आएगा। क्यों देखें: मुंबई जैसे महानगर में वर्किंग कपल की जिंदगी को डायरेक्टर ने असरदार ढंग से पेश किया है, वहीं अंत तक पूरी फिल्म एक ट्रैक पर है। अगर आपको चालू-मसाला फिल्मों की भीड़ से दूर हटकर बनी अलग जॉनर की फिल्में पसंद आती हैं तो इस फिल्म को मिस न करें।
__________________________
कहानी: इंसिया मलिक (जायरा) एक 15 साल की टैलंटेड स्कूल गर्ल है जो बड़ौदा की रहने वाली है। इंसिया की भावनाएं बहुत आहत होती हैं क्योंकि उसके मां-बाप के रिश्ते अच्छे नहीं है। फिर भी इंसिया अपने गायक बनने के सपने को पूरा करने के लिए जी-जान से कोशिश करती है। इसके अलावा वह अपनी मां को अपने कंजर्वेटिव और हिंसक पिता से दूर करने के प्रयास भी करती है। रिव्यू: जब आमिर खान किसी फिल्म के पीछे हों तो आप अंदाजा लगा सकते हैं कि फिल्म बेहतरीन होगी। आमिर ने फिल्म में एक अजीब से म्यूजिक डायरेक्टर शक्ति कुमार की भूमिका निभाई है। इस फिल्म से डायरेक्शन में डेब्यू करने वाले डायरेक्टर अद्वैत चंदन हैं जिन्होंने आमिर के साथ काम सीखा है। इस फिल्म में आपको इमोशंस, खुशी, आंसू, जोश और उत्सुकता देखने को मिलेगी।फिल्म में कुछ भी नया नहीं है। यह एक लड़की की लड़ाई है या एक ऐसी महिला की कहानी है जो अपनी हिंसक शादी से बाहर निकलना चाहती है। ऐसी कहनियों पर पहले भी फिल्में बन चुकीं हैं लेकिन इस फिल्म को अलग तरह से नैरेट करने का तरीका इसे औरों से अलग करता है जो आपको फिल्म के साथ बांधे रखता है। आप फिल्म मां-बेटी की फ्रस्टेशन को समझ सकते हैं जिनके घर में उनके इमोशंस तक को बंधक बना लिया गया है। जब इंसिया खुद को आजाद कर लेती है तो आप अपनी आंखों से आंसू पोंछ रहे होंगे और उसकी इस जीत के लिए ताली जरूर बजाएंगे। आमिर अपनी अदाकारी से पूरे सीन पर छा जाते हैं। फिल्म में उनका कैरक्टर अमेरिकन आयडल के जज ब्रैश सिमोन कॉवेल और बॉलिवुड के 90 के दशक के म्यूजिक डायरक्टरों का मिला-जुला रूप दिखता है लेकिन फिल्म में आगे आप इस किरदार की बारीकियों को देखते हैं। यह भी देखना अच्छा लगता है कि फिल्म में खुद को लाइम लाइट में लाने के लिए आमिर ने छोटी सी जायरा के साथ कहीं भी अन्याय नहीं किया है। जायरा को फिल्म में देखना खुशी देता है। फिल्म में मां के रोल में नज़मा (मेहर), चिंतन (तीर्थ शर्मा) और चाइल्ड ऐक्टर गुड्डू (कबीर) ने भी अपने किरदार बखूबी निभाए हैं। फिल्म में अमित त्रिवेदी का म्यूजिक आपको सुकून देता है लेकिन फिल्म के लिहाज से यह उतना बेहतरीन नहीं है जैसा इसे होना चाहिए था। कौसर मुनीर के गीत भी ठीकठाक हैं। क्यों देखें: अगर आपकी दुनिया आपकी मां के इर्द-गिर्द घूमती है तो आप इस फिल्म को ज़रूर देखें। लड़कियों को तो यह फिल्म हर हालत में देखनी ही चाहिए। 
__________________________
हीरो के डबल रोल वाली फिल्में पिछले कुछ अरसे में कईं रिलीज हो चुकी हैं, लेकिन अब से करीब दो दशक पहले सलमान खान के साथ 'जुड़वा' बना चुके डायरेक्टर डेविड धवन ने एक बार फिर दिखा दिया है कि बात चाहे हीरो को डबल रोल में लेकर डबल एंटरटेनमेंट की हो या फिर डबल मस्ती की, वह इस जॉनर के मास्टर हैं। फिर चाहे उनका हीरो सलमान खान हो या फिर उनका खुद का बेटा वरुण धवन। करीब 20 साल बाद फिर से बनी जुड़वा 2 की कहानी वही पुरानी है और डायरेक्टर भी डेविड धवन ही हैं। लेकिन फिल्म को उन्होंने आज के अंदाज में एकदम नए फ्लेवर में पेश किया है। फिल्म में राजा (वरुण धवन) और प्रेम (वरुण धवन) जुड़वा बच्चे हैं, जिन्हें एक स्मगलर उनके पापा से दुश्मनी की वजह से अलग कर देता है। स्मगलर के गुंडों से बचने के लिए प्रेम के पैरंट्स उसे लेकर लंदन ले जाते हैं। जबकि राजा को मुंबई में एक गरीब औरत ने पाला है। वक्त के साथ दोनों राजा और प्रेम मुंबई व लंदन में जवान होते हैं। वक्त एक बार फिर खुद को दोहराता है, जब राजा उस स्मगलर के बेटे के गुंडों से बचने के लिए लंदन भागता है। लंदन की फ्लाइट में तेज-तर्रार राजा की मुलाकात अलीष्का (जैकलीन फर्नांडिस) से होती है। वहीं सीधा-सादा प्रेम जब कॉलेज पहुंचता है, तो वहां समारा (तापसी पन्नू) उसे रैंगिंग से बचाती है। उसके बाद शुरू होता है फुल मस्ती का दौर। प्रेम और राजा के हमशक्ल होने के चलते उनकी गर्लफ्रेंड्स से लेकर फैमिली, कॉलेज और वर्कप्लेस तक पर कंफ्यूजन होता है और साथ में फुल एंटरटेनमेंट भी।इंटरवल तक फिल्म में फुल मस्ती होती है। उसके बाद वही होता है, जो हिंदी फिल्मों में हमेशा से होता आया है। राजा अपनी बिछड़ी हुई फैमिली से मिल जाता है और साथ ही स्मगलर और उसके बेटे को भी सबक सिखा देता है। प्रेम और राजा का कंफ्यूजन खत्म होता है और दोनों की गर्लफ्रेंड्स भी उनकी हो जाती हैं। इस तरह हैपी एंडिंग पर फिल्म दी एंड होती है। डेविड धवन ने दो दशक बाद दोबारा से जुड़वा बनाने का रिस्क लिया, तो हर किसी को यह आशंका थी कि सलमान खान की जगह कोई और कैसे ले सकता है, लेकिन वरुण धवन ने न सिर्फ इस चैलेंज को स्वीकार किया, बल्कि खूबसूरती से निभाया भी। वहीं फिल्म के क्लाईमैक्स में सलमान खान की डबल रोल में एंट्री दर्शकों के एंटरटेनमेंट को डबल कर देती है। वरुण ने न सिर्फ प्रेम और राजा दोनों के रोल को बखूबी निभाया है, बल्कि शाहरुख से लेकन सलमान तक की हिट फिल्मों के डायलॉग की मजेदार मिमिक्री भी की है, जिन्हें सुनकर दर्शक सिनेमा में ही लोट-पोट हो जाते हैं। वरुण ने दिखा दिया है कि वह लंबी रेस का घोड़ा हैं और उनकी पिछली सफलताएं कोई तुक्का नहीं थीं। पिंक और नाम शबाना में सीरियस रोल करने वाली तापसी पन्नू समारा जैसी कूल लड़की के रोल में बिंदास लगती हैं। उन्होंने दिखा दिया कि वह किसी भी तरह के रोल कर सकती हैं। वहीं जैकलीन फर्नांडिस हमेशा की तरह बिंदास लगी हैं। मानना पड़ेगा कि जैकलीन ने बॉलिवुड में बखूबी अपनी जगह बना ली है। इनके अलावा फिल्म में राजपाल यादव, जॉनी लीवर, अनुपम खेर, पवन मल्होत्रा, उपासना सिंह और अली असगर जैसे कलाकारों की लंबी फौज है, जो कि अलग-अलग रोल्स में दर्शकों को गुदगुदाने का काम करते हैं। तापसी की मम्मी के रोल उपासना सिंह मस्त कॉमेडी करती हैं, तो जैकलीन के पापा के रोल में अनुपम खेर का जवाब नहीं। राजा के दोस्त के रोल में राजपाल यादव ने अच्छी वापसी की है। उधर फर्जी पासपोर्ट एजेंट के रोल में जॉनी लीवर, पुलिस ऑफिसर के रोल में पवन मल्होत्रा और डॉक्टर के रोल में अली असगर ने भी बढ़िया कॉमेडी की है। फिल्म के डायरेक्टर डेविड धवन ने दिखा दिया कि वह कॉमेडी के मास्टर हैं। फिल्म में कुछ चीजें और सीन आपको अटपटे लग सकते हैं, लेकिन असल में यही डेविड धवन का स्टाइल है। डेविड ने पुरानी जुड़वा से न सिर्फ कुछ गाने, बल्कि कुछ सीन भी कॉपी किए हैं। फिल्म के गाने 'गणपति बप्पा मोरिया', 'ऊंची है बिल्डिंग' और 'चलती है क्या 9 से 12' पहले से ही लोगों की जुबान पर हैं। दशहरा लॉन्ग वीकेंड पर अगर फैमिली के साथ फुल मस्ती करना चाहते हैं, तो जुड़वा 2 आपको निराश नहीं करेगी।
__________________________
फ़िल्म के एक सीन में जब पुलिस इंस्पेक्टर पूछता है कि चाचा ही बोले जा रहा है, लड़की का बाप गूंगा है क्या? तो चाचा जवाब देता है कि हर लड़की का बाप गूंगा होता है। हालांकि इस फ़िल्म में लड़की का बाप गूंगा कतई नहीं है। वहीं उसकी बेटी भी अपने साथ हुए अन्याय पर चुप रहने की बजाय बारात लौटा कर विलन को करारा जवाब देती है, जो सोचता है कि वह अपनी शादी वाले दिन मुंह किस मुंह से खोलेगी।संजय दत्त के जेल से लौटने बाद उनकी कमबैक फिल्म को लेकर फैन्स के बीच जबर्दस्त क्रेज था। कोई संजू बाबा की बायॉपिक फिल्म की बाट जोह रहा था, जिसका एक सीन उन्होंने जेल से निकलते ही शूट किया। वहीं कोई मुन्ना भाई सीरीज़ की अगली फिल्म की बात कर रहा था, लेकिन संजय दत्त ने इन सब फिल्मों को छोड़कर ओमंग कुमार की भूमि को चुना, तो इसके पीछे उनकी अपनी उम्र के मुताबिक रोल करने की चाहत थी। बाप-बेटी की कहानी पर बेस्ड इस फिल्म में लीड रोल कर रहे संजय असल जिंदगी में भी एक बेटी त्रिशला के पिता हैं। पिछले दिनों इस तरह की दो फिल्में मातृ और श्रीदेवी की 'मॉम' रिलीज हो चुकी हैं, जिनमें मां अपनी बेटी के साथ हुए अन्याय के खिलाफ लड़ाई लड़ती है। इनमें से श्रीदेवी की मॉम को काफी अच्छा रिस्पॉन्स भी मिला। संजू की फिल्म की थीम भी कुछ ऐसी ही है, लेकिन यहां बेटी की लड़ाई बाप लड़ता है। हमारी सोसायटी में मां-बेटी के अलावा बाप-बेटी का रिश्ता भी बेहद खास होता है। निश्चित तौर पर संजू की फिल्म को इसका फायदा जरूर मिलेगा।फ़िल्म की कहानी अरुण सचदेव (संजय दत्त) की है, जो अपनी बिना मां की बेटी भूमि (अदिति राव हैदरी) के साथ आगरा में रहता है। अरुण अपनी बेटी को इतना चाहता है कि उसकी शादी पर हर बाराती को अपनी जूतों की दुकान से जूते पहनाता है, लेकिन जब अचानक बारात लौट जाती है, तो उसे पता लगता है कि धौली (शरद केलकर) ने अपने गुंडों के साथ मिलकर उसकी बेटी का रेप किया है। एक आम भारतीय की तरह अरुण और भूमि पुलिस और अदालत के चक्कर भी लगाते हैं, लेकिन वहां भी उन्हें इंसाफ नहीं मिलता। और तो और भूमि और अरुण सब कुछ भुला कर नई जिंदगी जीना चाहते हैं, तो दुनिया उन्हें जीने नहीं देती। आखिर बाप-बेटी अपने साथ हुए अन्याय का बदला कैसे लेते हैं? इसका पता आपको थिएटर में जाकर ही लगेगा।संजय दत्त ने फिल्म से जबर्दस्त वापसी की है। खासकर अपने बेटी के साथ बिताए पलों में बिंदास और विलन को सबक सिखाने के दौरान बेहद खतरनाक, दोनों ही अंदाज में वह पर्दे पर बेहतरीन लगे हैं। एक फ़िल्म जिसका क्लाइमैक्स सबको पता है, उसमें दर्शकों को आखिरी सीन तक सीट पर रोकना आसान नहीं होता। हालांकि फ़िल्म का क्लाइमैक्स खूबसूरती से शूट किया गया है।अदिति राव हैदरी ने फिल्म में संजय दत्त की बेटी का रोल बढ़िया तरीके से निभाया है। संजय दत्त जैसे मंजे हुए ऐक्टर के साथ अपने आपको साबित कर पाना आसान नहीं होता, लेकिन अदिति ने उन्हें पूरी टक्कर दी है। वहीं डायरेक्टर ओमंग कुमार ने अभी तक मैरी कॉम और सरबजीत जैसी बायॉपिक टाइप फिल्मों में अपना टैलंट दिखाया था। लेकिन अबकी एक बढ़िया ऐक्शन थ्रिलर डायरेक्ट करके उन्होंने दिखा दिया कि वह बायॉपिक जॉनर में टाइप्ड नहीं हुए हैं। शरद केलकर ने फिल्म में विलन का रोल दमदार तरीके से किया है। उनके हिस्से में अच्छे डायलॉग भी आए हैं, लेकिन जब संजू अपनी फुल फॉर्म में आते हैं, तो वह किसी भी विलन से ज्यादा बड़े विलन लगते हैं। वही शेखर सुमन ने दोस्त के रोल में संजू का अच्छा साथ दिया है। फ़िल्म के गाने कुछ खास नहीं हैं। खासकर सनी लियोनी के आइटम नंबर को जबर्दस्ती फ़िल्म का हिस्सा बनाने की कोशिश की गई है।अगर आप संजय दत्त के फैन हैं और बाप-बेटी के रिलेशन पर बनी एक इमोशनल कर देने वाली फिल्म देखना चाहते हैं, तो इस वीकेंड भूमि आपको निराश नहीं करेगी।
__________________________
असली मर्द वह होता है जो सिर्फ औरतों पर ही नसबंदी कराने का दबाव ना डालते हुए खुद भी नसबंदी कराने के लिए आगे आता है। फिल्म 'पोस्टर बॉयज़' में सनी देओल कुछ ऐसा ही मेसेज देते नजर आते हैं। फिल्म में नसबंदी जैसे गंभीर विषय को एक रोचक और सत्य घटना पर फिल्माया गया है और हलके-फुलके अंदाज में दर्शकों के सामने पेश किया गया है। फिल्म देश में जनसंख्या वृद्धि की बढ़ती समस्या पर भी फोकस करती है। बेशक इस फिल्म के बहाने सोसायटी में नसबंदी को लेकर चर्चा जरूर होगी। कहानी: फिल्म की कहानी जंगेठी गांव के रिटायर्ड फौजी चौधरी जगावर सिंह (सनी देओल), स्कूल टीचर विनय शर्मा (बॉबी देओल) और लोन रिकवरी एजेंट अर्जुन सिंह (श्रेयस तलपड़े) की है। यूं तो इन तीनों का एक-दूसरे से ज्यादा कुछ लेना-देना नहीं है लेकिन एक दिन अचानक ये तीनों स्वास्थ्य विभाग के नसबंदी अभियान वाले पोस्टर पर अपनी फोटो देखकर हैरान रह जाते हैं, जिस पर लिखा है कि हमने तो नसबंदी करा ली और अब आप भी करा लो। पिछड़े हुए गांव जंगेठी में इनके नसबंदी कराने की खबर आग की तरह फैलती है, जिस वजह से तीनों को तमाम परेशानियों को सामना करना पड़ता है। जगावर की बहन का रिश्ता टूट जाता है तो विनय की पत्नी उसे छोड़कर चली जाती है। वहीं, अर्जुन की गर्लफ्रेंड के पिताजी उसे अपना दामाद बनाने से साफ इनकार कर देते हैं। उसके बाद ये तीनों इसका पता लगाते हैं कि आखिर उनका फोटो पोस्टर पर कैसे आ गया, जबकि उन्होंने नसबंदी कराई ही नहीं, तो उन्हें पता लगता है कि मंत्री जी दौरे पर आने से पहले पोस्टर छपवाने के फेर में स्वास्थ्य विभाग के एक कर्मचारी ने गांव के फोटॉग्रफर से यूं ही कुछ लोगों की फोटो लेकर पोस्टर छपवा दिए। उसके बाद ये तीनों अपने आपको सही साबित करने के लिए सरकार के खिलाफ जंग लड़ते हैं। बढ़ते-बढ़ते मामला कोर्ट तक पहुंच जाता है लेकिन क्या इन तीनों को इंसाफ मिल पाता है? यह तो आपको थिअटर जाकर ही पता लगेगा। रिव्यू: 2014 में आई मराठी फिल्म 'पोस्टर बॉयज़' को श्रेयस तलपड़े ने न सिर्फ प्रड्यूस किया था बल्कि इसमें एक छोटा रोल भी किया था। फिल्म को मिले बढ़िया रिस्पॉन्स को देखते हुए श्रेयस ने न सिर्फ इस फिल्म की हिंदी रीमेक को प्रड्यूस करने की प्लानिंग की बल्कि इस फिल्म से पहली बार डायरेक्शन के फील्ड में भी एंट्री की। अपने कॉमेडी फिल्मों के एक्सपीरियंस का श्रेयस ने इस फिल्म में भरपूर इस्तेमाल किया और दर्शकों के सामने एक गंभीर विषय पर मजेदार फिल्म पेश की। उनके गोलमाल सीरीज का हिस्सा होने की वजह से श्रेयस की फिल्म में अजय देवगन, परिणीति चोपड़ा, अरशद वारसी और तुषार कपूर जैसे स्टार्स भी कैमियो में नजर आए। सनी देओल ने इस फिल्म में दिखा दिया कि वह न सिर्फ ऐक्शन फिल्मों में अच्छे रोल करते हैं, बल्कि गंभीर रोल में भी मजेदार कॉमेडी कर सकते हैं। खासकर सनी की पावरफुल बॉडी का श्रेयस ने दर्शकों के मनोरंजन के लिए खूब शोऑफ किया। वहीं आजकल फिल्मी पर्दे से गायब चल रहे बॉबी देओल ने भी फिल्म में ठीकठाक रोल किया है। पर्दे पर कॉमेडी सीन में देओल ब्रदर्स की जुगलबंदी मजेदार लगती है। इन 5 कारणों से ज़रूर देखें 'पोस्टर बॉयज़' 
__________________________
इस शुक्रवार को बॉलिवुड की चार फिल्में रिलीज़ हुईं। एकसाथ दो से ज्यादा फिल्मों का आना यकीनन उन फिल्मों के लिए बॉक्स ऑफिस पर घाटे का सबब बन जाता है जो कम बजट में बनी हो या फिर ऐसे स्टार्स को लेकर बनी हो जिनकी कुछ खास पहचान नहीं इंडस्ट्री में। कुछ ऐसी ही बात इस हफ्ते दो फिल्मों के साथ नजर आ रही है, ओम पुरी की 'कबाड़ी' और 'रांझना' सहित कई फिल्मों में इंडस्ट्री के दिग्गज स्टार्स के छक्के छुड़वा चुके जीशान अयूब स्टारर 'समीर' के साथ नजर आ रही है। इन दोनों ही फिल्मों का खास प्रमोशन नहीं हो पाया। अगर टोटल शो और कुल स्क्रीन्स की बात की जाए तो बेशक समीर को कुछ ज्यादा स्क्रीन मिल पाए हों, लेकिन 'कबाड़ी' इस मामले में भी बहुत पीछे रह गई। 'समीर' एक ऐसी फिल्म है जो लीक से हटकर कुछ अलग और नया देखने के शौकीन दर्शकों की क्लास की पंसद को ध्यान में रखकर बनाई गई है। बेशक इस फिल्म में एक बार फिर गुजरात के दंगों की कड़वी यादें ताजा होती हैं, लेकिन यंग डायरेक्टर ने फिल्म में अभिव्यक्ति की आजादी से लेकर समाज में इन दिनों अपने अधिकारों की जंग को लेकर हो रही बहस के इस दौर में एक ऐसी फिल्म बनाई है जो हमें जहां सत्ता में बैठे राजनेताओं का असली चेहरा दिखाती है। फिल्म में लंबे अर्से बाद गांधी जी और मंटो की कुछ अच्छी बातों और कविताओं को भी डायरेक्टर ने अपनी फिल्म की कहानी का हिस्सा बनाकर पेश तो कर दिया, लेकिन यही इस फिल्म का सबसे माइनस पॉइंट भी बनकर रह जाता है। ऐसा लग रहा कि डायरेक्टर बेफिजूल की भाषणबाजी सुनवाने पर आमादा हैं। स्टोरी प्लॉट: हैदराबाद के एक छोटे से इलाके में हुए भीषण बम विस्फोट में करीब चौदह बेगुनाह मारे जाते हैं। सरकारी एजेंसियां जब इसकी जांच को शुरू करती है तो उस वक्त इस धमाके में में यासीन दर्जी का नाम सामने आता है। एटीएस की स्पेशल टीम यासीन के साथ कॉलेज में पढ़ने वाले उसके रूममेट समीर मेमन (जीशान अयूब) को अपनी कस्टडी में लेती है। समीर इंजिनियरिंग का स्टूडेंट है। एटीएस के ऑफिसर किसी भी सूरत में यह मानने को तैयार नहीं कि समीर अपने रूममेट यासीन के बारे में कुछ नहीं जानता, सो एटीएस की टीम समीर को कहीं से भी यासीन का पता लगाने के काम पर लगा देती है। एटीएस टीम के लोग समीर को धमकी देते हैं कि अगर उसने यासीन का पता नहीं लगाया तो बहुत बुरा होगा। दूसरी ओर किसी भी शहर में बम धमाके करने से पहले यासीन जर्नलिस्ट आलिया (अंजलि पाटील) को एक मेसेज भेजता है, क्योंकि यासीन आलिया की लेखनी का का फैन है। इसी बीच बेंगलुरु और अहमदाबाद में भी बम धमाके होते हैं तो समीर की मुश्किलें और बढ़ जाती हैं। 'तनु वेड्स मनु रिटर्न्स', 'रईस' और 'सलमान खान' के साथ टयूबलाइट में नजर आए जीशान अयूब पहली बार इस फिल्म में लीड किरदार में नजर आए और अपने किरदार को अपनी जबर्दस्त ऐक्टिंग के दम पर जीवंत कर दिखाया। फिल्म में कहीं नहीं लगता कि जीशान ऐक्टिंग कर रहे हैं बल्कि उन्होंने खुद को अपने किरदार में पूरी तरह से ढाल लिया। फिल्म में नजर आई नाटक मंडली में रॉकेट का किरदार निभा रहे चाइल्ड आर्टिस्ट ने भी अपने रोल को बहुत खूबसूरती के साथ निभाया है। यंग डायरेक्टर की तारीफ करनी होगी कि उन्होंने बॉक्स ऑफिस का मोह त्याग कर 'समीर' को एक ऐसी फिल्म बनाकर पेश किया जो अंत तक अपने ट्रैक पर चलती है। फिल्म की कहानी इंटरवल से पहले सौ फीसदी ट्रैक पर तेज रफ्तार से चलती है तो क्लाइमैक्स कुछ ज्यादा ही जल्दी में निपटा दिया गया। फिल्म में गाने तो हैं, लेकिन यह फिल्म की गति को धीमा करने के अलावा और कुछ नहीं करते। 'समीर' दर्शकों की उस क्लास के लिए मस्ट वॉच मूवी है जो चालू मसालों से दूर कुछ अलग और ऐसी फिल्म देखने के लिए थिअटर जाते हैं जिसमें समाज का आईना नजर आता हो। एंटरटेनमेंट और टाइम पास के लिए फिल्म देखने जा रहे हैं तो 'समीर' आपकी कसौटी पर खरी नहीं उतर पाएगी। 
__________________________
बाबू बिहारी (नवाजुद्दीन) और बांके बिहारी (जतिन), दोनों यूपी के कॉन्ट्रैक्ट किलर्स हैं। फिल्म में दिलचस्प मोड़ तब आता है जब दोनों के टारगेट एक हो जाते हैं। यानी दोनों को किसी खास शख्स की हत्या की सुपारी मिल जाती है। दोनों यह तय करते हैं कि जो ज्यादा लोगों को मारेगा वही नंबर वन किलर कहा जाएगा। हालांकि दोनों इस बात से अनजान रहते हैं कि उनकी प्रतिस्पर्धा के बीच एक खेल और खेला जा रहा है। फिल्म में जहां गोलियों की आवाज का शोर है वहीं सेक्स सीन्स भी जमकर परोसे गए हैं। रिव्यू: यह गैंग्स ऑफ वासेपुर टाइप की फिल्म है। यह बात मन में बैठाकर थियेटर जाइए। बाबू 10 साल की उम्र से ही हत्याएं करने का काम कर रहा है। पहली हत्या उसने खाने के लिए की थी। बांके बाबू का फैन है और वह सुपारी किलर बनने का सपना देखता है। बांके की गर्लफ्रेंड यास्मीन (श्रद्धा) बॉलिवुड रीमिक्स पर डांस करती है और उसके लिए कॉन्ट्रैक्ट लाती है। बाबू की गर्लफ्रेंड फुलवा (बिदिता) उसे खत्म कर देने के लिए कहती है। पूरी फिल्म में आपको गोलियों की आवाज सुनाई देगी। फिल्म में दो और किरदार हैं, सुमित्रा ( दिव्या) और दुबे (अनिल)। दोनों नेता की भूमिका में हैं और अपने फायदे के लिए इन दोनों बंदूकबाजों का इस्तेमाल करते हैं। इस खेल में स्थानीय पुलिस भी शामिल हो जाती है। बाबू अपनी गर्लफ्रेंड फुलवा के साथ मजे में रह रहा होता है लेकिन बांके की उस पर नजर पड़ती है और वह भी फुलवा की तरफ आकर्षित हो जाता है। स्क्रीनप्ले थोड़ी और टाइट करने की गुंजाइश थी। इसके बावजूद कुशन नंदी ने अच्छी फिल्म बनाई है। नवाजुद्दीन का एक खतरनाक किलर से प्रेमी में ट्रांसफॉर्म होना भी देखते ही बनता है। जतिन ने भी प्रभावित किया है और उनकी आवाज स्क्रीन अपील को बढ़ाती है। यह कहा जाए कि बॉलिवुड ने इस फिल्म के जरिए बिदिता की खोज की है तो अतिश्योक्ति नहीं होगी। वह कामोत्तेजक सीन्स में तो दमदार नजर आईं ही हैं, कुछ इमोशनल फ्रेम में भी बेजोड़ दिख रही हैं। हाय रे हाय मेरा घुंघटा में घुंघराले बालों वाली श्रद्धा ने पूरा बवाल काटा है। लोकल बहनजी के रोल में दिव्या दत्ता ने भी ठीक ठाक काम किया है।इस खबर को गुजराती में पढ़ें। 
__________________________
कहानी: बिट्टी मिश्रा (कृति सेनन) बरेली की एक बिंदास लड़की है, जो प्रीतम विद्रोही (राजकुमार राव) के प्यार में पागल हो जाती है। प्रीतम एक लेखक है, जिसके खुले विचार की कायल हो जाती है बिट्टी। अब इतने लोगों की भीड़ में उसे ढूंढने के लिए खून-पसीना एक करना पड़ता है। बिट्टी अपने इस प्यार की तलाश के लिए वहीं के एक लोकल प्रिंटिंग प्रेस मालिक, चिराग दूबे (आयुष्मान खुराना) की मदद लेती हैं। रिव्यू: 'बरेली की बर्फी' हिन्दी सिनेमा में एक शानदार पड़ाव है। यह रोमांटिक कॉमिडी फिल्म उत्तर भारत के एक छोटे से शहर बरेली पर बेस्ड है, जिसके किरदार आपको बिल्कुल रियल लगेंगे और आपका दिल जीत लेंगे। लेखक नितेश तिवारी ( ब्लॉकबस्टर 'दंगल' के डायरेक्टर और राइटर) ने श्रेयष जैन के साथ मिलकर एक ऐसी कहानी गढ़ी है जो लेखन, निर्देशन, ऐक्टिंग और म्यूजिक हर मामले में लोगों का दिल जीत लेगी। वजहें, जो कहती हैं कि 'बरेली की बर्फी' को मिस न करें जहां तक परफॉर्मेंस की बात है तो राजकुमार राव ने दर्शकों का दिल जीत लिया है। चाहे वह सेल्समैन के रूप में अपने ऊपर साड़ी लपेट रहे हों या फिर गली का गुंडा नज़र आ रहे हों, हर किरदार में वह फिट आकर्षक दिख रहे। कृति सेनन इस फिल्म में प्यारी बिट्टी ही नहीं, बल्कि बेहद प्यारी-सी एक बेटी भी हैं, वहीं आयुष्मान की नीयत इतनी सहजता से बदलती है कि आपको एहसास ही नहीं होता कि उनका किरदार कब अच्छे से बुरा हो गया। पंकज त्रिपाठी और सीमा पाहवा ने भी शानदार अभिनय किया है, जिसके बाद आप इन्हें दोबारा देखना चाहेंगे। 'बरेली की बर्फी' देख क्या बोले बॉलिवुड सिलेब्रिटीज़ अपनी डायरेक्टोरियल डेब्यू 'नील बटे सन्नाटा' से दर्शकों का दिल जीत चुकीं अश्विनी अय्यर तिवारी ने एक बार फिर शानदार परफॉर्म किया है। उन्होंने इस कॉमिडी में अपना दिल और जान पूरी तरह से लगा दिया और फिल्म की शानदार कहानी ने इसे और भी जानदार बना दिया। फिल्म में लीड और सपॉर्टिंग कलाकारों की हरकतें हर बार आपको ठहाका लगाकर हंसने पर मजबूर कर देंगी। इसे देखकर एहसास होगा कि हमारी रोज की जिंदगी में भी बहुत सी मजेदार चीजें हैं जिसका आनंद लेना हम भूल चुके हैं। फिल्म की हिरोइन बिट्टी पर वापस आते हैं, वह एक मिठाई की दुकान के मालिक (पंकज) और उसकी रूढ़िवादी पत्नी (सीमा) की इकलौती बेटी है। उसके पिता ने उसे एक बेटे की तरह बड़ा किया है, यहां तक की उसे सिगरेट और शराब पीने की भी अनुमति दे रखी है। वहीं, इसके विपरीत उसकी छोटे शहर की मां सिर्फ उसे शादी करते देखना चाहती है। ट्रेन में यात्रा के दौरान, बिट्टी 'बरेली की बर्फी' नाम के एक नॉवल को पढ़कर खत्म करती है और इसके बाद ही कहानी में नया मोड़ आता है। वह न सिर्फ किताब के लीड कैरक्टर को पहचान जाती है बल्कि उसके लेखक की तलाश में भी पूरी तरह से जुट जाती है। वह चिराग के साथ ज्यादा समय बिताने लगती है और वे दोनों अच्छे दोस्त भी बन जाते हैं। चिराग बिट्टी से वादा करता है कि वह प्रीतम-प्यारे को ढूढ़ने में उसकी मदद करेगा। जावेद अख्तर के वॉइस ओवर के साथ फिल्म के कलाकारों और परिस्थितियों से परिचित कराया जाता है जो काफी दमदार है, इसके लिए एक फिर मजाकिया पंचों का धन्यवाद। 'तनु वेड्स मनु' और इसके सीक्वल फिल्म की तरह इस फिल्म में भी आप इसके बारिश और खुले पलों में खो जाएंगे। साथ ही बोनस में आापको पेपी 'स्वीटी तेरा ड्रामा' और 'ट्विस्ट कमरिया' गाने सुनने को मिलेंगे। एक बार इस बर्फी को जरूर खाएं क्योंकि यह आपके उत्साह को बढ़ा देगी। 
__________________________
कहानी: जिद्दी केशव (अक्षय) खुले विचारों वाली जया (भूमि) से दिल लगा बैठता है जो कि उत्तर प्रदेश में उसके पास वाले गांव की रहने वाली है। वे शादी भी करते हैं, लेकिन केशव उसे यह नहीं बता पाता है कि उसके घर में टॉइलट नहीं है और यही वह वजह बन जाती है, जिसे लेकर जया तलाक का मामला दर्ज कराती है। रिव्यू: हममें से कइयों के लिए घर में टॉइलट होना भले कोई बड़ी बात न लगती हो, लेकिन यह एक बड़ा मुद्दा है क्योंकि आज भी हमारे देश में 58% भारतीय खुले में शौच के आदी हैं और यकीन मानिए वे ऐसा कर के खुश नहीं हैं। निर्देशक श्री नारायण सिंह ने इस फिल्म के जरिए समाज को एक आईना दिखाने की कोशिश की। फिल्म के जरिए हमें दिखाया गया है कि कैसे हमारे अंधविश्वासी ग्रामीणों ने, आलसी प्रशासन और भ्रष्ट नेताओं ने मिलकर हमारे भारत को गंदगी का सबसे बड़ा तालाब बना रखा है। यहां खासकर महिलाओं के साथ जानवरों से भी ज्यादा असंवेदनशील तरीके से पेश आया जाता है। खेतों और खुले में जाकर शौच करने की हमारी पुरानी आदत पर व्यंग्य करते हुए यह फिल्म बड़े ही मजेदार ढंग से फिल्माई गई है। 'टॉयलट: एक प्रेम कथा' एक मजबूत लव स्टोरी भी है, जो काफी बैलेंस्ड है। यह आपका मनोरंजन करने के साथ-साथ आपको एजुकेट भी करती है। राइटर जोड़ी सिद्धार्थ-गरिमा हमें अपनी इस मजेदार कहानी से एक ऐसे सफर पर ले जाती है जो इस मुद्दे को लेकर जागरूक करती है कि हमारे घर में महिलाओं के लिए टॉइलट का होना कितना जरूरी है। इस कहानी में टॉइलट की वजह से फिल्म के लीड किरदार केशव और जया के बीच लड़ाई हो जाती है और इस वजह से पंडित जी (सुधीर पांडे) और उनके बड़े बेटे के बीच भी ठन जाती है। दो भाइयों नरु (दिव्येंदु) और केशव के बीच जो प्यार भरा रिश्ता है, वह भी देखने लायक है। गांव में शौचालय के लिए लीड किरदार की जो लड़ाई है, वह याद रखने लायक है। सरपंच से लेकर चुलबुले काका (अनुपम खेर) तक के साथ यूपी के देहातों की हर छोटी-बड़ी बातों को ध्यान में रखकर इसे फिल्माया गया है। वैसे, फिल्म का सेकंड हाफ इस मुख्य समस्या का कारण बताता है और इसके कारण काफी लेक्चरबाजी भी होती है। यह पूरी व्यंग्य भरी कहानी अक्षय कुमार के कंधों पर टिकी है। एक बार फिर अक्षय अपने शानदार परफॉर्मेंस से दर्शकों का दिल जीतने के लिए तैयार हैं। इस फिल्म को मिले स्टार्स में से आधा स्टार भूमि के लिए, जो जया के रोल में एकदम परफेक्ट दिख रही हैं। दिव्येंदु की कॉमिक शानदार है। पांडे और खेर की मौजूदगी को आप कहीं भी नज़रअंदाज़ नहीं कर सकते। फिल्म में कई ऐसे फ़नी मोमेंट्स हैं, जो आपके इमोशन को छूते हैं। 'हंस मत पगली', 'बखेड़ा', 'गोरी तू लठ मार' जैसे म्यूज़िकल ट्रैक एस फिल्म के बोनस पॉइंट हैं। गुजराती में पढ़ने के लिए यहां क्लिक करें... 
__________________________
कहानी: इंदु का पति एक सरकारी मुलाज़िम है और इमर्जेंसी के जरिए अपने करियर को बूस्ट करना चाहता है, लेकिन इंदु नैतिकता और विचारधारा के बहाव में अपना अलग रास्ता चुन लेती है। रिव्यू: ऐसा लग रहा है कि मधुर भंडारकर बहुत सधकर उस वक्त की तरफ वापस कदम बढ़ा रहे हैं जब वह मनगढ़ंत कहानियों को असली जैसा दिखाने के बजाय असली घटनाओं को दिखाने पर जोर देते थे। इस बार वह किसी खास इंडस्ट्री की काली हकीकत उघाड़ने नहीं जा रहे हैं, बल्कि इंदु (कीर्ति कुल्हारी) की काल्पनिक कहानी के बहाने से उन्होंने 1975 से 1977 के बीच लागू हुई इमर्जेंसी के असली हालातों की तरफ ध्यान दिलाने की कोशिश की है। इंदु, बहुत शर्मीली अनाथ लड़की है जो हकलाती है। उसे नवीन सरकार (तोता रॉय चौधरी) में एक साथी मिलता है, जो उसके हकलाने को दरकिनार कर उससे पूछता है कि वह ज़िन्दगी से क्या चाहती है। उसे इस सवाल का जवाब शादी के बाद मिलता है जब वह अपने पति को उन नेताओं के सुर में सुर मिलाते देखती है जो इमर्जेंसी से फायदा उठाने के लिए नियमों की कमर तोड़ रहे हैं। उसकी नैतिकता उसे विद्रोह करने पर मजबूर कर देती है और उसकी खूबसूरत जिन्दगी उससे छिन जाती है। फिल्म में 19 महीने की इमर्जेंसी को काफी जल्दबाज़ी में दिखाया गया है। पार्टी के नेताओं को हद से ज्यादा बुरा दिखा दिया गया है और विद्रोही हिम्मत इंडिया संगठन (इंदु जिसमें शामिल है) को हद से ज्यादा अच्छा दिखा दिया गया है। भंडारकर यहां राजनैतिक रूप से निष्पक्ष नहीं रह पाए हैं। फिल्म के डायलॉग संजय छेल ने लिखे हैं। कुछ बेहतरीन डायलॉग भागते सीन के बीच खो गए हैं और 'गरीबों को जीने का हक नहीं है' जैसी बेमानी बातों को बेवजह तवज्जो मिली है। आधी फिल्म गुजर जाने के बाद जब फिल्म पकड़ बनाती है, तो एक सरप्राइज कव्वाली आकर फिर फ्लो को तोड़ देती है। हालांकि, 'इंदु सरकार' उस वक्त शानदार लगती है जब वह लीड किरदार की भावनाओं और दुविधाओं के बीच संघर्ष पर फोकस करते हुए पॉलिटिक्स को पीछे छोड़ती दिखती है। इंदु और नवीन की कहानी उनके आसपास बुनी जा रहीं राजनीतिक साजिशों से कहीं ज्यादा रोचक है। कृति कुल्हारी ने अपने कंधों पर लीड रोल को खूबसूरती से निभाने की जिम्मेदारी को बखूबी संभाला है। अपने रोल के साथ उनकी ईमानदारी आपका इंटरेस्ट बनाए रखती है। तोता रॉय चौधरी ने भी इंदु के किरदार का भरपूर साथ दिया है। इंदु सरकार के साथ भंडारकर ने कई सारे चोचले छोड़े हैं और अपनी बात स्क्रीन पर बखूबी रखी है। लेकिन 'पेज 3' का जादू रीक्रिएट करने में नाकामयाब रहे हैं। 
__________________________
कहानी: यह कहानी है इंडियन नेशनल आर्मी के तीन ऑफिसर की, जिन पर देशद्रोह के लिए मुकदमा चल रहा है। इनके साहस के परिणाम का सामना करने में एक बीमार वकील इनकी मदद करता है। रिव्यूः इस समय हम ऐसे दौर में जी रहे हैं जब राष्ट्रीय गौरव की भावना बहुत प्रबल हो रही है। अगर आपकी देशभक्ति आपके ऐटिट्यूड, आपके खाने, फिल्म थिऐटर में आपके शिष्टाचार और आपके ट्विटर फीड में नहीं दिखाई देती तो इससे आपके अस्तित्व पर सवाल खड़ा हो जाता है। जब हम 'भारत' कहने से भी ज्यादा तेजी से निष्कर्ष पर पहुंच जाते हैं, तो हम अक्सर उन लोगों को भूल जाते हैं जिन्होंने अपने खून का बलिदान देकर युद्ध किया और जिनकी वजह से आज हम यहां हैं। 'राग देश' हमें इन्हीं देशभक्त हीरो की ओर वापस ले जाता है। इस फिल्म में मेजर जनरल शाहनवाज़ खान (कुणाल कपूर), लेफ्टिनेंट कर्नल गुरबख्श सिंह ढिल्लों (अमित साध) और कर्नल प्रेम सेहगल (मोहित मारवा) की कहानी बताई गई है। सुभाष चंद्र बोस की इंडियन नैशनल आर्मी के ये तीन अधिकारी, दूसरे विश्व युद्ध के बाद अंग्रेजों को भगाकर भारत में फिर से प्रवेश के लिए सैनिकों को इकट्ठा करते हैं। खान, ढिल्लों और सहगल को ब्रिटिश भारतीय सेना के खिलाफ षड्यंत्र रचने के आरोप में गिरफ्तार कर कोर्ट में पेश किया जाता है। वहीं, उनके वकील भुलाभाई देसाई (केनेथ देसाई) आरोपों को सुलझाने के लिए तथ्यों को तोड़-मरोड़ पेश करने की कोशिश करते हैं। लेखक-निर्देशक तिग्मांशु धूलिया ने आजादी से लड़ने के इस जंग की कहानी को बड़े ही शानदार तरीके से बयां किया है। भले ही यह फिल्म 1992 में आई 'अ फ्यू गुड मैन' जैसी लगती हो, लेकिन इस फिल्म के पीछे जिन चार लोगों की रिसर्च टीम और दो सदस्यों की राइटिंग टीम ने मेहनत की है वह साफ नज़र आ रही। कहानी को अलग अंदाज़ से कहा जाना था या नहीं इसपर बहस हो सकती है, लेकिन अधिकतर यह स्पष्ट संदेश देने में सफल होती है। कई बार यह फिल्म आपको उस वक्त के सामाजिक-राजनैतिक पहलुओं की जानकारी देगी। यहां तक कि धूलिया ने फिल्म में सत्यता को साबित करने के लिए काफी मेहनत की और रिसर्च कॉस्ट्यूम, सेट और एंप्लॉयी की भाषा (जापानी लोग जापानी भाषा में, ब्रिटिश इंग्लिश में बात कर रहे थे, जिसके लिए कोई डबिंग नहीं की गई) आदि के बल पर वह आजादी से पहले के माहौल को ठीक उसी तरह से रीक्रिएट कर पाने में सफल रहे। हालांकि, फिल्म में तारीख, नंबरों और फैक्ट्स की भरमार है और अचानक लीड ऐक्टर के कुछ रिश्तेदार भी बीच में कूद पड़ते हैं, जिनकी अपनी एक अलग कहानी है। कहें तो जानकारियों की इतनी भरमार है, जिनकी वैसी जरूरत नहीं थी। 
__________________________
ऐसा लगता है कि पंजाब में लोकप्रियता के शिखर तक पहुंचने वाले हर सिंगर में ऐक्टिंग की फील्ड में भी अपनी पहचान बनाने को लेकर क्रेज है। कुछ वक्त पहले जब हनी सिंह की आवाज का जादू हर किसी पर सिर चढ़कर बोल रहा था तभी हनी भी सिनेमा की स्क्रीन पर नजर आए तो इन दिनों दिलजीत दोसांझ को पंजाबी मेकर के साथ बॉलिवुड के नामी मेकर भी अपनी फिल्म के लिए साइन करने को बेकरार हैं। गुरुदास मान तो बरसों से गायकी और ऐक्टिंग की फील्ड में ऐक्टिव हैं। पंजाबी सिंगर सतिंदर सरताज ने भी इस फिल्म के साथ साथ अब गायकी के साथ ऐक्टिंग में भी हाथ आजमाया है। वैसे, सरताज की तारीफ करनी होगी कि उन्होंने एक ऐसी फिल्म में खुद को लॉन्च किया है जो एक खास क्लास के लिए ही बनाई गई है। इस फिल्म में पंजाब के अंतिम महाराजा दुलीप सिंह और महारानी विक्टोरिया के साथ उनके रिश्तों को पूरी ईमानदारी के साथ भारतीय मूल के ब्रिटिश डायरेक्टर कवि राज ने पेश किया है। हिंदी, अंग्रेजी और पंजाबी में बनी इस फिल्म को इस शुक्रवार को चुनिंदा मल्टिप्लेक्सों में रिलीज़ किया गया है। स्टोरी प्लॉट : महाराजा रणजीत सिंह के सबसे छोटे बेटे दुलीप सिंह (सतिंदर सरताज) को पांच साल की उम्र में ही महाराज घोषित करके महारानी जींद (शबाना आजमी) को उनका संरक्षक घोषित किया गया। ब्रिटिश सिख युद्ध के बाद रानी जींद को गिरफ्तार किया गया और फिर निर्वासित जिंदगी जीने पर मजबूर कर दिया गया। कुछ अर्से बाद ब्रिटिश अधिकारी लॉगिन (जेसन फ्लेमिंग) को महारानी का राज-प्रतिनिधि बना दिया गया। इसी दौरान दुलीप सिंह को लंदन भेज दिया गया। लंदन के राजमहल में महारानी विक्टोरिया से दुलीप सिंह की नजदीकी बढ़ी, इसी दौरान दुलीप सिंह ईसाई बन गए और अंग्रेजी सरकार उस वक्त मोटी पेंशन बांधकर उनसे कोहिनूर हीरा ले लिया गया। लंदन के राजमहल से दुलीप सिंह ने अपनी मां महारानी जींद को कई खत लिखे, जो उनकी मां तक नहीं पहुंचे। ऐसे में दुलीप सिंह आए और अपनी मां जींद से मिले और मां को लंदन अपने साथ ले गए। लंदन में अपने बेटे के साथ रहते हुए महारानी जींद ने दुलीप सिंह को अपनी सिख विरासत और परम्पराओं के बारे में समझाया। इसी दौरान महरानी जींद ने दुलीप सिंह को सिख गुरुओं की अपनी आन-बान और शान के लिए पूरी जिंदगी कौम के लिए कुर्बान करने के बारे में बताया। इसी दौरान जींद को मां से पता चला कि पंजाब के लाखों सिखों को इंतजार है कि महाराज रणजीत सिंह का सबसे छोटा बेटा परदेश से लौटकर वतन आए और उनका नेतृत्व करे। मां की इन्हीं शिक्षाओं का ही असर था कि दुलीप सिंह वापस सिख धर्म में लौट आए। इसी दौरान दुलीप सिंह ने एक विदेशी लड़की से शादी की तो क्वीन विक्टोरिया ने उन्हें ब्लैक प्रिंस ऑफ पर्थशायर की उपाधि दी। लंदन में अपनी मां की मौत के बाद दुलीप सिंह एक बार फिर अपनी कौम की खातिर कुछ करने की चाहत लेकर वतन लौटे। महाराज दुलीप सिंह के किरदार में पंजाब के नामी सिंगर सतिंदर सरताज ने अपने किरदार को अच्छी तरह से जीया है। महारानी जींद के रोल में शबाना आजमी का अभिनय दिल को छूता है, शबाना ने इस किरदार को दिल से निभाया है। पंजाबी डायलॉग में पकड़ अच्छी रही, वहीं जॉन लॉगिन के किरदार में जेसन फ्लेमिंग जमे हैं। भारतीय मूल के ब्रिटिश डायरेक्टर कवि राज ने सब्जेक्ट की डिमांड के मुताबिक फिल्म बनाई है, बॉक्स आफिस को उन्होंने पूरी तरह से दरकिनार किया है। बेशक, टिकट खिड़की पर उनकी यह फिल्म कुछ खास न कर पाए लेकिन दर्शकों की उस क्लास को यह फिल्म यकीनन पसंद आएगी जो कुछ नया जानने और अपने और अपनी कौम के अतीत को जानना चाहते हैं। सतिंदर सरताज ने ही इस फिल्म के पंजाबी गानों को कम्पोज किया है। कई इंटरनैशनल फिल्म फेस्टिवल में फिल्म अवॉर्ड्स जीत चुकी है। अगर आप चालू मसाला फिल्मों से दूर हटकर कुछ अलग और अपने गौरवमयी इतिहास को जानने के शौकीन हैं तभी इस 'ब्लैक प्रिंस' से मिलने जाएं। बॉलीवुड मसाला फिल्मों के शौकीनों के लिए इस फिल्म में कुछ नहीं है। 
__________________________
विवादों में रही फिल्म 'लिपस्टिक अंडर माय बुर्क़ा' हमारे समाज में महिलाओं की आजादी को जकड़ने वाली बेड़ियों पर किस हद तक वार करती है, इसका अंदाजा इसी बात से लगाया जा सकता है कि पहली बार फिल्म देखने के बाद सेंसर बोर्ड ने इसे सेंसर सर्टिफिकेट देने से ही इनकार कर दिया था। उसके बाद अपीलेट ट्राइब्यूनल से इस फिल्म को जैसे-तैसे कुछ कट्स और 'ए' सर्टिफिकेट के साथ रिलीज़ की मंजूरी मिली। डायरेक्टर अलंकृता श्रीवास्तव ने फिल्म में दिखाया है कि हमारे समाज में औरतों के दुखों की कहानी एक जैसी ही है, फिर चाहे वह किसी भी धर्म को मानने वाली हो, चाहे कुवांरी हो, शादीशुदा हो या फिर उम्रदराज। कोई जींस और अपनी पसंद के कपड़े पहनने की लड़ाई लड़ रही है, कोई उसे सेक्स की मशीन समझने वाले पति से अपने पैरों पर खड़ी होने की लड़ाई लड़ रही है, कोई अपनी मर्जी से सेक्स लाइफ जीने आजादी चाहती है, तो कोई उम्रदराज होने पर भी अपने सपनों के राजकुमार को तलाश रही है। दरअसल, वे सब अपनी फैंटसी को सच होते देखना चाहती हैं। फिल्म के एक सीन में एक लड़की कहती है, 'हमारी गलती यह है कि हम सपने बहुत देखते हैं।' दरअसल, यह फिल्म लड़कियों और महिलाओं को उन सपनों को हकीकत में तब्दील करने का हौसला देती है, फिर नतीजा चाहे जो हो। 'लिपस्टिक अंडर माय बुर्क़ा' चार अलग-अलग उम्र की महिलाओं की कहानी है, जो अपनी जिंदगी को बिंदास अंदाज में अपने मुताबिक जीना चाहती हैं, लेकिन अलग-अलग रूप में मौजूद नैतिकता के ठेकेदार बार-बार उनकी राह में रोड़ा बनते हैं। अपने टाइटल के मुताबिक भोपाल बेस्ड इस फिल्म की शुरुआत एक सीन से होती है, जिसमें एक बुर्क़ा पहने एक लड़की रिहाना (प्लाबिता) एक मॉल से लिपस्टिक चुराती है और फिर वॉशरूम में जींस-टीशर्ट चेंज करके और लिपस्टिक लगाकर कॉलेज में अपने फ्रेंड्स के बीच जाती है। फिल्म में ऊषा परमार (रत्ना पाठक) एक 55 साल की एक विधवा औरत के रोल में हैं जो अपने भांजों के साथ रहती हैं। वह धार्मिक किताबों में छिपाकर फैंटसी नॉवल पढ़ती है और उसकी नायिका रोजी की तरह अपनी जिंदगी में भी किसी हीरो की तलाश कर रही है। इसी चाहत में वह सत्संग के बहाने एक हैंसम कोच से स्विमिंग सीखना शुरू कर देती हैं। तीसरी शिरीन (कोंकणा सेन शर्मा) एक सेल्सवुमन है जो अपने पति की चोरी से घर-घर जाकर सामान बेचती है। लेकिन एक दिन जब वह अपने पति को किसी दूसरी औरत के साथ घूमते देख लेती है तो उसे बड़ा झटका लगता है। जबकि चौथी लीला (अहाना कुमार) मेकअप आर्टिस्ट है जो अपने फटॉग्रफर बॉयफ्रेंड से शादी रचाना चाहती है लेकिन वह उसे भाव नहीं डालता और बस उसका इस्तेमाल करता है। इंटरवल तक यह चारों अपने सपनों को सजाती रहती हैं और इंटरवल के बाद उन्हें सच करने की कोशिश करती हैं। हालांकि वे अपने सपनों को सच कर पाने में कितना कामयाब हो पाती हैं यह जानने के लिए आपको फिल्म देखनी होगी। डायरेक्टर अलंकृता श्रीवास्तव ने बेहद जोरदार अंदाज में महिलाओं की समस्याओं को पर्दे पर उतारा है और फिल्म में समाज की कड़वी सच्चाई से रूबरू कराया है, जहां औरत को महज एक भोग की वस्तु से ज्यादा कुछ नहीं समझा जाता। वहीं नॉवल की हीरोइन रोजी की फैंटेसी को बेहद खूबसूरत अंदाज में चारों मुख्य किरदारों की कहानी में पिरोया गया है। बैकग्राउंड स्कोर में रोजी की कहानी पढ़ने वाली रत्ना पाठक ने अपनी जिंदगी जीने को अपने अंदाज में जीने की चाहत रखने वाली एक उम्रदराज औरत के रोल में एक बार फिर बेहतरीन ऐक्टिंग की है। आपको उस पर हंसी भी आती है, तो कभी तरस भी। वहीं अपने पति से आजादी की लड़ाई लड़ रहीं कोंकणा सेन शर्मा ने दिखा दिया कि क्यों उन्हें बॉलिवुड की बेहतरीन अदाकाराओं में से एक माना जाता है। अहाना कुमार ने मेकअप आर्टिस्ट लड़की के रोल में अच्छा काम किया है। खासकर कई हॉट सीन्स को उन्होंने बेहद सहजता से शूट किया है। साथ ही इतनी सीनियर ऐक्टर्स के बीच प्लाबिता ने भी अपने रोल को बखूबी जिया है। घर से बुर्क़ा पहनकर अपने सपनों को जीने की चाहत में निकलने वाली प्लाबिता से नई उम्र की लड़कियां अपने आपको बखूबी कनेक्ट कर पाएंगी। वैसे, अलंकृता ने हर उम्र की महिलाओं के लिए फिल्म के किरदारों से खुद को कनेक्ट करने की खूब गुजाइंश रखी है। 
__________________________
अंकुर कुमार युद्ध के बीच प्यार का मेसेज देने वाली कई फिल्में हॉलिवुड में आ चुकी हैं। इसके बावजूद मैट रिव्स की 'वॉर फॉर द प्लैनेट ऑफ एप्स' का इंतजार बड़ी बेसब्री से हो रहा था। लंबे इंतजार के बाद आखिरकार फिल्म रिलीज हो गई। पहले यह पिछले साल रिलीज होने वाली थी। 'प्लैनेट ऑफ़ एप्स' की नई रिबूटेड फ्रेंचाइजी की यह तीसरी फिल्म है, जिसे रिलीज होने से पहले ही ऑस्कर कंटेंडर वाली मूवी कहा जाने लगा था। हॉरर सीरिज फिल्म कल्वरफिल्ड के लिए पहचाने जाने वाले मैट रिव्स ने इससे पहले 2014 में रिलीज हुई इस फ्रेंचाइजी की दूसरी फिल्म 'डॉन ऑफ द प्लैनेट ऑफ़ एप्स' भी डायरेक्ट की थी। इसकी कहानी भी वहीं से आगे बढ़ती है। इसके विजुअल इफेक्ट्स, इमोशनल सीन और एक्शन से आप फिल्म के अंत तक बंध जाते हैं। कहानी: साइंस एक्सपेरिमेंट से तेज और चालाक बन जाने वाला सीजर वानरों का अलग साम्राज्य बनाकर ग्रुप का लीडर बन चुका है। साम्राज्य के उदय के दो साल बाद सीजर और उसकी वानर सेना मानवों की मिलिट्री टीम अल्फा-ओमेगा के साथ लड़ाई लड़ रही है। टीम को वानरों के दूसरे गुट के लीडर रेड का साथ मिला हुआ है। जिस वायरस सिमियन फ्लू की वजह से वानर तेज और चालाक बने थे, उसी वायरस की वजह से अब मानव जाति अपनी भाषा और ज्ञान खो रही है। ऐसे में वानर और इंसानों के बीच प्लैनेट पर कब्जे की लड़ाई शुरू हो चुकी है। अल्फा-ओमेगा का विवादित लीडर कर्नल मैक कलोग न सिर्फ वानरों से नफरत करता है, बल्कि वह वायरस से संक्रमित होने वाले इंसानों को भी मारने में यकीन रखता है। कर्नल मैक कलोग द्वारा अपने परिवार के खात्मे के बाद वानरों को बचाने के लिए उनका मसीहा सीजर कर्नल से मिलने जाता है। अब क्या कर्नल मैक कलोग और सीजर के बीच समझौता हो पाएगा या प्लैनेट पर किसका राज होगा, फिल्म देखने के बाद ही पता लग सकेगा। इफेक्ट्स के साथ इमोशन: विजुअल इफेक्ट्स के मामले में हॉलिवुड बॉलिवुड से कहीं आगे है। यह हॉलिवुड फिल्म भी तकनीक के साथ स्टोरी के मामले में भी बेहतरीन साबित हुई है। 'प्लैनेट ऑफ़ एप्स' की पिछली दोनों फिल्में काफी सफल रही है। एक्शन सीन काफी उम्दा हैं। स्टोरी इतनी अच्छी है कि विलेन के रूप में आप कर्नल के साथ इंसानों से भी नफरत करने लगेंगे। वॉर की वजह से अनाथ हुई बच्ची नोवा और उसे अपनी बेटी की रूप में स्वीकार करने वाले वानर मॉरिस से आपको प्यार हो जाएगा। वहीं बैड एप वानर इस गंभीर फिल्म में कॉमेडी एंगल लेकर आया है। उसके कॉमेडी पंच लाजवाब हैं। बैकग्राउंड साउंड इफेक्ट्स वॉर फिल्म को पूरी तरह से जस्टीफाई करते हैं। अगर आप इस फ्रेंचाइजी की पुरानी फिल्में देखी है तो आप इस फिल्म को न मिस करें। यह अब इस फ्रेंचाइजी की सबसे बेहतरीन फिल्म साबित हो सकती है। 
__________________________
करीब बारह साल पहले पूरब कोहली के साथ होमोसेक्शुअलिटी पर 'माय ब्रदर निखिल' बना चुके डायरेक्टर ओनिर बॉक्स ऑफिस पर कमाई करने वाली फिल्में बनाने वाले मेकर्स की लिस्ट में शामिल नहीं सके और इसकी खास वजह फिल्में बनाने को लेकर उनका अपना नजरिया है। ओनिर को दूसरों से अलग किस्म की ऐसी फिल्में बनाने का हमेशा जुनून रहता है जो रिऐलिटी के करीब होती है। 'शब' भी रियल इंसिडेंट से इंस्पायर ऐसी फिल्म है जिसकी स्क्रिप्ट पर करीब सत्रह साल पहले काम शुरू किया और अपनी इस स्क्रिप्ट को सबसे पहले रवीना टंडन को सुनाया। रवीना को स्क्रिप्ट पसंद आई और रवीना ने तभी इस फिल्म में काम करने की ख्वाहिश जता दी। हालात ऐसे बने कि रवीना इस बीच दूसरे प्रॉजेक्ट में बिज़ी हुईं और फिर उनकी शादी भी हो गई। इसी बीच ओनिर ने कई और फिल्में बनाई, लेकिन 'शब' पर काम करने की प्लानिंग में लगे रहे। सत्रह साल पहले कहानी का बैकग्राउंड मुंबई था, लेकिन अब फिल्म की कहानी और किरदार मुंबई की बजाए दिल्ली से दिखाए गए। ओनिर को सेंसर से फिल्म क्लियर कराने के लिए जद्दोहद करनी पड़ी, सेंसर की कैंची चलने के बाद फिल्म को अडल्ट सर्टिफिकेट मिला। ओनिर ने अपनी इस फिल्म को सच के और नजदीक लाने के मकसद से साउथ दिल्ली में कई दिन गुजारे तो फिल्म की सत्तर फीसदी से ज्यादा शूटिंग भी दिल्ली में की इतना ही नहीं फिल्म की कहानी को भी दिल्ली के बदलते मौसम की तरह पेश किया। प्लॉट : फिल्म की कहानी मोहन और अफजर (आशीष बिष्ट) के आसपास घूमती है, मोहन हैंडसम है, खुद की नजरों में खूबसूरत और स्मार्ट भी है। कुमाऊं के एक छोटे से कस्बे में रहने वाले मोहन पर मॉडल बनने का जुनून है। मोहन को लगता है कि वह ग्लैमर वर्ल्ड के लिए पूरी तरह से फिट है और उसे मॉडिलंग की फील्ड में अपनी पहचान बनानी होगी। ग्लैमर वर्ल्ड में एंट्री का यहीं चकाचौंध सपना उसे दिल्ली ले आता है। यहां एक मॉडल टैलंट हंट में वह ग्लैमर सोशल, मॉडलिंग और फैशन से जुडी कई नामचीन हस्तियों दवारा लिए गए इंटरव्यू के दौरान फेल हो जाता है, लेकिन कॉन्टेस्ट की एक जज और शहर के एक नामी रईस की खूबसूरत वाइफ और सोशल फील्ड में ऐक्टिव सोनल ( रवीना टंडन) का दिल मोहन पर आ जाता है। सोनल अब मोहन को यूज करना चाहती है, मोहन को मॉर्डन सोसायटी का हिस्सा बनाने के लिए सोनल उसे अपना ट्रेनर बना लेती है, लेकिन मोहन का असली काम सोनल की सभी जरूरतों को पूरा करने के अलावा और कुछ नहीं है। सोनल के रूम में मोहन का जैसा भी रिश्ता हो लेकिन पब्लिक लाइफ में उसे सोनल को मैडम ही बुलाना होता है। इस कहानी के साथ फिल्म में कुछ और किरदारों की कहानियां भी है। रैना (अर्पिता चटर्जी) मसूरी से अपनी छोटी बहन अनुपमा के साथ दिल्ली शिफ्ट हुई है। अनुपमा मसूरी के एक बोर्डिंग स्कूल में पढ़ती है। स्कूल की छुट्टियां है सो अनु भी अपनी बहन के साथ दिल्ली आई हुई है। अर्पिता एक नामी रेस्ट्रॉन्ट में काम करती है और अपने फ्लैट के सामने रहने वाले एक पड़ोसी को चाहती है और उसके साथ अपनी नई दुनिया बनाना चाहती है। एक रेस्ट्रॉन्ट का मालिक भी इस फिल्म का अहम किरदार है जो गे है और उसे अपनी अलग इसी दुनिया में रहना पंसद है। डायरेक्टर ओनिर ने अंत तक अपनी स्क्रिप्ट को ईमानदारी के साथ काम किया है, सभी अहम किरदारों को उन्होनें कहानी के मुताबिक ठीक-ठाक फुटेज दी है। फिल्म दो किरदारों सोनल और मोहन के इर्द-गिर्द घूमती है। इन किरदारों में रवीना टंडन और मोहन आशीष बिष्ट ने बेहतरीन ऐक्टिंग की है। रैना के किरदार में अर्पिता चटर्जी की ऐक्टिंग बेहतरीन है। करीब दो घंटे से भी कम की इस फिल्म में कई गाने हैं जो कहानी की रफ्तार को कम करने का काम ही करते हैं। बॉक्स ऑफिस पर ऐसी लीक से हटकर बनी फिल्मों के लिए दर्शकों की एक बेहद सीमित क्लास रहती है, यही वजह है दिल्ली में चुनिंदा मल्टिप्लेक्सों पर ही इस फिल्म को एक से शो में रिलीज किया गया है। अगर आप रीऐलिटी के नाम पर कुछ अलग देखने के शौकीन हैं और ओनिर की स्टाइल और उनकी फिल्में आपको पसंद हैं तभी 'शब' देखने जाएं। मुंबइंया मसाला फिल्मों के शौकीन और एंटरटनमेंट के लिए साफ-सुथरी फिल्में देखने के शौकीन इस फिल्म से यकीनन अपसेट ही होंगे। 
__________________________
फिल्म जग्गा जासूस की शुरुआत में बजने वाली लाइनें 'सामने वाली सीट पर पैर न रखना, फेसबुक- वॉट्सऐप ऑफ रखना। म्यूजिकल कहानी है, दिल से बनाई है, दिल से सुनानी है' आपको इशारा दे देती है कि अब तीन घंटे आपको सारा ध्यान पर्दे पर फोकस करना होगा। वरना आप कुछ मिस कर देंगे। इससे पहले 'बर्फी' जैसी सुपरहिट फिल्म बना चुके अनुराग ने इस बार भी अलग अंदाज में म्यूजिकल सिनेमा रचा है, जिसे बनाने में उन्होंने अपनी जिंदगी के कई साल लगा दिए। 2014 में शुरू हुई इस फिल्म की शूटिंग बीते साल पूरी हुई। उसके बाद कई बार रिलीज़ डेट टलने के बाद आखिरकार 'जग्गा जासूस' रिलीज़ हो ही गई। फिल्म एक अनाथ और हकले बच्चे जग्गा (रणबीर कपूर) की कहानी है, जिसे एक हॉस्पिटल की नर्स ने पाला था। बचपन से जासूसी का शौक रखने वाले जग्गा की जिंदगी हॉस्पिटल में आए एक मरीज बादल बागची उर्फ टूटी-फ्रूटी (शाश्वत चटर्जी) से मिलकर बदल जाती है। वह न सिर्फ उसे गाकर अपनी बात बोलना सिखाता है, बल्कि उसे हॉस्पिटल से उसे अपने घर भी ले जाता है। दोनों हंसी-खुशी अपनी जिंदगी बिता रहे थे, लेकिन एक दिन पुलिस ऑफिसर सिन्हा (सौरभ शुक्ला) उनके घर पर छापा मारता है। उसे देखकर बागची जग्गा को लेकर भाग जाता है और उसका ऐडमिशन मणिपुर के एक बोर्डिंग स्कूल में करा देता है। इस रिव्यू को गुजराती में पढ़ें दरअसल, कोलकाता के प्रफेसर बादल बागची का कनेक्शन 1995 में वेस्ट बंगाल के पुरुलिया में गिराए गए हथियारों से भी था, जिसकी वजह से वह दुनिया की नजरों से छिपता घूम रहा था, लेकिन वह जग्गा को हर साल अलग-अलग लोकेशन से उसके बर्थडे पर एक विडियो कसेट भेजना नहीं भूलता था, जिसमें वह उसे जिंदगी के फलसफे बताता था। अपनी स्कूलिंग के दौरान कई जासूसी केस सुलझाने वाले जग्गा की मुलाकात इसी दौरान खोजी पत्रकार श्रुतिसेन गुप्ता (कटरीना कैफ) से होती है, जो कि एक मामले की खोजबीन के सिलसिले में वहां आई थी। अपने बैड लक की वजह से तमाम मुसीबतों में फंसने वाली श्रुति में जग्गा को अपने खोए हुए बाप की झलक दिखती है, इसलिए वह मुसीबत में फंसी श्रुति की मदद करता है। अपने 18वें जन्मदिन पर जब जग्गा को अपने पापा की ओर से भेजी जाने वाली विडियो कसेट नहीं मिलती, तो वह बेचैन हो उठता है। इसी बीच उसे पता चलता है कि उसका बाप जिसे वह टूटी-फ्रूटी कहता है, वह असल में कोलकाता का प्रफेसर बादल बागची है। उसकी तलाश में वह कोलकाता पहुंच जाता है। वहां उसकी मुलाकात सिन्हा से होती है, जिससे उसे अपने खोए हुए पिता का सुराग मिलता है। इसके बाद खोजी दिमाग का जग्गा श्रुति की मदद अपने पिता को खोजने के मिशन पर निकल पड़ता है, जहां उसका मुकाबला हथियारों की स्मगलिंग करने वालों के बड़े गैंग से होता है, जिसे बागची दुनिया के सामने लाना चाहता था। जग्गा जासूस पूरी तरह रणबीर कपूर की फिल्म है, जिन्होंने 18 साल के बच्चे के रोल में कमाल की ऐक्टिंग की है। खासकर हकले के रोल में गाकर अपनी बात बताते वक्त वह अच्छे लगते हैं। वहीं जग्गा के बचपन का रोल करने वाला बच्चा भी बेहद क्यूट लगता है। हालांकि, फिल्म की शूटिंग के दौरान रणबीर और कैट का ब्रेकअप हो गया था, लेकिन फिल्म में दोनों की केमिस्ट्री बढ़िया है और उस पर ब्रेकअप का असर कतई नजर नहीं आता। बादल बागची के रोल में शाश्वत चटर्जी ने कमाल कर दिया। कटरीना कैफ ने अपने रोल को बखूबी निभाया है। वहीं सौरभ शुक्ला ने भी करप्ट पुलिस ऑफिसर के रोल में बढ़िया ऐक्टिंग की है। डायरेक्टर अनुराग बसु ने प्रीतम के खूबसूरत संगीत की मदद से जग्गा जासूस बनाई है, जो कि पौने तीन घंटे आपका एंटरटेनमेंट करती है और एक अलग दुनिया की सैर कराती है। अनुराग ने हथियार स्मगलिंग के सीरियस टॉपिक के बैकग्राउंड में मजेदार फिल्म बनाई है। यह एक अलग जॉनर की फिल्म है, जो कि बॉलिवुड की रूटीन मसाला फिल्मों से अलग है। रणबीर के संवाद म्यूजिकल अंदाज में हैं, लेकिन वे बोझिल नहीं लगते। वहीं गाने भी फिल्म का हिस्सा लगते हैं। खासकर 'दिल उल्लू का पट्ठा' है और गलती से मिस्टेक फैन्स के बीच पहले से ही पॉपुलर हो चुके हैं। केपटाउन, थाईलैंड, मोरक्को और दार्जिलिंग की खूबसूरत लोकेशन पर रवि वर्मन की कमाल की सिनेमटॉग्रफी स्क्रीन पर आपको रोमांचित कर देती है। फैमिली फिल्म जग्गा जासूस के फर्स्ट हाफ में कटरीना कॉमिकल अंदाज में जग्गा की कहानी से रूबरू कराती हैं। वहीं सेकंड हाफ भी मजेदार है। हालांकि दो-सवा दो घंटे की फिल्मों के दौर में अनुराग फिल्म को थोड़ा एडिट करके इसे ढाई घंटे तक जरूर समेट सकते थे। 
__________________________
मॉम की कहानी: दिल्ली की एक बायॉलजी टीचर की खुशियों को तब नज़र लग जाती है जब उनकी बेटी आर्या के साथ जगन और उसके साथी रेप कर देते हैं। क्या देवकी अब कानून के फैसले का इंतजार करेगी या मां दुर्गा बनकर खुद दुष्टों का संहार करने निकलेगी। रिव्यू: मॉम आपको कई बार यह एहसास दिलाती है कि आप निर्भया के देश में रहते हैं। इसी विषय पर बनी अन्य फिल्मों की तरह डेब्यूटेंट रवि उद्यावर की इमोशनल थ्रिलर फिल्म आपको बताती है कि इंडिया या खासतौर से दिल्ली महिलाओं के लिए बिल्कुल सुरक्षित नहीं और यंग लड़कियों के लिए तो यह साफ असुरक्षित है। ...और इस बात की प्रासंगिकता इस फिल्म को देखने को और महत्वपूर्ण बनाती है। फिल्म की शुरुआत एक टीनेजर और उसकी सौतेली मां के बीच रूखेपन वाले व्यवहार से होती है। यह पूरा ट्रैक बड़ी ही खूबसूरती से फिल्माया गया है। ...और फिर टीनेजर के रेप और उसके साथ दुर्व्यवहार के बाद फिल्म का एक अलग पहलू नज़र आता है। फिल्म के प्लॉट के बारे में यहां और बताना सही नहीं, क्योंकि इससे क्लाइमैक्स का भी खुलासा हो सकता है। हां, इतना कहना काफी होगा कि प्रतिशोध लेने वाली मां जब प्राइवेट डिटेक्टिव डीके (नवाजुद्दीन) के साथ हाथ मिलाती है, तो स्क्रीन पर कहानी और भी ज्यादा रोमांचक नज़र आती है। एक कड़क मिजाज पुलिस ऑफिसर फ्रांसिस (अक्षय) की कड़ी निगरानी में कार्रवाई मजेदार ढंग से आगे बढ़ती है। एक समय पर आपको यह कहानी काफी आम लगेगी। यह हर उस फिल्म से मिलती लगेगी जिसमें खोए हुए बच्चों को मां-बाप ढूंढते हैं। फिल्म में कुछ ट्विस्ट और टर्न हैं, जो आपको बांधे रखने का दम रखते हैं। इस कहानी में श्रीदेवी के किरदार में आए उतार-चढ़ाव ही इस फिल्म की स्क्रिप्ट को मजबूत बनाते हैं। अपनी 300वीं फिल्म में श्रीदेवी ने साबित कर दिया कि आखिर क्यों वह देसी सिनेमा में आज भी लोगों के दिलों पर राज करती हैं। इस फिल्म में उन्होंने अपनी दमदार परफॉरमेंस से खुशी, बेबसी, प्रतिशोध और जीत के भाव को बखूबी बयां किया है। भावनाओं से भरपूर यह फिल्म आपको जरूर भावुक कर देगी। इस रोल को निभाने में उनके पति आनंद (अदनान) उनका साथ देते हैं जो कि एक उदार स्वभाव के व्यक्ति हैं। वहीं, नवाजुद्दीन भी अपने वन लाइनर्स के साथ दर्शकों पर छाप छोड़ने में कामयाब होते हैं। इस फिल्म में अक्षय खन्ना जानदार ऐक्टिंग करते दिखते हैं। उन्हें देखकर आपको आश्चर्य होगा कि वह लंबे वक्त तक फिल्मों से दूरी क्यों बना लेते हैं। फिल्म में श्रीदेवी की बड़ी बेटी का किरदार निभा रहीं सजल अली, जिन्हें देखकर ऐसा लगता है कि वह करीना कपूर की फिल्में देखकर ही बड़ी हुई है, उनमें साफ तौर पर सीनियर ऐक्टर की छाप दिखाई पड़ती है। वहीं, ए. आर. रहमान का बैकग्राउंड स्कोर कमाल का रहा है। ऐना गोस्वामी के कैमरे ने भी ऐक्टर्स के अभिनय को बखूबी दर्शाया है। 
__________________________
पर्दे पर कलाकार की इमेज आमतौर पर इतनी प्रबल होती है कि दर्शक उसे उसी दायरे में देखने के आदी हो जाते हैं। कई बार पर्दे पर जब यह छवि खंडित होती है तो उसे अपनाना आसान नहीं होता। एक छोटे-से अंतराल के बाद 'डियर माया' से मनीषा कोइराला की वापसी हुई है और पर्दे पर पहली बार उन्हें माया के रूप में बूढ़ी, कुरूप, तन्हा और कॉम्प्लेक्स्ड किरदार में देखना उनके प्रसंशकों को आघात दे सकता है। जाहिर है कि एक जमाने में मनीषा बेहद दिलकश और ग्लैमरस अभिनेत्री रही हैं, मगर पहले फ्रेम के बाद कहानी जैसे-जैसे आगे बढ़ती जाती है, हम माया की जटिलताओं, रूप-रंग और बॉडी लैंग्वेज के साथ समरस होते जाते हैं। सेकंड हाफ के बाद माया चौंकाने में कामयाब रहती हैं। यह मनीषा जैसी समर्थ अभिनेत्री के अभिनय का जलवा और जुर्रत है कि उन्होंने अपनी वापसी के लिए इस तरह के अनकन्वेंशनल किरदार को चुना। शिमला में रहनेवाली ऐना (मदीहा इमाम) और ईरा (श्रेया सिंह चौधरी) हाई स्कूल में पढ़नेवाली शरारती लड़कियां हैं। ईरा की मां सिंगल पैरंट है, जबकि ऐना अपने माता-पिता के साथ रहती है। ऐना अपने पड़ोस में रहनेवाली माया देवी (मनीषा कोइराला) के प्रति गहरी दिलचस्पी रखती है। माया देवी ने पिछले 20-25 सालों से खुद को घर में बंद करके रखा है। माया के घर के सदस्यों के नाम पर एक नौकरानी, दो कुत्ते और पक्षियों से भरे कुछ पिंजरे हैं। ऐना को अपनी मां से पता चलता है कि माया की यह हालत उसके पीड़ित और दुखी बचपन के कारण है, जहां माया की मां की मौत के बाद उसके चाचा ने माया पर कुरूप होने का धब्बा लगाकर न केवल उसे प्रताड़ित किया बल्कि उसकी शादी नहीं होने दी। यही वजह है कि माया कभी किसी पर विश्वास नहीं कर पाई और अपने साथ हमेशा एक खंजर रखने लगी। कुल मिलाकर माया की जिंदगी बेरंग और उदास थी। ईरा के दिमाग में एक शैतानी भरा आइडिया आता है और दोनों सहेलियां मिलकर माया की बेरंग जिंदगी में रंग भरने का प्लान बनाती हैं या ईरा के शब्दों में कहें तो माया की जिंदगी में शाहरुख खान लाना चाहती हैं। इरा के उकसाने पर माया एक काल्पनिक शख्स वेद के नाम से माया को चिट्ठियां लिखने लगती है। उन रूमानी खतों से माया की जिंदगी में पॉजिटिव बदलाव आते हैं, मगर कहानी में भयानक मोड़ तब आता है, जब माया भी वेद से प्यार करने लगती है। एक काल्पनिक शख्स के लिए वह अपना घर बार बेचकर उसकी तलाश में दिल्ली आने का फैसला करती है। ऐना घबरा जाती है। वह चाह कर भी उसे सच्चाई नहीं बता पातीं। माया के चले जाने के बाद ऐना गहरे अपराधबोध से ग्रसित हो जाती है। उसे लगता है कि एक काल्पनिक शख्स की खोज में निकली गुमशुदा माया के लिए वह जिम्मेदार है। उसके बाद दिल्ली पढ़ाई करने आई ऐना की जिंदगी का एक ही मकसद है, माया को ढूंढना, मगर क्या वह माया को तलाश कर पाती है। इसका पता लगाने के लिए आपको फिल्म देखनी होगी। निर्देशक सुनैना भटनागर इम्तियाज अली को असिस्ट कर चुकी हैं और कुछ दृश्यों में इम्तियाज की हलकी-सी झलक देखने को मिलती है। कहानी का बेसिक प्लॉट दिलचस्प है, मगर पेस धीमा है। फिल्म को 20 मिनट कम करके और ज्यादा कसा जा सकता था। कहानी में माया के किरदार और परिवेश पर मेहनत की गई है, मगर इंटरवल के बाद उनके गुमशुदगीवाले एंगल को जस्टिफाई नहीं किया गया है। कुछ दृश्यों का कच्चापन खटकता है, इसके बावजूद फिल्म सकारात्मक पहलू दिखाने में सफल रहती है। सायक भट्टाचार्य की सिनेमटॉग्रफी दमदार है। 'डियर माया' खुद को और अपनी जिंदगी को फिर से तलाशने की कहानी है और इसमें कोई शक नहीं कि मनीषा की दमदार वापसी हुई है। उनके डार्क सर्कल, लोगों के प्रति अविश्वास और सख्त रवैये से लेकर जिंदगी में आशा की किरण तक जैसे किरदार के विभिन्न पड़ावों को वे शिद्दत से जी जाती हैं। उन्होंने अपनी परफॉर्मेंस को रियलिस्टिक अप्रोच के साथ निभाया है। डेब्यू करने वालीं ऐक्ट्रेस श्रेया सिंह चौधरी और मदीहा इमाम ने भी अच्छी ऐक्टिंग की है, लेकिन इमाम ध्यान खींचने में कामयाब रहती हैं। इरावती हर्षे ने मां के रोल को संतुलित ढंग से निभाया है। फिल्म का संगीत पक्ष यदि मजबूत होता तो फिल्म को और अधिक मजबूती मिल सकती थी। गानों की कोई रिकॉल वैल्यू नहीं है।डियर माया के रिव्यू को गुजराती में पढ़ने के लिए यहां क्लिक करें 
__________________________
बतौर एक्ट्रेस कोंकणा सेन शर्मा ने बॉलीवुड में अपनी खास और अलग पहचान बनाई, लेकिन कोंकणा करियर की शुरूआत से ही अलग टेस्ट की फिल्में करती आ रही हैं और इसी कारण चर्चा में भी रहती हैं। अगर कोंकणा की बात करें तो करियर की शुरूआत में ही उन्होंने साफ किया था कि जब भी उनके पास अच्छी और दमदार स्क्रिप्ट होगी तभी वह निर्देशन की फील्ड में एंट्री करेंगी। कोंकणा ने अपने पिता मुकुल शर्मा की लिखी एक कहानी पर जब इस फिल्म को बनाना शुरू किया तो उस वक्त शायद यह तय ही नहीं कर पाईं कि वह दर्शकों की किस क्लास के लिए फिल्म बना रही हैं। करीब पौने दो घंटे की इस फिल्म का कोई किरदार फर्राटेदार अंग्रेजी में बात करता है, तो कोई ठेठ हिंदी में बात करता है। ऐसे में फिल्म किसी एक भाषा पर फोकस नहीं करती। वहीं, कोंकणा के निर्देशन में उनकी मां अपर्णा सेन की छाप भी नजर आती है। बंगाल की पृष्ठभूमि पर बनी यह फिल्म दर्शकों की एक बेहद सीमित क्लास के लिए बनाई गई है। फिल्म देखते वक्त कई बार ऐसा लगता है जैसे आप बांग्ला फिल्म देख रहे हैं, यह बात अलग है कि फिल्म अंग्रेजी में बनी है। कहानी: इस फिल्म की कहानी 1979 से शुरू होती है। रांची शहर के पास एक् छोटा सा कस्बानुमा गांव है मैकलुस्कीगंज। घने जंगल के बीचोंबीच मिस्टर एंड मिसेज बख्शी (ओम पुरी और तनुजा) का एक बड़ा-सा बंगलानुमा घर है। बख्शी साहब के इसी घर में उनके कुछ नजदीकी रिश्तेदार हॉलीडे के लिए डेरा जमाते हैं। बेशक ये सभी बख्शी फैमिली का हिस्सा हैं, लेकिन सभी एक दूसरे पर ना जाने क्यों शक करते हैं और एक दूसरे को हमेशा नीचा दिखाने में लगे रहते हैं। फिलहाल बख्शी साहब के यहां बिक्रम, बोनी, मिमी, ब्रायन और तानी हैं। इन सभी की अपनी अलग-अलग टेंशन हैं। इनके साथ शुटू भी इन दिनों ठहरा हुआ है। इस बड़ी-सी फैमिली में शुटू हमेशा अपने को हमेशा अलग-थलग पाता है, यहां शुटू को काम बताने वाले तो सभी हैं लेकिन उसकी सुनने वाला कोई नहीं। बेशक, बख्शी साहब के यहां ठहरे ये सभी लोग इन्जॉय कर रहे है लेकिन इनके जहन में हर वक्त कुछ और ही चल रहा है। ऐक्टिंग: अगर ऐक्टिंग की बात की जाए तो शुटू के किरदार में विक्रांत मेसी ने बेहतरीन ऐक्टिंग की है। रणवीर शौरी ज्यादातर सीन्स में चीखते-चिल्लाते नजर आए हैं, तो काल्कि हमेशा की तरह इस बार भी अपने बोल्ड और सेक्सी अंदाज से बाहर नहीं निकल पाईं। ओम पुरी की अचानक मृत्यु के बाद रिलीज हुई उनकी यह पहली फिल्म है, औ ओम पुरी ने बेहतरीन ऐक्टिंग की है। निर्देशन: कोंकणा सेन शर्मा ने कहानी और किरदारों के साथ पूरी ईमानदारी बरती है। जिस किरदार को जितनी फुटेज मिलनी चाहिए उतनी फुटेज ही उस किरदार को दी गई है। फिल्म शुरू से अंत तक बेहद धीमी गति से चलती है। यह समझ से परे है कि कोंकणा ने फिल्म को किसी एक भाषा पर फोकस न करके तीन भाषाओं का इस्तेमाल क्यों किया है। कोंकणा अगर फिल्म को उत्तर भारत सहित दूसरे हिंदी भाषी राज्यों में हिंदी सबटाइटल्स के साथ रिलीज करतीं तो ज्यादा अच्छा रहता। क्यों देखें: अगर आप लीक से हटकर बनी फिल्मों के शौकीन हैं और कुछ अलग देखना चाहते हैं, तभी इस फिल्म को देखने जाएं। विक्रांत मेसी की बेहतरीन ऐक्टिंग इस फिल्म का प्लस पॉइंट है।
__________________________
रिव्यू: बाल हनुमान पर यूं तो तमाम एनिमेटिड कार्टून फिल्में बन चुकी हैं, लेकिन फिल्म की प्रड्यूसर-राइटर-डायरेक्टर रुचि नारायण ने एकदम अलग कहानी के साथ गर्मियों की छुट्टियों में बच्चों के मनोरंजन के लिए बढ़िया कोशिश की है। अगर आप बच्चों को मनोरंजन के बहाने खेल-खेल में कुछ संदेश भी देना चाहते हैं, तो यह फिल्म दिखाने ले जा सकते हैं। यकीन मानिए सलमान खान, रवीना टंडन, कुणाल खेमू, विनय पाठक, मकरंद देशपांडे, चंकी पांडे और जावेद अख्तर जैसे बड़े कलाकारों की आवाज में फिल्म के किरदार आपका यानी कि बड़ों का भी भरपूर मनोरंजन करेंगे। बीते साल बच्चों के लिए कई अच्छी डब हॉलिवुड फिल्में रिलीज हुई थीं, लेकिन इस बार हनुमान दा दमदार अकेली ही मैदान में है। जैसा कि फिल्म में हनुमान कहते भी हैं कि जहां ना पहुंचे सुपरमैन, वहां पहुंचे हनुमान। यह तो आपने पढ़ा या सुना ही होगा कि बचपन में हनुमान ने सूर्य को फल समझ कर निगल लिया था, जिसके बाद इंद्र ने उन पर वज्र से प्रहार किया था। इस एनिमेशन फिल्म की कहानी उस घटना के बाद से ही शुरू होती है, जब हनुमान अपने बहादुरी के किस्सों को भूलकर अपनी मां के आंचल में बचपन बिता रहे थे। उनकी मां अंजनी हनुमान को घर में दब्बू बनाकर रखती हैं। हनुमान के पिता केसरी घर लौटते हैं, तो देखते हैं कि उनका बेटा इतना डरपोक बन चुका है कि छोटे-छोटे कीड़ों से भी डरता है। एक दिन एक चक्रवात हनुमान को अपने माता-पिता से जुदा कर देता है और उसके बाद हनुमान निकल पड़ते हैं, अपने दमदार बनने के सफर पर। फिल्म में हनुमान के एक डरपोक बच्चे से दमदार बनने तक के मजेदार और रोमांचक सफर को दिखाया गया है। इंद्र के रोल में कुणाल खेमू ने मजेदार डबिंग की है, तो जंगल आजतक के रिपोर्टर पोपट तोते के रोल में हनुमान के कारनामों की लाइव रिपोर्टिंग करने वाले विनय पाठक की आवाज का जवाब नहीं। वहीं केसरी को आवाज देने वाले सौरभ शुक्ला ने हरियाणवी अंदाज में कमाल कर दिया। हनुमान की मां अंजनी के रोल को रवीना टंडन ने आवाज दी है। वहीं लंका के टूरिस्ट गाइड को चंकी पांडे ने मनोरंजक अंदाज में आवाज दी है। फिल्म में हनुमान के जंगली जानवरों के मुकाबले में हिस्सा लेने और खेल-खेल में सीखकर जीतने के सींस मजेदार हैं, तो जंगल के सीन भी बिग स्क्रीन पर काफी अच्छे लगते हैं। अपने साथी हनुमान की मदद के लिए जंगल की सेना के पहुंचने का सीन भी काफी मजेदार लगता है। इसके अलावा स्क्रीन पर सोने की लंका के सीन भी अच्छे लगते हैं। हनुमान चालीसा समेत फिल्म के बाकी गाने भी फिल्म की थीम को सपोर्ट करता है। अपनी सुपरहिट फिल्म बजरंगी भाईजान में बजरंगी के भक्त का किरदार निभा चुके सलमान खान को रुचि ने हनुमान के किरदार को आवाज देने के लिए अप्रोच किया, तो उन्होंने आश्चर्यजनक रूप से हां कर दी। हनुमान दा दमदार का ट्रेलर सलमान खान ने अप्रैल में हनुमान जयंती पर लॉन्च किया था। पहले यह फिल्म 19 मई को रिलीज होने वाली थी, लेकिन शायद फिल्म के निर्माता बच्चों की समर वेकेशन का इंतजार कर रहे थे। इसलिए उन्होंने फिल्म की रिलीज डेट चेंज करके 2 जून कर दी गई, जबकि सारे बच्चों की छुट्टियां पड़ जाती हैं। हनुमान के रोल में सलमान खान ने अपने फेमस डायलॉग मारे हैं। खासकर एक बार जो मैंने कमिटमेंट कर दी, तो मैं खुद की भी नहीं सुनता और मुझ पर एक अहसान करना कि मुझ पर कोई अहसान मत करना मजेदार लगते हैं। मजे की बात यह है कि यह इंग्लिश के शब्दों का यूज करने वाले मॉडर्न हनुमान की फिल्म है, जिससे बच्चे अपने आपको ज्यादा आसानी से कनेक्ट कर पाएंगे। 
__________________________
स्टोरी- इस स्पोर्ट्स डॉक्युमेंट्री कम ड्रामा फिल्म में सचिन तेंडुलकर अपना ही किरदार निभा रहे हैं जिसमें सचिन की लाइफ के साथ ही विश्व क्रिकेट के इतिहास की सबसे बड़ी घटना को दिखाया गया है। रिव्यू- जब कोई शख्स क्रिकेट की अंतरात्मा और देश के लोगों की सामूहिक आवाज हो तो उस शख्स को फिल्म का मुख्य किरदार बनाकर उस पर फिल्म बनाना मुश्किल काम है। लिहाजा जेम्स अर्स्किन सचिन को मूर्ति के तौर पर सामने रखकर एक ऐसी कहानी कहते हैं जिसमें अस्वाभाविक और बनावटी भक्ति और श्रद्धा दिखती है। सचिन के बचपन के बारे में देखना और जानना मजेदार है। वैसे फुटेज जिसमें सचिन अपने पर्सनल स्पेस में अपनी पत्नी अंजली, बच्चे अर्जुन, सारा और बाकी परिवार के सदस्यों और दोस्तों के साथ दिख रहे हैं, यह उस तरह का पल है जब फैन्स जोर जोर से सचिन का नाम चिल्ला रहे हों। सचिन को इस फिल्म के सूत्रधार के रूप में देखना अतिरिक्त बोनस की तरह है जो दर्शकों को अपनी जीत के साथ ही चोट के सफर पर भी लेकर जाते हैं। तेंडुलकर के लिए पागल उनके फैन्स के लिए वह क्षण भी दिल थाम लेने वाला है जब क्रिकेट के इतिहास में सचिन की शुरुआत का दृश्य दिखाया जाता है। वह क्षण जब 1989 में हुए एक एग्जिबिशन मैच में सचिन ने पाकिस्तान के अब्दुल कादिर के 1 ओवर में 4 छक्के जड़े थे। इसके अलावा फिल्म में एक और कभी न मिटने वाली याद को भी ताजा किया गया है जब 1998 में चेन्नै टेस्ट में ऑस्ट्रेलिया के खिलाफ सचिन ने शेन वॉर्न की इतनी धुनाई की थी कि वह पंचिंग बैग की तरह महसूस कर रहे थे। हालांकि सचिन की उपलब्धियां इतनी ज्यादा हैं कि उसे एक फिल्म में समेटना मुश्किल है। निंदा करने वाले यह बात भी कह सकते हैं कि ये सारे फुटेज तो यूट्यूब पर मौजूद है जिसे कभी भी देखा जा सकता है लेकिन वैसे लोग जिनके लिए सचिन एक इमोशन है उनके लिए इस तरह के सभी फुटेज को बड़े पर्दे पर एक साथ बिना सर्च बटन को दबाए देखना बेशकीमती है। रुकिए, इस फिल्म का झटका देने वाला पक्ष भी है। क्रिकेट के भगवान कहे जाने वाले सचिन तेंडुलकर से जुड़े सभी विवादों को इस फिल्म में चमक-दमक के साथ दिखाया गया है। सचिन के डाई हार्ड फैन्स इस बात को स्वीकार करने के लिए तैयार हैं कि हो सकता है उनके भगवान की भी कोई कमजोरी रही हो। लेकिन इस फिल्म में इस तरह का कोई चांस नहीं लिया गया। कुछ बेहद अहम मैचों में सचिन का खराब प्रदर्शन और अपने असभ्य सीनियर्स पर किसी तरह का कोई कमेंट न करना, इस तरह की कुछ घटनाएं हैं जिन्हें क्षण भर के लिए बस छूआ गया है। सचिन की इस कहानी में कमेंटेटर्स, क्रिटिक्स और उनके साथी खिलाड़ी धोनी, कोहली, गांगुली, सहवाग और हरभजन सभी मास्टर ब्लास्टर की स्तुति करते नजर आते हैं। शैक्षणिक दृष्टि से देखें तो यह फिल्म बेहद अहम है क्योंकि एक ऐसा देश जिसकी आत्मा में क्रिकेट बसता है वहां यह फिल्म हमें याद दिलाती है कि विलक्षण प्रतिभा के धनी लोग भले ही पैदा होते हों लेकिन वह अपनी दृढ़ता, धैर्य और तैयारी से ही सचिन तेंडुलकर बनते हैं।इस खबर को ગુજરાતી में पढ़ें।
__________________________
कहानी: हाफ गर्लफ्रेंड बिहार के एक छोटे से कस्बे सिमराव के रहने वाले माधव झा (अर्जुन कपूर) की कहानी है जो आगे की पढ़ाई के लिए दिल्ली आता है। दिल्ली यूनिवर्सिटी के प्रतिष्ठित सेंट स्टीफन्स कॉलेज में अंग्रेजी का बोलबाला देखकर माधव ऐडमिशन की उम्मीद छोड देता है लेकिन बास्केटबॉल के स्पोर्ट्स कोटे में न सिर्फ उसका वहां ऐडमशिन हो जाता है बल्कि बास्केटबॉल की बदौलत ही उसकी वहां एक बेहद अमीर फैमिली से आने वाली और फरार्टेदार अंग्रेजी बोलने वाली रिया सोमानी (श्रद्धा कपूर) से भी दोस्ती हो जाती है। दोनों की कॉलेज लाइफ हंसते-खेलते आगे बढ़ती है। उन दोनों के बीच प्यार होता और फिर तकरार भी। अगर आपने चेतन भगत की किताब हाफ गर्लफ्रेंड पढ़ा है तो आप पहले से ही हाफ गर्लफ्रेंड की कहानी से रूबरू होंगे। रिव्यू: माधव अपनी जिंदगी में जब भी मुश्किल में पड़ता है तो वह अपनी मां की सिखाई सीख याद करता है कि 'हार मत मानो, हार को हराना सीखो।' फिर चाहे मामला फरार्टेदार अंग्रेजी बोलने वाली गर्लफ्रेंड पटाने का हो या फिर अपनी मां के स्कूल के लिए विदेशी मदद हासिल करने की खातिर विदेशी मेहमानों के सामने स्पीच देने का। माधव अपनी जिंदगी में कभी हार नहीं मानता। यह फिल्म एक ऐसे लड़के की कहानी है जो खुद को साबित करने के लिए इंग्लिश से जूझता रहता है, तो अपनी दोस्त से ज्यादा और गर्लफ्रेंड से कम हाफ गर्लफ्रेंड को पाने की खातिर भी। ठेठ बिहारी लड़के के रोल में खुद को साबित करने के लिए अर्जुन ने काफी मेहनत की है और अपने रोल को अच्छे से निभाया है लेकिन फिर भी लगता है कि कुछ कसर बाकी रह गई। एक बेहद अमीर फैमिली से ताल्लुक रखने वाली रिया सोमानी के रोल को श्रद्धा कपूर ने बखूबी निभाया है। हाई क्लास सोसायटी से आने वाली रिया को देहाती माधव में एक ऐसा साथी नजर आता है जिसके साथ वह अपनी टेंशन भरी फैमिली लाइफ से दूर सुकून के कुछ पल बिता सकती है। डायरेक्टर मोहित सूरी ने रिया के किरदार के माध्यम से आजकल की लड़कियों की सोच को पर्दे पर उतारा है जिन्होंने अपनी मां को शादी बचाने की खातिर सब कुछ सहन करते देखा है लेकिन वह खुद इसके लिए राजी नहीं हैं। फिल्म आपको दिखाती है कि महिलाओं के उत्पीड़न के मामले में कोई क्लास पीछे नहीं है, फिर चाहे वह हाई क्लास हो, मिडिल क्लास हो या फिर लोअर क्लास। हर जगह औरतें बस अपनी शादी बचाने की लड़ाई लड़ रही हैं। फिल्म में मोहित सूरी ने दर्शकों को बांधने के लिए कुछ चेंज भी किए हैं। फिल्म का पहला हाफ मजेदार है, वहीं सेकंड हाफ सीरियस हो जाता है। माधव के दोस्त शैलेश के रोल में विक्रांत मैसी की ऐक्टिंग आपको याद रह जाती है तो माधव की मां के छोटे मगर दमदार रोल में सीमा बिस्वास भी जंची हैं। विष्णु राव की सिनिमटॉग्रफी खूबसूरत है। खासकर इंडिया गेट के उपर से दिल्ली का सीन दिल्लीवालों को जरूर पसंद आएगा। वहीं, डीयू और न्यू यॉर्क के अलावा पटना के सीन भी दर्शकों को खूबसूरत लगेंगे। कॉमनमैन के राइटर माने जाने वाले चेतन भगत इस फिल्म से बतौर प्रड्यूसर जुडे हैं। चेतन की किताबें उन्हें चुनिंदा लोगों तक पहुंचाती हैं लेकिन उनकी किताबों पर बनीं फिल्में उन्हें आम लोगों तक पहुंचाती हैं। हिंदी वर्सेज इंग्लिश से परेशान कॉलेज स्टूडेंट्स खुद को फिल्म से रिलेट कर पाएंगे। यही वजह है कि मॉर्निंग शोज में लड़के-लड़कियों की खासी भीड़ सिनेमा पहुंची हुई थी। फिल्म का संगीत पहले से ही यंगस्टर्स में काफी पॉप्युलर है। खासकर, 'मैं फिर भी तुझको चाहूंगा' और 'तू थोडी देर और ठहर जा' को लोग सिनेमा से बाहर निकल कर भी गुनगुनाते हैं। 
__________________________
सुभाष नागरे या सरकार (अमिताभ बच्चन) महाराष्ट्र के एक बेहद पावरफुल पॉलिटिकल फैमिली का एक वृद्ध सदस्य, जिनके आधिपत्य का लोग आज भी लोहा मानते हैं। सरकार फिल्म के मुख्य आकर्षण हैं, क्योंकि उनकी विशाल ताकत दर्शकों को उनसे जोड़ती है। 'सरकार' फैंचाइज़ी की इस फिल्म में सरकार के साथ उनके पोते शिवाजी नागरे (अमित साध) नज़र आ रहे हैं, जो कि अपने दादा से जितना प्यार करता है, उतनी ही नफरत भी। क्या शिवाजी सुभाष को धोखा देता है? या फिर वह अपने दादा के ही षड्यंत्र का शिकार हो जाता है? रिव्यू: हम इस फ्रैंचाइज़ी के लीड किरदार और उससे जुड़ी चीजों से पिछले 12 साल से जुड़े हैं, जिससे इस फिल्म को देखते हुए आपको सब देखा हुआ सा लगेगा। साथ ही यह शुरुआत से लेकर अब तक सरकार की मौजूदगी का महत्व भी दर्शकों को बताता है। पिछली फिल्म में अपने दोनों बेटों विष्णु (के.के. मेनन) और शंकर (अभिषेक बच्चन) को खोने के बाद उनकी उम्र तो बढ़ी नज़र आ रही है, लेकिन स्वभाव में आज भी वह उतने ही सख्त दिख रहे। अब वह कई चीजों से खुद को अलग कर चुके हैं, क्योंकि उनका काम उनके दोनों सहयोगी गोकुल (रॉनित) और रमन (पराग) देखते हैं। उनकी पत्नी पुष्पा (सुप्रिया) बीमार रहा करती हैं और वह पूरी तरह उनकी देखभाल में लगे रहते हैं। कहानी सरकार के पोते शिवाजी उर्फ चीकू की एंट्री के साथ आगे बढ़ती है। उसे गोकुल में उन गद्दारों के बारे में पता लग जाता है, जो गुपचुप तरीके से डॉन बनने की तैयारी में है। यहां तक कि सत्ता के संघर्ष के लिए नागरे की चारदीवारी के बाहर भी गोविंद देशपांडे (मनोज बाजपेयी), सत्ता का भूखा और नेता बनने की इच्छा रखने वाले दुबई बेस्ड बिज़नसमैन माइकल (जैकी) और गांधी (बजरंगबली) जैसे लोग सरकार को बर्बाद करने के लिए अपना-अपना दांव लगाते हैं।इस रिव्यू को ગુજરાતી में पढ़ेंः  अब सबसे अहम सवाल- क्या 'शिवा', 'सत्या', 'कंपनी' और 'सरकार' का पहला पार्ट बनाने वाले रामगोपाल वर्मा अपनी पुरानी फॉर्म में लौट आए हैं? इस फिल्म में आपको फिल्ममेकर रामगोपाल वर्मा की इन्टेंसिटी की कुछ झलक दिखती है। उनकी महाभारत रूपी कथा या राजमहल की राजनीति भी आप कह सकते हैं, वह बिना किसी रुकावट के पर्दे पर चलती है। हालांकि फिल्म की हर साजिश को लेकर आप बड़ी आसानी से अंदाज़ा लगा लेते हैं। फिल्म के कई डायलॉग काफी अर्थपूर्ण हैं, लेकिन यह फिल्म को बहुत ज्यादा असरदार नहीं बना पाते। इस फ्रैंचाइजी की बाकी फिल्मों की ही तरह इस फिल्म में भी लाइट और शैडो का बेहतरीन इस्तेमाल किया गया है, जो फिल्म का ट्रेडमार्क है। साथ ही गोविंदा-गोविंदा वाला बैकग्राउंड स्कोर, इस फिल्म में शानदार है। बच्चन द्वारा गाई गई गणेश आरती आपको मंत्रमुग्ध करने वाला है। इसके अलावा अमिताभ की ऐक्टिंग और अंदाज़ भी आपको अभिभूत करने के लिए काफी हैं। उनके फैन्स के लिए इसे एक शानदार तोहफा कह सकते हैं। अमित मनोज, जैकी और रॉनित ने काफी शानदार अभिनय का परिचय दिया है तो वहीं अभिनेत्रियां यामी, सुप्रिया और रोहिनी का रोल बेहद छोटा है और वह कुछ समय के लिए ही पर्दे पर नज़र आती हैं। 
__________________________
कहानी: जैसा कि हम जानते हैं कि अमरेंद्र बाहुबली (प्रभास) और भल्लाल देव (राणा दग्गुबाती) चचेरे भाई हैं, लेकिन दोनों का लालन-पोषण एक ही मां शिवगामी देवी (रमैया कृष्णन) ने किया है। रानी शिवगामी देवी महिष्मति का शासन भी संभालती हैं। शिवकामी भले ही भल्लाल देव की सगी मां है, लेकिन चाहती है कि महिष्मति का राजा अमरेंद्र बाहुबली ही बने जो मां-पिता की मौत के बाद अनाथ हो चुका है। शिवगामी देवी को लगता है कि बाहुबली में अच्छे शासक बनने के सारे गुण हैं। रानी को लगता है कि बाहुबली दयालु है, जबकि उनका अपना बेटा भल्लाल देव निर्दयी है। इसी के बाद कहानी में मोड़ आता है। भल्लाल अपने पिता के साथ मिलकर बाहुबली को उखाड़ फेंकने की साजिश करता है। दोनों इस साजिश में कटप्पा (सत्यराज) और शिवगामी को मोहरे की तरह इस्तेमाल करते हैं। तमिलनाडु के मुख्य सिनेमाघरों में 'बाहुबली 2' के शुरुआती शो रद्द रिव्यू: यह फिल्म भले ही बाहुबली 1 का सीक्वल है लेकिन इसकी कहानी पहले हिस्से के प्रीक्वल जैसी ही ज्यादा है। आगे की काफी कहानी पहले हिस्से में बताई जा चुकी है। इस फिल्म में महेंद्र बाहुबली को अपने पिता के बारे में पता चलता है, जो महिष्मति के राजा बनने वाले थे। इसके बाद कहानी अमरेंद्र बाहुबली और देवसेना (अनुष्का शेट्टी) की प्रेम कथा के इर्द-गिर्द घूमती है। देवसेना ही महेंद्र बाहुबली की मां है, जो पहली फिल्म में हमेशा बेड़ियों में बंधी दिखी हैं। कहानी साधारण है जिसमें अंत में बुराई पर अच्छाई की जीत होती है। फिल्म में साजिश के कुछ बचकाने प्लॉट हैं और क्लाइमैक्स थोड़ा लंबा है। इसकी ड्यूरेशन को करीब 10 मिनट तक कम किया जा सकता था। 'बाहुबली 2' पब्लिक रिव्यू: ऐक्टिंग, स्क्रीनप्ले से लेकर विजुअल इफेक्ट्स को बताया शानदार  The day is finally here, get ready to enter the world of #Baahubali2! @BaahubaliMovie @ssrajamouli @Shobu_ @karanjohar @apoorvamehta18 pic.twitter.com/JenpNHezbT &mdash; Dharma Productions (@DharmaMovies) April 28, 2017 लेकिन इस फिल्म में दिमाग मत लगाइए। सिर्फ इसका आनंद लीजिए। फिल्म के दृश्य इतने खूबसूरत हैं कि आप देखते रह जाएं। पार्ट-2 द कन्क्लूज़न पहले पार्ट की लेगसी को अपने कंधों पर कैरी करती है और हीरोइजम का दर्जा काफी बढ़ा देती है। बाहुबली को ताकत और हिम्मत के सिम्बल के रूप में गढ़ा गया है इसलिए आप उस कैरक्टर को उसी तरह से देखना चाहते हैं। प्रभास ने पिता और पुत्र दोनों की भूमिकाओं को बहुत अच्छे से निभाया है। खास बात यह, कि यह पार्ट उस सवाल का जवाब आखिरकार दे देगा जो सबको सालभर से परेशान किए हुए है। यानी 'कटप्पा ने बाहुबली को क्यों मारा?'  Long queues at ticket counters in Hyderabad as #Bahubali2 released today pic.twitter.com/8iJ5zlnGDu &mdash; ANI (@ANI_news) April 28, 2017 'बाहुबली 2' का टिकट पाने के लिए लगी 3 किलोमीटर लंबी लाइन भारतीय सिनेमा प्रेमियों को राजामौली को उनके विज़न और लक्ष्य के लिए उन्हें जरूर सल्यूट करना चाहिए। एक बार फिर से उन्होंने 'बेन-हर' और 'टेन कमांडेंट्स' की याद को ताजा कर दिया है। जी हां, फिल्म में CGI और VF के इस्तेमाल से क्रिएट किए गए सीन आपको अपनी सीट से बांधकर रखने की ताकत रखते हैं और बाहुबली भी आपको इमोशनल उतार-चढ़ाव में कैद कर पाने में सफल होता है। देवसेना और अमरेंद्र के बीच रोमांस के सीन काफी भव्यता के साथ फिल्माए गए हैं। बाकी किरदारों का प्रदर्शन उम्मीद के मुताबिक है। हॉलिवुड ऐक्शन डायरेक्टर पीटर हिन की मेहनत फिल्म में प्रभास के ऐक्शन में नज़र आ रही है और यही इस फिल्म का सबसे मजबूत पक्ष है। 
__________________________
कहानी: विद्या चौहान (रवीना टंडन) जो एक स्कूल टीचर हैं उनका और उनकी टीनएज बेटी टीया (अलीशा खान) का रेप होता है, उनके साथ मारपीट होती है और उन्हें बीच सड़क पर छोड़ दिया जाता है। इस घटना के बाद टीया की मौत हो जाती है जबकि विद्या बच जाती है। इस पूरे मामले की जांच में पुलिस जहां अपनी चप्पल घिस रही है वहीं, विद्या आरोपियों से खुद बदला लेने की ठानती है। ये कहानी दिल्ली शहर की है जिसे अक्सर भारत के रेप कैपिटल के तौर पर जाना जाता है। इस फिल्म का मुख्य उद्देश्य महिलाओं के खिलाफ आए दिन हो रहे अत्याचार के खिलाफ आवाज उठाना है। इसलिए आप इस मकसद के लिए फिल्म की तारीफ कर सकते हैं। लेकिन फिल्म में इस जघन्य अपराध और इसके बाद होने वाली घटनाओं में जरूरत से ज्यादा ड्रामा दिखाया गया है। फिल्म शुरू होने के कुछ ही मिनटों बाद आप देखते हैं कि दोनों मां-बेटी सड़क पर एक गलत टर्न ले लेती हैं और अनजाने में अपूर्व मलिक (मधुर मित्तल) के घर पहुंच जाती हैं जो किसी राजनेता का जिद्दी बेटा है। पैसे और शराब के नशे में चूर अपूर्व और उसके दोस्तों का गैंग बेहद नृशंस तरीके से विद्या और टीया का रेप करते हैं। इस घटना को देखकर ऑडियंस को भी दुख होता है। इससे पहले की आप इस घटना से उबर पाएं विद्या और टीया को निर्भया वाली घटना की तरह कार से बाहर सड़क पर फेंक दिया जाता है। इस पूरी घटना का मकसद लोगों को उनकी नींद से जगाना है लेकिन बेहतर नतीजे पाने के लिए फिल्म के स्क्रीनप्ले और चरित्र चित्रण को और मजबूत बनाने की जरूरत थी। ऐसा नहीं होने की वजह से यह पूरी घटना एक ड्रिल की तरह लगती है। विद्या अस्पताल में भर्ती है लेकिन उसका असंवेदनशील पति अपनी बेटी की मौत का तो शोक मनाता है लेकिन पत्नी के साथ हुई घटना के बाद उसे तलाक देना चाहता है। इस दौरान विद्या की एक दोस्त रितू (दिव्या जगदाले) उसकी मदद करती है। फिल्म में पुलिसवालों का रोल भी घिसा पिटा है जो यह कहते हुए सुने जाते हैं- 'पीएम देश को शेप करने की बात कर रहे हैं और यह रेप की बात कर रही है।' इसके बाद विद्या अपने बैंडेज हटाकर ट्रेडमिल पर दौड़ना शुरू करती है ताकि वह अपने साथ हुई इस घटना का बदला ले सके। एक एक कर वह उन लोगों की हत्या की साजिश रचती है जिसने उसके साथ यह गलत हरकत की थी। चूंकि उसके साथ हुई यह घटना इतनी भयंकर थी कि शुरुआत में तो आप विद्या के साथ हमदर्दी जताते हैं लेकिन बाद में उसके द्वारा की जा रही हिंसा भी उतनी ही ज्यादा परेशान करने वाली बन जाती है। रवीना ने न्याय पाने के जुगत में लगी एक पीड़ित महिला के किरदार को बखूबी निभाया है। लेकिन फिल्म में जितना खून खराबा दिखाया गया है वह आपको सोचने पर मजबूर कर देता है कि इसमें ज्यादा बुरा क्या था। वह रेप की घटना या फिर उस अपराध को अंजाम देने वाले दोषियों के साथ हुआ खून खराबा।  
__________________________
बॉलिवुड में बरसों से प्रेम कहानियों पर फिल्में बनाने का ट्रेंड रहा है। हीर-रांझा, रोमियो-जूलियट, शीरी-फरहाद, सोहनी-महीवाल या फिर लैला-मजनू की प्रेम कहानी के साथ कई फिल्मों का नाम तो जुड़ा, लेकिन अगर टिकट खिड़की पर कलेक्शन की बात की जाए तो ज्यादातर फिल्मों को बॉक्स ऑफिस पर औसत ओपनिंग तक नहीं मिल पाई। अगर आप फिल्म के टाइटल को देखकर रोमियो-जूलियट जैसी कोई लव स्टोरी देखने की चाह लिए थिअटर जा रहे हैं तो ऐसा इस फिल्म में कुछ नजर नहीं आएगा। सेंसर बोर्ड ने इस फिल्म के कई हॉट सीन पर कैंची चलाकर फिल्म को 'ए' सर्टिफिकेट दिया, लेकिन वहीं फिल्म के बेहद बोल्ड संवादों के साथ छेड़छाड़ नहीं की। फिल्म के कुछ संवाद ज्यादा ही बोल्ड हैं जो उस माहौल में फिट नहीं बैठते।  कहानी : दबंग बाहुबली धर्मराज शुक्ला (प्रियांशु चटर्जी) की बहन जूली शुक्ला (पिया बाजपेयी) अपने भाइयों की चहेती है। जूली का बड़ा भाई धर्मराज शुक्ला अपनी बहन के लिए कुछ भी कर सकता है और यही हाल जूली के दूसरे भाइयों नकुल और भीम का भी है। तीनों भाई अपनी बहन को बस हमेशा हर हाल में खुश देखना चाहते हैं। जूली के तीनों भाइयों का शहर में दबदबा है। सभी भाइयों ने बचपन से जूली को राजकुमारी की तरह पाल-पोसकर बड़ा किया है। अपने भाइयों की दबंगई का कुछ असर जूली में भी आ गया है, जूली भी कुछ ज्यादा ही बिंदास और मुंहफट है। दिल में आई बात फौरन बोल देती है। जूली किसी से नहीं डरती और अपने साथ रहने वालों को भी किसी से न डरने की सीख देती है। जूली के भाइयों ने अपनी बहन की शादी शहर के दबंग सत्ता तक पहुंच रखने वाले नेता, विधायक के बेटे राजन (चंदन रॉय सान्याल) के साथ तय कर दी है। जूली इस शादी के पक्ष में नहीं, लेकिन अपने भाइयों की खुशी की खातिर खुलकर शादी का विरोध भी नहीं कर पा रही। इस सिंपल कहानी में टिवस्ट उस वक्त आता है जब शादी से पहले राजन अपने घर में हो रही शादी से पहले के एक फंक्शन के दौरान वहां भाइयों के साथ पहुंची जूली से जबरन संबंध बनाता है। जूली राजन के खिलाफ पुलिस में रिपोर्ट दर्ज कराना चाहती है, लेकिन यहां उसके अपने भाई भी जब उसका साथ नहीं देते। ऐसे में मिर्जा (दर्शन कुमार) जूली का साथ देता है। मिर्जा दिल ही दिल जूली से प्यार करता है। दरअसल, बोल्ड, बिंदास जूली ने कभी राजन को जलाने के लिए मिर्जा के साथ वक्त बिताया और उसके साथ रिश्ते भी बनाए, लेकिन मिर्जा को जब पता चला जूली की शादी राजन के साथ होने वाली है तो उसने जूली से दूरियां बनाने का फैसला कर लिया। कुछ अर्से बाद जूली को भी मिर्जा से सच्चे प्यार का एहसास होता है। मिर्जा और जूली शुक्ला की यह अजीबोगरीब लव स्टोरी बंदूक की गोलियों, खूनखराबे के साए में इलाहाबाद से निकलकर नेपाल तक पहुंच जाती है। ऐक्टिंग : जूली शुक्ला के किरदार को पिया बाजपेयी ने अपनी ओर से बेहतरीन बनाने की अच्छी कोशिश की है। दूसरी ओर इस लव स्टोरी में दर्शन कुमार का भाव विहीन चेहरा माइनस पॉइंट बनकर रह गया है। बेशक दर्शन ऐक्शन सीन में दर्शन खूब जमे तो मिर्जा के किरदार में अनफिट नजर आए। हां, फिल्म में धर्मराज बने किरदार में प्रियांशु चटर्जी खूब जमे हैं। इस फिल्म से प्रियांशु के रूप में ग्लैमर इंडस्ट्री को अच्छा विलन जरूर मिल गया है। निर्देशन : यंग डायरेक्टर राजेश राम सिंह की बेशक स्क्रिप्ट पर पकड़ अच्छी रही, लेकिन न जाने क्यों उन्होंने कहानी को नॉर्थ बेल्ट की पंसद को ध्यान में रखकर आगे बढ़ाया है। कहानी और किरदारों पर उनकी राजेश ने जरूर पकड़ बनाए रखने के साथ-साथ यूपी और नेपाल की बेहतरीन लोकेशन पर फिल्म को शूट किया है। वहीं फिल्म की कहानी में कुछ भी नयापन नहीं है। बरसों से बाहुबली दबंग भाइयों की चहेती बहन और उसके प्रेमी को लेकर फिल्में बनती रही हैं। इस फिल्म में भी एकबार फिर यही सब दिखाया गया है। वहीं फिल्म में धर्म के नाम पर दंगे के सीन फिल्म में जबरन डाले हुए लगते हैं। इनका फिल्म की कहानी से कहीं कनेक्शन नहीं है, फिर भी इन्हें फिल्म का हिस्सा बनाया गया। संगीत : फिल्म में कई गाने हैं, लेकिन ऐसा कोई गाना नहीं जो म्यूजिक लवर्स की कसौटी पर खरा उतर सके। क्यों देखें : दर्शन कुमार के ऐक्शन सीन, कभी रोमांटिक हीरो रहे प्रियांशु चटर्जी के अलग अवतार को देखने के लिए फिल्म देख सकते हैं। 
__________________________
कुछ साल पहले तक दिल्ली सहित कई दूसरे शहरों के सिनेमाघरों में हर वीकेंड सुबह के शोज़ में बच्चों के लिए फिल्में प्रदर्शित हुआ करती थीं। इन फिल्मों में चिल्ड्रन फिल्म सोसायटी के साथ-साथ दूसरे मेकर की बरसों से रिलीज के लटकती ऐसी फिल्में भी होती थीं, जो खासतौर से बच्चों की पसंद को ध्यान में रखकर बनाई गई हो। अब ऐसा नहीं है कि सिनेमा संचालक अपने यहां बच्चों के लिए बनी फिल्में लगाना सौ फीसदी घाटे का सौदा मानते हैं। पहले इन फिल्मों को सरकार की ओर से टैक्स फ्री किया जाता था, लेकिन अब ऐसा नहीं है। पूरे साल बच्चों की पंसद को ध्यान में रखकर बनी फिल्मों की बात की जाए तो इन फिल्मों की संख्या साल दर साल कम हो रही हैं। मेकर इसकी बड़ी वजह मल्टिप्लेक्सों में स्क्रीन का न मिलने के साथ-साथ सरकारी रवैया भी मानते हैं। 'ब्लू माउंटेन' भी एक ऐसी ही फिल्म है जिसमें बच्चों को जीत के साथ हार से कुछ सीखने और आगे बढ़ने का दमदार मेसेज दिया गया है। स्मॉल स्क्रीन पर इन दिनों चल रहे रीऐलिटी शो से ग्लैमर की दुनिया में अपनी पहचान का ख्वाब देख रही जेन एक्स की इस कहानी में जहां इन शोज के पीछे की सच्चाई को ईमानदारी से दिखाया गया है तो वहीं शोज में विनर न बन पाने वालों के लिए भी एक अच्छा दमदार मेसेज है। इस फिल्म को कई फिल्म फेस्टिवल में सराहा गया तो फिल्म ने कई अवॉर्ड भी अपने नाम किए। लगान और मुन्ना भाई एमबीबीएस से सुर्खियों में आई ग्रेसी सिंह लंबे अर्से बाद इस फिल्म में नजर आईं, तो वहीं म्यूजिक डायरेक्टर आदेश श्रीवास्तव की भी यह आखिरी फिल्म है। आदेश ने मृत्यु से पहले इस फिल्म के दो गानों का संगीत तैयार किया। शिमला, कुफरी और नारकंडा की लोकेशन पर शून्य से पांच डिग्री से भी कम तापमान में फिल्म की शूटिंग की गई है, बर्फबारी के बीच और फौरन बाद इन लोकेशन पर फिल्माए फिल्म के कई सीन का जवाब नहीं। कहानी : वाणी शर्मा (ग्रेसी सिंह) एक जानीमानी सिंगर और डांसर हैं। वाणी की सुरीली आवाज का पूरा शहर दीवाना है। संगीत की दुनिया में वाणी की खास पहचान बन चुकी है। वाणी अपने संगीत के इस सफर को अपने प्रेमी ओम (रणवीर शौरी) की खुशी के लिए हमेशा के लिए अलविदा कह देती है। वाणी अब ओम की वाइफ बन चुकी है। वाणी और ओम शिमला में अपने बेटे सोम शर्मा (यथार्थ रत्नम) के साथ रहते हैं। सोम के मन में कभी इंजिनियर तो कभी क्रिकेटर बनने की चाह जगती रहती है। ओम भी यही चाहता है कि सोम स्टडी में हमेशा टॉप आकर आगे की स्टडी के लिए विदेश जाए। सोम एक दिन शहर में हो रहे एक टॉप सिगिंग रिऐलिटी शो के ऑडिशन में हिस्सा लेता है। यहां उसे चुन लिया जाता है। दूसरी ओर ओम को यह पसंद नहीं कि उसका बेटा बोर्ड की परीक्षा की तैयारी छोड़कर किसी टीवी शो के रिऐलिटी शो में हिस्सा लेने मुंबई जाए। वहीं, वाणी को लगता है सोम के दवारा वह अब अपने अधूरे टॉप सिंगर बनने के सपने को साकार होते देख सकती है। वाणी की जिद के सामने ओम हार मान लेता है, वाणी और सोम पूरी तैयारी करने के बाद मुंबई पहुंचते हैं। सोम को इस शो के हर एपिसोड में लगातार कामयाबी मिल रही है। शो के तीनों जज उसकी आवाज की जी भरकर तारीफें करने के साथ-साथ उसे दस में से दस अंक भी दे रहे हैं। सोम अब टीवी का स्टार बन रहा है, लोग उसके ऑटोग्राफ लेने लगे हैं, लेकिन शो के फाइनल एपिसोड में अचानक सोम की आवाज उसका साथ नहीं देती और उसे शो से बाहर कर दिया जाता है। ऐक्टिंग : वाणी शर्मा के किरदार में ग्रेसी सिंह ने बेहतरीन ऐक्टिंग की है। ग्रेसी ने इस किरदार को अपने जीवंत अभिनय से स्क्रीन पर जीवंत कर दिखाया है, वहीं ग्रेसी ने खुद को ऐसी बेहतरीन ऐक्ट्रेस भी साबित कर दिखाया जो किसी भी किरदार में फिट हो सकती है। रणवीर शौरी का काम बस ठीकठाक रहा तो सोम शर्मा के रोल में यथार्थ रत्नम ने अपने किरदार को पूरी ईमानदारी के साथ निभाया है। घरों में दूध की सप्लाई करने दामोदर के रोल में राजपाल यादव खूब जमे हैं। निर्देशन : सुमन गांगुली ने पूरी ईमानदारी के साथ स्क्रिप्ट पर काम किया है। समीर ने जहां फिल्म के सभी कलाकारों से अच्छा काम लिया तो वहीं हर किरदारों को दमदार बनाने के लिए होमवर्क भी किया है। इंटरवल के बाद फिल्म की गति अचानक रुक सी जाती है, खासकर शो से बाहर होने के बाद सोम के रुख को कुछ ज्यादा ही अग्रेसिव दिखाया गया है तो वहीं फिल्म का क्लाइमैक्स भी आसानी से हजम नहीं होता। संगीत : फिल्म के गाने, कहानी और माहौल पर पूरी तरह से फिट हैं, लंबे अर्से बाद गानों में क्लासिकल संगीत का अच्छा सामंजस्य नजर आया। 'आई लव यू मॉम' फिल्म का बेहतरीन गाना है। क्यों देखें: शिमला, कुफरी, नारकंडा की ऐसी गजब खूबसूरत बर्फीली लोकेशन जो आपको स्वीटजरलैंड की लोकेशन का एहसास कराएगी। मधुर संगीत, ग्रेसी सिंह की बेहतरीन ऐक्टिंग के साथ बच्चों के लिए अच्छा मेसेज इस फिल्म को देखने की वजह हो सकती है।
__________________________
एनएच-10 बतौर प्रड्यूसर ऐक्ट्रेस अनुष्का शर्मा की प्रॉडक्शन कंपनी के बैनर तले बनी पहली फिल्म थी, कुछ साल पहले तक इंडस्ट्री के कलाकर उस वक्त प्रॉडक्शन से जुड़ते थे, जब बतौर कलाकर उनके करियर को लेकर सवालिया निशान लगने शुरू हो जाते थे। देव आनंद, राज कपूर, मनोज कुमार सहित ऐसे कई नाम भी हैं जिन्होंने फिल्म प्रॉडक्शन की फील्ड में उस वक्त एंट्री ली जब बतौर ऐक्टर उनका करियर कामयाबी के शिखर पर था। अब वक्त बदल रहा है, इंडस्ट्री के नामचीन स्टार्स ने अब अपनी अपनी फिल्म प्रॉडक्शन कंपनियां बना रखी है। अक्सर इंडस्ट्री के नामी स्टार अपने बैनर की फिल्मों में खुद ही ऐक्टिंग करते है। अनुष्का भी ऐक्ट्रेस से प्रड्यूसर बनी तो अपने बैनर की पहली एनएच-10 में लीड किरदार निभाया। बॉक्स ऑफिस पर फिल्म जबर्दस्त हिट रही। 10 करोड़ से भी कम बजट में बनी इस फिल्म ने 32 करोड़ की कलेक्शन की। पहली फिल्म को मिली कामयाबी के बाद अनुष्का ने दूसरी फिल्म बनाने में अच्छा खासा वक्त लिया। फिल्लौरी की स्क्रिप्ट पर काम शुरू करने से पहले ही अनुष्का ने लीड रोल में पंजाब के सुपरस्टार और सिंगर दिलजीत दोसांझ के साथ इस प्रोजेक्ट पर बात फाइनल की। इस फिल्म को लेकर इंडस्ट्री में ऐसी अटकलें भी रहीं कि अगर दिलजीत इस फिल्म को नहीं करते तो शायद यह प्रोजेक्ट ठंडे बस्ते में चला जाता। बतौर डायरेक्टर अंशाई लाल की यह पहली फिल्म है जिसमें एक ऐसी आधी-अधूरी लव स्टोरी है जिसे परवान चढ़ने में करीब 100 साल का वक्त लग गया। पंजाब की अलग-अलग लोकेशन पर शूट हुई इस फिल्म का स्पेशल इफेक्ट्स और वीएफएक्स वर्क कमाल का है। कहानी: करीब तीन साल पहले पंजाब के अमृतसर शहर से कनन गिल (सूरज शर्मा) अपनी बचपन की फ्रेंड अनु ( मेहरीन पीरज़ादा) के सहयोग से सिंगर बनने के सपने को साकार करने कनाडा गया। दरअसल, कनन की फैमिली उसे कनाडा भेजने के लिए राजी नहीं थी लेकिन अनु ने फैमिली वालों को राजी किया। अब 3 साल बाद कनन कनाडा से शादी के लिए अमृतसर लौटा है। कनन के घर में शादी का माहौल है। जल्दी ही अनु और कनन की शादी होने वाली है लेकिन पंडित जी जब इन दोनों की कुंडलियां को मिलाया, तो पता चलता है कनन मांगलिक है। मांगलिक दोष समाप्त करने के लिए पंडित जी एक उपाय बताते हैं कि कनन की शादी पहले एक पेड़ के साथ कर दी जाए। रीति-रिवाज़ के मुताबिक कनन से शादी के बाद उस पेड़ को काट दिया जाता है। पेड़ से शादी के बाद कनन की जिंदगी में शशि (अनुष्का शर्मा) नाम की एक खूबसूरत भूतनी की एंट्री होती है। कनन को अपने घर में हर जगह यह खूबसरत भूतनी अपने पीछे खड़ी दिखाई देती है। एक दिन शशि सूरज को बताती है जिस पेड़ को उसकी शादी के बाद काट दिया गया वह बरसों से वहीं रह रही थी। अब जब पेड़ की शादी कनन से हो गई है तो शशि यही मानती है कि उसे अब कनन के साथ ही जिंदगी गुजारनी है। एक दिन शशि सूरज को बताती है बरसों पहले वह फिल्लौर गांव के गायक रूप लाल (दिलजीत दोसांझ) से प्यार करती थी। दोनों की शादी भी तय हो चुकी थी। शादी का मंडप सज चुका था लेकिन तभी ऐसा कुछ हुआ कि रूप लाल फिल्लौरी के साथ उसकी शादी नहीं हो सकी। ऐक्टिंग: अनुष्का शर्मा ने खूबसूरत भूतनी शशि के किरदार के लिए अच्छी खासी मेहनत की है। दिलजीत दोसांझ का किरदार बेशक उनकी सिंगर वाली इमेज से जुड़ा हो, लेकिन दिलजीत अपने किरदार में पूरी तरह से फिट हैं। हॉलिवुड मूवी लाइफ ऑफ पाइ के लंबे अर्से बाद इस फिल्म में नजर आए सूरज शर्मा ने अपने किरदार को अच्छे ढंग से निभाया है। कनन की मंगेतर अनु के रोल में मेहरीन पीरज़ादा जंची है। मेहरीन के चेहरे की मासूमियत और उनकी डॉयलॉग डिलीवरी जानदार है। निर्देशन: निर्देशक अशंई लाल ने बेशक एक ऐसी अच्छी कहानी को लेकर फिल्म बनाई है जो समाज में फैली एक कुरीति पर व्यंग्य करती है। करीब सवां 2 घंटे की फिल्म में बार-बार फ्लैश बैक का आना कहानी को अलग ट्रैक पर ले जाने काम करता है। आज और करीब 100 साल पहले की 2 प्रेम कहानियों पर बनी इस फिल्म के स्क्रीनप्ले पर काम करना चाहिए था। वहीं, अंशई लाल ने शशि की अधूरी लव स्टोरी का क्लाइमेक्स दमदार ढंग से पेश किया। वीएफएक्स वर्क कमाल का है और बेहतरीन लोकेशन पर फिल्म शूट की गई है। संगीत: फिल्म का संगीत सब्जेक्ट और माहौल पर सौ फीसदी फिट है, सभी गानों का फिल्मांकन बेहतरीन बन पड़ा है। खासकर दो गाने दम-दम और साहिबा के फिल्मांकन की जितनी भी तारीफ की जाए कम होगी। क्यों देखें: अगर आप दिलजीत दोसांझ के फैन हैं तो फिल्म बिल्कुल मिस ना करें। खूबसूरत भूतनी के वीएफएक्स इफेक्ट्स गजब के हैं। कहानी में नयापन जरूर है लेकिन अगर डायरेक्टर कुछ होमवर्क करने के बाद इस प्रोजेक्ट पर काम शुरू करते तो फिल्म शुरू से आखिर तक आपको सीट से बांधे रख पाती। 
__________________________
इस फिल्म के डायरेक्टर अविनाश दास का नाता मीडिया से रहा है। अविनाश ने बतौर डायरेक्टर अपनी पहली फिल्म मीडिया में कुछ साल पहले सुर्खियां बटोर चुकीं फैजाबाद की डांसर, सिंगर ताराबानो फैजाबादी से प्रेरित होकर बनाई। इस फिल्म की प्लानिंग करीब पांच साल पहले हुई, उस वक्त अनारकली के किरदार में रिचा शर्मा को कास्ट किया गया था। बाद में हालात ऐसे बने फिल्म शूटिंग फ्लोर तक ही नहीं पहुंच पाई। करीब चार साल बाद अविनाश ने इस प्रॉजेक्ट पर फिर काम शुरू किया और 'तनु वेड्स मनु' और 'रांझना' में अपनी बेहतरीन ऐक्टिंग से मीडिया की सुर्खियां बटोर चुकीं स्वरा भास्कर को अविनाश ने अपनी इस फिल्म के लिए अप्रोच किया। स्वरा को कहानी और किरदार पंसद आया। इससे पहले स्वरा अपनी सोलो फिल्म 'नील बटे सन्नाटा' में खुद को बेहतरीन ऐक्ट्रेस साबित कर चुकी हैं। फिल्म की शूटिंग शुरू करने से पहले स्वरा ने बिहारी भाषा पर जमकर होमवर्क किया। आरा की संस्कृति को ज्यादा नजदीक से जानने के लिए स्वरा किसी नामी होटेल की बजाए आरा के एक छोटे से होटेल में करीब एक महीने रहीं। स्वरा की यही मेहनत अब अनारकली के किरदार में साफ नजर आती है। अंत में स्वरा ने अपनी दमदार ऐक्टिंग के दम पर इस फिल्म को कहीं कमजोर नहीं पड़ने दिया तो वहीं तारीफ करनी होगी स्वरा के डायलॉग डिलीवरी की जो इस फिल्म की यूएसपी है। बतौर डायरेक्टर अविनाश दास की यह डेब्यू फिल्म है, लेकिन अविनाश इस सीमित बजट में बनी फिल्म के माध्यम से कई गंभीर मुद्दों पर भी दर्शकों का ध्यान खींचा है। बेशक फिल्म में कई डबल मीनिंग संवाद हैं, लेकिन ऐसे संवाद अब कॉमिडी शो और फिल्मों में अक्सर सुनाई देते हैं। इस फिल्म को लेकर सेंसर का रवैया कुछ ज्यादा ही सख्त रहा। कमिटी ने इस फिल्म को 'ए' सर्टिफिकेट तो दिया ही साथ ही कई सीन पर कैंची भी चलाई। कहानी : बिहार के आरा जिले में एक छोटे से मोहल्ले में रहने वाली लोक गायिका और डांसर अनारकली (स्वरा भास्कर) ने बचपन से ही अपनी मां को स्टेज पर गाते और डांस करते देखा। स्टेज पर मैरिज फंक्शन के दौरान एक हादसे में अनाकली की मां मारी जाती है। अनार जब बड़ी होती है तो रंगीला (पकंज त्रिपाठी) के ऑर्केस्ट्रा ग्रुप में शामिल हो जाती है। अनारकली इस ग्रुप की नंबर वन टॉप सिंगर, डांसर है। रंगीला के ग्रुप के साथ अनारकली स्टेज पर जब ठुमके लगाते परफॉर्म करती है तो स्टेज पर नोटों की बारिश सी हो जाती है। इसी बीच एक दिन पुलिस थाने में हो रहे फंक्शन के दौरान यहां चीफ गेस्ट बनकर पहुंचे आरा के एक विश्वविधालय के वीसी और स्टेट के चीफ मिनिस्टर के खास माने जानेवाले धर्मेन्द्र चौहान (संजय मिश्रा) का दिल अनारकली पर आ जाता है। चौहान स्टेज पर पब्लिक के सामने ही अनारकली के साथ अश्लील हरकतें शुरू कर देते हैं। थाना परिसर में हो रहे इस फंक्शन में चौहान की अश्लील हरकतें जब हद से ज्यादा बढ़ जाती हैं तो अनार उसे सबके सामने एक तमाचा लगाती है। इस थाने का एसएचओ बुलबुल पांडे (विजय कुमार) चौहान का खास है, स्टेज पर पब्लिक के बीच एक नाचने वाली से तमाचा खाने के बाद चौहान अब किसी भी कीमत पर अनारकली को हासिल करना चाहता है। ऐसे हालात में अनारकली एक दिन चौहान और लोकल पुलिस से बचकर दिल्ली आ जाती है। ऐक्टिंग : बॉलिवुड मसाला फिल्मों में अपनी जबर्दस्त कॉमिडी से फैन्स का दिल जीतने वाले संजय मिश्रा इस फिल्म के विलन हैं। वीसी चौहान के किरदार को संजय मिश्रा ने इस बेहतरीन ढंग से निभाया है कि हॉल में बैठे दर्शक उनके किरदार से नफरत करने लगते हैं। वहीं रंगीला ऑर्केस्ट्रा पार्टी के हेड के किरदार में पंकज मिश्रा ने अपने किरदार को दमदार बनाने के लिए अच्छी मेहनत की है। फिल्म की लीड ऐक्ट्रेस स्वरा भास्कर की बेहतरीन परफेक्ट ऐक्टिंग इस फिल्म की सबसे बडी यूएसपी है। निर्देशन : अविनाश ने एक सरल सब्जेक्ट पर ऐसी फिल्म बनाई है जो ग्राउंड लेवल की सच्चाई को दर्शाती है। ऐसा लगता है कि अविनाश ने जैसे एक खास दर्शक वर्ग की पंसद को ध्यान में रखकर इस प्रॉजेक्ट पर काम किया, इसकी एक वजह यह भी हो सकती है कि फिल्म की कहानी कुछ ज्यादा ही टिपिकल है। फिल्म की भाषा ईस्ट यूपी और बिहार का मिक्सचर है। यकीनन फिल्म की यह भाषा इन राज्यों में तो बॉक्स ऑफिस के नजरिए से परफेक्ट हो, लेकिन हो सकता है कि 'ए' क्लास सेंटरों और टॉप मल्टिप्लेक्स ऑडियंस को यह भाषा पूरी तरह समझ न आए। संगीत : इस फिल्म के सभी गाने सब्जेक्ट, माहौल के डिमांड पर बनाए गए हैं। इन गानों के बोल आम बॉलिवुड फिल्मों में नजर आने वाले गानों जैसे नहीं हैं। हो सकता है कि जेन एक्स को फिल्म के यह टिपिकल स्टाइल के गाने शायद पसंद न आएं। क्यों देखें : अगर आप स्वरा के फैन हैं तो इस फिल्म को मिस न करें। इंटरवल से पहले फिल्म की सुस्त रफ्तार सब्र का इम्तिहान लेती है। वहीं फिल्म का क्लाइमैक्स गजब है। अगर आप मुंबइया चालू मसाला फिल्मों से उब चुके हैं तो 'अनारकली' एक बार देखी जा सकती है। 
__________________________
अक्सर लीक से हटकर बनी ऐसी फिल्में जिनका बॉक्स ऑफिस पर ज्यादा क्रेज न हो, फिल्म में ऐसे स्टार्स हो जिनकी टिकट खिड़की पर डिमांड न हो, ऐसी फिल्मों को रिलीज करने से हर कोई कतराता है। यही वजह रही कि पिछले साल ही पूरी होने के बावजूद इस फिल्म को सिनेमाघरों तक पहुंचने में लंबा वक्त लग गया। पिछले साल मुंबई के मामी फिल्म फेस्टिवल में इस फिल्म की स्पेशल स्क्रीनिंग के वक्त इस फिल्म का क्रेज उस वक्त नजर आया जब इसकी स्क्रीनिंग के वक्त पूरा हॉल खचाखच भरा नजर आया तो फिल्म खत्म होने के बाद दर्शकों ने सीटों से खड़े होकर हॉल में मौजूद फिल्म के लीड स्टार राजकुमार राव और डायरेक्टर विक्रमादित्य मोटवानी के लिए तालियां बजाई। बेशक, यह फिल्म दर्शकों की एक ऐसी क्लास की कसौटी पर ही खरा उतरने का दम रखती है जो लीक से हटकर कुछ ऐसा देखने की चाह में थिअटर का रुख करते हैं, जो सच्चाई और वास्तविकता के बेहद नजदीक हो। अगर 'ट्रैप्ड' की बात की जाए तो यह एक ऐसी घटना पर बनी फिल्म है जिस पर आप आसानी से यकीन कर लेंगे। बेशक, फिल्म का क्लाइमैक्स कुछ ड्रामाई लगता है, लेकिन इसके बावजूद फिल्म ऐसे दर्शकों को अंत तक बांधने का दम रखती है, जिनमें मुंबइया मसाला, ऐक्शन, रोमांटिक फिल्मों की भीड़ से हटकर कुछ नया देखने की चाह हो। इस फिल्म के टेस्ट को देखते हुए मेकर्स ने फिल्म को सिंगल स्क्रीन्स में नहीं, बल्कि मल्टिप्लेक्सों में ही रिलीज किया है। इस फिल्म की कहानी की डिमांड के मुताबिक, डायरेक्टर ने फिल्म में इंटरवल नहीं दिया। अगर आप भी इस फिल्म को पूरा इंजॉय करना चाहते हैं और खुद को फिल्म के साथ बांधकर रखते हुए फिल्म देखना चाहते हैं तो आप फिल्म देखते वक्त हॉल से बाहर न जाएं। फिल्म की शुरुआत कुछ सुस्त है, लेकिन शुरुआती बीस मिनट के बाद आप कहानी और लीड किरदार के साथ बंध जाते हैं। कहानी : शौर्या (राज कुमार राव) और नूरी (गीताजंलि थापा) एक-दूसरे से प्यार करते हैं। शौर्या एक कंपनी में सर्विस करता है। हालात ऐसे बनते हैं कि शौर्या को एक दिन में शादी करनी है और उसे इसके लिए पहले रहने के लिए फ्लैट चाहिए। शौर्या का बजट पंद्रह हजार से ज्यादा नहीं बन रहा, ऐसे में मुंबई में कई एजेंट से मिलने के बाद भी शौर्या को इस किराए पर फ्लैट नहीं मिल रहा। ऐसे में शौर्या को एक एजेंट शहर से कुछ दूर कानूनी विवादों के चलते करीब दो साल से खाली स्वर्ग अपार्टमेंट की पैंतीसवी मंजिल पर एक फ्लैट किराए पर देता है। इस अपार्टमेंट में शौर्या के अलावा और कोई नहीं है। अपार्टमेंट के मेन गेट पर एक बूढ़ा वॉचमैन है, जिसे बहुत कम सुनाई देता है। शौर्या इस फ्लैट को किराए पर ले लेता है। फ्लैट में रात गुजारने के बाद शौर्या सुबह जाने की तैयारी कर रहा है। शौर्या ने फ्लैट के मेन गेट पर चाबी लगाई हुई है, अचानक उसे एकबार फिर फ्लैट के अंदर जाना पड़ता है, तभी तेज हवा के एक झोंके से फ्लैट का दरवाजा बंद हो जाता है, चाबी बाहर लटकी रह जाती है। अपार्टमेंट की पैंतीसवी मंजिल पर फंसे शौर्या का मोबाइल फोन भी जवाब दे देता है, अब उसके पास यहां से बच निकलने का कोई रास्ता नहीं है। ऐक्टिंग : पूरी फिल्म शौर्या यानी राजकुमार राव के कंधों पर टिकी है। इस फ्लैट में शौर्या के पास पीने के लिए पानी नहीं, खाने के लिए कुछ नहीं है, ऐसे हालात में पल-पल जिंदगी की जंग हारते बेबस इंसान के किरदार को राव ने अपनी शानदार ऐक्टिंग से जीवंत कर दिखाया है। भूख के चलते फ्लैट में कीड़े-मकड़े खाने के सीन आपको हतप्रभ कर देंगे। राव की प्रेमिका बनी गीताजंलि थापा के पास करने के लिए कुछ नहीं था। निर्देशन : नामी स्टार्स के साथ लुटेरा बनाने के बाद विक्रमादित्य मोटवानी ने लंबे अर्से बाद इस फिल्म के निर्देशन की कमान संभाली, स्क्रिप्ट की डिमांड के मुताबिक, मोटवानी खरे उतरे हैं। ऐसी फिल्में देखने वालों की क्लास अलग होती है और इस क्लास की कसौटी पर विक्रमादित्य खरे उतरेंगे। क्यों देखें : अगर कुछ नया और अलग देखने के शौकीन हैं तो फिल्म आपको पंसद आ सकती है। टाइमपास, ऐक्शन, थ्रिलर, रोमांटिक मसाला फिल्मों के शौकीनों के लिए फिल्म में कुछ भी नहीं। 
__________________________
जगदीश्वर मिश्रा उर्फ जॉली (अक्षय कुमार) कानपुर में प्रसिद्ध वकीलों के सहायक के तौर पर अपने काम की शुरुआत करता है। अपनी लक्ष्य की ओर बढ़ते हुए वह एक प्रग्नेंट लेडी हिना सिद्दीकी (सैयानी गुप्ता) के साथ छल भी कर जाता है, जो कि एक विधवा है और न्याय की आस में है। उसके पास हिना के पति का मर्डर केस आता है, लेकिन जब हिना को पता चलता है कि वह एक धोखेबाज वकील है तो दुखी हिना खुद को ही खत्म कर लेती है। अब जॉली को इस बात का आत्मग्लानि होती है और उसके हाथ रह जाता है एक अनसुलझा केस। अब वह इस केस के लिए न्याय पाने में वाकई जुट जाता है। रिव्यू: फिल्म की शुरुआत में जॉली एक नौसिखिया है जो अपना काम चलाने के लिए छोटे-मोटे अपराध भी करता है क्योंकि उसे कानून की खामियों का पता है। घर पर वह अपनी पत्नी के आगे-पीछे डोलने वाला या यूं कहें कि जोरू का गुलाम पति है। जॉली की बीवी पुष्पा पांडे (हुमा कुरैशी) को व्हिस्की, महंगे ब्रैंड के कपड़े और अपने गोल-मोलू बेटे से बहुत प्यार है। लेकिन ये सारी बातें फिल्म का अलग हिस्सा हैं। फिल्म का मुख्य भाग कोर्ट रूम का परिसर और वहां होने वाला ड्रामा है और यह फिल्म भी साल 2013 में आई इस सीक्वल की पहली फिल्म 'जॉली एलएलबी' के आदर्शों पर चलती है।  अब अक्षय कुमार की फिल्म है तो ऐक्शन तो होगा ही। लिहाजा कोर्टरूम के अंदर और बाहर फिल्म में अच्छे-खासे ऐक्शन सीन भी हैं। पुलिसवाले विलन बन जाते हैं और आतंकवादी अपना धर्म बदल लेते हैं। तो वहीं जॉली खुद भी कानपुर, लखनऊ और मनाली (जिसे कश्मीर दिखाने की कोशिश की गई है) की गलियों में गोलियां खाते और उनसे बचते हुए नजर आता है।  ऐसा लगता है इंटरवल के बाद फिल्म कई जगहों पर रुक सी जाती है। फिल्म मेकर्स लखनऊ कोर्टरूम में जॉली और विपक्षी वकील प्रमोद माथुर (अनु कपूर), जज (सौरभ शुक्ला, हमेशा की तरह बेहतर) के बीच की कानूनी बहस में काफी अंदर तक उलझ जाते हैं। हालांकि, उनके बीच हो रही प्रभावशाली बहस आपको जानकारियों के साथ मनोरंजन भी कराएंगे, लेकिन कुछ हिस्से ऐसे भी हैं जो वास्तविक नज़र नहीं आते। फिल्म में अक्षय के किरदार में अचानक बदलाव होता नज़र आता है। पहले तो उन्हें एक आम वकील की तरह पेश किया जाता है, जिसने भले कानूनी पोथियां न पढ़ी हो, लेकिन कोर्टरूम कॉरिडोर से टिप्स ले लेकर वह आज जॉली एलएलबी बन गया है। हुमा और अनु की ऐक्टिंग शानदार नज़र आ रही है। इन मंजे हुए कलाकारों की ऐक्टिंग ने इस फिल्म में जान डाल दी है। 
__________________________
कहानी: दो नेत्रहीन कपल रोहन भटनागर (रितिक रोशन) और सुप्रिया शर्मा (यामी गौतम) की शादी होती है और वे एक-दूसरे का सहारा बन जाते हैं। दुर्भाग्य से उनकी इस अंधेरी दुनिया में हलचल तब मच जाती है जब सुप्रिया का रेप होता है और रोहन को समझ आता है कि पुलिस वाले उनके लिए कुछ करने वाले नहीं हैं। ...और इसके बाद कानून को अपने हाथ में लेने के सिवा रोहन के पास कोई और रास्ता नहीं बचता। रिव्यू: बदला अंधा होता है, यह इस फिल्म का सबसे मजबूत संदेश है। यह फिल्म हॉलिवुड फिल्म 'ब्लाइंड फ्यूरी' (1989) के रटगर हॉउर के लीड किरदार के अलावा कोरियन सुपरहिट फिल्म ब्रोकन (2014) से प्रेरित नज़र आ रही है। कुल मिलाकर संजय गुप्ता ने इसे बड़े ही असरदार और मनोरंजक तरीके से पेश किया है। फिल्म की शुरुआत कुछ ऐसे होती है, जहां रोहन एक बेहतरीन डबिंग आर्टिस्ट है और सुप्रिया काफी अच्छा पियानो बजाती है। शारीरिक अक्षमता के बावजूद जिंदगी के प्रति दोनों का रवैया काफी पॉज़िटिव है। सिर्फ दो सीन में आप इनके प्यार को महसूस कर लेंगे। ...और जैसे ही आप उन्हें एक मॉल में एक-दूसरे से केवल दो मिनट के लिए अलग देखते हैं तो आप बेचैन हो जाते हैं। इनका मोन अमोर डांस देखकर बस सब जादू सा लगता है और बेहद खुशी होती है। लेकिन, जब बात आम जिंदगी और एक बॉलिवुड थ्रिलर की हो तो वास्तविक जिंदगी में ऐसे सॉन्ग और डांस यकीनन सच नहीं होते। जब एक गुंडा अमित शेलार (रोहित रॉय) और उसका साथी वसीम (सहीदुर रहमान) साथ मिलकर सुप्रिया का रेप करते हैं तो रोहन की दुनिया में और भी ज्यादा अंधेरा छा जाता है। दरअसल रेपिस्ट अमित वहां के लोकल कॉर्पोरेटर माधवराव शेलार (रॉनित रॉय) का भाई है और इसी वजह से भ्रष्ट पुलिस ऑफिसर (नरेन्द्र झा और गिरीश कुलकर्णी) इस मामले की जांच-पड़ताल को सही तरीके से होने नहीं देते। जब उनकी करतूतों को सहना मुश्किल हो जाता है, तब रोहन उनसे बदला लेने के बारे में सोचता है। यहीं से फिल्म अलग राह मुड़ती है और आप सोच ही सकते हैं कि आगे क्या हो सकता है। चूहे-बिल्ली का यह खेल आपको रोमांचित करता है। जब भी रितिक अपना बदला लेने के लिए किसी को सताते और उसपर जुल्म करते हैं, तो आप दर्शक के तौर पर खुशी से सीटियां बजाते हैं इस फिल्म का मुख्य आकर्षण रितिक का दमदार परफॉर्मेंस है। वह एक प्रेमी और एक फाइटर के रूप में शानदार दिख रहे हैं। मूवी रेटिंग में आधा स्टार पूरी फिल्म में रितिक के शानदार परफॉर्मेंस के लिए। यामी ने भी शानदार प्रदर्शन किया है। टेक्निकली भी फिल्म काफी बेहतरीन है, जिसके लिए सुदीप चटर्जी (कैमरा) और रेसुल पुकुट्टी (साउंड) को विशेष धन्यवाद। 
__________________________
अपनी पिछली फिल्म्स 'देव डी' और 'गैंग्स ऑफ वासेपुर' से दर्शकों की एक खास क्लास के साथ मीडिया में अपनी अलग पहचान बना चुके डायरेक्टर श्लोक शर्मा की यह फिल्म करीब 3 साल पहले रिलीज होनी चाहिए थी। पिछले तीन साल से तैयार इस फिल्म की प्रॉडक्शन कंपनी ने भारत में इस फिल्म को रिलीज करने से पहले इसे कुछ नामी फिल्म फेस्टिवल्स में दिखाने का फैसला किया। जिसका कंपनी को फायदा भी मिला। इस फिल्म ने 'लॉस ऐंजिलिस फिल्म फेस्टिवल इंडिया कैटेगिरी' में अवॉर्ड हासिल करने के साथ कई और फेस्टिवल में अवॉर्ड जीते। न्यू यॉर्क इंडियन फिल्म फेस्टिवल में नवाजुद्दीन सिद्दीकी को बेस्ट ऐक्टर का अवॉर्ड मिला तो इस फिल्म से पहले 'मसान' और 'त्रिष्णा' में अपनी ऐक्टिंग का लोहा मनवा चुकी श्वेता त्रिपाठी को भी बेस्ट ऐक्ट्रेस का अवॉर्ड मिला। वहीं, अगर इंडियन बॉक्स ऑफिस पर हम हरामखोर के भविष्य की बात करें तो ऐसा नहीं लगता कि इतने अवॉर्ड मिलने के बावजूद फिल्म बॉक्स आफिस पर कोई करिश्मा कर पाएगी। दरअसल, लंबे इंतजार के बाद अब जाकर रिलीज हुई इस फिल्म का क्रेज ज्यादा नजर नहीं आ रहा है। वैसे भी यह फिल्म दीपिका पादुकोण की हॉलिवुड ऐक्शन फिल्म xx और आदित्य रॉय कपूर-श्रद्धा कपूर की रोमांटिक फिल्म 'ओके जानू' के साथ रिलीज हो रही है। ऐसे में 'हरामखोर' सीमित और अलग क्लास की फिल्म के शौकीनों के बीच ही सिमटकर रह जाएगी। कहानी: मध्य प्रदेश के एक छोटे से गांव के सरकारी स्कूल में श्याम टेकचंद (नवाजुद्दीन सिद्दीकी) मैथ टीचर हैं, सुबह स्कूल में पढ़ाने के बाद शाम को वह अपने घर में भी स्कूल के कुछ स्टूडेंट्स को टयूशन देते हैं। श्याम शुरू से ही कुछ रंगीले स्वभाव का रहा है, कुछ अर्सा पहले उसने अपनी ही एक स्टूडेंट सुनीता से शादी कर ली थी। अब श्याम की क्लास में संध्या शर्मा (श्वेता त्रिपाठी) नाम की एक करीब पंद्रह साल की स्टूडेंट भी पढ़ती है, संध्या खूबसूरत है, काफी अर्से से श्याम की उस पर खास नजर है। स्कूल के बाद शाम को संध्या के साथ दो लड़के कमल और मिंटू के अलावा कुछ और स्टूडेंट्स भी श्याम से पढ़ते हैं। कमल दिल ही दिल में संध्या को चाहता है और छोटी उम्र के बावजूद उससे शादी करने का ख्याली पुलाव पका रहा है। कमल का बेस्टफ्रेंड मिंटू इसमें उसकी मदद कर रहा है। दूसरी और श्याम भी संध्या के साथ संबध बनाना चाहता है। संध्या के पिता पुलिस इंस्पेक्टर हैं और ज्यादातर नशे में धुत रहते हैं। पिता के साथ रह रही संध्या इस सच को भी जानती है कि उसके पिता किसी और के साथ लिव-इन रिलेशनशिप में है। श्याम अक्सर संध्या को ट्यूशन पढ़ाने के बाद उसके साथ घर तक छोडने चल देता है, ऐसे ही एक दिन इन दोनों के बीच नाजायज रिश्ता बन जाता है, वहीं कमल अब भी संध्या के साथ शादी करने का प्लान बनाने में लगा है, एक स्कूल टीचर और नाबालिग स्टूडेंट के बीच पनपती नाजायज रिश्तों की यह कहानी एक बेहद खतरनाक मोड़ पर जाकर खत्म होती है ।  ऐक्टिंग: फिल्म के दोनों लीड कलाकारों नवाजुद्दीन सिद्दीकी और श्वेता त्रिपाठी ने किरदारों को अपने जीवंत अभिनय से लाजवाब बना दिया है। गांव के एक छोटे से स्कूल के टीचर के किरदार में नवाजुद्दीन ने एक बार फिर साबित किया कि उनमें हर किरदार को बेहतरीन तरीके से निभाने की क्षमता है। वहीं श्वेता त्रिपाठी का भी जवाब नहीं । साथ ही तारीफ करनी होगी फिल्म में कमल और मिंटू का किरदार निभाने वाले दो बाल कलाकारों मास्टर इरफान खान और मोहम्मद समद की। दोनों जब भी स्क्रीन पर आते है, तभी दर्शक सुस्त रफ्तार से आगे खिसकती इस डार्क फिल्म में रिलैक्स महसूस करते है। निर्देशन: ऐसा लगता है रीयल लोकेशन पर शूट इस फिल्म की स्क्रिप्ट पर कंपलीट काम नहीं हुआ। फिल्म की एडिटिंग काफी बिखरी बिखरी है तो फिल्म का सब्जेकट कुछ ज्यादा ही बोल्ड होने की वजह से सेंसर बोर्ड ने फिल्म को कई डिस्क्लेमर के साथ पास किया है। जो फिल्म के बीच बीच में स्क्रीन पर दिखाई देकर दर्शकों को डिस्टर्ब करने का काम करते है। वहीं संध्या के पिता के किरदार पर ज्यादा काम नहीं किया गया, रात को शराब के नशे में धुत होकर घर वापस आने के कुछ सीन्स के अलावा पिता पुत्री के बीच चंद संवाद तक सिमटे इस किरदार पर अगर फुल होमवर्क किया जाता तो पिता -पुत्री के बीच का रिश्ता भी इस कहानी का अहम हिस्सा बन पाता। ऐसी फिल्मों की खास ऑडियंस होती है और इस सिमटी ऑडियंस को श्लोक शर्मा की इस फिल्म में कुछ अलग नजर आ जाएगा। संगीत: बैकग्राउंड में सिर्फ एक गाना है जिसका कहानी से कहीं दूर दूर तक कोई सरोकार नहीं है। क्यों देखें: अगर आपको कुछ अलग और लीक से हटकर बनी फिल्म देखना पसंद है जो विदेशी फेस्टिवल में अवॉर्ड जीतकर आती है, तो इस फिल्म को देखने जरूर जाएं। 
__________________________
वैसे तो एक क्रेज़ी वन-नाइट स्टैंड से शुरू हुआ रिश्ता अंत में रिलेशनशिप पर जाकर खत्म होता है। लेकिन धरम और शायरा काफी जल्दी एक-दूसरे से बोर हो जाते हैं और जिंदगी उन्हें किस मोड़ पर ले आती है, यही है फिल्म की कहानी। रिव्यू: आज से तकरीबन बीस साल पहले निर्माता-निर्देशक आदित्य चोपड़ा 'दिलवाले दुल्हनियां ले जाएंगे' जैसी सुपरहिट प्रेम कहानी लेकर आए थे, जिसमें जुनूनी प्रेम के साथ-साथ सशक्त पारिवारिक मूल्यों की बात भी थी। फिल्म में नायिका काजोल जब नायक शाहरुख खान से कहती है, 'मुझे भगाकर ले चलो' तो नायक उसकी इस दुस्साहसी पहल से इनकार कर देता है। उसका मानना है कि वह नायिका के पिता और परिवार का दिल जीतकर ही अपनी दुल्हनियां को ले जाएगा। मगर अब 21 साल बाद न केवल प्रेम की परिभाषा बदल गई है, बल्कि सामाजिक मूल्यों में भी परिवर्तन आ चुका है। आदित्य चोपड़ा की 'बेफिक्रे' में नायिका वाणी कपूर अपने बॉयफ्रेंड रणवीर सिंह को अपने घर ले जाती है और माता-पिता के सामने ऐलान कर देती है कि वह नायक रणवीर के संग लिव इन रिलेशनशिप में रहने जा रही है और इसके लिए वह उनकी आज्ञा नहीं ले रही बल्कि उन्हें सूचित कर रही है। आदित्य की 'बेफिक्रे' आज के उन युवाओं की कहानी है, जिनके लिए प्यार, चुंबन, संभोग, लिव इन, ब्रेकअप सब कुछ इंस्टंट फ़ूड की तरह है। और इस इंस्टंट कॉन्सेप्ट में अपने लिए सही साथी को चुनने का जबरदस्त कन्फ्यूजन भी है। पिछले कुछ अरसे से प्रेम कहानियों के मामले में बॉलिवुड प्यार, दोस्ती और कन्फ्यूजन जैसे मुद्दों पर कुछ ज्यादा ही मेहरबान है। 'लव आजकल', 'तामाशा', 'शुद्ध देसी रोमांस', 'ऐ दिल है मुश्किल', 'डियर जिंदगी' जैसी तमाम फिल्मों में इन्हीं मुद्दों को उलटफेर के साथ परोसा गया है। इस बार आदित्य चोपड़ा ने आज के यूथ से अपने कनेक्शन को परखने के लिए 'बेफिक्रे' में दो ऐसे युवाओं को चुना जो प्रेम और विवाह जैसे कमिटमेंट से कोसों दूर हैं। धरम (रणवीर सिंह) और शायरा (वाणी कपूर) का हाल ही में ब्रेकअप हुआ है। कहानी एक गाने के साथ फ्लैशबैक में पहुंचती है। वन नाइट स्टैंड के तहत धरम और शायरा की मुलाकात होती है। दोनों इस बात पर एकमत हैं कि जिस्मानी रूप से एक होने का मतलब यह कतई नहीं कि दोनों में प्यार हों। दोनों ही अपनी तरह के बेफिक्रे हैं। एक-दूसरे को अजीबो-गरीब डेयर देते हुए दोनों करीब आते हैं और फिर अचानक लिव इन का फैसला करते हैं, मगर इस शर्त के साथ कि दोनों उनके बीच प्यार वाली फीलिंग नहीं लाने देंगे। धरम खुद को हवस का पुजारी बताता है और शायरा खुद को फ्रेंच लड़की के रूप में देखती है। एक साल के साथ रहने के दौरान दोनों को अहसास होता है कि वे एक-दूसरे के लिए नहीं बने हैं और तब दोनों आपसी सहमति से ब्रेकअप कर लेते हैं। ब्रेकअप के बाद दोनों अच्छे दोस्त बनने का फैसला करते हैं। एक-दूसरे के आड़े वक्त में काम आकर दोस्ती निभाते भी हैं और इसी सिलसिले में शायरा को एक बैंकर शादी के लिए प्रपोज करता है। धरम एक अच्छे दोस्त की मानिंद उसे अपना घर बसाने की सलाह देता है। यहां धरम भी अपने लिए एक फ्रेंच लड़की को चुनता है। दोनों की शादी तय होती है, मगर जैसे-जैसे शादी की तारीख पास आती है, दोनों के बीच शादी और प्यार को लेकर कन्फ्यूजन पैदा हो जाता है। 'दिलवाले दुल्हनियां ले जाएंगे', 'मोहब्बतें', 'रब ने बना दी जोड़ी' के बाद 'बेफिक्रे' तक आते-आते आदित्य चोपड़ा प्यार-मोहब्बत के मामले में कुछ ज्यादा ही 'बेफिक्रे' नजर आए हैं। हालांकि, अपने बोल्डनेस को जस्टिफाई करने के लिए उन्हें पैरिस का माहौल दर्शाना पड़ा है। कहानी पुरानी है, जहां आदित्य नायिका को उन्मुक्त दर्शाने के बावजूद खांचे से बाहर नहीं निकाल पाए हैं। ब्रेकअप के बाद जहां नायक कई लड़कियों के साथ हमबिस्तर होता है, वहीं नायिका किसी से रिश्ता नहीं बनाती। उन्होंने आज के युवाओं के माइंडसेट की पड़ताल करने की कोशिश की है, मगर कहानी का ढीलापन उन्हें कमजोर कर देता है। इटरनल रोमांस के लिए जाने जानेवाले आदित्य यहां चूक जाते हैं। इंटरवल तक कहानी हॉलिवुड फिल्म का फील देती है, मगर उसके बाद वह यशराज की परंपरा का निर्वाह करती नजर आती है। पैरिस को नए ढंग से दर्शाने के लिए ओनोयामा की दाद देनी होगी। फिल्म के कई दृश्य कमाल के बन पड़े हैं, जो मनोरंजन के साथ-साथ जगह से बांधे रखते हैं। इंटरवल के बाद रणवीर-वाणी के बीच का डांस सीक्वेंस गजब का बन पड़ा है। रणवीर फिल्म में संजीवनी बूटी का काम करते हैं। कई दृश्यों में वे इतने सहज हैं कि महसूस ही नहीं होता कि वह अभिनय कर रहे हैं। उनकी शरारत, बचपना, दुविधा, पागलपन जैसे तमाम भावों को वह बिना किसी मशक्कत के निभा ले जाते हैं। फिल्म के एक दृश्य में रणबीर को न्यूड दर्शाया गया है, जिसकी कोई जरूरत नहीं थी। वाणी ने अपने किरदार को सार्थक बंनाने की हरचंद कोशिश की है, मगर उनका लुक और चेहरे के हाव-भाव कहीं कमतर साबित होते हैं। हां नृत्य में वह पारंगत नजर आई हैं। विशाल-शेखर के संगीत में 'नशे में चढ़ गई' और 'उड़े दिल बेफिक्रे' फिल्म की रिलीज से पहले ही लोकप्रिय हो चुके हैं। इनका फिल्मांकन बहुत ही खूबसूरती से हुआ है। 
__________________________
फिल्म तुम बिन-2 2001 में आई फिल्म तुम बिन का सीक्वल है। अगर हम करीब पंद्रह साल पहले रिलीज हुई फिल्म तुम बिन की बात करें तो उस फिल्म के गाने काफी हिट हुए थे और सुपरहिट गानों की वजह से ही काफी कम बजट में बनी फिल्म सुपहरहिट हुई थी। तुम बिन-2 का म्यूजिक अंकित तिवारी ने कंपोज किया है। कहानी: स्कॉटलैंड में तरन (नेहा शर्मा) और अमर (आशिम गुलाटी) दोनों अच्छे दोस्त है जो जल्दी ही शादी के पवित्र बंधन में बंधने वाले है। अमर बेहतरीन आइस स्केटर है, लेकिन एक ऐक्सीडेंट के बाद हर किसी को यही लगता है कि भीषण एक्सीडेंट के बाद अमर जिंदा नहीं रहा। तरन अब अमर के पापा जी (कंवलजीत सिंह) और दोस्तों की मदद से इस भयानक हादसे को भूलाकर जिंदगी को नए सिरे से जीने की नई कोशिश में लगी है, लेकिन तरन को अक्सर अमर की याद आती है, और उसके साथ गुजारे सुनहरे पल याद आते है। फिर भी तरन अब सब कुछ भूल जाना चाहती है। इस सिंपल सी लव स्टोरी में मोड़ उस वक्त आता है जब कहानी में अचानक शेखर (आदित्य सील) की एंट्री होती है। शेखर के साथ बीते करीब पच्चीस-छब्बीस सालों में बहुत कुछ अजीबोगरीब हो चुका है, तरन को अब धीरे धीरे शेखर के साथ वक्त गुजारना अच्छा लगता है। मन ही मन तरन फैसला कर चुकी है कि अब वह शेखर के साथ नई जिंदगी शुरू करेगी, लेकिन अचानक एक दिन अमर एक बार फिर तरन की लाइफ में लौट आता है। उसके बाद जो होता है वह देखने लायक है। ऐक्टिंग: तारीफ करनी होगी नेहा शर्मा की जिन्होंने स्क्रीन पर अपने किरदार को जीवंत कर दिखाया, खासकर इमोशंस सीन में नेहा ने गजब की ऐक्टिंग की है, अमर और शेखर के किरदारों में आशिम गुलाटी और आदित्य सील ने भी ठीक-ठाक ऐक्टिंग की है, कई सीन्स में आदित्य के सामने आशिम कमजोर नजर आए। पापा जी के रोल में कंवलजीत ने अपने किरदार में जान डाली है। निर्देशन: ऐसा लगता है अनुभव ने कहानी या स्क्रिप्ट पर ज्यादा काम करने की बजाय अपना फिल्म में ज्यादा से ज्यादा गाने फिट करने पर लगाया है। अगर गानों की बात करे तो फिल्म शुरू होने के करीब तीन-चार मिनट बाद ही गानों का सिलसिला शुरू हो जाता है, स्कॉटलैंड की लोकेशन और सिनेमेटोग्राफी बेजोड़ है, लेकिन कहानी को बेवजह खींचा गया है। फिल्म में पाकिस्तानी लड़के के साथ लव ऐंगल को क्यों फिट किया गया यह समझ से परे है तो वहीं इंटरवल के बाद कहानी को लंबा किया गया। अगर अनुभव फिल्म की एडिटिंग के वक्त दस-बारह मिनट की फिल्म पर अपनी और से कैंची चलाते तो दर्शकों को शायद फिल्म बांधे रख पाती। संगीत: फिल्म का संगीत इस फिल्म का सबसे बडा प्लस पॉइंट है, लेकिन तुम बिन पार्ट वन से इसकी तुलना नहीं की जा सकती। आपको जगजीत सिंह की गजल 'तेरी फरियाद' सुनने को मिलेगी। क्यों देखें : अगर आप साफ-सुथरी म्यूजिकल लव स्टोरी स्क्रीन पर देखना चाहते है तो इस फिल्म को देखा जा सकता हैं। नेहा शर्मा की बेहतरीन परफॉर्मेंस और बेहतरीन लोकशन फिल्म देखने की एक और वजह हो सकते हैं। 
__________________________
जॉन अब्राहम स्टारर यह फिल्म ऐसे वक्त रिलीज हुई है जब पांच सौ और 1000 रुपए के पुराने नोट के बंद होने की वजह से लोग परेशान हैं। इसका साइड इफेक्ट् पिछले हफ्ते रिलीज हुई फरहान अख्तर स्टारर 'रॉक ऑन 2' को सबसे ज्यादा भुगतना पड़ा। करीब 50 करोड़ से ज्यादा में बनी यह फिल्म बॉक्स ऑफिस पर अपनी लागत का एक तिहाई भी नहीं बटोर पाई। वहीं, नई स्टार कास्ट को लेकर बनी 'डोंगरी का राजा' ने अपनी लागत तो छोड़िए प्रमोशन तक का खर्च भी नहीं निकाल पाई। ऐसे में इस वीक रिलीज हुई 'फोर्स 2' और 'तुम बिन 2' टिकट खिड़की पर टिक नहीं पाती तो मेकर्स अपनी-अपनी फिल्म को मिली नाकामयाबी के लिए नोटबंदी को ही दोष देंगे। जॉन स्टारर इस फिल्म में मेकर्स ने देश की रक्षा के लिए अपनी जान की बाजी लगाने वाले रॉ के गुमनाम एजेंट्स को श्रृदाजलि दी है। अक्सर सरकार इनकी पहचान बताना और इन्हें सम्मानित करना तो दूर, इन्हें अपने देश का नागरिक तक मानने से इनकार कर देती है। चाइना और बुडापेस्ट की लोकेशन में फिल्माई इस इस फिल्म के ऐक्शन सीन हॉलिवुड फिल्मों के ऐक्शन सीन की याद दिलाते हैं। 'डेल्ही बेली' से अपनी पहचान बना चुके यंग डायरेक्टर अभिनेव देव ने फिल्म को अंत एक ही ट्रैक पर रखा, जहां हॉल में बैठे दर्शकों को सोचने के लिए एक पल का भी वक्त नहीं मिलता। अगर सूत्रों की माने तो जॉन की यह फिल्म सवा दो घंटे से ज्यादा अवधि की बनी, लेकिन बाद में मेकर्स ने फिल्म की फिर एडिटिंग की और इसे 128 मिनट में समेट दिया, यही वजह है फिल्म की रफ्तार कहीं धीमी नहीं पड़ती। कहानी : चीन के शंघाई शहर से फिल्म की शुरुआत होती है, जहां रॉ के एजेंट हरीश चर्तुवेदी की हत्या कर दी जाती है। इस हत्या के बाद यहां के दो और अलग-अलग शहरों में रॉ के एजेंट की हत्या होने के बाद दिल्ली में रॉ के हेड ऑफिस में इस मुद्दे को लेकर मीटिंग जारी है। चाइना में मारा गया रॉ एजेंट हरीश मुंबई पुलिस के इंस्पेक्टर यशवर्धन (जॉन अब्राहम) का दोस्त हरीश है। हरीश अपनी हत्या से चंद दिनों पहले यश को एक किताब भेजता है। इस किताब में रॉ के कुछ और एजेंट्स को मारे जाने की सूचना कोड में दी गई है। रॉ के हेड क्वार्टर में चल रही मीटिंग में यश को रॉ के इन एजेंट्स की हत्याओं की जांच के लिए एक टीम का भेजने का फैसला होता है। इस टीम यश के साथ रॉ की एजेंट के के उर्फ कंवल जीत कौर (सोनाक्षी सिन्हा) भी जाती है। यश की जांच के बाद शक की सुई बुडापेस्ट स्थित इंडियन एंबेसी के स्टाफ पर टिकती है। यहां पहुंचने के बाद यश और के के इस केस की जांच अपने अपने ढंग से शुरू करते है, यहां पहुंचते ही इन पर जानलेवा हमला होता है, इसके बाद इनकी नजरें इसी एंबेसी में काम करने वाले शिव शर्मा (ताहिर राज भसीन) पर आकर ठहर जाती है। यहीं से शुरू होता है शिव शर्मा को गिरफ्तार करके इंडिया लेकर जाने का मिशन जो आसान नहीं है। अभिनय : ऐक्शन सीन के लिए जॉन को फुल अंक मिलने चाहिए, लेकिन वहीं, भाव विहीन चेहरे के साथ आखिर तक पूरी फिल्म में जॉन का एक जैसे लुक में नजर आना यकीनन जॉन के अभिनय करियर के लिए अच्छा नहीं माना जा सकता। कैमरे के सामने शर्ट उतारकर जेम्स बॉन्ड स्टाइल जैसा ऐक्शन करते बेशक जॉन जंचते हैं, लेकिन एक साथ बीस तीस को अकेले मारकर निकल जाने का स्टाइल अब पुराना हो चला है, सो जॉन को अब डिफरेंट स्टाइल के किरदार निभाने चाहिए। रॉ एजेंट की भूमिका में सोनाक्षी सिन्हा के ऐक्शन सीन देखकर एकबार फिर उनकी पिछली फिल्म 'अकीरा' की याद आती है। हां सोनाक्षी ने इस बार अपनी और से कुछ नया करने की कोशिश तो की है, लेकिन ऐसा भी कुछ नहीं कि उनकी ऐक्टिंग की तारीफ की जाएं। रानी मुखर्जी के साथ 'मर्दानी' में मेन विलेन का किरदार निभा चुके ताहिर राज भसीन ने इस बार भी अच्छी ऐक्टिंग की है, वहीं पारस अरोड़ा, नरेंद्र झा अपने किरदार में जंचे हैं। बेशक, जेनेलिया डिसूजा और बोमन ईरानी एक-आध सीन में नजर आए, लेकिन अपनी पहचान छोड़ने में कामयाब रहे। निर्देशन : अभिनव देव ने ऐक्शन, स्टंट्स और थ्रिल की अच्छी कमान संभाली है तो वहीं बुडापेस्ट की बेहतरीन नयनाभिराम लोकेशन में फिल्म को शूट किया जो फिल्म का प्लस पॉइंट है। वहीं इंटरवल के बाद ऐक्शन के यही सीन ओवरडोज का काम करते हैं, ऐसा लगता है अभिनव ने स्क्रिप्ट और किरदारों को और ज्यादा बेहतर बनाने की बजाए तकनीक को और कैसे बेहतर बनाया जाए इस पर ज्यादा ध्यान दिया। इन्हीं बेहतरीन ऐक्शन सीन के दम पर अभिनव को दर्शकों की एक खास क्लास की यकीनन वाह-वाही मिलेगी। फिल्म में जॉन के दो संवाद जानदार हैं, खासकर 'कभी न कभी तो मिनिस्टरों को भी देश के काम आना चाहिए' और 'अब अपना घर बेच दे, बिना खिड़की के घर में रहने की आदत डाल ले', सहित फिल्म में कई ऐसे संवाद हैं जिन पर सिंगल स्क्रीन वाले थिअटरों में तालियां बजेंगी। संगीत : फिल्म में गीत-संगीत का ज्यादा स्कोप नहीं था, ऐसे में अभिनव भी इनसे दूर ही रहे। फिल्म के क्लाइमेक्स से ठीक पहले मिस्टर इंडिया के सुपरहिट सॉन्ग 'काटे नहीं कटते ये दिन ये रात' को नए स्टाइल में फिल्माया गया है, जो अखरता नहीं हैं। वहीं, फिल्म के अंत में टाइटिल के साथ शूट किए गए गाने को फिल्म में क्यों रखा गया समझ से परे है। क्यों देखें : अगर आप रॉ एजेंट्स के बारे में कुछ और जानना चाहते हैं, जॉन के पक्के फैन हैं और उनकी पिछली ड्रग माफिया पर बनी 'फोर्स' देखी है तो देश की रक्षा के लिए गुमनाम होने वाले रॉ एजेंट्स पर बनी इस फिल्म को एकबार देखें। लोकेशन, तकनीक के मामले में फिल्म का जवाब नहीं तो वहीं कहानी, स्क्रिप्ट और ऐक्टिंग के मामले में फिल्म बस औसत ही है। 
__________________________
इस शुक्रवार बॉक्स आफिस पर रिलीज हुई दोनों फिल्में उसी टाइटल पर बनी पिछली फिल्मों को बॉक्स आफिस पर मिली जबर्दस्त कामयाबी के बाद ही इनकी प्रॉडक्शन कंपनियों ने बनाई। हैरी बावेजा को अपनी पिछली फिल्म 'चार साहबजादे' का सीक्वल बनाने में करीब 2 साल का वक्त लग गया तो वहीं, फरहान अख्तर ने इसी टाइटल पर बनी अपनी पिछली फिल्म की कामयाबी के करीब 8 साल बाद फिल्म का सीक्वल बनाकर दर्शकों के सामने पेश किया। जहां, चार साहबजादे के बाद सीक्वल का निर्देशन भी हैरी बावेजा ने ही किया, वहीं फरहान ने सीक्वल के निर्देशन की कमान न जाने क्या सोचकर शुजात सौदागर के कंधों पर डाली। यही बदलाव फरहान की इस फिल्म को पिछली फिल्म से बहुत पीछे छोड़ता है। वैसे, अगर शुजात की बात की जाए तो उन्होंने कई साल पहले एक टीवी शो 'बलि' बनाया। अब लंबे गैप के बाद उनका नाम इस फिल्म के साथ जुड़ा। फरहान अख्तर बैनर की पिछली फिल्म का निर्देशन अभिषेक कपूर ने किया और फिल्म जबर्दस्त हिट रही। उनकी इस फिल्म को जहां बेस्ट फिल्म का नैशनल अर्वाड मिला तो वहीं इस फिल्म में बेहतरीन ऐक्टिंग के लिए अर्जुन रामपाल को बेस्ट सपोर्टिंग ऐक्टर का नैशनल अवॉर्ड मिला। फिलहाल, अगर इस फिल्म की बात की जाए तो इस बार फरहान ने फिल्म पर जमकर पैसा लगाया। मेघालय की वादियों तक में जाकर शूट किया। बॉक्स आफिस पर पहचान बना चुकीं श्रृद्धा कपूर को लीड ऐक्ट्रेस बनाकर पेश किया, लेकिन फिल्म की कहानी और किरदारों को और ज्यादा बेहतर बनाने के मामले में कुछ खास नहीं किया। कहानी: 'रॉक ऑन 2' फिल्म वहीं से स्टार्ट होती है जहां पिछली फिल्म खत्म हुई थी, यानी बिछड़े दोस्त 8 साल बाद एकबार फिर मिलते हैं। जो (अर्जुन रामपाल) अब एक म्यूजिक रिऐलिटी शो का जज बन चुका है, इसी के साथ-साथ जो एक नामी म्यूजिक कंपनी का ओनर है। इसी कंपनी से जो का दोस्त और उनके बैंड का मेम्बर के डी (पूरब कोहली) भी जुड़ा है। लेकिन के डी अब जो के लिए काम करता है। बिजनस फैमिली से जुड़ा आदि (फरहान अख्तर) अब मुम्बई छोड़ चुका है आदि का नया ठिकाना मेघालय है। अचानक हालात कुछ ऐसे बनते है कि आदि को एकबार फिर मुंबई आना पडता है। इसी बीच बैंड में न्यू सिंगर जिया शर्मा (श्रृद्धा कपूर) के साथ एक और सिंगर उदय (शशांक अरोड़ा) भी जुड़ चुका है। जिया को बचपन से गाने का का शौक है, लेकिन उसके पिता को मंजूर नहीं कि उनकी बेटी किसी पॉप कल्चर वाले बैंड के लिए गाए। आदि और जिया एक-दूसरे को जानते हैं। एक बार फिर सब मिलते हैं। इन सब का बैंड शुरू होता है और बैंड को कॉन्सर्ट करने के लिए अब शिलांग जाना है। ऐक्टिंग: स्टार्ट टु लॉस्ट पूरी फिल्म फरहान अख्तर के कंधों पर टिकी है। यकीनन आदि के किरदार को फरहान ने अपने बेहतरीन अभिनय से पर्दे पर जीवंत कर दिखाया है। साक्षी यानी प्राची देसाई के किरदार को इस बार कम जगह दी गई जो फिल्म का माइनस पॉइंट है, वहीं जिया शर्मा के रोल में श्रृद्धा कपूर ने अच्छी ऐक्टिंग करने से कहीं ज्यादा खुद को सिंगिग स्टार साबित करने में ज्यादा मेहनत की है, यही वजह है जिया के रोल में श्रृद्धा कहीं प्रभावित नहीं कर पातीं। अगर पिछली फिल्म के जो के यानी अर्जुन रामपाल की बात की जाए तो इस बार अर्जुन ने अपने किरदार के लिए ज्यादा होमवर्क करने की बजाए अपने रोल को बस निभा भर दिया। वहीं अगर फिल्म के दूसरे कलाकारों की बात की जाए तो उन्होंने भी अपने किरदार को बस निभाया ही है। निर्देशन: फरहान ने न जाने क्यूं बेहद कमजोर स्क्रिप्ट के साथ फिल्म का सीक्वल बनाने का फैसला किया। वहीं, डायरेक्टर शुजात सौदागर ने भी स्किप्ट पर मेहनत करने या कहानी को ज्यादा दिलचस्प बनाने और इसमें नयापन लाने के मकसद से अपनी ओर से कुछ खास नहीं किया। यही वजह है इंटरवल से पहले की फिल्म जहां पुराने दोस्तों के फिर से मिलने के आसपास घूमती है तो वहीं इंटरवल के बाद फिल्म की रफ्तार बेहद सुस्त हो जाती है। समझ से परे है रॉक ऑन पहले जेन एक्स की कसौटी पर जबर्दस्त हिट रही और मल्टीप्लेक्सों पर फिल्म ने जबर्दस्त बिजनस भी किया, लेकिन इस बार इसी क्लास की पसंद को दरकिनार करके डायरेक्टर ने कहानी में रिश्तों और दोस्ती के पुट को ज्यादा तवज्जो दी। फिर भी, फिल्म की बेहतरीन लोकेशन का जवाब नहीं। संगीत: शंकर एहसॉन लॉय की तिकड़ी ने माहौल के मुताबिक फिल्म का म्यूजिक तैयार किया है, स्क्रीन पर फिल्म के गाने आपको यकीनन पसंद आएंगे। हां, अगर इन गानों को बार-बार सुना जाए तो यकीनन गाने यंगस्टर्स की कसौटी पर खरा उतरने का दम रखते है। क्यों देखें: अगर फरहान और अर्जुन रामपाल के पक्के फैन है तो लंबे अर्से बाद आई अपने चहेते स्टार्स की इस फिल्म को देख सकते है। मेघालय की नयनाभिराम लोकेशन फिल्म का प्लस पॉइंट है तो वहीं बेहद कमजोर कहानी माइनस पॉइंट है।  
__________________________
 Made with a whopping 150 crore budget, shivaay is very close to ajay devgan's heart. Ajay started working on shivvay last year and to give his 100 percent to the film, he even said no to two other projects. ajay feels a different connection with lord shiva since his childhood and perhaps this is the reason he left no stone unturned to make this beautiful film. The film has been shot in the scenic paradise of snowy bulgaria. this terrain is so tough that even the native filmmakers hesistate in shooting there. polish sensation Errica Kar is playing the lead actress in shivaay. ajay wanted to shoot the movie in canada initially.it was snowing heavily in canda when he reached there with his crew, and it adversely affected film's budget. after this setback, bulgaria came into the picture. 'शिवाय' का रिव्यू हिन्दी में पढ़ने के लिए यहां क्लिक करें। As far as the movie is concerned, his role as an actor and producer of the film is worth its part. however, direction of the film seems weak. film begins slowly and takes time to develop. Love connection between the lead pair is ineffective. After the interval, the film focuses on the father-daughter relationship and drastically it turns into a hardcore action thriller. You see blood all around. you as a viwer, somehow fail to absorb this 'action-emotion' complexity.  story: Film starts with injured shivvay with three dead bodies around. he is holding a doll and film goes in flashback mode. Shivaay lives in a village of uttarakhand. apart from helping indian army in adverse situation, shivaay takes tourists trekking prjects. Olga (errica kar) comes here on a trekking trip with few of her friends. shivaay comes for her rescue in an avalanche and they come close to each other. Olga stays in the village for quite some time and here she realizes that she is pregnant. Olga wants to return to her family in bulgaria and therefore she is not willing to continue with her pregnancy.  Shivaay, on the other side, is too happy with the idea of his own kid and wants volga to give birth to the baby. finally olga gives birth to a girl and goes back to her country. Shivaay names the baby gaura. gaura is unable to speak, but the father-daughter duo are living happily in their small village. One fine day gaura comes to know about her mother and she insisted to go to her. Shivvay finally agrees to this deal and they reach bulgaria. As soon as they reack there, gaura gets kidnapped.
__________________________
 करीब डेढ़ सौ करोड़ के भारी भरकम बजट में बनी निर्माता, निर्देशक, अभिनेता की बहुचर्चित फिल्म 'शिवाय' अजय देवगन के दिल के बेहद करीब है। पिछले साल अजय ने इस प्रॉजेक्ट पर काम शुरू किया, इस दौरान उन्होंने दो नई फिल्मों की शूटिंग इसलिए शुरू नहीं की ताकि वह इस फिल्म को अपना सौ फीसदी दे सकें। अजय के मुताबिक, बचपन से वह भगवान शिव से ज्यादा कनेक्ट महसूस करते है और यही वजह है कि उन्होंने इस फिल्म को बनाने में कोई कसर नहीं छोड़ी। इस फिल्म को बुल्गारिया की ऐसी उस दुर्गम बफीर्ली लोकेशन में फिल्माया गया है, जहां अक्सर वहां के मेकर भी जाने से कतराते हैं। फिल्म में एक सीन के लिए अजय ने देश-विदेश के करीब दो हजार से ज्यादा अलग-अलग खिलौनों का इस्तेमाल किया तो फिल्म में उनके ऑपोजिट नजर आईं पोलिश ऐक्ट्रेस एरिका कार, जिनके साथ फिल्म शुरू होने से करीब दो महीने पहले हिंदी सीखने के लिए हर रोज दो घंटे तक हिंदी में डायलॉग डिलीवरी को लेकर वर्कशाप की। कॉन्ट्रोवर्सी: अजय देवगन की 'शिवाय' के खिलाफ KRK का ऑडियो टेप वायरलअजय इस फिल्म को कनाडा में शूट करना चाहते थे, लेकिन अजय कनाडा में फिल्म के पहले शूटिंग के लिए पहुंचे तो अगले कई दिन तक वहां जमकर बर्फबारी हुई, जिसका असर फिल्म के बजट पर पड़ा। आखिरकार, अजय ने फिल्म को बुल्गारिया में शूट किया। यकीनन अजय ने बतौर निर्माता, अभिनेता अपनी ओर से इस प्रॉजेक्ट पर जमकर मेहनत की है, लेकिन वहीं अगर बतौर डायरेक्टर फिल्म पर उनकी पकड़ की बात की जाए तो करीब पौने तीन घंटे की इस फिल्म पर उनकी कसी हुई पकड़ नजर नहीं आती। यही वजह है कि उत्तराखंड में बर्फीले पहाडों के बीच बसे एक छोटे से गांव से शुरू हुई 'शिवाय' की शुरुआती रफ्तार बेहद धीमी है तो वहीं अजय और एरिका कार की लव केमिस्टि्री का एंगल भी बेहद कमजोर है। इंटरवल के बाद पिता-पुत्री के रिश्ते पर फोकस करती 'शिवाय' टोटली ऐक्शन, थ्रिलर फिल्म में बदल जाती है जहां हर दूसरे सीन में जमकर मारकाट और लाशों का ढेर नजर आता है। इमोशन और ऐक्शन का ऐसा संगम भी कुछ अजीब लगता है।'ऐ दिल है मुश्किल' और 'शिवाय' में मुकाबला, उम्मीद से ज्यादा करेगी कमाई? कहानी : पहले सीन में चारों ओर बर्फ से ढके पहाड़ों के बीच तीन लाशों के साथ बुरी तरह से घायल शिवाय (अजय देवगन) नजर आते हैं। शिवाय के पास ही एक गुड़िया का खिलौना नजर आता है, यहीं से फिल्म की कहानी करीब नौ साल पीछे फ्लैशबैक में पहुंचती है। शिवाय उत्तराखंड में बर्फ से ढके पहाड़ों के बीच बसे एक गांव में रहता है और यहीं अपना होश संभाला है। शिवाय यहां इंडियन आर्मी के लिए भी अक्सर मुश्किल वक्त में मदद करने का काम करने के साथ यहां आने वाले पर्यटकों को हिमालय की ट्रैकिंग पर ले जाने का काम करता है। ओल्गा (एरिका कार) यहां अपने कुछ दोस्तों के साथ ट्रैकिंग के लिए आती हैं, ट्रैकिंग के दौरान एक भीषण बर्फीले तूफान में शिवाय ओल्गा और उसके दोस्तों को बचाता है, इसी तूफान में फंसे होने के दौरान इनके बीच शारीरिक रिश्ता बन जाता है। हालात कुछ ऐसे बनते हैं कि ओल्गा को अगले कुछ वक्त के लिए शिवाय के गांव में रुकना पड़ता है, यहीं उसे पता चलता है कि वह मां बनने वाली है। ओल्गा अपनी फैमिली के पास बुल्गारिया जाना चाहती है, सो उसे बच्चा नहीं चाहिए। दूसरी ओर, शिवाय चाहता है कि ओल्गा उसके बच्चे को जरूर जन्म दे, ताकि वह ओल्गा के चले जाने के बाद अपनी बाकी जिंगदी उसी बच्चे के साथ गुजार सके। कुछ अर्से बाद ओल्गा को एक बेटी को जन्म देकर अपने देश लौट जाती है। ओल्गा और शिवाय की बेटी बोल नहीं पाती, लेकिन सुन सकती है। शिवाय अब अपनी बेटी गौरा (एबीगेल एम्स) के साथ गांव में खुशहाल जिंदगी गुजार रहा है, अचानक एक दिन गौरा को अपनी मां के बारे में पता लगता है जो बुल्गारिया में रह रही है। ओल्गा अपनी मां से मिलने की जिद करती है, लेकिन शिवाय नहीं चाहता कि गौरा अपनी मां से मिलने जाए जिसने जन्म देने बाद उसका मुंहू तक नहीं देखा, लेकिन गौरा की जिद के सामने शिवाय को झुकना पड़ता है। शिवाय बेटी गौरा को उसकी मां से मिलाने बुलगारिया पहुंचता है, लेकिन यहां आने के दूसरे ही दिन गौरा का किडनैप हो जाता है। ऐक्टिंग : 'शिवाय' के लीड किरदार में अजय देवगन ने एक बार फिर गजब ऐक्टिंग की है, बर्फीले पहाड़ों और बुल्गारिया की सड़कों पर अजय पर फिल्माए ज्यादातर ऐक्शन सीन हॉलिवुड फिल्मों के ऐक्शन सीन को टक्कर देते हैं, बेशक एरिका के साथ रोमांटिक सीन में अजय नहीं जमे, लेकिन इमोशन सीन में उनका गजब अभिनय हैं। ओल्गा के किरदार में एरिका कार सिल्वर स्क्रीन पर बेहद खूबसूरत तो लगती हैं, लेकिन अपनी ऐक्टिंग से कहीं इम्प्रेस नहीं कर पाती। शिवाय की बेटी गौरा के रोल में एबीगेल एम्स ने मेहनत की है, लेकिन सायशा सहगल ने बस अपने किरदार को निभा भर दिया। सायशा ने अगर इंडस्ट्री में लंबी पारी खेलनी है तो उन्हें अभी बहुत कुछ सीखना बाकी है, वहीं वीर दास, सौरभ शुक्ला और गिरीश कर्नाड निराश करते हैं और कुछ ख़ास प्रभाव नहीं छोड़ते। निर्देशन : अगर बतौर डायरेक्टर अजय की बात करें तो इस फील्ड में अजय ने निराश किया है। अजय ने एक ऐसी कमजोर कहानी पर फिल्म बनाई, जिस पर इससे पहले भी कई फिल्में बन चुकी हैं। वहीं, उन्होंने फिल्म को दो हिस्सों में बांटकर रख दिया है, अगर इंटरवल से पहले की बात करें तो फिल्म बाप-बेटी के बीच की कहानी है तो इंटरवल के बाद फिल्म टोटली सौ फीसदी ऐक्शन फिल्म बनकर रह जाती है, जिससे कहानी की रफ्तार थम जाती है तो वहीं ऐक्शन सीन के सामने इमोशनल सीन बौने पड़ जाते हैं। अजय अगर चाहते तो आसानी से ऐक्शन सीन को कम कर सकते थे, वहीं करीब पौने तीन घंटे से ज्यादा अवधि की फिल्म में 10-15 मिनट की फिल्म पर कैंची चलाते तो फिल्म ज्यादा जानदार बन पाती। हां, अजय ने हर ऐक्शन सीन में जबर्दस्त मेहनत की तो वहीं उन्होंने बाप-बेटी के सीन जानदार ढंग से फिल्माए हैं।  संगीत : फिल्म का संगीत कहानी और माहौल के मुताबिक है। टाइटिल सॉन्ग 'वही शून्य है वही इकाई, जिसके भीतर छिपा शिवाय' रिलीज से पहले ही कई म्यूजिक चार्ट में टॉप फाइव में शामिल हो चुका है, लेकिन फिल्म के बाकी सभी गाने बस औसत ही हैं। क्यों देंखें : अगर आप अजय देवगन के पक्के फैन हैं तो शिवाय को देखें, क्योंकि आपके चहेते स्टार की इस फिल्म में कई ऐक्शन सीन दिल दहलाने वाले हैं तो वहीं बर्फीले पहाड़ों पर फिल्म की सिनेमटॉग्रफी कमाल की हैं। अगर कहानी की खामियों को नजर अंदाज कर दिया जाए तो अजय की यह ऐसी मेगा बजट फिल्म है, जिसमें आप ऐक्शन और इमोशन को इंजॉय कर सकते हैं।
__________________________
अगर हम 'इन्फर्नो' की बात करें तो इस फिल्म का बजट बेहद मोटा है, इस फिल्म में हॉलिवुड के नामचीन स्टार्स के साथ-साथ बॉलिवुड के जाने-माने ऐक्टर इरफान खान की भी मौजूदगी है। फिल्म को यूरोप के कई देशों की बेहद खूबसूरत लोकेशन में जाकर शूट किया गया है। फिल्म के ऐक्शन, थ्रिलर सीन पर पैसा पानी की तरह बहाया गया है। फिल्म के डायरेक्टर रॉन हॉवर्ड अकैडमी अवॉर्ड विनर डायरेक्टर हैं। इतना ही नहीं यह फिल्म जाने-माने लेखक राइटर डॉन ब्राउन के बेहद लोकप्रिय नॉवल पर फिल्म बनाई, लेकिन फिल्म दर्शकों की कसौटी पर इसके बावजूद भी अगर खरी नहीं उतर पा रही है तो इसकी वजह फिल्म की बेहद कमजोर स्क्रिप्ट और ऐसा क्लाइमैक्स है जो इससे पहले भी हॉलिवुड की कई ऐक्शन, सस्पेंस थ्रिलर फिल्मों में इससे भी ज्यादा दमदार अंदाज के साथ दर्शक देख चुके है। ...और हां, भारत में पिछले कुछ अर्से से हॉलिवुड फिल्मों की मोटी कमाई का ही असर रहा कि इस फिल्म की प्रॉडक्शन कंपनी ने यूके और यूएसए से पहले भारत में रिलीज किया है, लेकिन शायद इस बार भारत में फिल्म को सबसे पहले रिलीज करने का फैसला प्रॉडक्शन कंपनी की कसौटी पर खरा न उतर पाए। कहानी : विख्यात हार्वर्ड यूनिवर्सिटी का सिम्बोलॉजिस्ट रॉबर्ट लैंगडॉन (टॉम हैंक्स) एक जबर्दस्त दुर्घटना के बाद इटली के एक हॉस्पिटल में भर्ती हैं। इस जबर्दस्त दुर्घटना के बाद अब रॉबर्ट अपनी याददाश्त खो चुका है। इस बुरे वक्त में हॉस्पिटल की डॉक्टर सिएना ब्रुक्स (फेलिसिटी जॉंस) रॉबर्ट का साथ देती है। हॉस्पिटल से बाहर आने के बाद रॉबर्ट अब सिएना ब्रुक्स के साथ मिलकर यूरोप के अलग-अलग देशों में जाकर एक विनाशकारी वायरस को खत्म करने के साथ-साथ कुछ ऐसे दस्तावेजों को हासिल करने में कामयाब होते हैं जो देश की सुरक्षा के लिए बेहद खतरनाक है। इसी सफर में हैरी सिम्स (इरफान खान) की भी एंट्री होती है जो इस थ्रिलर रोमांचक सफर का अहम हिस्सा बनते हैं। ऐक्टिंग: टॉम हैंक्स हॉलिवुड के नामचीन और दुनिया भर में बॉक्स ऑफिस पर अपनी अलग पहचान बना चुके स्टार हैं, लेकिन न जाने क्यों डायरेक्टर रॉन हॉवर्ड ने ऐसे नामी ऐक्टर को फिल्म में ऐसे कमजोर किरदार के लिए चुना जो फिल्म की कहानी में बेशक दमदार नजर आए, लेकिन स्क्रीन पर उसके करने के लिए कुछ खास है हीं नहीं। ऐसे में टॉम जैसे नामचीन ऐक्टर ने भी अपने किरदार को बस निभा भर दिया। सिएना ब्रुक्स के किरदार में फेलिसिटी जॉंस ने अपने किरदार में मेहनत की है, वहीं इंडियन फिल्म इंडस्ट्री में खुद को बेहतर ऐक्टर साबित कर चुके इरफान खान को बेशक इस फिल्म में ज्यादा फुटेज तो नहीं मिली, लेकिन इरफान अपनी अलग किस्म की डायलॉग डिलीवरी, फ्रेस एक्सप्रेशन के दम पर 'इन्फर्नो' की कहानी का अहम हिस्सा बनने में जरूर कामयाब रहे। डायरेक्शन : अगर एक कामयाब थ्रिलर फिल्म की बात करें तो ऐसी फिल्म की सबसे बड़ी खासियत फिल्म का क्लाइमैक्स और चेजिंग सीन होते हैं। 'इन्फर्नो' इन दोनों ही मामलों में बहुत पीछे नजर आती है। फिल्म का स्क्रीनप्ले बेहद कमजोर है, ऐसा लगता है डायरेक्टर ने कमजोर कहानी और लचर स्क्रीनप्ले की वजह से ही शायद फिल्म के चेजिंग सीन को इस कदर लंबा कर दिया जो हॉल में बैठे दर्शकों के सब्र की परीक्षा लेने का काम करते हैं। बेशक, डायरेक्टर रॉन हॉवर्ड ने ऐक्शन सीन में मेहनत की है लेकिन अगर दूसरी ऐक्शन थ्रिलर हॉलिवुड फिल्मों के ऐक्शन सीन के साथ 'इन्फर्नो' के ऐक्शन सीन की तुलना की जाए तो यहां भी यह फिल्म बेहद पीछे नजर आती है। ऐसे में फिल्म का बेहद कमजोर और फिल्म शुरू होने के चंद मिनट बाद ही दर्शकों को आसानी से पता लग जाने वाले क्लाइमैक्स से दर्शकों की उत्सुकता खत्म सी हो जाती है। इंडस्ट्री के नामचीन और अनुभवी स्टार्स की मौजूदगी और मेगा बजट का भी डायरेक्टर कोई खास लाभ नहीं उठा सके। क्यों देखें : अगर आप बॉलिवुड स्टार इरफान खान के पक्के फैन हैं तो इस फिल्म को जरूर देखें ताकि आप जान सकें कि आपके चहेते बॉलिवुड ऐक्टर हॉलिवुड फिल्मों में क्या करते हैं। वहीं फिल्म की बेहतरीन सिनेमटॉग्रफी के साथ-साथ इटली और इस्ताम्बुल की ऐसी लोकेशन पर शूट फिल्म के कुछ ऐक्शन सीन इस फिल्म की सबसे बडी यूएसपी हैं।
__________________________
डायरेक्टर राकेश ओमप्रकाश मेहरा अमूमन जाने-पहचाने स्टार्स को लेकर फिल्में बनाते हैं, लेकिन इस बार उन्होंने करीब 40 करोड़ के बजट में बनी इस फिल्म में 2 नए कलाकारों को लॉन्च किया है। 'मिर्ज्या' से अनिल कपूर के बेटे हर्षवर्धन कपूर अपने करियर की शुरुआत कर रहे हैं, तो वहीं उनके ऑपजिट सैयामी खेर की भी यह पहली फिल्म है। फिल्म सदियों पुरानी प्रेम कहानी पर आधारित है। राकेश अगर चाहते तो इस सीधी-सादी कहानी पर एक रोमांटिक और म्यूजिकल लव स्टोरी बना सकते थे, लेकिन उन्होंने इसे पर्दे पर पेश करते हुए कई प्रयोग किए, जो 'मिर्ज्या' के सबसे बड़े माइनस पॉइंट बनकर रह गए। हालांकि, जबर्दस्त लोकेशन के अलावा कमाल की फटॉग्रफी इस फिल्म की यूएसपी है। कहानी: स्कूल में मुनीश (हर्षवर्धन कपूर) और सूची (सैयामी) साथ पढ़ते हैं। दोनों बेहद अच्छे दोस्त हैं। स्कूल का एक टीचर सूची की गलती पर उसकी पिटाई करता है। मुनीश को यह बात इतनी नागवार गुजरती है कि वह सूची के पुलिस अधिकारी रहे पापा की रिवॉल्वर चुराकर टीचर की हत्या कर देता है। मुनीश को बाल सुधार गृह में सजा काटने के लिए भेजा जाता है। इस बीच सूची के पिता उसे आगे की स्टडी के लिए विदेश भेज देते हैं। इधर मुनीश बाल सुधार गृह से भागने में कामयाब हो जाता है और लुहारों की बस्ती में जा पहुंचता है। इसी बस्ती में रहकर वह आदिल के नाम से बड़ा होता है। सूची विदेश से पढ़कर लौटती है। उसकी शादी प्रिंस करण (अनुज चौधरी) से तय हो जाती है। मुनीश अपनी असलियत सूची को नहीं बताता, लेकिन सूची को पता चल जाता है। प्रिंस चाहता है कि आदिल उसकी होने वाली राजकुमारी को घुड़सवारी सिखाए। सूची आदिल से घुड़सवारी सीखती है और दोनों एक-दूसरे के करीब आते हैं। ऐक्टिंग: अपनी पहली फिल्म के लिहाज से दोनों लीड कलाकारों- हर्षवर्धन कपूर और सैयामी ने अच्छी मेहनत की है। अक्सर स्टार्स के बेटे बॉलिवुड में अपनी एंट्री के लिए बॉक्स आफिस पर भीड़ बटोरने वाली फिल्म चुनते हैं, लेकिन हर्षवर्धन की तारीफ करनी होगी कि उन्होंने एक चैलेंजिंग किरदार के साथ अपने करियर की शुरुआत की। सूची के रोल में सैयामी जंची हैं, लेकिन उनकी डायलॉग डिलिवरी में अभी दम नहीं है। प्रिंस के रोल में अनुज चौधरी फिट रहे तो ओम पुरी ने अपने रोल को बस निभा भर दिया। डायरेक्शन: राकेश ओम प्रकाश मेहरा ने शायद पहले से सोच लिया था कि इस कहानी को वह एक आर्ट फिल्म की तरह पेश करेंगे। कहानी की रफ्तार बेहद सुस्त है, लेकिन फिल्म का कैनवस भव्य है। राजस्थान और लेह-लद्दाख की आउटडोर लोकेशन के दृश्य बेहतरीन हैं। अगर राकेश लोकेशन और सिनेमटॉग्रफी को बेहतर बनाने के साथ-साथ फिल्म की स्क्रिप्ट पर भी कुछ और मेहनत करते तो शायद यह फिल्म युवा दर्शकों की कसौटी पर खरी उतरती। संगीत: संगीत इस फिल्म का मजबूत पक्ष है। भले ही गानों की भरमार है, लेकिन इन्हें कहानी के साथ जोड़कर पेश करने की अच्छी कोशिश की गई है। शंकर-एहसान-लॉय की तारीफ करनी होगी कि उन्होंने कहानी और माहौल के मुताबिक फिल्म में संगीत दिया। क्यों देखें: बेहतरीन फोटॉग्रफी और लोकेशन इस फिल्म को देखने की कुछ वजहें हो सकती हैं। वहीं कमजोर स्क्रिप्ट, फिल्म की सुस्त रफ्तार के अलावा सदियों पुरानी एक प्रेम कहानी को नए प्रयोग के साथ परोसना बॉक्स ऑफिस पर इसके बिजनस पर असर डालेगा। 
__________________________
म्यूजिक और डांस पर फिल्में बनाने का सिलसिला बॉलिवुड में नया नहीं है, 60-70 के दौर में वी. शांताराम जैसे नामी मेकर ने इन्हीं सब्जेक्ट पर 'जल बिन मछली नृत्य बिन बिजली' सहित कई सुपरहिट फिल्में बनाई। पिछले कुछ अर्से में ग्लैमर नगरी के कोरियॉग्राफर गणेश आचार्य, रेमो डिसूजा ने भी बतौर डायरेक्टर अपनी फिल्मों को डांस और म्यूजिक के आसपास ही रखा। रणबीर कपूर स्टारर रॉक स्टार का सब्जेक्ट भी कुछ ऐसा ही रहा और यह फिल्म बॉक्स ऑफिस पर हिट साबित हुई। अब अगर हम रितेश देशमुख स्टारर बैंजो की बात करें तो इस फिल्म के डायरेक्टर रवि जाधव मराठी फिल्म इंडस्ट्री के बेहद कामयाब और ऐसे मेकर माने जाते हैं जो दर्शकों की नब्ज पकड़ने की कला अच्छी तरह से जानते हैं। काश, रवि कुछ ऐसा ही करिश्मा हिंदी फिल्म दर्शकों के साथ भी कर दिखा पाते, लेकिन उनके निर्देशन में बनी इस पहली हिंदी फिल्म को देखकर यही लगता है कि हिंदी में फिल्म शुरू करने के बावजूद जाधव अपनी इस फिल्म का ट्रीटमेंट मराठी फिल्मों की तर्ज पर ही करते रहे। चूंकि फिल्म मुंबई की लोकल स्लम कॉलोनी के बैकड्रॉप पर फिल्माई गई है तो जाधव को अपनी इस फिल्म को मराठी माहौल के इर्दगिर्द रखने की एक बड़ी वजह मिल गई, लेकिन मराठी माहौल के बीच रवि ने गणपति उत्सव के सीन को न जाने क्यों बार-बार अपनी कहानी का हिस्सा बनाया, यह समझ से परे है। यही वजह है कि इस फिल्म में म्यूजिक के साथ-साथ इमोशन को कुछ ज्यादा पेश किया गया, जो यकीनन जेन एक्स और मल्टिप्लेक्स कल्चर के इस दौर में बॉक्स ऑफिस पर कमजोर साबित हो सकता है। कहानी : मुंबई की एक स्लम बस्ती में रहने वाला नंद किशोर उर्फ तरात (रितेश देशमुख) अच्छा बैंजो प्लेयर है। इसी स्लम बस्ती के एक लोकल लीडर के लिए तरात हफ्ता वसूली का काम करता है। बस्ती में तरात की इमेज किसी मवाली से कम नहीं है, तरात ने अपने तीन दोस्तों के साथ मिलकर एक म्यूजिक ग्रुप बनाया हुआ है। तरात और उसके इस ग्रुप के तीनों साथी पेपर, ग्रीस और वाजा अपनी बस्ती के अलावा आसपास की बस्तियों में होनेवाले सांस्कृतिक कार्यक्रमों में परफॉर्म भी करते हैं। इस बार तरात के ग्रुप को गणपति के सालाना फंक्शन में खूब सराहा गया और सम्मानित भी किया गया, सो तरात ने अपने ग्रुप की फीस डबल कर दी। तरात और उसके दोस्तों की इस ग्रुप में परफॉर्म करने की वजह कुछ एक्स्ट्रा आमदनी का होना है, वर्ना पेपर हर रोज सुबह न्यूजपेपर्स बांटता है तो ग्रीस एक मोटर गैराज में काम करता है, वाजा अपने पिता के साथ शादी और खुशी के दूसरे कार्यक्रमों में वाद्ययंत्र बजाने का काम करता है। इन चारों की जिंदगी में उस वक्त टर्निंग पॉइंट आता है जब न्यू यार्क से क्रिस (नरगिस फाखरी) मुंबई आती है। क्रिस के यहां आने काम मकसद न्यू यॉर्क में होनेवाले एक म्यूजिक कॉन्टेस्ट के लिए मुंबई के एक अनजान बैंजो प्लेयर्स के साथ मिलकर दो गाने रेकॉर्ड करना है। दरअसल, क्रिस ने विदेश में तरात और उसके ग्रुप द्वारा बनाई एक म्यूजिक धुन सुनने के बाद अपने दो गाने इस ग्रुप के साथ बनाने का फैसला किया। क्रिस न्यू यॉर्क से मुंबई की उसी स्लम बस्ती में आती है जहां तरात और उसके साथी रहते है। यहीं पर पहली बार तरात और क्रिस मिलते हैं। तरात यहां क्रिस के लिए लोकल गाइड का काम करता है, लेकिन अपनी बैंजो प्लेयर वाली पहचान क्रिस से छुपाता है। ऐक्टिंग : मुंबई की लोकल स्लम बस्ती में एक लीडर के लिए हफ्तावसूली करने भाई टाइप मवाली और बैंजो आर्टिस्ट के किरदारों में रितेश देशमुख ने मेहनत की है। बैंजो बजाते हुए सीन्स में रितेश के एक्सप्रेशन्स बहुत खूब बन पड़े हैं, वहीं क्रिस के रोल में नरगिस फाखरी ने अपने किरदार को बस निभा भर दिया, अगर नरगिस के फिल्मी करियर की बात करें तो उनके साथ हर बार विदेशी युवती का टैग लग रहा है। बैंजो में नरगिस का क्रिस वाला किरदार भी इससे अछूता नहीं है। अन्य कलाकारों में धर्मेंद्र यावडे ने अपनी दमदार ऐक्टिंग से अपनी मौजूदगी का एहसास कराया है। डायरेक्शन : इंटरवल से पहले तक रवि जाधव अपनी इस सिंपल सी कहानी का प्लॉट बनाने में कुछ ज्यादा ही उलझ गए। एक म्यूजिक मंडली पर फोकस करती इस कहानी में उन्होंने न जाने क्यों बॉलिवुड फिल्मों में नजर आने वाले दूसरे चालू मसालों को फिट किया, यही वजह है कि म्यूजिक पर बनी इस फिल्म में फाइट सीन, इमोशनल सीन के साथ-साथ कॉमिडी सीन भी फिट किए गए जो कहानी को ट्रैक से भटकाने का काम करते है। वहीं 'बैंजो' टाइटल पर बनी इस फिल्म में बैंजो को ही कम फुटेज मिल पाई। हां, इंटरवल के बाद कहानी रफ्तार पकड़ती है, जाधव की तारीफ करनी होगी कि उन्होंने पूरी ईमानदारी के साथ समाज में बैंजो आर्टिस्ट की स्थिति को पेश किया तो लीड जोड़ी रितेश-नरगिस के अलावा कहानी के बाकी तीन अहम किरदारों पेपर, ग्रीस और वाजा को भी अच्छी फुटेज दी। संगीत : विशाल शेखर का म्यूजिक कहानी और माहौल पर पूरी तरह से फिट है, चूंकि फिल्म बैंजो की पृष्ठभूमि पर है तो संगीतकार जोड़ी ने फिल्म के म्यूजिक में बैंजो को अलग प्राथमिकता दी और फिल्म के म्यूजिक को अलग ट्रैक से तैयार करने में अच्छी-खासी मेहनत की है। इंटरवल से पहले फिल्म में ज्यादा गानें हैं जो फिल्म की रफ्तार सुस्त करने काम करते है। क्यों देखें : अगर आपको म्यूजिक पर बनने वाली फिल्में पसंद हैं और रितेश के आप पक्के फैन हैं तो 'बैंजो' एकबार देखी जा सकती है, अगर आप कहानी में कुछ नया और अलग सोचकर जाएंगे तो अपसेट हो सकते हैं। 
__________________________
 chandermohan.sharma@timesgroup.com अगर हम इस फिल्म की डायरेक्टर लीना यादव की बात करें तो ग्लैमर इंडस्ट्री में उनकी अपनी पहचान दो फिल्मों 'शब्द' और 'तीन पत्ती' के साथ है। पिछले दिनों लीना यादव से जब उनके करियर को लेकर हमने बात की तो उन्होंने बेझिझक कबूल किया कि हिंदी फिल्म इंडस्ट्री में इतना लंबा वक्त गुजारने के बाद भी वह खुद को बॉलिवुड फिल्मों में फिट नहीं मानती हूं, इसकी वजह उनका फिल्में बनाने का नजरिया और सोच बॉलिवुड मेकर्स से टोटली डिफरेंट है। उन्होंने कहा कि जब संजय दत्त और ऐश्वर्या रॉय को लेकर 'शब्द' बनाई तो इस फिल्म को क्रिटिक्स की तारीफें मिलीं, दर्शकों की एक क्लास ने उनकी फिल्म के सब्जेक्ट को सराहा। लीना की दूसरी फिल्म 'तीन पत्ती' में इंडस्ट्री के महानायक अमिताभ बच्चन के साथ हॉलिवुड स्टार बेन किंग्सले स्क्रीन पर नजर आए, इस फिल्म का सब्जेक्ट भी हिंदी मसाला फिल्मों से अलग था, बॉक्स ऑफिस पर लीना की इन दोनों फिल्मों का बिज़नस ऐसा नहीं रहा कि ट्रेड ऐनालिस्ट उनकी इन फिल्मों को हिट और कमाऊ फिल्मों की लिस्ट में शामिल करते। फिलहाल, 'तीन पत्ती' के लंबे अर्से बाद इस बार लीना ने एकबार फिर अपनी इस नई फिल्म का सब्जेक्ट भी कुछ ऐसा चुना जो बॉलिवुड फिल्मों से अलग था। लीना की इस फिल्म में महिलाओं के यौन शोषण के साथ-साथ पुरुष प्रधान समाज में महिलाओं को आज भी भोग और उपयोग की सोच के नजरिए को बेहद बोल्ड अंदाज में पेश किया। बेशक उनकी इस फिल्म को भी बॉक्स ऑफिस पर दर्शकों की भीड़ नसीब न हो, लेकिन इस फिल्म को देखने वाली सीमित दर्शकों की क्लास फिल्म की जमकर तारीफें करेगी। दर्शकों की एक क्लास में लीना की इस फिल्म में जमकर परोसे गए हॉट, सेक्सी सीन्स के साथ लगभग हर दूसरे-तीसरे सीन में भद्दी गालियों की भी चर्चा है, लेकिन इन सबके बावजूद लीक से हटकर कुछ अलग और स्क्रीन पर कुछ नया देखने वाले दर्शकों की क्लास इस फिल्म को जरूर पसंद करेगी। पिछले साल जब लीना की इस फिल्म को टोरंटो फिल्म फेस्टिवल में दिखाया गया तो शो के बाद सारा हॉल अगले कुछ क्षण तक तालियों की आवाज से गुंजता रहा। अब तक कई विदेशी फिल्म फेस्टिवल में अपने नाम कई अवॉर्ड कर कर चुकी लीना की इस फिल्म को अपने ही देश में सिनेमा की स्क्रीन तक पहुंचने में करीब एक साल की लंबा इंतजार करना पड़ा। कहानी : कहानी गुजरात कच्छ में कहीं दूरदराज बसे एक छोटे से गांव से शुरू होती है। इस सीन को देखकर दर्शक समझ सकते हैं कि अगले करीब दो घंटों में स्क्रीन पर उन्हें क्या दिखाई देगा। गांव की पंचायत गांव की एक नवविवाहिता को अपने पति के घर लौटने का फैसला देती है, पंचायत पीड़ित महिला की कोई बात नहीं सुनती, महिला पति के घर लौटना नहीं चाहती, क्योंकि वहां उसका बूढ़ा ससुर उसका यौन शोषण करता है, महिला अपना यह दर्द अपनी मां के साथ भी बांटती है, लेकिन मां भी अपनी बेटी की बात नहीं सुनती। बेशक, इस घटना का फिल्म की स्टोरी से कुछ लेना-देना नहीं है, लेकिन यह घटना फिल्म के टेस्ट को जरूर बयां करती है। फिल्म इस गांव की चार महिलाओं की है। रानी (तनिष्ठा चटर्जी) की उम्र करीब 32 साल है, एक ऐक्सिडेंट में उसके पति की मौत हो चुकी है। रानी अब अपने बेटे गुलाब सिंह (रिधि सेन) की शादी करना चाहती है ताकि उसके वीरान घर में बहू आ सके। गुलाब की मर्जी के खिलाफ रानी उसकी शादी कम उम्र की जानकी (लहर खान) से करती है। जानकी अभी स्कूल में पढ़ रही है, इस शादी से बचने के लिए जानकी अपने लंबे बाल तक काट लेती है, लेकिन इसके बावजूद जानकी की शादी गुलाब से होती है। शादी के बाद भी गुलाब अपनी पत्नी को पीटता है, रानी चाहकर भी कुछ नहीं कर पा रही। रानी की एक सहेली लाजो (राधिका आप्टे) है, लाजो शादी के बाद मां नहीं बन सकी तो उसका शराबी पति उसे रोजाना बुरी तरह से पीटता है, इसी गांव में चल रही एक नाटक मंडली में डांस करने वाली बिजली (सुरवीन चावला) डांस ग्रुप में नाचने के साथ गांव के मर्दों की सेक्स की भूख मिटाने का काम भी करती है। रानी, लाजो, बिजली और जानकी को मर्दों से नफरत है, हर राज पुरुष प्रधान समाज में कुचली जा रही इन चारों महिलाओं के इर्दगिर्द घूमती इस कहानी में इन चारों का मकसद पुरुषों की कैद से छुटकारा और उनसे मिलने वाली प्रताड़ना से मुक्ति प्राप्त करना है। ऐक्टिंग : रानी के किरदार में तनिष्ठा चटर्जी ने अपने दमदार अभिनय से अपने किरदार को जीवंत कर दिया है। खूबसूरत बोल्ड बिंदास बिजली के रोल में सुरवीन चावला ने अपने किरदार के साथ पूरा न्याय किया है, वहीं लाजो के रोल में बेशक राधिका आप्टे ने कई बेहद बोल्ड सेक्सी सीन्स किए लेकिन यह सीन उनके किरदार की पहली डिमांड भी थी। कम उम्र में शादी होने के बाद अपने पति गुलाब से प्रताड़ित होती जानकी के रोल में लहर खान ने अपने किरदार में मेहनत की है। निर्देशन : लीना यादव की तारीफ करनी होगी कि उन्होंने कहानी और किरदारों की डिमांड के मुताबिक मूल सब्जेक्ट के साथ कहीं छेड़छाड़ नहीं की, बेशक लीना की इस फिल्म से पहले महिलाओं के यौन शौषण और उन्हें पुरुष प्रधान समाज में प्रताड़ित करने को लेकर कई फिल्में बन चुकी हैं, लेकिन लीना की यह फिल्म हिंदी फिल्मों में बॉक्स ऑफिस की डिमांड पर परोसे जाने वाले चालू मसालों से कोसों दूर और वास्तविकता के काफी नजदीक है। अगर लीना क्लाइमैक्स पर कुछ और ज्यादा होम वर्क करतीं तो यकीनन फिल्म एक ठोस और नए मेसेज के साथ समाप्त होती। फिल्म में बोल्ड, सेक्सी और हॉट सीन्स और भद्दी गालियों की जमकर भरमार है, लेकिन लीना की तारीफ करनी होगी कि उन्होंने इन सब को कहानी का हिस्सा बनाकर पेश किया। संगीत : फिल्म का संगीत महौल पर सौ फीसदी फिट है, लोक गीतों और लोक संगीत का समावेश है। क्यों देखें : अगर आप सिनेमा के पर्दे पर कुछ नया और रीऐलिटी के करीब देखना पसंद करते हैं तो यकीनन 'पार्च्ड' आपके लिए है। चालू मसालों और मुंबइया ऐक्शन फिल्मों के शौकीनों को शायद फिल्म पसंद न आए। सेंसर से फिल्म को मिला अडल्ट सर्टिफिकेट फैमिली क्लास और साफ सुथरी फिल्मों के शौकीनों को 'पार्च्ड' से दूर करेगा। 'पार्च्ड' का रिव्यू अंग्रेजी में यहां पढ़ें। 
__________________________
chandermohan.sharma@timesgroup.com  यंग डायरेक्टर नित्या मेहरा इस फिल्म से पहले ही ‘लाइफ ऑफ ए पाई’ जैसी कामयाब फिल्म से शोहरत बटोर चुकी हैं। बेशक, नित्या हॉलिवुड फिल्म की सहायक डायरेक्टर रहीं, लेकिन हॉलिवुड फिल्म के साथ जुड़ने का फायदा उन्हें बॉलिवुड में बतौर डायरेक्टर डेब्यू करते वक्त मिला। नित्या ने अपनी पहली फिल्म के लिए अलग विषय चुना, लेकिन नया सब्जेक्ट चुनने के बावजूद उन्होंने सब्जेक्ट और किरदारों पर ज्यादा होमवर्क करने के बजाए इस प्रॉजेक्ट को शुरू करने में कुछ ज्यादा ही जल्दी दिखाई। इंटरवल से पहले तक ट्रैक पर अपनी रफ्तार से चल रही यह फिल्म इंटरवल के बाद भटक जाती है। फिल्म का सब्जेक्ट नया और मजेदार है, लेकिन प्रस्तुतीकरण की बात करे तो यहां फिल्म कमजोर नजर आती है। कटरीना का बदला नया बोल्ड लुक, कॉस्टयूम बेहतरीन लोकेशन और काला चश्मा जैसा हिट गाना इस फिल्म को कुछ दिलचस्प बनाता है। कहानी: जय वर्मा (सिद्धार्थ मल्होत्रा) दिल्ली के एक कॉलेज में प्रफेसर है। जय अपनी पुरानी दोस्त दीया कपूर (कटरीना कैफ) के साथ लंबे अर्से से रिलेशनशिप में है। अब इन दोनों की जल्दी ही शादी होने वाली है। इसी दौरान अचानक एक दिन जय वर्मा को कैंब्रिज यूनिवर्सिटी से जॉब की ऑफर मिलती हैं। जय अपने करियर को सबसे ज्यादा महत्व देता है और इस नई जॉब को लेकर काफी उत्साहित है। जय विदेश में सेटल होना चाहता है, लेकिन मुश्किल यह है कि दीया के पापा (राम कपूर) नहीं चाहते कि उनका होने वाला दामाद विदेश में इस नई जॉब के लिए जाए। हालात ऐसे बनते है कि अब जय शादी करने से कतराने लगता है। यहीं से कहानी एक अलग टर्न लेती है। अब जय अपने आने वाले कल यानी भविष्य में आ चुका है, यहां आकर उसे महसूस होने लगता है कि दीया के साथ उसकी दोस्ती और लंबी रिलेशनशिप का उसकी अपनी पर्सनल लाइफ में कितना महत्व है। जय भविष्य के बारे में बहुत कुछ जानने लगता है, इसी दौरान एकबार फिर जय और दीया की लाइफ में कुछ अलग होने लगता है। ऐक्टिंग: जय वर्मा के किरदार में सिद्धार्थ मल्होत्रा ने मेहनत की है। इस किरदार में सिद्धार्थ कई अलग-अलग शेड्स में नजर आए। यंग प्रोफेसर से लेकर भविष्य में नजर आने वाले जय वर्मा को इस किरदार में वह अलग-अलग आयु में दिखाया गया। फितूर के लंबे अर्से बाद अब इस फिल्म में नजर आई कटरीना कैफ ने भी अपने किरदार को पूरी एनर्जी और दिल लगाकर निभाया है। इस बार कटरीना का स्क्रीन पर आपको कुछ बोल्ड रूप नजर आएगा ,लेकिन यह किरदार की डिमांड थी और इस बार कैट खरी उतरीं। कटरीना के पापा के रोल में राम कपूर फिट रहे, लेकिन कई सीन्स में उनके बोलने का अंदाज कुछ ज्यादा ही लाउड हो जाता है। स्यानी गुप्ता और रंजीत कपूर अपने रोल में बस ठीकठाक रहे। निर्देशन: यकीनन यंग डायरेक्टर नित्या मेहरा ने बॉलिवुड में करियर की शुरुआत के लिए एक ऐसा सब्जेक्ट चुना, जिस पर फिल्म बनाने से डायरेक्टर कतराते हैं। वर्तमान से भविष्य तक घूमती ऐसी कहानी जो सिर्फ दो-तीन किरदारों के इर्दगिर्द ही घूमती हो ऐसे सब्जेक्ट पर ढाई घंटे तक दर्शकों को बांधकर रखना आसान नहीं है। लेकिन स्क्रिप्ट में नयापन होने के साथ साथ थाइलैंड की बेहतरीन, दिलकश लोकेशन, कैटरीना-सिद्धार्थ की जोड़ी को डिफरेंट अंदाज में पेश करने की वजह से दर्शक इंटरवल तक तो फिल्म के साथ बंध पाता है। नित्या ने फिल्म की शुरुआत गुजरा हुआ कल, आज और आने वाले कल के सब्जेक्ट को लेकर की लेकिन इंटरवल तक कहानी में कुछ नया नहीं होने की वजह से फिल्म की रफ्तार सुस्त हो जाती है। अगर नित्या फिल्म के स्क्रीनप्ले पर फिल्म की शुरुआत से पहले कुछ और ज्यादा काम करती तो यकीनन दर्शक इस फिल्म को एकबार फिर देखने आ जाते। संगीत: इस फिल्म की रिलीज से पहले प्रॉडक्शन कंपनी ने काला चश्मा को जमकर प्रमोट किया। गाने में कैट और सिद्धार्थ का अंदाज और लुक देखने लायक है। गाने के फिल्माकंन पर अच्छी-खासी मेहनत की गई है। यही गाना फिल्म की सबसे बड़ी यूएसपी है, बाकी गाने बस कामचलाऊ हैं। क्यों देखें: अगर आप कैटरीना के जबर्दस्त फैन है और धूम 3 के बाद अपनी चहेती ऐक्ट्रेस को बिंदास, सेक्सी और हॉट अंदाज में देखने को बेताब है तो इस फिल्म को बार-बार तो नहीं एकबार देखा जा सकता है। 
__________________________
chandermohan.sharma@timesgroup.com बतौर डायरेक्टर सोहेल खान की पिछली फिल्म 'जय हो' बेशक उनके भाई सलमान खान के नाम और उनके दम पर सौ करोड़ क्लब में एंट्री कराने में कामयाब रही, लेकिन सोहेल की इस फिल्म को न तो दर्शकों की और से और न ही क्रिटिक्स की ओर से ही अच्छा रिस्पांस मिला। इतना ही नहीं, जय हो को मिले कमजोर रिस्पांस के बाद खुद सलमान खान भी इस कदर अपसेट हुए कि उन्होंने अपने फैमिली बैनर के तले बनने वाली फिल्मों से खुद को कुछ अर्से के लिए अलग करने का फैसला किया। शायद यहीं वजह रही बतौर डायरेक्टर सोहेल ने लंबे अर्से बाद एकबार फिर जब डायरेक्शन करने का फैसला किया तो ऐसी फिल्म के साथ जिसका बजट ज्यादा ना हो, इतना ही नहीं सोहेल ने अपनी इस फिल्म के लिए भाई को अप्रोच तक नहीं किया। सोहेल ने नवाजुद्दीन सिद्दीकी को कास्ट करने के बाद जब उन्हें कहानी डिस्कस करने के लिए बुलाया तो उस वक्त सलमान भी वहीं मौजूद थे। सोहेल ने बडे भाई की मौजूदगी में नवाज को कहानी और उनका किरदार सुनाई तो सलमान ने कहा सोहेल अगर तुम मुझे पहले इस कहानी को सुनाते तो मैं इस फिल्म को करता। बॉक्स आफिस पर नवाज की फिल्मों को इन दिनों अच्छा रिस्पांस मिल रहा है, उनकी ऐक्टिंग की फैंस ही नहीं, बल्कि क्रिटिक्स भी जमकर तारीफें करने में लगे है। ऐसे में रिलीज हुई इस फिल्म का नवाज और उनके फैंस में पहले से जमकर क्रेज है। फिल्म में नवाज के लीड किरदार को देखकर खुद सलमान ने उनकी जमकर तारीफें कीं, तो वहीं सोहेल की इस फिल्म के साथ अपने बैनर का नाम भी जोडा। कहानी : मुंबई की एक स्लम बस्ती में अपनी मौसी (सीमा बिस्वास) के साथ रहने वाला अली (नवाजुद्दीन सिद्दीकी) गली गली में घूमकर चड्ढी-बनियान बेचने का काम करता है। अली के मां-बाप नहीं हैं, और मौसी ने ही उसे पालपोस कर बड़ा किया। अली इसी बस्ती में रहने वाले मकसूद (अरबाज खान) के साथ हफ्ता वसूली का भी काम करता है। मकसूद लोकल डॉन डेंजर भाई (निकितन धीर) के गिरोह के साथ जुडा है, जो डेंजर भाई के लिए रईस लोगों से वसूली का धंधा करता है। एक दिन मकसूद के साथ अली गोल्फ कोर्स में सेठ सिंघानिया से वसूली के लिए जाता है। सिंघानिया सेठ बडी देर से गोल्फ खेलने में बिजी है। मकसूद और अली दोनो ग्राउंड के एक कोने में बैठकर उससे रकम लेने का इंतजार करते हैं। लंबे इंतजार के बाद जब अली सिघांनिया के पास जाकर जल्दी रकम देने लिए कहता है, तो सिंघानिया उसे गोल्फ खेलने के लिए चैलेंज करता है। ग्राउंड में गोल्फ की जिस गेंद को सिंघानिया बहुत देर से गड्ढे में नहीं डाल पा रहा था उसे अली पहली बार में ही गड्ढे में डाल देता है। यहीं अली की मुलाकात मेघा (एमी जैक्सन) से होती है जो गोल्फ चैंपियन विक्रम (जस अरोरा) की मैनेजर है। अली को मेघा से पहली नजर में प्यार हो जाता है। गोल्फ ग्राउंड में बरसों से काम करने वाला किशन लाल भी अली के पड़ोस में ही रहता है। किशन लाल जब अली को बेहतरीन गोल्फ खेलते देखता है तो उसे अली के अंदर छिपा एक बेहतरीन गोल्फर नजर आता है, और किशन लाल अली को गोल्फ सिखाने का फैसला करता है। ऐक्टिंग : अली के किरदार में एकबार फिर नवाजुद्दीन ने बेहतरीन ऐक्टिंग की है। मौसी के रोल में सीमा बिस्वास दर्शकों में प्रभाव छोडने में कामयाब है तो मकसूद के रोल में अरबाज खूब जमे है। डेंजर भाई के रोल में निकितन धीर छा गए। ऐसा लगता है एमी जैक्सन को महज हिरोइन की खानापूर्ति के लिए लिया गया। कहानी के क्लाइमैक्स में नजर आए जैकी श्रॉफ अपना असर छोडने में कामयाब रहे। निर्देशन : फिल्म की स्क्रिप्ट काफी सिंपल और सीधी-सादी है। सोहेल ने फिल्म की शुरूआत बेहद मजेदार अंदाज में की है। एक के बाद एक कई पंच आपको हंसाते है, लेकिन इस सिंपल शुरूआत के बाद सोहेल गोल्फ के मैदान में जाकर कुछ ऐसे उलझे कि इंटरवल के बाद की फिल्म बेवजह खींची हुई लगने लगती है। अली और अरबाज के बीच वन लाइनर पंच दिलचस्प है। संगीत : फिल्म के गाने महज 2 घंटे की इस फिल्म की रफतार को रोकने काम करते हैं। क्यों देखें : अगर नवाजुद्दीन सिद्दीकी के पक्के फैन हैं, तो आप फ्रीकी अली से मिल आएं। अपसेट नहीं होंगे। 
__________________________
साउथ में कई सुपरहिट फिल्म बना चुके ए आर मुरुगदॉस के नाम बॉलिवुड में भी दो सुपरहिट फिल्में हैं। आमिर खान स्टारर 'गजनी' और अक्षय कुमार की हिट फिल्म 'हॉलिडे'। मुरुगदॉस को ऐक्शन और थ्रिलर फिल्में बनाने वाले कामयाब डायरेक्टर के तौर पर जाना जाता है। भारतीय फिल्म इंडस्ट्री खासकर हिंदी फिल्मों की बात करे तो अक्सर ऐक्शन फिल्मों का ताना-बाना हीरो के इर्द-गिर्द ही रहा है। मुरुगदॉस भी इससे अछूते नहीं रहे। ऐसे में पिछले साल जब उन्होंने तमिल फिल्म 'मोनारगुरु' को हिंदी में बनाने का फैसला किया तो इस बार उन्होंने कुछ नया करने की चाह में अपनी इस फिल्म को हीरो की बजाए हिरोइन के इर्दगिर्द रखने का फैसला किया। 'हॉलिडे' की शूटिंग के दौरान मुरुगदॉस ने सोनाक्षी पर फिल्मांए कुछ ऐसे ऐक्शन सीन्स पर गौर किया तो उन्हें लगा सोनाक्षी ही उनकी 'अकीरा' है। मुरुगदॉस ने जब सोनाक्षी पर भरोसा जताया तो उन्होंने भी उनकी कसौटी पर सौ फीसदी खरा उतरने का फैसला किया। इस फिल्म में अपने लगभग सभी ऐक्शन सीन्स को सोनाक्षी ने ड्यूप्लिकेट की मदद के बिना किया और शूटिंग शुरू होने से पहले अपने बेहद बिजी शेड्यूल में लंबा वक्त जिम में गुजारा। कहानी : जोधपुर, राजस्थान में अपने परिवार के साथ रह रही अकीरा शर्मा (सोनाक्षी सिन्हा) को बचपन में ही उनके पिता (अतुल कुलकर्णी) ने उस वक्त सेल्फ डिफेंस की ट्रेनिंग देने का फैसला किया, जब उन्होंने देखा स्कूल के बाहर चौराहे पर 'अकीरा' की एक सहेली के चेहरे पर कुछ सिरफिरे लड़कों ने तेजाब डाल दिया। 'अकीरा' पुलिस स्टेशन में लड़की पर तेजाब डालने वाले लड़के की पहचान करती है, लड़के को पुलिस कस्टडी में ले लेती है। कुछ दिनों बाद 'अकीरा' को वही लड़का अपने दोस्तों के साथ उस वक्त घेर लेता है, जब वह स्कूल से लौट रही होती है। सेल्फ डिफेंस की ट्रेनिंग ले चुकी 'अकीरा' इन सभी की जमकर पिटाई करती है। इसी दौरान लड़का जब तेजाब की बोतल लाकर अकीरा के चेहरे पर डालने की कोशिश करता है तो वह पलटवार करती है और तेजाब से उसी लड़के का चेहरा जल जाता है। इस घटना के बाद अकीरा को रिमांड होम भेज दिया जाता है। वह अब रिमांड होम से बाहर आ चुकी है, लेकिन उसके पिता दुनिया में नहीं रहे। ऐसे में मुंबई में रह रहा 'अकीरा' का भाई उसे और अपनी मां को अपने घर ले आता है। कॉलेज में 'अकीरा' को सीनियर जब परेशान करते है तो वह उन्हें अच्छा सबक सीखाती है। सिंपल चल रही कहानी में ट्विस्ट उस वक्त आता है, जब क्राइम ब्रांच का हर वक्त नशे में धुत्त रहने वाले एसीपी राणे (अनुराग कश्यप) का एक ऐसा विडियो लीक होता है, जो उसे जेल की सलाखों के पीछे पहुंचा सकता है। जिस विडियो कैमरे से राणे का विडियो बनाया गया वह कैमरा अकीरा के पास मिलता है। राणे के साथी अकीरा को पुलिस कस्टडी में लेकर ऐसा कुछ करते है कि उसे सरकारी पागलखाने में भिजवा दिया जाता है। ऐक्टिंग: ऐक्शन सीन्स की बात करे तो यकीनन सोनाक्षी ने ड्यूप्लिकेट की मदद लिए बिना कुछ बेहद खतरनाक सीन्स को भी बड़ी बखूबी के साथ किया है। ऐक्शन सीन्स के अलावा सोनाक्षी पर फिल्माए पुलिस हिरासत और पागलखाने में टॉचर्र करने के सीन्स देखने लायक हैं। इन सीन्स को असरदार बनाने के लिए सोनाक्षी ने अच्छी मेहनत की है। नशे में धुत्त रहने वाले मुंबई पुलिस के करप्ट एसीपी राणे के किरदार में अनुराग कश्यप खूब जमे है। अनुराग के फेस एक्सप्रेशन और उनकी डायलॉग डिलिवरी का जवाब नहीं। ईमानदार पुलिस इंस्पेक्टर के रोल में कोंकणा सेन शर्मा की ऐक्टिंग दमदार है। अमित साद और अतुल कुलकर्णी को कहानी में बेहद कम फुटेज मिली, लेकिन दोनों ने अपनी पहचान छोड़ने में कामयाब रहे। निर्देशन : डायरेक्टर ए आर मुरुगदॉस ने इस फिल्म में यह दिखाने की अच्छी कोशिश अच्छी की है कि एक अकेली लड़की को अपनी बेगुनाही साबित करने के लिए किन-किन हालात से गुजरना होता है। बेशक इस फिल्म को ऐक्शन फिल्म कहकर प्रमोट किया गया, लेकिन इंटरवल के बाद ऐक्शन कम और इमोशन सीन्स कहीं ज्यादा हैं। पागलखाने में बेगुनाह को बिजली के झटके देने और बुरी तरह से प्रताड़ित करने के सीन्स पर कैंची चलानी चाहिए थी। इंटरवल के बाद ऐसा भी लगता है कहानी ट्रैक से उतर रही है। 'अकीरा' के संघर्ष को साइड करके फिल्म पुलिस और उसके बीच की लुकाछिपी पर ज्यादा फोकस करती है। फिल्म का क्लाइमेक्स ज्यादा असरदार नहीं बन पड़ा है। अगर डायरेक्टर क्लाइमेक्स पर थोड़ी और मेहनत करते तो 'अकीरा' दर्शकों की हर क्लास की कसौटी पर खरा उतर पाती। संगीत: विशाल-शेखर का संगीत कहानी के माहौली पर पूरी तरह से फिट है। रिलीज से पहले फिल्म के दो गाने कई म्यूजिक चार्ट में अपनी जगह बना चुके हैं। क्यों देखें: अगर आप सोनाक्षी सिन्हा के फैन्स है तो फिल्म मिस ना करे। फिल्म में महिला सशक्तीकरण को असरदार ढंग से पेश करते हुए एक अच्छा मेसेज भी दिया गया है। 
__________________________
Chandermohan.sharma@timesgroup.com बॉलिवुड में रेमो डिसूजा की पहचान बतौर कोरियॉग्राफ़र लंबे अर्से से बनी हुई है। रेमो इंडस्ट्री के बेहतरीन चंद उन कोरियॉग्राफ़र्स की लिस्ट में शामिल हैं, जिन्होंने ग्लैमर इंडस्ट्री के नामी स्टार्स को अपने इशारों पर नचाया है, वहीं अगर रेमो के निर्देशन में बनी उनकी पहली फिल्म 'फालतू' की बात की जाए तो अरशद वारसी, जैकी भगनानी स्टारर इस फिल्म ने बॉक्स ऑफिस पर बेशक कुछ खास कमाल नहीं किया। वहीं, रेमो की पिछली दोनों फिल्में 'एबीसीडी' और इस फिल्म के सीक्वल जरूर टिकट खिड़की पर हिट रहे। इस फिल्म में रेमो ने एक सुपरहीरो को सिल्वर स्क्रीन पर पेश किया। फिल्म की रिलीज से पहले रेमो ने माना था कि बॉलिवुड में सुपरहीरो पर फिल्म बनाने से हर कोई कतराता है, क्योंकि ऐसी फिल्म की तुलना दर्शक, क्रिटिक्स और ट्रेड वाले हॉलिवुड फिल्मों के साथ करते हैं, लेकिन यह भूल जाते हैं कि हॉलिवुड में बनी सुपरहीरो वाली फिल्मों के मुकाबले हमारी फिल्मों का बजट 10-20 फीसदी से भी कम होता है, लेकिन मैंने इसके बावजूद सुपरहीरो के इर्द-गिर्द घूमती इस फिल्म को बनाने का फैसला किया। फिल्म में ऐसे कई सीन हैं जो बच्चों की पसंद को ध्यान में रखकर फिल्म में रखे गए। शायद यही चंद सीन ही बॉक्स ऑफिस पर फिल्म का सबसे बडा प्लस पॉइंट साबित हो सकते हैं। NBT को और बेहतर बनाने के लिए सर्वे में हिस्सा लें, यहां क्लिक करें। कहानी: पंजाब के किसी शहर के बीचोबीच बसी करतार सिंह कॉलोनी ऐसी कॉलोनी है जो शहरों में तेजी से फैल रहे वायु प्रदूषण से कोसो दूर हरियाली और प्राकृतिक सौंदर्य के बीच बसी है। इसी कॉलोनी में अमन (टाइगर श्रॉफ) अपनी मां बेबो (अमृता सिंह) के साथ रहता है। इस कॉलोनी को अमन के पिता ने अपनी पुश्तैनी जमीन पर बसाया था। अमन की मां बेहद बिंदास और ऐसी महिला हैं जो अपनी दुनिया में मस्त रहती है। अमन को उसकी मां अक्सर उसके पिता की बहादुरी और उसके शौर्य के किस्से सुनाती रहती है, लेकिन अमन अपने पिता जैसा बहादुर नहीं, अमन तो कॉलोनी से कुछ दूर बसे एक स्कूल में मार्शल आर्ट टीचर है जो इस स्कूल के बच्चों को जूडो-कराटे सिखाता है। अमन की मां अपने पति के नाम पर बसी कॉलोनी की जमीन की मालकिन है। कीर्ति (जैकलीन) से मिलने के बाद अमन उसे चाहने लगता है। कहानी में टिवस्ट् उस वक्त आता है जब शहर का नामी बिज़नसमैन मल्होत्रा (के.के. मेनन) अपने एक प्रॉजेक्ट को पूरा करने के लिए कॉलोनी की जमीन को किसी भी प्राइस में खरीदने के लिए अमन की मां से अपनी पूरी टीम को लेकर मिलने करतार सिंह कॉलोनी आता है। इसी कॉलोनी में एक पुराना पेड़ है, जिसकी धार्मिक मान्यता भी है। कॉलोनी निवासी इस पेड़ की पूजा करते है, अमन की मां किसी भी सूरत में इस जमीन को बेचने को राजी नहीं होती। मल्होत्रा किसी भी तरह से इस जमीन को हासिल करना चाहता है। मल्होत्रा को जब लगता है वह अपने मकसद में कामयाब नहीं हो पाएगा तो वह राका (नेथन जोन्स) को अपने इस मकसद को पूरा करने के लिए बुलाकर इस कॉलोनी को तबाह करने के लिए कुछ भी करने को कहता है। अब एंट्री होती है फ्लाइंग जट्ट की जो अपनी बेपनाह शक्तियों के दम पर राका से टकराता है। फिल्मी खबरें पढ़ें फेसबुक पर, लाइक करें NBT Movies  ऐक्टिंग : हीरोपंती, बागी के बाद एकबार फिर टाइगर श्रॉफ ने साबित किया कि बॉक्स आफिस पर दर्शकों की भीड़ बटोरने की कला उनमें है। अगर ऐक्शन सीन की बात की जाए तो इस फिल्म में टाइगर सुपरहीरो बने हैं सो इस बार उन्होंने कुछ अलग ही किस्म के ऐक्शन, स्टंट सीन्स किए हैं। सुपरहीरो के लुक में टाइगर खूब जमे हैं। तारीफ करनी होगी नेथन जोन्स की, जिन्होंने गजब ऐक्शन सीन के अलावा अच्छी ऐक्टिंग भी की। फिल्म में नेथन का पहला सीन जैसलेमर के रेगिस्तान में करीब दस दिनों में शूट किया गया। इस सीन में नेथन रेत से बाहर आते नजर आते हैं, यकीनन इस सीन के लिए नेथन ने शूट से पहले जमकर होमवर्क किया। इतना ही नहीं अपने किरदार को असरदार बनाने के लिए नेथन ने हिंदी के कुछ शब्द खास तौर से सीखें। के. के. मेनन एकबार अपने पुराने लुक में नजर आए। इस फिल्म में मेनन का लुक और उनका किरदार 'सिंह इज़ ब्लिंग' में उनके किरदार से मिलता नजर आता है। अन्य कलाकारों में जैकलीन ने अपने किरदार को अच्छे ढंग से निभाया तो लंबे अर्से बाद बिग स्क्रीन पर अमृता सिंह बिंदास सरदारनी बेबो के किरदार में खूब जमी हैं। डायरेक्शन : डायरेक्टर रेमो डिसूजा ने एक सिंपल सी ऐसी कहानी पर जिस पर इससे पहले कई फिल्में बन चुकी है, उसी कहानी में सुपरहीरो का तड़का लगाकर ऐसे ढंग से पेश किया है जो आपको पसंद आएगा। अगर रेमो स्क्रिप्ट पर ज्यादा काम करते तो फिल्म की स्पीड लास्ट तक दर्शकों को बांध पाती, लेकिन करीब ढाई घंटे की यह फिल्म कई बार आपके सब्र की परीक्षा लेती है। स्क्रीनप्ले और भी बेहतर किया जा सकता था। कहानी ऐसी है जिसे आप पहले से ही समझ जाते हैं तो कोई सरप्राइज एलिमेंट नहीं रह जाता है। हां, रेमो ने इस कहानी के साथ कुछ अच्छे सोशल मेसेज भी देने की पहल की है जो बच्चों के साथ आपको भी पंसद आएंगे। रेमो की तारीफ करनी होगी कि उन्होंने कई ऐक्शन सीन को हॉलिवुड जैसा लुक देने की अच्छी कोशिश की है। अगर रेमो फिल्म के कुछ बेफिजूल सीन पर कैंची चलाते तो और मजा आता। संगीत : 'चल चलिए' गाने का फिल्मांकन अच्छा बन पड़ा है, लेकिन फिल्म के कई गाने कहानी का हिस्सा न होकर ठूंसे हुए लगते हैं। यही वजह है गानों की वजह से फिल्म की स्पीड कमजोर हो जाती है। क्यों देखें : ऑस्ट्रेलियन ऐक्टर नेथन जोन्स के बेहतरीन स्टंट ऐक्शन सीन्स, टाइगर श्रॉफ का बदला लुक और ऐसे सुपरहीरो की एंट्री जो बच्चों को यकीनन पसंद आएगी। अगर इस वीकेंड को बच्चों के नाम करना चाहते है तो उन्हें इस सुपरहीरो से मिला सकते है। 
__________________________
chandermohan.sharma@timesgroup.com बॉलिवुड में भारत-पाक को लेकर फिल्में बनाने का ट्रेंड नया नहीं है। अक्सर इस विषय पर बनी फिल्मों में दोनों देशों के बीच रिश्तों में कड़वाहट, जासूसी, बॉर्डर पर टेंशन या फिर भारत-पाक विभाजन के वक्त की कहानियां नजर आती हैं। 'बजरंगी भाईजान' में जरूर डायरेक्टर ने कुछ अलग और नया किया था। इस हफ्ते रिलीज हुई 'हैपी भाग जाएगी' भी इस विषय पर बनी टोटली मस्त और हैपी फिल्म है। फिल्म की कहानी दोनों देशों के दो प्रमुख शहरों अमृतसर और लाहौर के बीच घूमती है। रिऐलिटी को दरकिनार करके हल्की-फुल्की कॉमिडी फिल्म की चाह में अगर आप थिऐटर जा रहे हैं तो अपसेट नहीं होंगे। भले ही 'तनु वेड्स मनु' फेम डायरेक्टर आनंद एल रॉय इस फिल्म से बतौर को-प्रड्यूसर जुड़े हैं, लेकिन फिल्म पर उनकी छाप साफ नजर आती है। बॉलिवुड के दो कलाकारों के लिए यह फिल्म बेहद खास है। दीपिका पादुकोण के साथ 'कॉकटेल' में दिखने के बाद लीड ऐक्ट्रेस डायना पेंटी करीब चार साल फिल्मों में वापसी कर रही हैं। वहीं ऐक्टर अभय देओल भी लंबे गैप के बाद बड़ी स्क्रीन पर नजर आएंगे। हैपी भाग जाएगी का ट्रेलर यहां देखें कहानी : अमृतसर से पार्षद दमन सिंह बग्गा (जिम्मी शेरगिल) अपनी शादी के जश्न में बेहद खुश है। बग्गा 'यारा ओ यारा' गाने की धुन पर अपने दोस्तों के साथ थिरक रहा है। बग्गा की शादी बेहद खूबसूरत, मस्त, बिंदास हरप्रीत कौर उर्फ हैपी (डायना पेंटी) के साथ होने जा रही है। बग्गा लंबे अर्से से हैपी के साथ शादी का सपना देख रहा है जो कुछ वक्त बाद साकार होने वाला है। हैपी को यह रिश्ता मंजूर नहीं है। दरअसल, हैपी गुरदीप सिंह उर्फ गुड्डू (अली फजल) से प्यार करती है, लेकिन पिता की जिद के चलते हैपी दुल्हन का लिबास पहन कर तैयार हो जाती है। तभी बग्गा को खबर मिलती है कि हैपी भाग गई है। अमृतसर से भागी हैपी जा पहुंचती है लाहौर। हैपी खुद को शहर के जानेमाने राजनेता के बेटे बिलाल अहमद (अभय देओल) के बंगले में पाती है। बिलाल का सपना पाकिस्तान क्रिकेट टीम में खेलने का था। हालांकि, पिता की जिद के चलते बिलाल राजनीति में आ गए। बिलाल की शादी उसकी बचपन की दोस्त जोया (मोमल शेख) से होने वाली है। हैपी की एंट्री होती है तो सारा नजारा ही बदल जाता है। बिलाल के साथ हैपी को देखकर जोया पहले तो दोनों के रिश्तों पर शक करती है, लेकिन हैपी की आपबीती सुनकर जोया भी बिलाल के साथ उसकी मदद करने का फैसला करती है। अब बिलाल और जोया का एक ही मकसद है किसी तरह गुड्डू को लाहौर लाकर हैपी के साथ उसकी शादी करवा दी जाए। फिल्मी खबरें पढ़ें अपने फेसबुक पर, लाइक करें हमारा पेज NBT Movies ऐक्टिंग : पूरी फिल्म हैपी के इर्दगिर्द घूमती है। इस लीड किरदार को डायना पेंटी ने पूरी ईमानदारी और मेहनत के साथ स्क्रीन पर जीवंत किया है। बेशक कुछ सीन में डायना ओवरऐक्टिंग की शिकार रहीं, लेकिन किरदार की डिमांड के मुताबिक, डायना खरी उतरी है। बिलाल के रोल में अभय देओल निराश नहीं करते हैं। अली फजल को कहानी में बेहद कम फुटेज मिल पाई है। वहीं पीयूष मिश्रा ने बेहतरीन ऐक्टिंग से अपने किरदार में जान डाल दी है। लाहौर पुलिस में अफसर बने पीयूष की ऐक्टिंग इस फिल्म की यूएसपी है। वहीं दमन सिंह बग्गा के रोल में जिम्मी का किरदार तनु वेड्स मनु में उनके रोल का एक्सटेंशन लगता है। पाकिस्तानी ऐक्ट्रेस मोमेल शेख बस ठीकठाक रही। डायरेक्शन : मुद्दस्सर अजीज जाने-माने राइटर हैं। ऐसे में उनसे इस बार एक धमाकेदार कहानी की उम्मीद थी, लेकिन हैपी इस कसौटी पर खरी नहीं उतरती। हां, बतौर डायरेक्टर उन्होंने कहानी को मजेदार ढंग से पेश किया है, जो कहीं बोर नहीं करती। हालांकि इंटरवल के बाद कहानी ट्रैक से भटकने लगती है। डायरेक्टर मुदस्सर स्क्रीन पर लाहौर का नजारा और वहां की जुबां पेश करने में जरूर कामयाब हुए। संगीत : फिल्म का संगीत माहौल पर फिट है, कई गानें पॉप्युलर हुए हैं। क्यों देखें : डायना पेंटी का बदला लुक, पीयूष मिश्रा की गजब ऐक्टिंग। अगर बिना तर्क किए लाइट कॉमिडी पसंद करते हैं तो हैपी से मिलकर अपसेट नहीं होंगे। 
__________________________
Chandermohan.sharma@timesgroup.com आमिर खान के साथ सुपरहिट फिल्म लगान के अलावा रितिक के साथ 'जोधा अकबर' बना चुके डायरेक्टर आशुतोष गोवारिकर की कुछ फिल्में बॉक्स ऑफिस पर कहीं टिक नहीं पाई। प्रियंका चोपड़ा के साथ उन्होंने 'वॉट्स यॉर राशि' में एक नया प्रयोग किया, लेकिन फिल्म नाकाम रही। आठ साल बाद आशुतोष ने रितिक के साथ एक ऐसे प्रॉजेक्ट पर काम किया है, जिस पर इंडस्ट्री के बड़े फिल्ममेकर भी शायद ही फिल्म बनाने की हिम्मत जुटा पाएं। हजारों साल पुरानी मोहनजो दारो संस्कृति को उन्होंने बिग स्क्रीन पर पेश करने की कोशिश तो जरूर की, लेकिन मोटे बजट में बनी यह फिल्म भव्य सेट्स और गजब कॉस्ट्यूम के चक्रव्यूह में फंसकर रह गई। फिल्मी खबरें पढ़ें फेसबुक पर, लाइक करें NBT Movies कहानी : आमरी में सरमन (रितिक रोशन) अपने काका (नितिश भारद्वाज) और काकी के साथ नीले पत्थर यानी नील का काम करता है। आमरी से दूर बसे शहर मोहनजो दारो में व्यापारी नीले पत्थर बेचने जाते हैं। सरमन अक्सर अपने काका से मोहनजो दारो जाने की जिद करता रहता है। सरमन के काका जानते हैं कि मोहनजो दारो का क्रूर शासक महाम (कबीर बेदी) छल कपट और लालच के दम पर वहां के लोगों पर जबरन राज कर रहा है। यही वजह है कि वह सरमन को वहां नहीं जाने देते। हालांकि, सरमन के जिद करने पर काका उसे व्यापार के लिए मोहनजो दारो भेजने को राजी हो जाते हैं। यहां आकर सरमन की मुलाकात चानी (पूजा हेगड़े) से होती है, सरमन पहली ही मुलाकात में चानी पर मर मिटता है। मोहनजो दारो के निवासी यहां के प्रधान महाम के अत्याचारों से और उसके द्वारा लगाए जाने वाले कर की वजह से पीड़ित हैं। महाम अपने बेटे मूंजा ( अरुणोदय सिंह ) के साथ चानी की शादी करना चाहता है। दूसरी ओर मूंजा भी चानी पर फिदा है। ऐसे में, सरमन अपने प्यार को हासिल करने और मोहनजो दारो के निवासियों को महाम और मूंजा के अत्याचारों से मुक्ति दिलाने के मकसद से वहीं रहने का फैसला करता है। ऐक्टिंग : सरमन के रोल में रितिक ने बेहतरीन ऐक्टिंग की है। ऐक्शन सीन्स में रितिक का जवाब नहीं। नई ऐक्ट्रेस पूजा हेगड़े के करने के लिए कुछ खास था ही नहीं। चानी के रोल में पूजा की ऐक्टिंग देखकर लगता है उन्हें अभी ऐक्टिंग की एबीसी सीखने की जरूरत है। अन्य कलाकारों में कबीर बेदी और मनीष चौधरी प्रभावित करते हैं, अरुणोदय सिंह मूंजा के रोल में नहीं जमे हैं। डायरेक्शन : आशुतोष ने इस सब्जेक्ट पर रिसर्च के बाद ही काम शुरू किया होगा, इसका एहसास आपको फिल्म के शुरुआती सीन्स देखकर लगेगा। हालांकि, उन्होंने कहानी को बेवजह कुछ ज्यादा ही लंबा खींच डाला है। इंटरवल से पहले फिल्म आपको किसी धारावाहिक जैसी लगने लगती है। चानी और सरमन की लव स्टोरी को मोहनजो दारो की पृष्ठभूमि के साथ दिखाने के चक्कर में आशुतोष कुछ ऐसे उलझे कि इंटरवल के बाद स्क्रिप्ट उनके हाथों से फिसलती गई। ऐक्शन सीक्वेंस को उन्होंने बेहतरीन ढंग से फिल्माया है। संगीत : ए.आर. रहमान ने फिल्म के मिजाज के मुताबिक संगीत दिया है, टाइटिल सॉन्ग के अलावा 'तू है' गाने का फिल्मांकन अच्छा बन पड़ा है। क्यों देखें : अगर आप रितिक के फैन हैं तो उनके टोटली चेंज लुक के लिए यह फिल्म देखें और आशुतोष गोवारिकर स्टाइल की फिल्में पसंद करते हैं तो थिएटर जाएं। वहीं अगर आप फिल्म में हजारों साल पुरानी संस्कृति मोहनजो दारो की तलाश करेंगे तो यकीनन अपसेट हो सकते हैं। 
__________________________
Chandermohan.sharma@timesgroup.com अगर आप सेंसर सर्टिफिकेट में इस फिल्म का टाइटल देखेंगे तो इस फिल्म का नाम 'दूरंतो' लिखा नजर आता है। इसी टाइटल से इस फिल्म ने राष्ट्रीय फिल्म पुरस्कारों में बेस्ट चिल्ड्रन्स फिल्म का अवॉर्ड हासिल किया था। कमर्शल रिलीज करने के लिए टाइटल बदलकर 'बुधिया सिंह : बॉर्न टु रन' कर दिया गया, ताकि बॉक्स ऑफिस पर बुधिया के नाम का कुछ फायदा मिल सके। यह फिल्म एक ऐसे बच्चे के इर्द-गिर्द घूमती है, जो 9-10 साल पहले तक मीडिया की सुर्खियों में छाया हुआ था। चार-पांच साल के आदिवासी बच्चे बुधिया पर बेस्ड इस फिल्म को डायरेक्टर ने पूरी ईमानदारी के साथ बनाया है। अजीब विडंबना यह है कि दस साल पहले जिस बच्चे को 2016 में ओलिंपिक में भारत की ओर से गोल्ड का दावेदार माना जा रहा था, वह दावेदार अब गुमनामी के अंधेरे में गुम हो चुका है। बुधिया सिंह अब भुवनेश्वर के कलिंगा स्टेडियम स्पोर्ट्स अथॉरिटी के हॉस्टल में रहता है और उसकी मां भुवनेश्वर की सालियासाही झोपड़पट्टी में रहती हैं। फिल्मी खबरें पढ़ें फेसबुक पर, लाइक करें NBT MOVIES ​ बुधिया की मैराथन हमेशा के लिए बंद हो गई है, बेशक सरकार बुधिया की पढ़ाई एक अंग्रेजी मीडियम स्कूल में करवा रही है, लेकिन बुधिया यहां खुद को बंधा हुआ पाता है। कोच अब उसे अधिकतम 1500 मीटर की रेस ही दौड़ने की तैयारी करवाते हैं, लेकिन 65 किलोमीटर में दौड़ चुके बुधिया को यह पसंद नहीं। आज बुधिया दस साल पहले वाला वंडरकिड नहीं रहा और हॉस्टल में रहने वाले दूसरे बच्चों जैसा बन गया है। दूसरी ओर बुधिया को लगता है कि वह आज भी कई किमी दौड़ सकता है, लेकिन उसे अब सरकार की ओर से सही ट्रेनिंग और डाइट नहीं मिलती है। इस फिल्म के बाद खेल संगठनों को बुधिया की थोड़ी भी याद आती है तो यही सबसे बड़ी उपलब्धि होगी। कहानी : करीब चार साल के बुधिया सिंह (मास्टर मयूर) को उसकी गरीब मां (तिलोत्तमा शोम ) ने कोच बिरंची दास को 800 रुपये में दे दिया था, क्योंकि वह उसका पेट नहीं पाल सकती थी। जूडो सेंटर चला रहे कोच बिरंची दास (मनोज बाजपेयी) ने बुधिया को अपनी सरपरस्ती में ले लिया।   एक दिन बुधिया ने सेंटर के एक बच्चे को गाली दी तो बिरंची ने उसे सजा के तौर पर सेंटर का चक्कर लगाने की सजा दी। उसके बाद वह वाइफ के साथ मार्केट चले गए। घंटों बाद लौटे तो देखा बुधिया वहीं पर घंटों से दौड़ रहा है। इसके बाद बिरंची को लगा बुधिया में दौड़ने की अद्भुत क्षमता है और उन्होंने बुधिया की खास ट्रेनिंग शुरू कर दी। इसी ट्रेनिंग और बुधिया की लगन का ही परिणाम था कि बुधिया ने 65 किमी की दूरी सिर्फ 7 घंटे 2 मिनट में दौड़कर पूरी कर ली। इसके बाद चाइल्ड वेलफेयर सहित कई खेल संगठनों में कब्जा जमाएं नेताओं और अफसरों के होश उड़ गए। बुधिया ने पुरी से भुवनेश्वर तक की जिस दूरी को दौड़कर पूरा किया वह दूरी मैराथन रेस से भी कहीं ज्यादा थी। इस दौड़ में बुधिया और उसके कोच के साथ शहर के हजारों लोग और सीआरपीएफ के जवान भी शामिल हुए। करीब चार साल के बुधिया सिंह का नाम सबसे कम उम्र के मैराथन रेसर के रूप में लिम्का बुक ऑफ रेकॉर्ड्स में दर्ज हुआ। इसके बाद ओडिसा सहित देश के हिस्सों में भी लोगों ने इस बच्चे को 2016 में होने वाले ओलिंपिक में स्वर्ण पदक का दावेदार घोषित कर दिया। वहीं ओडिसा के चाइल्ड वेलफेयर डिपार्टमेंट सहित दूसरे खेल संगठनों को यह सब रास नहीं आ रहा था। इस वजह से बुधिया के मेडिकल टेस्ट करवाए जाने लगे। निर्देशन : निर्देशक सौमेन्द्र पढ़ी कहीं भी सब्जेक्ट से नहीं भटके। स्टार्ट टु लास्ट तक उनकी फिल्म और किरदारों पर पूरी पकड़ है। हालांकि, इंटरवल से पहले फिल्म की सुस्त रफ्तार खटकती है तो वहीं फिल्म का कई सवालों का जवाब दिए बिना अचानक खत्म हो जाना दर्शकों पसंद नहीं आया। संगीत : फिल्म का संगीत कहानी और माहौल पर फिट है, बैकग्राउंड में फिल्माए गाने कहानी का हिस्सा हैं। क्यों देखें : खेल संगठन और नेता आपसी खींचतान के बीच एक उभरते हुए प्रतिभा सम्पन्न यंग खिलाड़ी के सपनों को कैसे तोड़ते हैं, इस फिल्म में आप देख सकते हैं। मास्टर मयूर की बेहतरीन ऐक्टिंग फिल्म का प्लस पॉइंट है। 
__________________________
चंद्रमोहन शर्मा अगर क्रिकेट पर बनी फिल्मों की बात की जाए, तो सिल्वर स्क्रीन पर ऐसी फिल्म वैसा जादू नहीं बिखेर पाई, जो असली मैदान में नजर आता है। इमरान हाशमी स्टारर 'अजहर' फ्लॉप रही, भले ही वह एक बायोपिक फिल्म रही हो। वहीं क्रिकेट थीम पर बनी दूसरे नामी स्टार्स की भी आधा दर्जन के करीब फिल्में भी कुछ खास नहीं कर पाईं। शायद यही वजह है कि भारी बजट में बनी इस फिल्म में डायरेक्टर ने क्रिकेट में मैच फिक्सिंग से लेकर करप्शन सहित ऐसे तमाम मसालों को फिट किया है, जो बॉक्स ऑफिस पर इसे हिट कराने का दम रखते हैं। यह फिल्म जॉन अब्राहम के करियर के लिए भी खास है। 'वेलकम बैक' के बाद जॉन लंबे अर्से से एक अदद हिट को तरस रहे हैं। वहीं, करीब चार साल पहले आई 'गली गली में चोर है' की नाकामी के बाद अब सिल्वर स्क्रीन पर नजर आए अक्षय खन्ना भी 'ढिशूम' से अपनी सेकंड इनिंग शुरू कर रहे हैं। अक्षय खन्ना एकबार फिर खलनायक के किरदार में होंगे। इससे पहले वह 'हमराज' में नेगेटिव किरदार निभा चुके हैं। जहां तक 'ढिशूम' की बात है तो यूएई के शानदार लोकेशन्स, हेलिकॉप्टर पर जॉन अब्राहम और वरुण धवन के साथ फिल्माए गए कई हैरतअंगेज ऐक्शन सीन्स इस फिल्म की यूएसपी हैं। परिणीति चोपड़ा अपना वजन घटाने के बाद इस फिल्म में वरुण के साथ डांस करती नजर आती तो हैं, लेकिन उनकी एंट्री बेहद हल्की और कमजोर रही है।   कहानी: यूएई में भारतीय क्रिकेट टीम के नंबर वन बैट्समैन विराज शर्मा (साकिब सलीम) की किडनैपिंग हो जाती है। दिल्ली से स्पेशल टास्क फोर्स के जांबाज अफसर कबीर शेरगिल (जॉन अब्राहम) को वहां विराज को किडनैपर से सुरक्षित रिहा कराने के सीक्रिट मिशन पर भेजा जाता है। यूएई में कबीर वहां की पुलिस में ड्यूटी कर रहे जुनैद अंसारी (वरुण धवन) को अपने साथ इस मिशन में शामिल करता है। यूएई पुलिस के आला अफसरों की नजर में जुनैद किसी काम का नहीं, लेकिन कबीर को पहली ही मुलाकात में लगता है कि जुनैद उसके लिए काम का आदमी हो सकता है, इसलिए वह उसे अपने इस सीक्रिट मिशन में शामिल कर लेता है। दरअसल, कबीर विराज का पता लगाने के साथ-साथ वहां 36 घंटे बाद होने वाले एक क्रिकेट मैच में शामिल फिक्सिंग गिरोह को भी अपनी गिरफ्त में लेना चाहता है। अबुधाबी में कबीर और जुनैद की मुलाकात इशिका (जैक्लीन फर्नांडिज) से होती है, जो मोबाइल उड़ाने वाले गिरोह से जुड़ी है। इशिका को पूछताछ के लिए कबीर और जुनैद पुलिस कस्टडी में लेते हैं। कहानी में टर्निंग पॉइंट तब आता है, जब इस केस में लगे कबीर पहले अल्ताफ (राहुल देव) और उसके बाद केस की कड़ियों को जोड़ते-जोड़ते राहुल (अक्षय खन्ना) तक पहुंचते हैं। ऐक्टिंग: अक्षय खन्ना कई साल बाद इस फिल्म में नजर आए और अपने जीवंत अभिनय से छा गए। वहीं जॉन अब्राहम और वरुण धवन के इर्द-गिर्द घूमती कहानी में जॉन ऐक्शन सीन्स में वरुण पर भारी नजर आए। वरुण धवन पहले भी ऐसे कई किरदार निभा चुके हैं। फर्क बस इतना है इस बार वह पुलिसवाले बनकर सामने आए हैं, वर्ना उनकी ऐक्टिंग में नया कुछ नहीं है। कहानी में जैकलीन के किरदार के लिए कुछ खास नहीं है। वहीं अक्षय कुमार ने अपने दोस्त जॉन अब्राहम की खातिर इस फिल्म में चंद मिनट का कैमियो किया है। डायरेक्शन: रोहित धवन को इस फिल्म के लिए कमजोर स्क्रिप्ट मिली। ऐसा लगता है कि 'ढिशूम' के स्क्रिप्ट राइटर यशराज बैनर की 'धूम' के जादू में उलझे रहे और किरदारों व स्क्रिप्ट को दमदार बनाने पर ध्यान ही नहीं दे पाए। क्यों देखें: जॉन अब्राहम पर फिल्माए गए ऐक्शन और स्टंट सीन्स, वरुण धवन की मस्ती, जैकलीन और नरगिस फाखरी की खूबसूरत अदाओं के साथ-साथ अक्षय खन्ना का दमदार कमबैक फिल्म की यूएसपी है। कहानी में नयापन नहीं है। 
__________________________
चंद्रमोहन शर्मा, नवभारत टाइम्स ऐसा शायद पहली बार हुआ है जब साउथ की कोई फिल्म हिंदी में डब होकर दिल्ली एनसीआर में सवा सौ स्क्रीन्स पर रिलीज हुई हो, इतना ही नहीं दिल्ली एनसीआर में रजनी सर की इस फिल्म को तमिल, तेलुगू, हिंदी के अलावा बांग्ला में भी रिलीज किया गया। जहां साउथ में इस फिल्म के शो सुबह साढ़े तीन बजे से शुरू हुए तो दिल्ली में भी सुबह 9 बजे से शो हुए। देशभर में चार हजार और दुनिया में करीब आठ हजार स्क्रीन्स में रिलीज हुई इस फिल्म के क्रेज को देखते हुए ट्रेड पंडितों ने इस फिल्म की पहले दिन की कलेक्शन का आंकड़ा चालीस करोड़ से ज्यादा होने की भविष्यवाणी कर रखी है। वैसे भी रजनी सर की इस फिल्म के डायरेक्टर पी. रंजीत के नाम इससे पहले ही अटकत्ती और मद्रास जैसी सुपर हिट फिल्में दर्ज हैं। ऐसे में रजनीकांत की इस नई फिल्म में रजनी फैंस के लिए बहुत कुछ है। कहानी: कबालीशरण (रजनीकांत) मलयेशिया में कबाली के नाम से जाना जाता है, मलयेशिया की एक जेल से गैंगस्टर कबालीशरण की पूरे पच्चीस साल के बाद अब रिहाई हो रही है। कबाली की रिहाई को लेकर पुलिस-प्रशासन काफी सकते में है, पुलिस के साथ प्रशासन को भी यकीन है कि कबाली के जेल के बाहर आने के बाद शहर में अफरातफरी का माहौल होने के अलावा अपराध भी कई गुना बढ़ सकता है। दरअसल, कबाली अब भी उन लोगों को नहीं भूला है कि जिनकी वजह से उसने अपनी लाइफ का बड़ा हिस्सा जेल में गुजारा, सो पुलिस को लगता है कबाली जेल से छूटने के बाद अपने इन दुश्मनों को किसी भी कीमत पर नहीं छोड़ेगा। इस बीच शहर में सक्रिय हुआ एक दूसरा गैंग जिसकी पहचान 43 से है, जेल से कबाली के बाहर आने का इंतजार कर रहा है। ऐसे में, कबाली जेल से जब छूटकर बाहर आता है तो हैरान रह जाता है, कबाली गैंग के लोग अब भी गैरकानूनी काम करने में लगे हैं, लेकिन इन लोगों ने भी अपने नियम बना रखे हैं। जेल जाने से पहले कबाली ड्रग्स और जिस्मफरोशी से नफरत करता था, कबाली पहले ही अपनी खूबसूरत बीवी रूपा (राधिका आप्टे) के साथ बेटी भी खो चुका है। अब जब कबाली जेल से बाहर आ चुका है तो गैंग के लोगों को डर है कि कबाली उनके गैंरकानूनी धंधे को हमेशा के लिए खत्म कर देगा। मलयेशिया और भारत के बीच पनपती इस कहानी में कई ऐसे टर्निंग पॉइंट्स भी आते हैं जब दर्शक कबाली के अलग-अलग लुक और स्टाइल देखते हैं।  ऐक्टिंग: अपनी पिछली फिल्मों की तरह इस फिल्म में रजनीकांत ने शुरुआत से एंड तक अपने दर्शकों को सौ फीसदी एंटरटेन किया है। इस फिल्म में रजनीकांत ने गैंगस्टर से लेकर कई अलग-अलग किरदारों को जानदार ढंग से निभाया है। वैसे भी रजनी के फैंस अपने चहेते स्टार की स्क्रीन पर ज्यादा से ज्यादा मौजूदगी के लिए सिनेमाहॉल जाते हैं। ऐसे में रजनीकांत पर फिल्माएं स्टंट ऐक्शन या कहिए मारकाट के सीन्स खूब बन पड़े हैं। इस फिल्म में रजनीकांत ने अपने लुक और स्टाइल के साथ ऐक्शन सीन्स को दमदार निभाने के लिए अच्छीखासी मेहनत की है। मांझी सहित कई फिल्मों में अपनी पहचान बना चुकी राधिका आप्टे ने इस बार भी बेहतरीन ऐक्टिंग की है। रजनीकांत के साथ राधिका के कई सीन्स बेहद असरदार बन पड़े हैं। देखिए फिल्म का ट्रेलर:  निर्देशन: साउथ फिल्म इंडस्ट्री में डायरेक्टर पा रंजीत की पिछली फिल्में अटकत्ती और मद्रास बॉक्स आफिस पर सुपर हिट रही, इन फिल्मों ने टॉप कलेक्शन के साथ-साथ क्रिटिक्स की तारीफें भी जमकर बटोरी। रंजीत की इस नई फिल्म की स्क्रिप्ट में बेशक कुछ नयापन ना हो लेकिन हर वो मसाला मौजूद है जो रजनी के फैंस को चाहिए। रंजीत ने फिल्म के रजनीकांत की मौजूदगी वाले ज्यादातर सीन्स को स्पेशल विजुअल इफेक्टस के साथ दिखाने की अच्छी पहल की है। वहीं रंजीत ने मलयेशिया की बेहतरीन लोकेशंस में फिल्म शूट करके करके फिल्म को और भी भव्य बना दिया है। फिल्म की लंबाई कुछ ज्यादा हो गई है, अगर इंटरवल से पहले के कुछ सीन्स पर अगर कैंची चलती तो यकीनन फिल्म में और जान पड़ती। क्यों देखें: अगर रजनीकांत के फॉलोअर हैं और उनकी फिल्में मिस नहीं करते तो इस बार भी अपने चहेते स्टार की इस फिल्म को देखने जाएं। वैसे भी रजनी सर की फिल्मों के साथ तर्क-वितर्क जैसे शब्दों का कुछ लेना देना नहीं होता। दुनिया भर में फैले रजनीकांत के फैंस अपने चहेते सुपर स्टार की फिल्म में जो कुछ देखने की चाह में आते हैं उन उम्मीदों पर फिल्म खरी उतरती है। इस बार भी कबाली में यही कुछ है। फिर भी, अगर आप इस फिल्म की तुलना पिछले साल बॉक्स ऑफिस पर तहलका मचा चुकी साउथ की बाहुबली के साथ करेंगे तो यकीनन कबाली उस फिल्म के सामने पीछे नजर आती है। 
__________________________
चंद्रमोहन शर्मा दो-तीन सप्ताह से 'उड़ता पंजाब' लगातार विवादों में था। हाई कोर्ट और सुप्रीम कोर्ट से गुजरने के बाद अब जब यह फिल्म दर्शकों की अदालत में आ चुकी है। इस फिल्म के केंद्र में पंजाब और नशे की लत है और इस बुराई को काफी हद तक ईमानदारी के साथ पेश किया गया है। फिल्म में गालियों की भरमार और आलिया भट्ट पर फिल्माए गए कई सीन्स पर यकीनन बहस हो सकती है। औसतन तीन-चार सीन्स के बाद आपको फिल्म में एक गाली सुनाई देगी। कोर्ट ने भी फिल्म को तीन डिस्क्लेमर और ए सर्टिफिकेट के साथ रिलीज करने का निर्देश दिया था। अगर आप डार्क अंदाज में रिऐलिटी से जुड़ी फिल्मों के शौकीन है तो दोस्तों के साथ एकबार देख सकते हैं। कहानी : पंजाब पुलिस में एएसआई सरताज सिंह (दिलजीत दोसांझ) अपने अफसरों के साथ मिलकर सीमापार से पंजाब में आने वाले ड्रग्स के ट्रक को अपने एरिया में बने बॉर्डर नाके से पार कराता है। पुलिस के आला अफसर जानते हैं कि सीमापार से आने वाले ये ट्रक लोकल एमएलए पहलवान के हैं। ऐसे में किसी में इन ट्रकों को रोकने का दम नहीं है। पहलवान अपने इन ट्रकों को नाके से पार कराने के एवज में पुलिस को मोटी रकम भी देता है। अचानक एक दिन सरताज को पता लगता है उसका छोटा भाई बल्ली भी ड्रग्स का आदी हो चुका है। ज्यादा नशा करने की वजह से उसकी हालत लगाातर बिगड़ रही है। सरताज अपने भाई को डॉक्टर प्रीति साहनी (करीना कपूर खान) के सेंटर में इलाज के लिए लाता है। अपने भाई की हालत देखकर सरताज भी डॉक्टर प्रीति के एनजीओ द्वारा नशे के खिलाफ छेड़ी गई मुहिम का हिस्सा बन जाता है। हमेशा नशे में धुत रहने वाला टॉमी सिंह (शाहिद कपूर) विदेश से पंजाब आकर बसा मशूहर पॉप सिंगर और यंग जेनरेशन का हीरो है। हर वक्त नशे में चूर रहने वाले टॉमी सिंह को पुलिस अरेस्ट कर लेती है, सात दिनों बाद टॉमी सिंह को जमानत मिलती है। हालांकि, इन सात दिनों में टॉमी बदल चुका है। बिहार से पंजाब में मजदूरी के लिए आई पिंकी (आलिया भट्ट) को खेतों में काम करते हुए एक दिन ड्रग्स का एक पैकेट मिलता है, जो बार्डर पार से खेतों में आकर गिरा है। यही पैकेट इस पिंकी को एक के बाद एक बड़ी मुसीबत में डाल देता है। ऐक्टिंग : गबरू टॉमी सिंह के किरदार में शाहिद कपूर ने कमाल की ऐक्टिंग की है। 'हैदर' के बाद शाहिद ने एक बार फिर खुद को बेहतरीन ऐक्टर साबित किया है। पंजाब पुलिस में एएसआई सरताज के रोल में दिलजीत ने निराश नहीं किया। करीना कपूर भी अपने रोल में फिट रहीं। तारीफ करनी होगी आलिया भटट की, जिन्होंने अपनी जीवंत और बेहतरीन ऐंक्टिंग से खुद को मौजूदा दौर की बेहतरीन ऐक्ट्रेस साबित किया। बिहार की मजूदर के किरदार में आलिया की गजब ऐक्टिंग इस फिल्म की नंबर वन यूएसपी है। 'हाईवे' के बाद आलिया ने एक बार फिर अपने फैन्स का दिल जीता। निर्देशन : डायरेक्टर अभिषेक चौबे ने शुरू से अंत तक इस फिल्म को एक खास मुद्दे पर केंद्रित करके रखा है। अभिषेक ने पूरी ईमानदारी के साथ बॉक्स ऑफिस की परवाह किए बना इस प्रॉजेक्ट पर काम किया और कहानी के सभी किरदारों को पूरी ईमानदारी के साथ पेश किया। स्क्रिप्ट की डिमांड के मुताबिक फिल्म कुछ ज्यादा डार्क शेड में है, वहीं अभिषेक ने पंजाब की कई रीयल लोकेशन्स पर फिल्म शूट की है जो कहानी का प्लस पॉइंट है। बेशक फिल्म में गालियों की जमकर भरमार है, लेकिन कहानी और किरदारों को माहौल के साथ जोड़ने के लिए यह शायद डायरेक्टर की मजबूरी रही होगी। डायरेक्टर अगर इन बेहद भद्दी गालियों से बचते तो ड्रग्स की बुराई को दर्शाती फिल्म एक खास टारगेट ऑडियंस के लिए ना होकर सिंगल स्क्रीन से मल्टिप्लेक्स कल्चर पर फिट बैठती। फिल्म का सेकंड हॉफ में दर्शकों के सब्र की परीक्षा लेता है। संगीत : इस फिल्म की रिलीज से पहले ही फिल्म का गाना 'चिट्टा वे' और इक कुड़ी मशहूर हो चुका है। बैकग्राउंड म्यूजिक कहानी के माहौल पर फिट बैठता है। क्यों देखें : अगर आप आलिया भट्ट के फैन है तो इस फिल्म को जरूर देखें। शाहिद और करीना कपूर को एक साथ किसी सीन में देखने जाएंगे तो अपसेट होंगे। पूरी फिल्म में दोनों किसी फ्रेम में नजर नहीं आते। 'हैदर' के बाद एकबार फिर शाहिद कपूर ने खुद को बेहतरीन ऐक्टर साबित किया। अगर आप हकीकत को बोल्ड अंदाज में पेश करतीं फिल्मों के शौकीन है तो फिल्म देखी जा सकती है। 
__________________________
 चंद्रमोहन शर्मा 	बॉक्स ऑफिस पर इन दिनों जब मेगा बजट, मल्टिस्टारर मसाला फिल्मों का बोलाबाला है, ऐसे में उन फिल्मों के लिए डिस्ट्रिब्यूटर और थिएटर मिलना आसान नहीं होता जो चालू मसाला फिल्मों की भीड़ से दूर हटकर उन फिल्मों को समाज को एक अच्छा मेसेज देने की ईमानदारी से पहल की जाती है। शायद यही वजह है, इस शुक्रवार को जब जबर्दस्त विवादों से घिरने के बाद और दमदार प्रमोशन के बीच एक मल्टिस्टारर, मेगा बजट फिल्म ने जब देशभर के ज्यादातर सिनेमाघरों में कब्जा जमा लिया है तो ऐसे माहौल में पूरी ईमानदारी के साथ बनाई गई 'धनक' जैसी साफ सुथरी फिल्म को बनाना तो आसान है, लेकिन बनने के बाद थिएटरों तक पहुंचाना माउंट एवरेस्ट चढाई के समान है। 	वैसे, ग्लैमर इंडस्ट्री और दर्शकों की एक खास चुनिंदा क्लास में इस फिल्म के डायरेक्टर नागेश कुकूनूर की अलग पहचान बन चुकी है, नागेश की पिछली फिल्मों की बात करें तो इससे पहले 'हैदराबाद ब्लुज', 'तीन दीवारें', 'बॉलिवुड कॉलिंग', 'डोर' और 'लक्ष्मी' जैसी फिल्मों से नागेश ने इतना तो साबित किया कि बॉक्स ऑफिस ट्रेंड के विपरीत अलग मिजाज और हर फिल्म में एक मेसेज देने का दम उनमें है। एक बार फिर नागेश ने अपने मिजाज की फिल्म बनाई है, ऐसा लगता है नागेश को राजस्थान से कुछ ज्यादा ही लगाव रहा है, इस फिल्म में नागेश ने राजस्थान की खूबसूरती को इस फिल्म में बेहतरीन ढंग से पेश किया है। 	 देखें, फिल्म धनक का ट्रेलर:-  कहानी: इस फिल्म की कहानी राजस्थान के एक छोटे से गांव में रहने वाले आठ साल के छोटू (कृष छाबरिया) और उसकी बडी बहन परी (हेतल गढा) की है। छोटू आंखों से देख नहीं सकता है, छोटू की बहन परी का बस एक ही सपना है कि छोटू अपनी आंखों से इस खूबसूरत दुनिया को देख सके। परी चाहती है कि छोटू के नौंवे जन्मदिन से पहले उसका भाई अपनी आंखों से दुनिया देखें। परी दिल ही दिल में छोटू को आंखें दिलाने की पूरी तरह से ठान चुकी है, अपने इस मकसद के लिए परी खूब मेहनत कर रही है, लेकिन छोटू की आंखों के ऑपरेशन के लिए पूरे पैसे का इंतजाम नहीं हो पा रहा है। छोटू फिल्म स्टार शाहरुख खान का जबर्दस्त फैन है, इसी बीच परी शाहरुख खान का एक पोस्टर देखती है जिसमें नेत्र दान की अपील की गई है, इस पोस्टर को देखने के परी शाहरुख खान को अपने भाई की आंखों की रोशनी दिलवाने के लिए पत्र लिखती है। डाकबाबू परी का पहला पत्र तो शाहरुख खान के पते पर भिजवा देता है, लेकिन बाकी खत रोक लेता है। परी को अब शाहरुख के खत का इंतजार है, इसी बीच परी को पता लगता है कि गांव से दूर इन दिनों शाहरुख खान अपनी अगली फिल्म की शूटिंग के लिए आए हुए है, परी अपने भाई छोटू को साथ लेकर शाहरुख खान से मिलने के लिए चल देती है, गांव से शुरू हुई भाई-बहन की इस जर्नी में कई रोमांचक मोड़ आते हैं, लेकिन परी अपने भाई की आंखों की रोशनी के लिए शाहरुख से मिलने का सफर जारी रखती है। क्या परी की मुलाकात शाहरुख खान से हो पाएगी और छोटू की आंखों की रोशनी वापस आ पाएगी? इन सवालों का जवाब जानने के लिए आपको फिल्म देखनी होगी। ऐक्टिंग: पूरी फिल्म भाई-बहन के लीड किरदारों के आसपास घूमती है। इन लीड किरदारों में हेतल गढा और कृष छाबरिया ने बेहतरीन ऐक्टिंग की है, इन दोनों बाल कलाकारों की तारीफ करनी होगी कि इन्होंने अपने जीवंत अभिनय से इन किरदारों में जान डाल दी। अन्य कलाकारों में सुरेश मेनन, विभा छिब्बर, संजना सिंह अपने अपने किरदार में फिट है। डायरेक्शन: नागेश कुकूनूर ने एक बार फिर अपने मिजाज की ऐसी फिल्म बनाई है जो उनके फैंस की कसौटी पर यकीनन खरा उतरने का दम रखती है। नागेश ने इस फिल्म में कभी उम्मीद का दामन ना छोड़ने का सार्थक मेसेज बडी सरलता के साथ दिया है। इस फिल्म में नागेश ने स्क्रिप्ट के साथ कहीं छेड़छाड़ नहीं की तो वहीं बॉक्स ऑफिस का मोह छोड़ पूरी ईमानदारी के साथ ऐसी फिल्म बनाई जिसे रिलीज के पहले दिन से ही टैक्स फ्री होना चाहिए था, लेकिन ऐसा नहीं हुआ। राजस्थान की नयनाभिराम लोकेशन इस फिल्म का प्लस पॉइंट है। संगीत: दमादम मस्त कलंदर सहित फिल्म में कई गाने है, लेकिन सभी गाने फिल्म के माहौल पर फिट है, इन गानों में लोकगीतों और लोकधुनों का समावेश है जो देखने और सुनने में अच्छा लगता है। क्यों देंखें: अगर आप अच्छी फिल्मों के शौकीन है, नागेश की फिल्मों के फैन है तो इस फिल्म को बच्चों के साथ देखने जाए यकीन मानें अगर आप स्क्रीन पर इस बार कुछ नया और अच्छा देखने के शौकीन हैं तो धनक आपके लिए है। 
__________________________
चंद्रमोहन शर्मा इस फिल्म के टाइटल को प्रॉडक्शन कंपनी ने एक खास क्लास और लीक से हटकर बनी फिल्मों को पंसद करने वाली क्लास को टारगेट करके ही रखा है। फिल्म का प्रेस शो खत्म होने के बाद इस फिल्म के पीआरओ से जब कई क्रिटिक्स ने फिल्म के टाइटल की वजह पूछी तो खुद पीआरओ साहब को ही इस बारे में कुछ पता नहीं था। आठ साल के अंतराल में ही एक शहर में टोटली एक ही स्टाइल में हुई किडनैपिंग की दो अलग-अलग घटनाओं को एक अलग और रोमांचक ढंग में पेश किया है। वैसे, अगर दो किडनैपिंग की घटनाओं की बात करें तो फिल्म का टाइटिल दो होना चाहिए, तीन नहीं। एक सीनियर क्रिटिक्स की माने तो चूंकि फिल्म की पूरी कहानी तीन लीड किरदारों अमिताभ बच्चन, नवाजुद्दीन सिद्दकी और विद्या बालन के इर्द-गिर्द घूमती है। इसी के चलते प्रॉडयूसर ने फिल्म का टाइटल कुछ अलग ढंग से तीन रखा, लेकिन फिल्म में तीन नहीं बल्कि चार अहम किरदार है, कहानी में बिग बी यानी जॉन के अलावा एक और दादाजी भी है और यह किरदार इस फिल्म का महत्वपूर्ण किरदार है। फिल्म का ट्रेलर- इससे पहले विद्या बालन के कंधों पर कहानी जैसी रोमांचक, थ्रिलर सुपर हिट फिल्म बना चुके डायरेक्टर सुजॉय घोष ने इस फिल्म के निर्देशन की कमान खुद संभालने के बजाए रिभु दास गुप्ता को दी, बेशक रिभु ने स्क्रिप्ट के साथ काफी हद तक न्याय किया, लेकिन बेवजह इंटरवल से पहले फिल्म के कई सीन्स को बेवजह लंबा खींचा तो क्लाइमेक्स में वैसा दम दिखाई नहीं दिया जो सुजॉय की कहानी में नजर आया था। कोलकाता के बैकग्राउंड पर बनी इस फिल्म की शूटिंग रिभु ने कोलकात्ता की पहचान बन चुकी ट्रॉम ट्रेन, हावडा ब्रिज आदि कई लोकेशन्स पर की तो वहीं कुछ सीन्स को देख ऐसा लगता है जैसे रिभु स्टार्ट टू फिनिश बिग बी के किरदार को कुछ ज्यादा ही प्रमुखता भी दी।  कहानी : फिल्म की शुरूआत जॉन बिस्वास (अमिताभ बच्चन) से होती है जो हमेशा की तरह इस बार भी कोलकाता के एक पुलिस स्टेशन में अपनी पोती एंजेला को किडनैप करने वाले उन अज्ञात किडनैपर के बारे में पूछताछ करने पहुंचा हुआ है, जिन्होंने आठ साल पहले उसकी पोती एंजेला का किडनैप किया और इसी दौरान एंजेला की एक ऐक्सीडेंट में मौत हो गई। पुलिस भी मानती है कि आठ साल पहले एंजेला का किडनेप हुआ और उसकी मौत हुई। उस वक्त एंजेला के किडनैप की जांच इंस्पेक्टर मार्टिन (नवाजुद्दीन सिद्दकी) को सौंपी लेकिन मार्टिन लाख कोशिशों के बावजूद किडनैपर को पकड़ नहीं पाया, इस केस में असफल होने के बाद मार्टिन को एहसास हुआ कि उसकी वजह से एंजेला की जान चली गई, पुलिस अफसरों ने इस केस में नाकामयाब रहने पर मार्टिन को खूब खरी खोटी सुनाई और इसके बाद मार्टिन पुलिस की नौकरी छोड़ चर्च में प्रीस्ट फादर बन गया। दूसरी ओर, जॉन की बीवी नेंसी इस सदमे के बाद वील चेयर पर पहुंच चुकी हैं। बेशक, इन आठ सालों में बहुत कुछ बदल चुका है, लेकिन जॉन को अब भी आस है कि एक दिन वह एंजेला के किडनैपर को सजा दिलाने में जरूर कामयाब होगा। अस्सी की उम्र के करीब पहुंच चुके जॉन ने हिम्मत नहीं हारी है। मार्टिन के इस केस से हटने के बाद आगे की जांच की कमान सरिता सरकार (विद्या बालन) कौ सौंपी जाती है। सरिता चाहती है कि इस केस की जांच में मार्टिन उसका साथ दे, लंबी जांच पड़ताल के बाद मार्टिन और सरिता अपने अलग ढंग से इस केस की गुत्थी को सुलझाने में लग जाते हैं, इसी दौरान एक मासूम बच्चे का किडनैप उसके नाना (सब्यसांची मुखर्जी) के सामने हो जाता है जब वह अपने नाना के साथ फुटबॉल खेल रहा होता है। ऐक्टिंग: पूरी फिल्म चार अहम किरदारों के इर्द-गिर्द घूमती है, अपनी पोती के किडनैपर को सजा दिलाने के लिए भटकते दादाजी का किरदार यकीनन बिग बी से अच्छी तरह से कोई दूसरा निभा नहीं पाता। इंस्पेक्टर मार्टिन के रोल में नवाजुद्दीन सिद्दकी खूब जमे तो विद्या बालन अपने किरदार में सौ फीसदी फिट है, नाना जी के किरदार में सब्यसांची मुखर्जी को बेशक फुटेज कम मिली लेकिन तीन दिग्गज कलाकारों की मौजूदगी में अपनी बेहतरीन ऐक्टिंग का लोहा मनवाया। निर्देशन: रिभु दास गुप्ता ने स्क्रिप्ट के साथ काफी हद तक इंसाफ किया है, रिभु जहां कोलकाता के माहौल को फिल्म में उतारने में पूरी तरह से कामयाब रहे तो उन्होंने फिल्म के हर कलाकार से अच्छा काम लिया, ना जाने क्यूं इस तेज रफ्तार से आगे बढ़ती कहानी में गाने क्यों ठूंसे, बेशक, बैकग्राउंड में फिल्माए ये गाने फिल्म का हिस्सा बनाकर पेश किए गये लेकिन कहानी की रफ्तार को जरूर कम करते हैं, क्लाइमेक्स बेवजह खींचा गया। संगीत: फिल्म के गाने माहौल के मुताबिक है, बिग बी की आवाज में यह गाने कहानी का बेशक हिस्सा बनाकर पेश किये गए। क्यों देखें: बिग बी की बेहतरीन एक्टिंग, कोलकाता की बेहतरीन लोकेशन के साथ कुछ अलग और नया देखने वाले दर्शकों की कसौटी पर यह फिल्म खरा उतर सकती है। 
__________________________
चंद्रमोहन शर्मा इस फिल्म के टाइटल को प्रॉडक्शन कंपनी ने एक खास क्लास और लीक से हटकर बनी फिल्मों को पंसद करने वाली क्लास को टारगेट करके ही रखा है। फिल्म का प्रेस शो खत्म होने के बाद इस फिल्म के पीआरओ से जब कई क्रिटिक्स ने फिल्म के टाइटल की वजह पूछी तो खुद पीआरओ साहब को ही इस बारे में कुछ पता नहीं था। आठ साल के अंतराल में ही एक शहर में टोटली एक ही स्टाइल में हुई किडनैपिंग की दो अलग-अलग घटनाओं को एक अलग और रोमांचक ढंग में पेश किया है। वैसे, अगर दो किडनैपिंग की घटनाओं की बात करें तो फिल्म का टाइटिल दो होना चाहिए, तीन नहीं। एक सीनियर क्रिटिक्स की माने तो चूंकि फिल्म की पूरी कहानी तीन लीड किरदारों अमिताभ बच्चन, नवाजुद्दीन सिद्दकी और विद्या बालन के इर्द-गिर्द घूमती है। इसी के चलते प्रॉडयूसर ने फिल्म का टाइटल कुछ अलग ढंग से तीन रखा, लेकिन फिल्म में तीन नहीं बल्कि चार अहम किरदार है, कहानी में बिग बी यानी जॉन के अलावा एक और दादाजी भी है और यह किरदार इस फिल्म का महत्वपूर्ण किरदार है। फिल्म का ट्रेलर- इससे पहले विद्या बालन के कंधों पर कहानी जैसी रोमांचक, थ्रिलर सुपर हिट फिल्म बना चुके डायरेक्टर सुजॉय घोष ने इस फिल्म के निर्देशन की कमान खुद संभालने के बजाए रिभु दास गुप्ता को दी, बेशक रिभु ने स्क्रिप्ट के साथ काफी हद तक न्याय किया, लेकिन बेवजह इंटरवल से पहले फिल्म के कई सीन्स को बेवजह लंबा खींचा तो क्लाइमेक्स में वैसा दम दिखाई नहीं दिया जो सुजॉय की कहानी में नजर आया था। कोलकाता के बैकग्राउंड पर बनी इस फिल्म की शूटिंग रिभु ने कोलकात्ता की पहचान बन चुकी ट्रॉम ट्रेन, हावडा ब्रिज आदि कई लोकेशन्स पर की तो वहीं कुछ सीन्स को देख ऐसा लगता है जैसे रिभु स्टार्ट टू फिनिश बिग बी के किरदार को कुछ ज्यादा ही प्रमुखता भी दी।  कहानी : फिल्म की शुरूआत जॉन बिस्वास (अमिताभ बच्चन) से होती है जो हमेशा की तरह इस बार भी कोलकाता के एक पुलिस स्टेशन में अपनी पोती एंजेला को किडनैप करने वाले उन अज्ञात किडनैपर के बारे में पूछताछ करने पहुंचा हुआ है, जिन्होंने आठ साल पहले उसकी पोती एंजेला का किडनैप किया और इसी दौरान एंजेला की एक ऐक्सीडेंट में मौत हो गई। पुलिस भी मानती है कि आठ साल पहले एंजेला का किडनेप हुआ और उसकी मौत हुई। उस वक्त एंजेला के किडनैप की जांच इंस्पेक्टर मार्टिन (नवाजुद्दीन सिद्दकी) को सौंपी लेकिन मार्टिन लाख कोशिशों के बावजूद किडनैपर को पकड़ नहीं पाया, इस केस में असफल होने के बाद मार्टिन को एहसास हुआ कि उसकी वजह से एंजेला की जान चली गई, पुलिस अफसरों ने इस केस में नाकामयाब रहने पर मार्टिन को खूब खरी खोटी सुनाई और इसके बाद मार्टिन पुलिस की नौकरी छोड़ चर्च में प्रीस्ट फादर बन गया। दूसरी ओर, जॉन की बीवी नेंसी इस सदमे के बाद वील चेयर पर पहुंच चुकी हैं। बेशक, इन आठ सालों में बहुत कुछ बदल चुका है, लेकिन जॉन को अब भी आस है कि एक दिन वह एंजेला के किडनैपर को सजा दिलाने में जरूर कामयाब होगा। अस्सी की उम्र के करीब पहुंच चुके जॉन ने हिम्मत नहीं हारी है। मार्टिन के इस केस से हटने के बाद आगे की जांच की कमान सरिता सरकार (विद्या बालन) कौ सौंपी जाती है। सरिता चाहती है कि इस केस की जांच में मार्टिन उसका साथ दे, लंबी जांच पड़ताल के बाद मार्टिन और सरिता अपने अलग ढंग से इस केस की गुत्थी को सुलझाने में लग जाते हैं, इसी दौरान एक मासूम बच्चे का किडनैप उसके नाना (सब्यसांची मुखर्जी) के सामने हो जाता है जब वह अपने नाना के साथ फुटबॉल खेल रहा होता है। ऐक्टिंग: पूरी फिल्म चार अहम किरदारों के इर्द-गिर्द घूमती है, अपनी पोती के किडनैपर को सजा दिलाने के लिए भटकते दादाजी का किरदार यकीनन बिग बी से अच्छी तरह से कोई दूसरा निभा नहीं पाता। इंस्पेक्टर मार्टिन के रोल में नवाजुद्दीन सिद्दकी खूब जमे तो विद्या बालन अपने किरदार में सौ फीसदी फिट है, नाना जी के किरदार में सब्यसांची मुखर्जी को बेशक फुटेज कम मिली लेकिन तीन दिग्गज कलाकारों की मौजूदगी में अपनी बेहतरीन ऐक्टिंग का लोहा मनवाया। निर्देशन: रिभु दास गुप्ता ने स्क्रिप्ट के साथ काफी हद तक इंसाफ किया है, रिभु जहां कोलकाता के माहौल को फिल्म में उतारने में पूरी तरह से कामयाब रहे तो उन्होंने फिल्म के हर कलाकार से अच्छा काम लिया, ना जाने क्यूं इस तेज रफ्तार से आगे बढ़ती कहानी में गाने क्यों ठूंसे, बेशक, बैकग्राउंड में फिल्माए ये गाने फिल्म का हिस्सा बनाकर पेश किए गये लेकिन कहानी की रफ्तार को जरूर कम करते हैं, क्लाइमेक्स बेवजह खींचा गया। संगीत: फिल्म के गाने माहौल के मुताबिक है, बिग बी की आवाज में यह गाने कहानी का बेशक हिस्सा बनाकर पेश किये गए। क्यों देखें: बिग बी की बेहतरीन एक्टिंग, कोलकाता की बेहतरीन लोकेशन के साथ कुछ अलग और नया देखने वाले दर्शकों की कसौटी पर यह फिल्म खरा उतर सकती है। 
__________________________
chandermohan.sharma@timesgroup.com ग्लैमर नगरी में यंग डायरेक्टर पवन कृपलानी की पहचान उन डायरेक्टर्स में है जो लीक से हटकर कुछ अलग किस्म की फिल्में बनाते हैं। पवन की पिछली दोनों फिल्में 'रागिनी एमएमएस' और 'डर: एट द मॉल' बॉक्स ऑफिस पर कुछ खास नहीं कर पाई, लेकिन इन फिल्मों को हॉरर फिल्में पसंद करने वाली क्लास ने पंसद किया। इस बार पवन ने इस थ्रिलर साइकॉलजिकल कहानी पर फिल्म बनाई है, सीमित बजट में ऐसी स्टार कास्ट को लेकर बनाई गई इस फिल्म में बेशक एक नई कहानी है, लेकिन इसके बावजूद ऐसे मसाले कहीं नजर नहीं आते जो बॉक्स ऑफिस पर फिल्म को हिट करने का दम रखते हैं। राधिका आप्टे ने अपने किरदार को ऐसे सशक्त ढंग से निभाया कि कल तक राधिका को कमजोर ऐक्ट्रेस मानने वाले भी इस फिल्म में उनके किरदार और बेहतरीन ऐक्टिंग को देखने के बाद उसके फैन बन जाएंगे। फिल्मी खबरें पढ़ें फेसबुक पर, लाइक करें NBT Movies कहानी : आर्टिस्ट महक (राधिका आप्टे) एगोराफोबिया से पीड़ित हैं, यह एक ऐसी बीमारी है जब रोगी घर से बाहर या किसी अनजान जगह पर जाने के नाम से ही बौखला जाता है। महक एक आर्ट एग्ज़िबिशन से आधी रात को लौट रही है, रास्ते में टैक्सी ड्राइवर उसके साथ रेप करने की नाकाम कोशिश करता है। महक खुद को बचाने में कामयाब रहती है, लेकिन इस हादसे के फौरन बाद महक एगोराफोबिया की शिकार हो जाती है। इस बुरे वक्त में महक के साथ उसका खास दोस्त शान (सत्यदीप मिश्रा) उसके साथ है। शान को लगता है अगर महक कुछ वक्त के लिए अपने घर से दूर जाकर कहीं और रहने जाए तो शायद कुछ ठीक हो जाए। शान अपने एक दोस्त के तीन रूम के फ्लैट में महक के साथ रहने के लिए आता है। इस फ्लैट में आने के बाद भी महक का डर खत्म नहीं होता और यहां आकर भी खुद को इस फ्लैट में कैद कर लेती है। फ्लैट में आने के बाद महक को लगता है फ्लैट में एक लाश दफन है। दरअसल, महक और शान के इस फ्लैट में आने से पहले एक लड़की इस फ्लैट में रहती है, जो अचानक गायब हो जाती है। ऐसे में महक को लगता है फ्लैट में उस लड़की की लाश कहीं दफन है। देखिए: फिल्म फोबिया का ट्रेलर   ऐक्टिंग : अंत तक पूरी फिल्म महक यानी राधिका आप्टे के आसपास घूमती है और राधिका ने अपनी बेहतरीन ऐक्टिंग से इस किरदार को जीवंत किया है। अपने किरदार को निभाने के लिए राधिका ने कंप्लीट होमवर्क किया और डायरेक्टर पवन के साथ कई वर्कशॉप भी की। इतना ही नहीं किरदार की डिमांड के मुताबिक, राधिका ने ऐसा लुक अपनाया जिसमें वह खूबसूरत दिखाई नहीं देती। शान के रोल में सत्यदीप मिश्र जंचे हैं। अन्य कलाकारों में निक्की के रोल में यशस्वनी ने अपनी पहचान दर्ज कराई है। निर्देशन : पवन कृपलानी ने अंत तक दर्शकों को कहानी और किरदारों के साथ बांधने की अच्छी कोशिश की है। फिल्म की शुरुआत कुछ कमजोर है, लेकिन इंटरवल से कुछ पहले कहानी ट्रैक पर लौटती है। 'रागिनी एमएमएस' से कुछ पहचान बना चुके पवन ने स्क्रिप्ट के साथ पूरी ईमानदारी तो की, लेकिन ऐसा लगता है जैसे उन्होंने फिल्म शुरू करते ही सोच लिया था कि वह मल्टिप्लेक्स कल्चर के लिए फिल्म बना रहे हैं। करीब दो घंटे की इस फिल्म की कहानी को पर्दे पर उतारने के लिए उन्होंने फ्लैशबैक का कुछ ज्यादा ही सहारा लिया है, इसके बावजूद फिल्म अगर बॉक्स ऑफिस पर नहीं टिकती तो इसकी वजह डिफरेंट कहानी और किरदार कहे जाएंगे जो बेहद सीमित क्लास दर्शकों की कसौटी पर ही खरा उतर सकते हैं। संगीत : फिल्म का बैकग्राउंड स्कोर कहानी और महौल पर पूरी तरह से फिट है। क्यों देखें : राधिका आप्टे की बेहतरीन ऐक्टिंग दिल को छूने का दम रखती है। अगर आपको साइको-थ्रिलर फिल्में पसंद हैं तभी फोबिया आपको पसंद आ सकती है। ऐसी पावरफुल स्क्रिप्ट जो लीक से हटकर कुछ अलग किस्म की फिल्में देखने वाली मल्टिप्लेक्स क्लास की ही कसौटी पर खरी उतर सकती है। 
__________________________
Chandermohan.sharma@timesgroup.com भाग मिल्खा भाग के बाद मेरी कॉम को बॉक्स ऑफिस पर मिली कामयाबी के बाद बॉक्स ऑफिस पर मसाला ऐक्शन फिल्में ब्लू और बॉस बना चुके डायरेक्टर टोनी डिसूजा ने इंडियन क्रिकेट टीम के एक्स कैप्टन रहे अजहरुद्दीन पर फिल्म बनाई तो लगा इस बार दर्शकों को एकबार फिर पूरी ईमानदारी के साथ बनाई गई एक और अच्छी बायोपिक फिल्म देखने को मिलेगी, लेकिन पूरी फिल्म देखने के बाद ऐसा लगता है जैसे डायरेक्ट डिसूजा ने अपनी इस बायोपिक फिल्म में मोहम्मद अजहरुद्दीन के उसी पक्ष को ही अपनी फिल्म का हिस्सा बनाया जो अजहर शायद अपने फैन के साथ शेयर करना चाहते थे। बेशक ऐसा करना गलत भी नहीं है, लेकिन दर्शक अजहर पर बनी इस फिल्म में उनकी बतौर क्रिकेटर से कहीं ज्यादा उनकी पर्सनल लाइफ के साथ जुडे बेहद गंभीर मुद्दों को भी देखना चाहते थे जो कई सालों तक अजहर के नाम के साथ जुडे रहे। ऐसा लगता है कि इस बायोपिक फिल्म में अजहर की बात तो की गई है लेकिन उन्हीं के नजरिए से। यही इस फिल्म का सबसे कमजोर पक्ष बनकर रह गया है। डायरेक्टर अजहर की पर्सनल लाइफ को भी फिल्म का मजबूत हिस्सा बनाते तो शायद यह फिल्म भी बॉक्स ऑफिस पर हिट रही पिछली फिल्मों की लिस्ट में शामिल हो पाती। कहानी: मोहम्मद अजहरुद्दीन ( इमरान हाशमी) को बचपन में उनके नाना ( कुलभूषण खरबंदा) से क्रिकेट का शौक जैसे विरासत में मिला। नन्हें अजहर के नाना का बस एक ही सपना था कि उनका नाती इंडियन क्रिकेट टीम में सौ टेस्ट मैच खेले। नाना जब बिस्तर में आखिरी घड़ियां गिन रहे थे, ठीक उसी वक्त अजहर को क्रिकेट टीम में सिलेक्ट होने के लिए जाना पड़ा। लगातार कामयाबी की और बढ़ते अजहर के करियर में टर्न उस वक्त आया जब उनकी खुशहाल जिंदगी में मैच फिक्सिंग और ऐक्ट्रेस संगीता की एंट्री होती है। खूबसूरत बेगम नौरीन ( प्राची देसाई ) को तलाक देने के बाद अजहर ऐक्ट्रेस संगीता के साथ दूसरा निकाह करता है। इसी दौरान अजहर का नाम मैच फिक्सिंग के साथ जुड़ता है। इंडियन क्रिकेट टीम से अजहर को बाहर कर दिया जाता है। कल तक अजहर की एक झलक पाने को बेताब उनके फैंस अब उसके पुतले जला रहे हैं। हर कोई अब अजहर को शक की नजर से देखने लगता है। मैच फिक्सिंग में नाम आने के बाद अजहर की लोकप्रियता खत्म हो चुकी है। ऐसे में खुद को बेगुनाह साबित करने और अपनी इमेज को बेदाग साबित करने के लिए अहजर फिक्सिंग मामले को कोर्ट में अपनी और से चैलेंज करते है। कोर्ट में अजहर के खिलाफ केस लड़ रही मीरा (लारा दत्ता) कभी उनकी सबसे बड़ी फैन हुआ करती थी। ऐक्टिंग: फिल्म शुरू से आखिर तक अजहर के किरदार में नज़र आ रहे इमरान हाशमी पर टिकी है। सिल्वर स्क्रीन पर इमरान की इमेज बतौर सीरियल किसर के तौर पर कुछ ज्यादा ही जानी जाती है। शायद यहीं वजह है कि डायरेक्टर ने इस किरदार की डिमांड को इग्नोर करते हुए इमरान को पहले प्राची और बाद में नरगिस के साथ किस सीन के साथ भी पेश किया है। यकीनन इमरान ने रील लाइफ में क्रिकेटर अजहरुद्दीन बनाने के लिए अच्छी खासी मेहनत की है। इमरान ने इस किरदार के लिए करीब पांच महीने तक क्रिकेट की बारीकियां सीखीं, तो ग्राउंड में भी जमकर पसीना बहाया। यहीं वजह है फिल्म में इमरान ने अजहर के किरदार को जीने की ईमानदारी के साथ कोशिश की है और इसमें काफी हद तक कामयाब भी रहे हैं। ऐंक्ट्रेस संगीता के किरदार में नरगिस फाखरी को फुटेज कम मिली। फिल्म में अजहर की पहली बीवी के किरदार में प्राची देसाई ऐक्टिंग के मामले में नरगिस पर भारी नजर आती हैं। अजहर के नाना बने कुलभूषण खरबंदा चंद सीन्स के बावजूद अपनी पहचान छोड़ने में कामयाब रहे तो वकील बनी लारा दत्ता की ऐक्टिंग बस ठीकठाक है। वहीं, अजहर का केस लड़ रहे वकील के किरदार कुणाल रॉय कपूर की ऐक्टिंग काबिलेतारीफ है। निर्देशन: इंडियन क्रिकेट टीम के एक्स कैप्टन अजहरुद्दीन की इस बायोपिक फिल्म के लिए डायरेक्टर डिसूजा ने सिनेमा की काफी हद तक लिबर्टी लेते कुछ सीन्स को अलग नजरिए से पेश किया है। वहीं ऐसा लगता है डायरेक्टर इस कहानी को कैमरे के सामने बयां करने में काफी हद तक कन्फ्यूज भी रहे तभी तो स्टार्ट टु लॉस्ट पूरी फिल्म सिर्फ अजहर की बात उन्हीं के नजरिए से पेश करने की एक पहल लगती है। कुछ सीन्स को देखकर ऐसा भी लगता है अजहर अपने दिल की जो बात मीडिया और अपने फैंस से खुलकर नहीं कर पाए अब उसी बात को उन्होंने रील लाइफ में इस फिल्म में कह दिया है। डिसूजा ने फिल्म के लीड किरदार को पावरफुल बनाने के लिए तो अच्छी खासी मेहनत की, लेकिन कहानी के बाकी किसी किरदार को असरदार ढंग से पेश नहीं किया। यहीं वजह है दर्शकों को फिल्म के कुछ सीन्स बनावटी नज़र आते है तो वहीं संगीता और अजहर की लव स्टोरी को भी डिसूजा सही ढंग से पेश नहीं कर पाए। संगीत: रिलीज से पहले ही फिल्म के कई गाने म्यूजिक लवर्स की जुबां पर हैं। क्यों देखें: अगर आप कभी इंडियन क्रिकेट टीम के कामयाब कैप्टन रहे अजहरुदीन के जबर्दस्त फैन रहे है तो अपने चहेते क्रिकेटर की इस फिल्म को देख सकते है। और हां इमरान हाशमी के फैंस को यह फिल्म इसलिए देखनी चाहिए कि इमरान इसमें एक अलग और डिफरेंट लुक में नजर आ रहे हैं। 
__________________________
Chandermohan.sharma@timesgroup.com डायरेक्टर सैयद अहमद अफज़ल ने कुछ समय पहले वाशु भगनानी के साहबजादे जैकी भगनानी को लीड किरदार में लेकर यंगिस्तान फिल्म बनाई थी। अहमद ने इस फिल्म में एक अच्छा मुद्दा उठाने की पहल तो की, लेकिन कमजोर स्क्रिप्ट और बॉक्स ऑफिस का मोह उनके इस पहल को कामयाबी नहीं दिला पाए। राजनीति और सत्ता में युवाओं की भागीदारी और उनके ज्यादा सक्रिय होने को लेकर बनी इस फिल्म को यंग जेनरेशन ने ही ठुकरा दिया। इस बार फिर अहमद ने अपनी इस फिल्म में एक मेसेज देने की कोशिश तो की है, लेकिन यहां भी उन्होंने फुल होमवर्क किए बिना कमजोर स्क्रिप्ट के साथ इस प्रॉजेक्ट को पूरा करने की कोशिश की और यहीं वह मार खा गए, वर्ना उन्होंने इस फिल्म में ऐसा करंट टॉपिक उठाने की पहल की है, जिससे हर कोई बचना चाहता है। ब्लड बैंक और खून की खरीदारी और इसमें सक्रिय माफिया के आसपास घूमती इस फिल्म को अगर अहमद कम्प्लीट होमवर्क करके शुरू करते तो यकीनन उनकी इस पहल का हर कोई स्वागत करता और बॉक्स ऑफिस पर 'लाल रंग' अपना कुछ रंग दिखाता।  कहानी : हरियाणा के एक शहर में खून बेचने के काले धंधे का सरगना है, शंकर (रणदीप हुड्डा)। वह लोगों से कम कीमत पर खून लेकर जरूरतमंदों को महंगे रेट पर बेचता है। चौंकाने वाली बात यह है कि शंकर एक मेडिकल कॉलेज से डिप्लोमा कर रहा है और वह इसी कॉलेज के स्टाफ मेंबर के साथ मिलकर खून चोरी करता है। इस कॉलेज में शंकर की खूब दादागीरी चलती है। शंकर कुछ नर्सिंग होम के साथ मिलकर महंगी कीमत पर खून बेचता है। शंकर का गैंग गरीब, बेबस और नशेड़ियों को पैसे का लालच देकर उनसे खून लेता है। जिस कॉलेज में शंकर पढ़ता है, उसी कॉलेज में राजेश (अक्षय ओबेरॉय) और पूनम (पिया बाजपेयी) भी ऐडमिशन लेते हैं। कुछ मुलाकातों के बाद दोनों एक-दूसरे के साथ प्यार करने लगते हैं, इसी दौरान राजेश और शंकर के बीच अच्छी-खासी दोस्ती हो जाती है। राजेश को जब शंकर के खून बेचने के धंधे के बारे में पता लगता है तो वह भी पैसे के लालच में इस गैरकानूनी बिज़नस के साथ जुड़ जाता है। अब ज्यादा कमाई और पैसा कमाने की चाह में यह गैंग उन नशेड़ियों का खून लेने से भी परहेज नहीं कर रहा है, जिन्हें एड्स और दूसरी जानलेवा गंभीर बीमारियां हैं। इंस्पेक्टर गजराज सिंह (रजनीश दुग्गल) ब्लड रैकेट से जुड़े लोगों को सबूत के साथ अरेस्ट करने की जुगाड़ में है। इसी बीच एक ऐसा हादसा होता है कि गजराज के शक की सूई राजेश और शंकर पर आ टिकती है। ऐक्टिंग : रणदीप हुड्डा ने फिल्म में जबर्दस्त ऐक्टिंग की है। फिल्म में रणदीप का किरदार टोटली हरियाणवी है, लिहाजा उनकी डायलॉग डिलिवरी गजब बन पड़ी है। इस फिल्म में शंकर का किरदार यकीनन रणदीप के अब तक निभाए फिल्मी किरदारों में बेहतरीन कहा जा सकता है। पिया बाजपेयी पूनम के रोल में खूब जमी हैं। अक्षय ओबेरॉय भी बेशक हरियाणवी किरदार में हैं, लेकिन स्क्रीन पर रणदीप के सामने टिक नहीं पाते, जबकि पुलिस इंस्पेक्टर के रोल में रजनीश दुग्गल ठीकठाक हैं। निर्देशन : इस फिल्म में अपनी बात रखने के लिए डायरेक्टर सैयद अहमद अफजल ने कुछ सच्ची घटनाओं का भी सहारा लिया है। ड्रोन कैमरे का भी अफजल ने अच्छा इस्तेमाल किया है। इंटरवल के बाद फिल्म की रफ्तार बेहद धीमी है और आपके सब्र का इम्तिहान लेने लगती है। क्लाइमैक्स कमजोर है, लेकिन स्क्रीनप्ले दमदार है। अगर अफजल अपनी बात को कम वक्त में बयां करते तो फिल्म और बेहतरीन बन सकती थी।  संगीत : फिल्म में कई गाने हैं, जो बेवजह कहानी की रफ्तार को और धीमा करने का काम करते हैं। 'बावली बूच' और 'ऐ खुदा' गानों का फिल्मांकन बेहतरीन है। क्यों देखें : पावरफुल सब्जेक्ट, रणदीप हुड्डा की बेहतरीन ऐक्टिंग इस फिल्म की यूएसपी है, तो कहानी की बेहद स्लो रफ्तार माइनस पॉइंट है। 
__________________________
Chandermohan.sharma@timesgroup.com पिछले सप्ताह 'कुंग फू पांडा' और इस हफ्ते 'द जंगल बुक' यानी एग्ज़ाम पीरियड खत्म होने के बाद हॉलिवुड के नंबर वन बैनर की नजरें इंडियन बॉक्स ऑफिस पर पर होने वाली मोटी कलेक्शन की ओर टिकी हैं। बॉक्स ऑफिस पर 'कुंग फू पांडा' कामयाब रही। अब डायरेक्टर जॉन फेवरू की इस फिल्म का सिनेमामालिकों में क्रेज इतना ज्यादा है कि दिल्ली एनसीआर के सभी मल्टिप्लेक्स संचालकों ने एक दिन में दस से बारह शो में रिलीज किया। बॉक्स ऑफिस के शुरुआती रुझानों के मुताबिक, फिल्म को पहले दिन से अच्छी ओपनिंग मिलनी तय है। दरअसल, द जंगल बुक का क्रेज विदेश से कहीं ज्यादा भारत में है। दूरदर्शन पर लंबे समय तक यह सीरीज़ दिखाई गई और जबर्दस्त हिट रही। भारत में जंगल बुक के इसी जबर्दस्त क्रेज को कैश करने के मकसद से फिल्म की प्रॉडक्शन कंपनी डिज़्नी ने अपनी इस फिल्म को अमेरिका से एक वीक पहले भारत में रिलीज किया। थ्री डी, टू के और आइमैक्स तकनीक में बनी इस फिल्म को बच्चों और बड़ों की एक ऐसी परफेक्ट फिल्म कह सकते हैं जो पूरी तरह से पैसा वसूल है। बेशक रिलीज़ से पहले 'द जंगल बुक' सोशल साइट्स पर सेंसर बोर्ड से मिले यूए सर्टिफिकेट की वजह से कुछ ज्यादा ही हॉट हो गई। सोशल साइट्स पर सेंसर बोर्ड को इसके लिए जमकर कोसा गया तो वहीं अब जब फिल्म आपके सामने है तो इसे देखकर ऐसा कहीं नहीं लगता कि फिल्म को यूए सर्टिफिकेट दिया जाना चाहिए था। डायरेक्टर जॉन फेवरू ने जंगल बुक बेशक बच्चों के लिए बनाई है, लेकिन फिल्म की विश्व स्तरीय ऐनिमेशन तकनीक, वीएफएक्स और घने जंगलों की सिनेमेटोग्रफ़ी और डिजिटल साउंड कुछ ऐसी खूबियां है जो दर्शकों की हर क्लास की कसौटी पर खरा उतरने का दम रखती है। एग्ज़ाम में पास होने के बाद आपने अगर अपने बच्चों के साथ शॉपिंग, या आउटिंग वगैरह पर अपने बिज़ी शेडयूल की वजह से नहीं जा पाए तो इस वीक उनके साथ 'द जंगल बुक' देखने जाएं, यकीन मानें बच्चों के साथ-साथ आप भी इस जंगल की दिलचस्प सैर को फुल इंजॉय करेंगे। फिल्मी खबरें पढ़ें सीधे फेसबुक पर, लाइक करें NBT Movies कहानी : विशाल घने जंगल में मोगली (नील सेठी) बिल्कुल अकेला रह रहा है। मोगली के पिता को शेरखान यानी शेर ने मार डाला, लेकिन उस वक्त शेरखान नन्हे मोगली को नहीं देख पाया। अब मोगली जंगल में बिल्कुल अकेला रह गया है। घने जंगल में उसके चारों ओर खूंखार जानवरों का डेरा है। एक दिन मोगली को बगिरा (कालाचीता) मिलता है, जो उसे शेरखान की नजरों से बचाकर रक्षा (भेड़िया) के पास ले जाता है। जंगल में रक्षा अब मोगली को अपने बच्चों की तरह पालती है। कुछ वक्त बाद शेरखान की नज़रें मोगली पर पड़ जाती है। इस बार शेरखान किसी भी सूरत में मोगली को अपना शिकार बनाने को बेताब है। मोगली पर आई इस मुसीबत में उसे खूंखार शेरखान से बचाने के मकसद से जंगल के सभी भेड़िये और बगिरा आपस में मिलकर तय करते हैं कि मोगली को अगर बचाए रखना है तो उसे जंगल से दूर इंसानों की दुनिया में पहुंचाना चाहिए। वहीं जाकर मोगली पूरी तरह से सेफ रह सकता है। इसके बाद बगिरा मोगली को अपने साथ लेकर इंसानों की बस्ती की ओर चल पड़ता है, लेकिन ऐसा हो नहीं पाता, क्योंकि बीच रास्ते में शेरखान उन पर हमला कर देता है। इस हमले की वजह से बगिरा और मोगली एक-दूसरे से अलग हो जाते हैं। बगिरा से अलग होने के बाद मोगली अकेले ही अपने दम पर अपनी मंजिल की ओर चल देता है, मोगली को इस सफर में जंगल के कई दूसरे जानवर भी मिलते हैं। बल्लु भालू और का (सांप) से मोगली मिलता है, इसी बीच मोगली को पता चलता है कि शेरखान ने जंगल में उसका पालन पोषण करने वाले उसके पिता समान भेड़ियों के सरदार को मार डाला है। अब मोगली अपनी मंजिल पर जाने की बजाए शेरखान से बदला लेने का फैसला करता है। ऐक्टिंग: मास्टर नील सेठी ने पहली बार इस फिल्म में ऐक्टिंग की है, लेकिन कैमरे के सामने उनकी एंट्री और अपनी दमदार ऐक्टिंग को देखकर लगता है कि ऐक्टिंग की फील्ड में नील बहुत पहले से हैं। यकीनन, नील इस फिल्म के डायरेक्टर जॉन की कसौटी पर पूरी तरह से खरे उतरे हैं। फिल्म के इकलौते लाइव किरदार मोगली में नील की ऐक्टिंग का जवाब नहीं। नील के अलावा फिल्म में दूसरा कोई आर्टिस्ट नहीं, सो हम इस फिल्म के किरदारों के लिए वॉयस डबिंग करने वाले ग्लैमर इंडस्ट्री के नामी कलाकारों की बात करते हैं। शेरखान के लिए नानापाटेकर ने अपनी दमदार आवाज दी है तो बल्लु भालू के किरदार के लिए इरफान खान ने पंजाबी स्टाइल में अपनी आवाज दी। बल्लु भालू जब भी स्क्रीन पर सीन आता है तो इरफान अपनी अलग स्टाइल में हॉल में बैठे दर्शकों को हंसने का मौका देते हैं। बगिरा के लिए ओमपुरी ने आवाज दी, वहीं प्रियंका चोपड़ा ने सांप के किरदार के लिए आवाज दी है। जहां तक डबिंग की बात है तो हर किसी ने अपने काम को पूरी ईमानदारी के साथ किया है। डायरेक्शन: जॉन फेवरू हॉलिवुड के जानेमाने प्रडयूसर, ऐक्टर, डायरेक्टर हैं। आयरनमैन, आयरमैन 2 और शेफ जैसी चर्चित फिल्मों के दम पर जॉन ने हॉलिवुड में अपनी अलग पहचान बनाई। वहीं इस बार उनकी तारीफ करनी होगी कि उन्होंने स्टार्ट टू लास्ट करीब पौने दो घंटे की इस लाइव ऐनिमेटेड फिल्म को कहीं कमजोर नहीं पड़ने दिया। यकीनन, इस फिल्म का सबसे बेस्ट पार्ट ऐनिमेशन, सिनेमेटोग्रफ़ी और वीएफएक्स है, लेकिन जॉन ने स्क्रिप्ट और किरदारों को स्क्रीन पर कुछ इस तरह से पेश किया कि फिल्म का हर कैरेक्टर असरदार बन पड़ा है। क्यों देंखें : अगर आप भी अपने सोनू-मोनू के साथ 'द जंगल बुक' देखने जाते हैं तो यकीनन आप भी इस फिल्म को देखते हुए अपने बचपन की यादों में खो सकते हैं। फिल्म का हर फ्रेम गजब है, स्क्रीन पर विशाल जंगल के सीन्स के बीच बॉलिवुड के नामी स्टार्स की आवाज का जादू और बेहतरीन थ्री डी तकनीक इस फिल्म की सबसे बडी यूएसपी है, और हां, अगर आप सचमुच इस जंगल की सैर का मजा चाहते हैं तो प्लीज थ्री डी तकनीक में ही इस फिल्म को देखिए, वर्ना इस जंगल सफारी का मजा कुछ किरकिरा हो सकता है। 
__________________________
Chandermohan.sharma@timesgroup.com ग्लैमर इंडस्ट्री में आर. बाल्की को बिग बी का ऐसा पक्का फैन माना जाता है जो उनके बिना फिल्म बनाने की कल्पना तक नहीं करता। 2007 में बिग की को लीड किरदार में लेकर बाल्की ने 'चीनी कम' बनाई। इस फिल्म के बाद बाल्की और बिग की का साथ 'पा' और 'शमिताभ' में फिर देखने को मिला। अब जब, बाल्की ने करीना और अर्जुन कपूर को लीड किरदार में लेकर फिल्म बनाई तो इस बार भी उन्होंने अपने चहेते स्टार अमिताभ बच्चन के साथ जया बच्चन को भी अपनी फिल्म में अहम किरदार बनाकर पेश किया। वैसे, अगर हम इस फिल्म की कहानी और किरदारों पर जरा गौर करें तो फिल्म डायरेक्टर बाल्की की पर्सनल लाइफ से कुछ ज्यादा ही प्रभावित नजर आती है। गौरी उम्र में बाल्की से करीब बारह-तेरह साल छोटी हैं। गौरी टोटली करियर ओरियंटेड वुमन हैं, दूसरी ओर बाल्की को रियल लाइफ में घर संभालना कुछ ज्यादा ही रास आता है। गौरी जब बतौर डायरेक्टर श्रीदेवी स्टारर फिल्म 'इंग्लिश विंग्लिश' बना रही थीं उस दौरान बाल्की ने पूरा घर संभाला। गौरी खुद को खुशकिस्मत मानती हैं कि उन्हें भगवान ने एक एक पत्नीव्रता हज्बंड दिया। खुद, बाल्की का भी मानना है कि हमेशा पत्नी ही क्यों किचन वगैरह संभाले? पति ऐसा क्यों नहीं करते? अब जब 'की ऐंड का' दर्शकों के सामने है तो ऐसा लगता है इस फिल्म बनाने की प्रेरणा बाल्की को अपनी पर्सनल लाइफ और घर से ही मिली है।  कहानी : कबीर (अर्जुन कपूर) और कीया (करीना कपूर खान) की पहली मुलाकात चंडीगढ़-दिल्ली की फ्लाइट में होती है। दोनों दिल्ली से हैं। कबीर के पिता (रंजीत कपूर) शहर के टॉप बिल्डर हैं। कबीर ने एमबीए में टॉप किया है, लेकिन उसे अपने पिता के बिज़नस में कतई दिलचस्पी नहीं। कबीर की मां आर्टिस्ट होने के साथ-साथ हाउसवाइफ थीं। कबीर को अपनी मां से बेइंतहा प्यार था, लेकिन पिता द्वारा मां की बार-बार उपेक्षा किए जाने से कबीर हमेशा अपसेट रहता। पिता-पुत्र के बीच की टसन की एक और वजह कबीर का फैमिली बिज़नस को न संभालने का फैसला था। दिल्ली में कीया और कबीर की मुलाकातों का सिलसिला बढ़ता है। कीया एक कॉर्पोरेट ऐड कंपनी में ऊंचे पद पर काम करती हैं तो वहीं कबीर नकारा। चंद मुलाकातों के बाद कीया यह जानते हुए कि कबीर सर्विस वगैरह जॉइन करने की बजाए घर संभालना चाहता है और उम्र में उससे छोटा है, उससे शादी करने का फैसला करती है। कीया की मां (स्वरूप संपत) को इस शादी से कोई ऐतराज नहीं, सो दोनों कोर्ट मैरिज कर लेते हैं। शादी के बाद कीया रूटीन से ऑफिस जाती है तो कबीर घर में किचन वगैरह का काम संभालता है। कुछ अर्से बाद कीया कंपनी में वीपी बन जाती है। कीया की कंपनी के बॉस और कुलीग को मालूम है कि उसका हज्बंड कबीर घर का सारा काम संभालता है। एक दिन कीया कबीर को एक टीवी चैनल में घर संभालने के अपने फैसले के बारे में इंटरव्यू देने को कहती है, इस इंटरव्यू के बाद कबीर की लोकप्रियता बढ़ने लगती है। अब वह सिलेब्रिटी बन चुका है। मुंबई में उसे सुपरस्टार अमिताभ बच्चन के घर से बुलावा आता है तो कीया की कंपनी का बॉस अब कबीर को लेकर टीवी ऐड बनाता है, इसी के बाद कीया और कबीर के रिश्तों में ऐसा तनाव शुरू होता है जो उनके बीच की दूरियां बढ़ाता है।  ऐक्टिंग: अगर एक हाउस हज्बंड के तौर पर हम अर्जुन कपूर की ऐक्टिंग की बात करें तो यकीनन अर्जुन ने बेहतरीन ऐक्टिंग की है। पिता के साथ तनाव के बीच घर में कीया की मां के साथ वक्त काटने वाले कुछ सीन्स में अर्जुन की ऐक्टिंग देखने लायक है। यकीनन स्क्रीन पर वाइफ के लिए अलग-अलग टेस्ट का खाना बनाने और किचन से लेकर घर का सारा काम संभालने वाले कबीर का किरदार यकीनन लडकियों को कुछ ज्यादा ही पसंद आ सकता है। किया के किरदार में करीना कपूर परफेक्ट हैं। करीना ने अपनी बेहतरीन ऐक्टिंग से कीया के किरदार को स्क्रीन पर जीवंत कर दिखाया है और हां, स्क्रीन पर सुपरस्टार अमिताभ बच्चन और जया बच्चन की ऐंट्री दर्शकों के लिए एक सरप्राइज़ ट्रीट ही कहा जा सकता है। कीया की मां के किरदार में स्वरूप संपत ने अच्छा काम किया है। रंजीत कपूर निराश नहीं करते। डायरेक्शन : यकीनन, आर. बाल्की ने इस फिल्म को एक नए नजरिए और मल्टप्लेक्स कल्चर के साथ-साथ जेन एक्स की पसंद को ध्यान में रखकर बनाने का कोशिश की, लेकिन इंटरवल से पहले फिल्म की बेहद सुस्त रफ्तार और की ऐंड का की मुलाकातों के सीन्स को भी बेवजह खींचा गया। करीना-अर्जुन के बीच कई लिप लॉक सीन्स से बचा जा सकता था। हां, बाल्की ने अपने चहेते सुपर स्टार अमिताभ बच्चन और जया बच्चन का पैकेज फिल्म में दर्शकों को सरप्राइज के तौर पर दिया है, जो कहानी का अहम हिस्सा भी बन जाता है।  संगीत : इस फिल्म की रिलीज से पहले ही फिल्म के दो गाने 'हाई हील' और 'जी हुजूरी' म्यूजिक लवर्स में हिट हो चुका है। बाल्की की तारीफ करनी होगी कि उन्होंने 'जी हुजूरी' गाने को फिल्म के माहौल के मुताबिक बार-बार सही सिचुएशन पर फिट किया है। क्यों देखें : एक नया सब्जेक्ट, अर्जुन और करीना की अच्छी केमिस्ट्री। अगर आप बाल्की की फिल्मों को मिस नहीं करते हैं तो इस बार उनकी रियल लाइफ से मिलती-जुलती इस फिल्म को मिस न करें। फिल्म की सुस्त रफ्तार और कमजोर स्क्रिप्ट माइनस पॉइंट है। 
__________________________
Chandermohan.sharma@timesgroup.com प्रकाश झा के नाम के साथ मृत्युदंड, राजनीति, गंगाजल, अपहरण सहित कई बेहतरीन फिल्में जुड़ी हैं। झा अक्सर अपनी हर नई फिल्म में कोई सोशल मेसेज देने की कोशिश करते है। करीब तेरह साल पहले आई झा की अजय देवगन स्टारर 'गंगाजल' ने बॉक्स आफिस पर जबर्दस्त कामयाबी हासिल की थी। अब जब बॉक्स आफिस पर सीक्वल और रीमेक का ट्रेंड चल निकला है, तो झा ने अपनी इस सुपर हिट फिल्म का सीक्वल बनाकर पेश किया। कमजोर स्क्रिप्ट और सतही कहानी के साथ पुराने मसालों को पेश करके झा ने नई फिल्म तो बना डाली, लेकिन मल्टिप्लेक्स कल्चर और बॉक्स आफिस पर वर्चस्व करने वाली यंग जेनरेशन की कसौटी पर ऐसे मसालों पर बनी फिल्में बॉक्स आफिस पर कमजोर मानी जाती हैं। वैसे अगर झा की पिछली तीन फिल्मों चक्रव्यूह, आरक्षण और सत्याग्रह की बात करें तो जबर्दस्त प्रमोशन और बॉक्स आफिस पर बिकाऊ स्टार कास्ट के बावजूद उनकी यह फिल्में अपनी प्रॉडक्शन कास्ट तक बटोर नहीं पाईं। अफसोस, करीब डेढ़ दशक के बाद झा ने जब गंगाजल का सीक्वल बनाया तो कहानी में से नयापन गायब है। मेरीकॉम में अपने अभिनय की हर किसी की प्रशंसा बटोर चुकी प्रियंका चोपड़ा को झा अपनी इस फिल्म में लेडी सिघंम और दबंग की तर्ज पर पेश किया है। कहानी: बांकेपुर के दंबग विधायक बबलू पांडे (मानव कौल) का अपने इलाके में जबर्दस्त दबदबा है। बबलू पांडे को हर गैरकानूनी काम को करने के लिए स्टेट के मिनिस्टर ( किरण करमाकर ) का फुल सपॉर्ट है। विधायक पांडे का भाई डब्लू पांडे (निनाद कुमार ) एक बिजली कंपनी को अपने इलाके में 1600 मेगावॉट बिजली प्रॉजेक्ट लगाने के लिए जमीन उपलब्ध कराने की डील करता है। इलाके में डब्लू पांडे का ऐसा खौफ है कि कोई उसके सामने जुबां खोलने की जुर्रत नहीं कर सकता। ऐसे में डब्लू पांडे इलाके के अधिकांश गरीबों-किसानों की जमीन की रजिस्ट्री अपने नाम करवा लेता है, लेकिन जमीन के एक छोटे से टुकड़े के न मिल पाने की वजह से पावर कंपनी के साथ डब्लू पांडे की डील फाइनल नहीं हो पा रही है और इस डील में पांडे का करोड़ों रूपया अटका पड़ा है। ऐसे माहौल में, बांकेपुर में दबंग एसपी आभा माथुर (प्रियंका चोपडा) की एंट्री होती है। जमीन छीनने और पहले से कर्ज में दबे किसानों का दर्द और डब्लू पांडे के चौतरफा आंतक के साथ साथ पुलिस अफसरों को अपनी मुठ्ठी में रखने के किस्से आभा माथुर तक पहुंचते हैं। वहीं एक के बाद यहां हो रही गरीब किसानों की आत्महत्याओं के पीछे जब आभा माथुर को अपने ही डिपार्टमेंट के सर्कल बाबू भोलानाथ सिंह (प्रकाश झा) और कुछ दूसरे अफसरों के शामिल होने के साथ साथ बबलू पांडे डब्लू पांडे को पूरी तरह से सपॉर्ट करने की जानकारी मिलती है, तब एसपी आभा माथुर अपने डिपार्टमेंट के टॉप अफसरों के अहयोग और राजनीतिक अड़चनों और विरोध के बावजूद बबलू पांडे और उसके भाई से गांव वालों को हमेशा के लिए छुटकारा दिलाने का फैसला करती है। ऐक्टिंग: मेरीकॉम के बाद एकबार प्रियंका चोपड़ा ने इस किरदार को निभाने के लिए जबर्दस्त मेहनत की है। प्रियंका पर फिल्माएं कई ऐक्शन सीन्स खूब बन पड़े हैं। एसपी के चेहरे पर गुस्सा दिखाने की कोशिश करती हैं। बेशक आभा माथुर का किरदार प्रियंका को लेडी सिंघम और दबंग की कैटिगिरी में लाता है, लेकिन अगर हम उनकी ऐक्टिंग की तुलना यश राज बैनर की फिल्म मर्दानी में रानी मुखर्जी के किरदार से करते हैं यहां यकीनन प्रियंका रानी के पीछे नजर आती हैं। समझ नहीं आता प्रियंका के किरदार के बाद कहानी के सबसे अहम किरदार सर्कल आफिसर भोला नाथ सिंह का रोल झा ने खुद करने का फैसला क्यों किया? चलिए मानते है झा ऐक्टिंग के अपने शौक को पूरा करना चाहते थे तो कहानी के किसी हल्के किरदार को ही अपने पास रखते। ऐसे में फिल्म में बार-बार मैडम, सर बोलकर दर्शकों के सब्र की परीक्षा लेने वाले झा साहब को सुझाव है फिलहाल तो ऐक्टिंग से दूर ही रहें। बबलू पांडे के किरदार मानव कौल ने अच्छा अभिनया किया है, मानव ने बबलू पांडे के नेगेटिव किरदार को कहानी के मुताबिक ऐसा बनाया कि हॉल में बैठे दर्शक इस किरदार से नफरत करने लगते हैं। मुरली शर्मा की ऐक्टिंग बरसों पहले सड़क में सदाशिवराव अमरापुरकर की याद दिलाती है। डब्लू पांडे के रोल में में निनाद कामत ने ओवर ऐक्टिंग की हैं। निर्देशन: आज मल्टिप्लेक्स कल्चर के दौर में ऐसी कहानी आउटडेटेड मानी जाती है। कई सीन्स को जबर्दस्ती खींचा गया है। बार-बार स्क्रीन पर खुद झा का आना भी अखरता है ऐसे में बतौर डायरेक्टर अपनी इस फिल्म में तेरह साल पहले वाला जादू नहीं बिखेर पाए, कहानी की धीमी रफ्तार कई बार आपके सब्र का इम्तिहान लेती है तो कई किरदार ऐसे रखे गए हैं जिन्हें कहानी से आसानी से दूर किया जा सकता था। बेशक झा ने एकबार फिर अपनी इस फिल्म में एकबार फिर सोशल मेसेज देने की कोशिश की है। वैसे झा अगर चाहते तो गरीब किसानों की खेती योग्य जमीनों के अधिग्रहण के पीछे राजनेताओं, प्रशासन और पुलिस की मिलीभगत पर एक अच्छी फिल्म बना सकते थे, लेकिन यहां उनकी कहानी डब्लू और बबलू के आगे-पीछे ही घूमती रही। ऐसे में कहानी को ढाई घंटे तक बेवजह खींचना समझ से परे है। संगीत: ऐसी कहानी में गानों को फिट करना मुश्किल होता है। ऐसे में झा ने गानों का बैकग्राउंड में फिल्माया है, लेकिन ऐसा कोई गाना नहीं जो म्यूजिक लवर्स की जुंबा पर आए। क्यों देखें: इस फिल्म को देखने की बस दो ही वजह हो सकती है- पहली कि आप प्रकाश झा की फिल्मों को मिस नहीं करना चाहते। दूसरी यह कि आप प्रियंका चोपड़ा के पक्के फैन हैं और अपनी चहेती ऐक्ट्रेस की फिल्में जरूर देखते हैं तो जय गंगाजल आपके लिए पैसा वसूल है। 
__________________________
Chandermohan.sharma@timesgroup.com  बॉलिवुड में अब अलग तरह की फिल्में बनने लगी है, अलग-अलग दमदार सब्जेक्ट पर ऐसी फिल्में बनने लगी हैं जिन्हें कुछ वक्त पहले बनाने की मेकर सोच तक नहीं सकते थे। इस फिल्म के हीरो विकी कौशल की बात करें तो उनकी पहली फिल्म मसान की कहानी श्मशान घाट के आसपास घूमती है तो यह फिल्म पंजाब और संगीत से जुड़ी है। बॉलिवुड की खबरें पढ़ें फेसबुक पर, लाइक करें NBT Movies पंजाब और म्यूज़िक का खास रिश्ता है, यहां की वादियों में संगीत बसा है, फिल्म मेकर की तारीफ करनी होगी कि उन्होंने ऐसे सब्जेक्ट पर ऐसी फिल्म बनाई जो उन दर्शकों की कसौटी पर यकीनन खरी उतरने का दम रखती है जो लीक से हटकर ऐसी फिल्में देखने के शौकीन हैं, जो इंडस्ट्री के टॉप मंहगे स्टार्स के साथ बनी चालू मसालों पर बनी फिल्मों की भीड़ से दूर ऐसी फिल्म देखना चाहते हैं जो दमदार कहानी के दम पर उनके दिल को छूने का दम रखती है।   प्रॉडक्शन कंपनी ने स्टोरी की डिमांड पर इस फिल्म को मुंबई के किसी स्टूडियो में सेट लगाकर शूट करने की बजाए पंजाब की रियल लोकेशन पर शूट किया। बॉक्स आफिस पर रिजल्ट की परवाह किए बिना फिल्म को उन्हीं कलाकारों के साथ बनाया जो किरदार की कसौटी पर सौ फीसदी फिट बैठते हैं। आज जब मीडिया में पंजाब की युवा पीढ़ी के नशे की और धीरे-धीरे अग्रसर होने की खबरें आ रही हैं तो ऐसे में वहां संगीत अपना सबसे महत्वपूर्ण योगदान कर सकता है, इसी मेसेज को जुबान में एक अलग अंदाज में पेश करने की पहल की गई है। कहानी : दिलशेर सिंह (विकी कौशल) अपने पिता के साथ गुरदासपुर के एक गुरुद्वारे में जाकर गुरुबाणी और सबद गाता है। दिलशेर के पिता की सुनने की शक्ति अब धीरे धीरे कम होने लगी है, एक दिन ऐसा आता है जब उन्हें सुनाई देना बंद हो जाता है। संगीत से उनका रिश्ता खत्म हो जाता है, दिलशेर के पिता इस सदमे से हताश होकर अपनी जान दे देते हैं। दिलशेर का भी यहीं से संगीत के साथ रिश्ता खत्म हो जाता है। स्कूली दिनों में दिलशेर को जब स्कूल के कुछ स्टूडेंट्स पीट रहे थे तो उस वक्त वहां मौजूद गुरुचरण सिकंद (मनीष चौधरी) उसकी मदद नहीं करता। दिलशेर जब पास पड़ा बड़ा सा पत्थर उठाकर उनका सामना करता है तो सभी भाग खड़े होते हैं। दिलशेर उस वक्त सिकंद से पूछता है कि उन्होंने उसकी मदद क्यों नहीं की? उस वक्त गुरुचरण उसे कहता है जो कुछ भी करना है खुद ही करना है, किसी के सहारे की आस रखोगे तो कुछ भी नहीं कर पाओगे, सो हमेशा खुद पर भरोसा करो। पिता की मौत के बाद दिलशेर अपने गांव से दिल्ली जाता है, जहां सिकंद की कई कंपनियों का मालिक बन चुका है। दिल्ली में दिलशेर का मकसद गुरदासपुर के लॉयन यानी सिकंद से मिलना है, क्योंकि दिलशेर भी सिकंद जैसा बनना चाहता है। एक दिन दिलशेर सिकंद तक पहुंचने में कामयाब होता है। दिलशेर जब सिकंद के पास पहुंचता है तो पाता है सिकंद अपनी वाइफ मंदिरा मेंडी (मेघना मलिक) और इकलौते बेटे सूर्या (राघव चानना) से बेइंतहा नफरत करता है। हर बात पर सिकंद बेटे सिकंद को नीचा दिखाना चाहता है, दिलशेर के आने के बाद सिकंद को लगता है मंदिरा और सूर्या दिलशेर से बेहद नफरत करते हैं, ऐसे में वह जानबूझकर दोनों को और जलाने के लिए दिलशेर को तवज्जो देना शुरू कर देता है। इसी बीच दिलशेर की मुलाकात सूर्या की गर्लफ्रेंड अमीरा (सारा जेन डयास) से होती है। हर वक्त म्यूजिक और अपनी बसाई एक अलग दुनिया में रहने वाली अमीरा दिलशेर को एहसास कराती है कि जब वह गाता है तो हकलाता नहीं है। बस यहीं से दिलशेर को लगता है कि उसकी मंजिल कुछ और ही है। ऐक्टिंग : पूरी फिल्म मनीष चौधरी और विकी कौशल के आसपास टिकी है। मसान के बाद एक बार फिर विकी कौशल ने इस फिल्म में अपने किरदार दिलशेर को स्क्रीन पर जीवंत कर दिखाया है। कई सीन में विकी ने गजब का अभिनया किया है। लॉयन ऑफ गुरदासपुर, गुरुचरण सिकंद के रोल में मनीष चौधरी ने बेहतरीन ऐक्टिंग की है। सारा जेन डयास के हिस्से में कुछ सीन और गाने ही आए है, जन्हें डयास ने बस निभा भर दिया। सिकंद की पत्नी के रोल में मेघना मलिक और इकलौते बेटे के रोल राघव चानना परफेक्ट रहे। संगीत : म्यूजिक फिल्म का प्लस है, बाबा बुल्ले शाह की बाणी का अच्छा प्रयोग किया गया है। फिल्म का एक गाना म्यूजिक इज माई लव, म्यूजिक इज माई होम जुगनू सा जले पहले से म्यूजिक लवर्स की जुबां पर है। निर्देशन : निर्देशक मोजेज सिंह ने स्क्रिप्ट के साथ पूरा न्याय किया है। ग्लैमर इंडस्ट्री में बतौर डायरेक्टर अपनी पहचान बनाने में लगे मोजेज सिंह की तारीफ करनी होगी कि उन्होंने कहानी और किरदारों के साथ पूरा इंसाफ किया। अच्छी शुरुआत के बाद अचानक फिल्म की रफ्तार कुछ सुस्त हो जाती है, वहीं सिकंद के घर दिलशेर की एंट्री और उसके मकसद को निर्देशक सही ढंग से पेश नहीं कर पाए। वहीं उन्होंने फिल्म के सभी कलाकारों से अच्छा काम लिया। क्यों देखें : अगर लीक से हटकर फिल्मों के शौकीन हैं तो जुबान एकबार देखी जा सकती है, विकी और मनीष चौधरी की गजब दमदार परफार्मेंस और मधुर संगीत फिल्म का प्लस पॉइंट है। 
__________________________
Chandermohan.Sharma@timesgroup.com हर दो तीन साल बाद बॉलिवुड से ऐसी एक फिल्म जरूर आती है जिसमें स्टार बनने की चाह में मुंबई जाने वाले स्ट्रगलर की दास्तां को अलग-अलग नजरिए से पेश किया गया। वैसे भी यह ऐसा टॉपिक है जिसपर मेकर हर बार नए स्टाइल और डिफरेंट किरदारों के साथ नई फिल्म बना सकते हैं, लेकिन अगर हम इस फिल्म की बात करें तो यकीनन प्रॉडक्शन कंपनी की तारीफ करनी होगी कि मेकर ने इस टॉपिक पर पूरी ईमानदारी के साथ एक ऐसी फिल्म बनाई जो कहीं न कहीं हॉल में बैठे दर्शकों को मुंबई में अलग-अलग जगह से आने वाले स्ट्रगलर की दास्तां पेश करती है। बेशक इस फिल्म के तीनों किरदारों में से कोई भी अपना सपना साकार करने के लिए मुंबई तक नहीं पहुंच पाता, लेकिन इन तीनों का अपने शहर में स्टार बनने की अपनी चाह और स्ट्रगल को ऐसे पावरफुल ढंग से पेश किया कि कम बजट और बॉक्स ऑफिस पर दर्शकों की भीड़ न बटोरने वाले स्टार्स के बावजूद फिल्म अपना मेसेज दर्शकों तक पहुंचाने में कामयाब रही है। अगर देखा जाए तो हर दिन ग्लैमर नगरी में अपने सपनों को साकार करने की चाह में छोटे गांवों और दूर-दराज के कस्बों से स्ट्रगलर मुंबई तक पहुंचते तो जरूर है लेकिन इनमें से ऐसे कम ही मुकद्दर के सिकंदर होते हैं जो अपने सपनों को यहां साकार कर पाते हैं।   कहानी : कोलकाता के रेड लाइट एरिया की सेक्स वर्कर इमली (रायमा सेन) का बचपन से बस एक ही सपना है कि एक दिन उसे सिनेमा के बड़े पर्दे तक पहुंचना है। अपने इस सपने को साकार करने के लिए इमली कुछ भी करने को हरदम तैयार है। वहीं भिलाई के सरकारी डिर्पाटमेंट का बाबू विष्णु श्रीवास्तव (आशीष विद्यार्थी) को स्कूल और कॉलेज के वक्त से ऐक्टिंग का ऐसा जुनून सवार हुआ कि ऐक्टिंग उनके खून में जैसे समा गई। स्टेज पर कई नाटक करने के बावजूद विष्णु अपने ऐक्टर बनने के सपने को इसलिए साकार नहीं पाया क्योंकि फैमिली का सहयोग नहीं मिला और उसे भी शादी करके नाइन टू सिक्स का जॉब करना पड़ा। शादी के बाद विष्णु की पत्नी लता श्रीवास्तव ने उससे वादा किया कि अपनी बेटी की शादी करने के बाद वह ऐक्टर बनने के अपने अधूरे सपने को साकार करने के लिए मुंबई जा सकते हैं। बेटी की शादी के वक्त विष्णु की उम्र करीब 52 साल हो गई, लेकिन ऐक्टर बनने का भूत जरा भी कम नहीं हुआ। दिल्ली की मिडिल क्लास फैमिली का रोहित गुप्ता (सलीम दीवान) एक कॉल सेंटर में जॉब करता है, लेकिन ऐक्टर बनने का भूत उस पर सवार है कि अपने ऑफिस में भी अपने इस अधूरे सपने को पूरा में लगा रहता है। मेकर्स के यहां धक्के खाने के बावजूद उसका ऐक्टर बनने का जुनून कम नहीं हो रहा, बल्कि लगातार बढ़ता ही जा रहा है। इन तीनों को अपने अधूरे सपने को साकार करना है, लेकिन इन सबकी राह अलग है, लेकिन मंजिल एक ही है, जो उन तीनों से अभी भी कोसों दूर है। ऐक्टिंग : आशीष विद्यार्थी ने कमाल का अभिनय किया है। विष्णु के किरदार को आशीष ने जीवंत कर दिखाया है। इमली के रोल में रायमा सेन ने अपने जानदार अभिनय से दर्शकों के दिल को छू लिया। एक स्ट्रगलर ऐक्टर के किरदार में सलीम दीवान ने अच्छा काम किया है। विष्णु की पत्नी के किरदार में करुणा पाण्डेय ने हर सीन में अच्छा अभिनय करके दर्शकों की सहानुभूति पाई। संगीत : इस फिल्म का का एक गाना मन का मिरगा माहौल पर फिट नजर आता है। फिल्म का बैकग्राउंड संगीत भी पावरफुल है। डायरेक्शन : डायरेक्टर सत्यम की इंटरवल से पहले हर सीन पर पूरी पकड़ नजर आती है, लेकिन इंटरवल के बाद कहानी की रफ्तार थम सी जाती है। काश सत्यम अपनी कहानी के किसी एक किरदार को स्ट्रगल के लिए मुंबई तक पहुंचाते तो कहानी में और जान आती। हां, सत्यम ने अपनी कहानी के तीनों किरदारों से अच्छा काम लिया तो स्पोर्टिंग स्टार कास्ट को भी अच्छी फुटेज दी। क्यों देखें : स्टार बनने का जुनून किस को कहां तक और किस हाल में पहुंचा देता है, इस फिल्म में आप रील से रियल में देख सकते हैं। आशीष और राइमा सेन का दिल को छू लेने वाला अभिनय, करुणा पांडे की ऐक्टिंग फिल्म की एक और यूएसपी कही जा सकती है। 
__________________________
चंद्रमोहन शर्मा करीब आठ साल पहले रॉक ऑन से डेब्यू करने वाले यंग डायरेक्टर अभिषेक कपूर की फितूर चार्ल्स डिकेन्स की किताब द ग्रेट एक्सपेक्टेशन्स से प्रेरित है। हॉलिवुड मेंचार्ल्स की इस बुक पर बेस्ड कई फिल्में बनी, लेकिन पहली बार इस कहानी को कुछ बदलाव के साथ बॉलिवुड में पेश किया गया है। काई पो चे जैसी बड़ी हिट देने के बाद अभिषेक फितूर लेकर आए हैं। अभिषेक बेगम हजरत के किरदार में रेखा को साइन करना चाहते थे, लेकिन डेट्स प्रॉब्लम की वजह से जब रेखा से बात नहीं बन पाई तो उन्होंने तब्बू को अप्रोच किया, आज इस फिल्म की सबसे बड़ी यूएसपी तब्बू की काबिलेतारीफ ऐक्टिंग है। वहीं घाटी में बर्फ के बीच फिल्माए गए फिल्म के कई सीन्स फितूर की दूसरी यूएसपी है। कहानी करीब पंद्रह साल पहले घाटी में आतंकवाद चरम पर है, ऐसे माहौल में कश्मीर की बफीर्ली वादियों के बीच बेगम हजरत (तब्बू) अपने आलीशान बंगले में बेटी फिरदौस(कटरीना कैफ) के साथ रहती है। करीब दस साल की फिरदौस बेहद खूबसूरत है। बेगम हजरत को बरसों पहले प्यार में ऐसा धोखा हुआ कि उन्हें प्यार शब्द से ही नफरत हो गई। यहीं वजह है बेगम नहीं चाहती कि फिरदौस के साथ भी ऐसा कुछ हो।  बेगम हजरत के बंगले में रिपेयर के अलावा आर्ट का काम करने के लिए नूर (आदित्य रॉय कपूर) अपने जीजा के साथ आता है। नूर डल लेक के पास एक शकीरे में अपनी बहन रुखसार और जीजा के साथ रहता है। नूर बचपन से अच्छा कारीगर और कमाल का आर्टिस्ट है। बंगले में आर्ट का काम करने के दौरान नूर और फिरदौस अच्छे दोस्त बन जाते है। नूर दिल ही दिल में फिरदौस को बेइंतहा चाहने लगता है। दूसरी ओर, बेगम हजरत को पसंद नहीं एक मामूली कारीगर की जुबां पर फिरदौस का नाम तक भी आ पाए।  फिल्म में बेहद खूबसूरत लगी हैं कटरीना बेगम को लगने लगता है कि नन्हीं फिरदौस के दिल में भी अब धीरे-धीरे नूर को लेकर कुछ होने लगा है। ऐसे में बेगम नूर को अपनी पहचान बनाने के लिए कहती है। वहीं, बेटी फिरदौस को पढ़ने के लिए लंदन भेज देती है। बड़ा होने पर नूर आर्ट की दुनिया में किसी स्टार से कम नहीं है, इसी बीच फिरदौस भी लंदन से दिल्ली पहुंचती है, यहां एक बार फिर दोनों मिलते हैं।  आपको फिल्म फितूर कैसी लगी? &mdash; Navbharat Times (@NavbharatTimes) February 13, 2016 फिरदौस नूर को बताती है कि बचपन की बात अलग थी लेकिन अब उन दोनों के रास्ते अलग-अलग हैं। थोड़े ही दिनों में बेगम हजरत की पसंद के लड़के पाकिस्तान के एक मिनिस्टर के बेटे से फिरदौस की सगाई होने वाली है, जो कुछ दिन बाद पाकिस्तान में मिनिस्टर बनने वाला है। वहीं, नूर हार मानने वालों में नहीं है, नूर पर तो बस एक ही फितूर सवार है कि किसी भी सूरत में उसे अपना प्यार हासिल करना है। ऐक्टिंग हजरत बेगम के किरदार में तब्बू ने गजब की ऐक्टिंग की है। कटरीना कैफ एक बार फिर बेहद खूबसूरत गुड़िया जैसी नजर आईंं (फिल्म के कई सीन्स में तब्बू कैट को गुड़िया की कहती है)। कई सीन्स में आदित्य आशिकी 2 में अपने किरदार की कॉपी करते नजर आए। यंग हजरत बेगम के किरदार में अदिति राव हैदरी ने अपनी दमदार मौजूदगी दर्ज कराई । चंद मिनट स्क्रीन पर नजर आए अजय देवगन प्रभावित करते हैं।  फिल्म में तब्बू की ऐक्टिंग है दमदार निर्देशन ऐसा लगता है अभिषेक ने बिखरी स्क्रिप्ट के साथ इस फिल्म को स्टार्ट कर दिया। शायद, इंडस्ट्री की दो टॉप एक्ट्रेस कटरीना और तब्बू की ओर से मिली डेट्स और कश्मीर घाटी में सर्दी के दौरान फिल्म की शूटिंग निबटाने का अभिषेक पर कुछ ऐसा फितूर सवार हुआ कि करीब दो घंटे की फिल्म दर्शकों को बांध नहीं पाती। कमजोर स्क्रिप्ट के चलते अभिषेक फिल्म के अहम लीड किरदारों की मौजूदगी को कैश नहीं कर पाए। अभिषेक ने घाटी की खूबसूरती को गजब अंदाज में पेश किया है। संगीत अमित त्रिवेदी ने कहानी और माहौल के मुताबिक स्वानंद किरकिरे के लिखे गीतों को कश्मीरी टच देते हुए पेश किया है। होने दो बतियां, पश्मीना, और ये फितूर मेरा जैसे सॉन्ग कई म्यूजिक चार्ट में टॉप फाइव में है। क्यों देखें अगर आप कश्मीर की खूबसूरती के साथ तब्बू की बेहतरीन ऐक्टिंग के साथ कटरीना की ब्यूटी को देखना चाहते हैं तो यह फिल्म जरूर देखें। कटरीना और आदित्य की फिल्म फितूर का ट्रेलर देखने के लिए क्लिक करें 
__________________________
ChanderMohan.Sharma@timesgroup.com 'सनम तेरी कसम' की डायरेक्टर जोड़ी का फिल्म बनाने और सोचने का नजरिया बाकी डायरेक्टर्स से अलग है। इन दिनों जहां हॉट ऐक्शन, डबल मीनिंग और बेवजह ऐक्शन स्टंट और थ्रिलर मूवीज़ बनाने का ट्रेंड चला हुआ है तो इस जोड़ी ने दिल को छूने वाली लव-स्टोरी बनाई है। कहानी : इंद्र ( हर्षवर्धन राणे ) मुंबई की एक सोसायटी में अकेला रहता है। इंद्र दिनभर अपने फ्लैट में बने जिम में कसरत करता या फिर नशा करता रहता है। इंद्र को प्यार शब्द से नफरत है। हालांकि, उसका रूबी नाम की एक मेकओवर आर्टिस्ट के साथ लंबे अर्से से रिलेशनशिप है। सोसायटी वालों को इंद्र के बारे में बस इतना पता है कि वह एक अमीर परिवार से है और आठ साल जेल काट कर लौटा है। बॉलिवुड की खबरें पढ़ें सीधे अपने फेसबुक पर, लाइक करें NBT Movies इसी सोसायटी के एक फ्लैट में सरस्वती पार्थसारथी (मावरा हुकेन) अपनी छोटी बहन कावेरी और मां-बाप के साथ रहती है। सरस्वती एक लाइब्रेरी में जॉब करती हैं। साउथ इंडियन फैमिली की सरस्वती अपने पापा जयराम (मनीष शर्मा) को ही अपना आदर्श मानती है। सिंपल लुक वाली सरस्वती फैशन की एबीसी तक नहीं जानती।  कावेरी को शिकायत है कि उसी की वजह से उसकी अपने बॉयफ्रेंड से शादी नहीं हो पा रही है। क्योंकि, पापा चाहते हैं कि पहले बड़ी बेटी की शादी हो, लेकिन जयराम, सरस्वती की शादी किसी आईएएस से करना चाहते हैं। सरस्वती के पिता को सोसायटी में रह रहे इंद्र का रहन-सहन और उसका स्टाइल जरा भी पसंद नहीं है, लेकिन चाह कर भी जयराम इंद्र के खिलाफ कुछ कर नहीं पा रहा है। इंद्र शहर के नामी ऐडवोकेट (सुदेश बेरी) का बेटा है, लेकिन पिता से उसे नफरत है। इस बार जब फिर सरस्वती अपने सिंपल लुक को लेकर शादी के लिए रिजेक्ट हो जाती है तो वह रूबी से मेकओवर कराने का फैसला करते हैं। सरस्वती के मां-बाप तिरुपति गए हुए हैं।  देर रात सरस्वती इंद्र से मिलने जब उसके फ्लैट पहुंचती है तभी वहां रूबी आ जाती है। हालात ऐसे बनते हैं कि इंद्र बुरी तरह जख्मी हो जाता है। रूबी उसे इसी हाल में छोड़कर चली जाती है। ऐसी हालत में सरस्वती घायल इंद्र को ट्रीटमेंट के लिए लेकर जाती है। यहीं पर पुलिस इंस्पेक्टर की एंट्री होती है, बुरी तरह से घायल इंद्र को छोड़ने सरस्वती जब उसके फ्लैट लौटती है, तभी वहां उसके पापा की एंट्री होती है। ऐक्टिंग : फिल्म के लीड किरदार सरस्वती को पाकिस्तानी ऐक्ट्रेस ने अपनी दमदार ऐक्टिंग से जीवंत कर दिया है। फिल्म के जिस भी सीन में मावरा की मौजूदगी है वही सीन्स फिल्म की सबसे बड़ी यूएसपी हैं। मावरा की तारीफ करनी होगी कि उन्होंने अपनी पहली ही हिंदी फिल्म में एक सीधी-सादी साउथ इंडियन बहन जी टाइप लड़की के किरदार को बखूबी निभाया। हर्षवर्धन राणे का किरदार इंद्र बार-बार 'आशिकी 2' में आदित्य राय कपूर के किरदार की याद दिलाता है। डायरेक्शन : डायरेक्टर इस बार भी राधिका राव और विनय की जोड़ी ने स्क्रिप्ट को अपने ही अंदाज में हैंडल किया है। अच्छी शुरुआत के बाद बीच-बीच में दोनों ट्रैक से भटके तो सही, लेकिन कहानी और किरदारों के साथ इन्होंने कहीं बेवजह छेड़छाड़ नहीं की। कहानी की स्लो रफ्तार और लीड किरदार इंद्र को कमजोर बनाकर सरस्वती के किरदार को आखिर तक मजबूत बनाने की कोशिश की गई, दर्शकों की बड़ी क्लास को पसंद आए। तस्वीरें: 'रणबीर की दीवानगी ने कर दिया था मुझे बदनाम' संगीत : फिल्म के कई गाने फिल्म की रिलीज से पहले ही म्यूजिक लवर्स की जुबां पर है। टाइटल सॉन्ग सनम तेरी कसम का फिल्मांकन गजब है। फिल्म के लगभग गानों का फिल्मांकन अच्छा और माहौल के मुताबिक किया गया है। क्यों देखें : अगर आपको सिंपल म्यूजिकल लव-स्टोरी पसंद है तो इस फिल्म को एक बार देखा जा सकता है। 
__________________________
चंद्रमोहन शर्मा को-प्रड्यूसर और लीड ऐक्टर अक्षय कुमार की मानें तो उनकी नई फिल्म एयरलिफ्ट की कहानी और किरदार बिल्कुल सच्चे हैं। पहले खाड़ी युद्ध को कवर करने वाले एक सीनियर रिपोर्टर और उस वक्त एयर इंडिया में उच्च पद पर रहे एक अफसर इस कहानी को सच से परे मानते हैं। हालांकि, स्क्रीन पर आप जो कुछ भी देखेंगे वह सब सच के बेहद करीब है। बॉलिवुड की खबरें अपने फेसबुक पर पाना हो तो लाइक करें Nbt Movies फिल्म की कहानी चार अहम किरदारों के इर्द-गिर्द घूमती है। इन चारों को मिलाकर एक लीड किरदार स्क्रीन पर उतारा गया है, जिसे अक्षय कुमार ने निभाया है। यह फिल्म पहले खाड़ी युद्ध पर आधारित है। इस जंग के दौरान कुवैत में फंसे करीब एक लाख सत्तर हजार भारतीय नागरिकों को देश वापस लाए जाने की घटना को डायरेक्टर ने अपने अंदाज से पेश किया है। किरदारों को पर्दे पर उतारने में कुछ फिल्मी आजादी की जरूरत होती है, यही आजादी फिल्म के डायरेक्टर राजा मेनन ने भी ली है। देखिए, फिल्म का ट्रेलर  इस घटना को और ज्यादा असरदार ढंग से पेश करने के मकसद से राजा ने फिल्म के कुछ सीन्स को दुबई से करीब चार घंटे की दूरी पर स्थित रसेल खेमा में जाकर शूट किया। गुजरात के भुज और राजस्थान की आउटडोर लोकेशन पर इस फिल्म की अधिकांश शूटिंग की गई है।  कहानी : रंजीत कात्याल (अक्षय कुमार), पत्नी अमृता कात्याल (निमरत कौर) और प्यारी-सी बेटी के साथ कुवैत में रहता है। वह शहर का नामी बिज़नसमैन है। खाड़ी युद्ध छिड़ने के बाद बुरी तरह से बर्बाद हुए कुवैत के एक शहर में रह रहे दूसरे भारतीय नागरिकों के साथ रंजीत का परिवार भी फंस जाता है। सरकारी अधिकारी हालात से निपटने के विकल्पों पर विचार कर रहे हैं और ऐसे में कुवैत का रईस बिज़नसमैन रंजीत अपने प्रभाव और रसूख से अपनी फैमिली और फंसे दूसरे भारतीय नागरिकों को वहां से निकालने का मिशन स्टार्ट करता है। कुवैत में हालात खराब हो रहे थे। भारतीय सेना डायरेक्ट कुछ करने में कतरा रही थी। उस वक्त रंजीत ने अपने दम पर दुनिया के सबसे बड़े ऑपरेशन को शुरू करने का फैसला किया। ऐक्टिंग : इस फिल्म में अक्षय कुमार ने एक बार फिर अपने किरदार को पूरी तरह से जीवंत कर दिखाया है। एयरलिफ्ट में अक्षय कुमार ने अब तक के अपने फिल्मी करियर की बेहतरीन ऐक्टिंग की है। अक्षय जब स्क्रीन पर देश के राष्ट्रीय ध्वज के साथ नजर आते हैं, तो उनके चेहरे का एक्सप्रेशन देखकर हॉल में बैठे दर्शक इस सीन से बंध जाते हैं।  अक्षय की पत्नी के किरदार में निमरत कौर ने अच्छा काम किया है। बाकी के कलाकारों में पूरब कोहली, इनामुल हक और कुमुद मिश्रा ने बेहतरीन ऐक्टिंग की है। डायरेक्शन : राजा मेनन ने स्क्रिप्ट के साथ पूरा न्याय किया है। डायरेक्टर की तारीफ करनी होगी कि उन्होंने बॉक्स ऑफिस का मोह त्याग कर कहानी और किरदारों को पूरी तरह से माहौल में समेटा है। वहीं फिल्म के लगभर हर ऐक्टर से उन्होंने बेहतरीन ऐक्टिंग कराई है। वॉर सीन्स को भी उन्होंने पर्दे पर पूरी तरह से जीवंत कर दिखाया है। उनका काम तारीफ के काबिल है। संगीत : ऐसी कहानी में गानों की जरूरत नहीं होती, लेकिन यहां राजा ने गानों का फिल्मांकन ऐसे ढंग से पेश किया है, जो कहानी और माहौल के अनुकूल है। क्यों देखें : अक्षय कुमार को उनके फिल्मी करियर के सबसे बेहतरीन किरदार में देखने के लिए इस फिल्म को देखें। अगर आप अच्छी और मेसेज देने वाली फिल्मों के शौकीन हैं, तो इस फिल्म को फैमिली के साथ देख सकते हैं। 
__________________________
चंद्रमोहन शर्मा आप अपने पसंदीदा फिल्म स्टार्स, क्रिकेटर या दूसरी सेलिब्रेटिज को तो उनके बर्थडे पर बधाई का मेसेज करना नहीं भूलते, लेकिन क्या आपको अपने किसी टीचर का बर्थडे भी याद है? ऐसे ही सवालों का जवाब इस फिल्म में निर्देशक ने बेहद सादगी के साथ दिया है। बॉलिवुड में इससे पहले भी एजुकेशन सिस्टम पर फिल्में बनी हैं, लेकिन पब्लिक स्कूलों के बीच एक-दूसरे को पछाड़ने की दौड में सबसे ज्यादा कौन पिसता है, इसका बेहद सटीक जवाब डायरेक्टर जयंत ने दिया है। इस फिल्म को किसी सिंगल स्क्रीन थिएटर मालिक को चारों शो में लगाने के काबिल नहीं लगा। वहीं सरकारों ने भी इस फिल्म को एंटरटेनमेंट टैक्स में छूट के काबिल नहीं माना। भले ही इस फिल्म में बॉलिवुड के करीब आधा दर्जन दिग्गज और मंझे हुए स्टार्स हैं, लेकिन बॉक्स आफिस के पैमाने पर ट्रेड एनालिस्ट इन्हें आउटडेटेड मानते हैं। तभी तो ट्रेड में 'चॉक एंड डस्टर' का कहीं क्रेज नजर नहीं आया।  कहानी फिल्म में मुंबई के कांता बेन हाई स्कूल की कहानी दिखाई गई है। इस स्कूल को चलाने वाली ट्रस्टी कमिटी का हेड अनमोल पारिक (आर्य बब्बर) इसे शहर का नंबर वन और ऐसा स्कूल बनाना चाहता है, जहां सिलेब्रिटीज तक के बच्चे भी पढ़ने के लिए आएं। इसीलिए अनमोल काबिल औैर अनुभवी प्रिसिंपल भारती शर्मा (जरीना वहाब) को बर्खास्त कर यंग वाइस प्रिसिंपल कामिनी गुप्ता (दिव्या दत्ता) को नई प्रिसिंपल बनाता है। कामिनी अनुभवी टीचरों को प्रताड़ित करने में लग जाती है। स्कूल की सीनियर मैथ्स टीचर विधा सावंत (शबाना आजमी) और साइंस टीचर ज्योति (जूही चावला) प्रिसिंपल की इस तानाशाही और काबिल टीचर्स का हैरसमेंट करने की नीतियों का विरोध करती हैं, तो कामिनी सबसे पहले विधा को नाकाबिल करार देकर नौकरी से बर्खास्त कर देती है।विधा को स्कूल में हार्ट अटैक पड़ जाता है और उसे अस्पताल में ऑपरेशन के लिए भर्ती कराना पड़ता है। ऐसे में ज्योति एक टीवी चैनल की रिपोर्टर भैरवी ठक्कर (रिचा चड्ढा) के साथ मिलकर टीचर्स के सम्मान और विधा को उसका हक वापस दिलाने की लड़ाई लड़ती है। डायरेक्शन जयंत की तारीफ करनी होगी कि करीब सवा दो घंटे की इस फिल्म में उन्होंने कहानी को सही ट्रैक पर तो रखा ही, फिल्म की स्पीड भी कहीं कम नहीं होने दी। ऐक्टिंग विधा सावंत के किरदार में शबाना आजमी ने जान डाल दी है। वह इस फिल्म की सबसे बड़ी यूएसपी है। जूही चावला और दिव्या दत्ता का भी जवाब नहीं। दिव्या ने एक बार फिर अपनी काबिलियत साबित की। ऋषि कपूर ने अंत में आकर भी दर्शकों की खूब वाहवाही बटोरी है। क्यों देखें ऐसी बेहतरीन कहानी जो यकीनन आपको आपके स्कूल के किसी ना किसी टीचर की याद एक बार जरूर दिलाने का दम रखती है। ऐसी फिल्म आपको फैमिली के साथ देखनी चाहिए। साफ फिल्में कम ही बनती हैं। संगीत हम शिक्षा के और गुरु ब्रह्मा गानों का फिल्मांकन बेहतरीन किया गया है।  
__________________________
चंद्रमोहन शर्मा अगर हम बतौर डायरेक्टर बिजॉय नांबियार की बात करें तो बॉलिवुड में अपने करीब दस साल के करियर में उन्होंने सिर्फ दो ही फिल्में बनाई हैं, लेकिन बिजॉय ने अपनी इन दो फिल्मों में दर्शकों और क्रिटिक्स को यह तो बता ही दिया कि वह ग्लैमर इंडस्ट्री में बॉक्स ऑफिस की डिमांड पर फिल्म बनाने वाले डायरेक्टर्स से अलग हैं। जॉय के निर्देशन में बनी पिछली दोनों फिल्में 'शैतान' और 'डेविड' ने टिकट खिड़की पर बेशक अच्छा बिज़नस नहीं किया, लेकिन इन फिल्मों को देखने वाली क्लास ने जरूर बिजॉय की जमकर तारीफें की। शैतान और डेविड के बीच बतौर प्रड्यूसर बिजॉय की पिछली सस्पेंस-थ्रिलर फिल्म 'पिज्जा' बॉक्स ऑफिस पर औसत बिज़नस करने में कामयाब रही। बेशक वजीर फिल्म की शुरुआत जबर्दस्त है, कहानी की रफ्तार तेज और पूरी तरह से ट्रैक पर है, लेकिन सस्पेंस थ्रिलर फिल्म में दर्शकों को अगर एंड से पहले क्लाइमेक्स पता चल जाए तो यह यकीनन डायरेक्टर की कमजोरी है और ऐसा ही कुछ फिल्म के सेकंड पार्ट में नजर आता है। कहानी : दानिश अली (फरहान अख्तर) एक एटीएस अफसर हैं। अपनी खूबसूरत पत्नी रुहाना (अदिति राव हैदरी) और चार साल की बेटी नूरी के साथ खुशहाल जिंदगी जी रहा है। अचानक, एक दिन फैमिली के साथ जा रहे दानिश का सामना आतंकियों से हो जाता है, आतंकी दानिश पर गोलियों की बौछार कर देते हैं। इस एनकाउंटर में दानिश की बेटी नूरी बुरी तरह से घायल होने के बाद अस्पताल में दम तोड़ देती है। नूरी की मौत के बाद रुहाना भी अपनी बेटी की मौत के लिए दानिश को जिम्मेदार समझती है। इस घटना से दानिश पूरी तरह से टूट सा जाता है। इसी बीच एक दिन दानिश को आतंकियों के इसी गिरोह के गाजियाबाद छिपे होने की खबर मिलती है तो वह डिपार्टमेंट के परमिशन के बिना वहां पहुंचकर आतंकियों को मार डालता है। दानिश के आला अफसर उसे लंबी मेडिकल लीव पर भेज देते हैं। इस मुश्किल वक्त में एक दिन दानिश की मुलाकात वील चेयर पर लाइफ काट रहे पंडित ओंकार नाथ धर (अमिताभ बच्चन) से होती है। पंडित जी शतरंज के लाजवाब खिलाड़ी हैं। वील चेयर पर वक्त गुजार रहे पंडित जी घर में छोटे बच्चों को शतरंज सिखा कर अपना वक्त गुजारते हैं। शतरंज का यह स्कूल पंडित जी की बेटी नीना धर ने शुरू किया था, जो अचानक एक हादसे में मारी जाती हैं। पंडित जी को लगता है मिनिस्टर कुरैशी (मानव कौल) ने उनकी बेटी को मरवाया है। पंडित जी वील चेयर पर होने के बावजूद बेटी की हत्या का बदला लेने को बेताब हैं। कुछ मुलाकातों के बाद दानिश पंडित जी का साथ देने का वादा करता है। इस कहानी के साथ इसमें शतरंज का खेल भी चलता है जिसमें राजा है, वजीर है और उसके प्यादे भी मौजूद हैं। ऐक्टिंग : वजीर की सबसे बड़ी खासियत अमिताभ बच्चन और फरहान अख्तर की बेहतरीन ऐक्टिंग है। फिल्म के जिन सीन में भी यह दोनों नजर आए वहीं दर्शकों की रोचकता बढ़ जाती है, वहीं अमिताभ के किरदार में एक खामी भी नजर आई। फिल्म में उन्हें कश्मीरी पंडित दिखाया गया है, लेकिन उनका किरदार कहीं भी कश्मीरी पंडित होने का एहसास नहीं कराता। फरहान की पत्नी के किरदार में अदिति राव हैदरी ने अपने किरदार को ठीक-ठाक निभाया है। मानव कौल को फुटेज कम मिली, लेकिन इन दो दिग्गज कलाकारों के बीच में मानव अपनी मौजूदगी दर्ज कराते रहे। नील नितिन मुकेश अपने किरदार में फिट नजर आए। कैमियो किरदार निभा रहे जॉन अब्राहम अपने रोल में फिट लगे। डायरेक्शन : बतौर डायरेक्टर बिजॉय ने फिल्म की जबर्दस्त शुरूआत की, लेकिन इंटरवल के बाद ट्रैक से ऐसे भटके कि आखिर तक सही ट्रैक पर लौट नहीं पाए। यही वजह है कि इंटरवल तक यह वजीर दर्शकों को कहानी के साथ बांधे रखता है, लेकिन इंटरवल के बाद यह वजीर भी दूसरी बॉलिवुड थ्रिलर फिल्मों की तरह एक चालू मसाला फिल्म बनकर रह जाती है और यही बिजॉय की सबसे बड़ी कमजोरी है। हां, बिजॉय ने कहानी के दोनों अहम किरदारों पंडित जी और दानिश अली को कहीं कमजोर नहीं होने दिया। संगीत : फिल्म का एक गाना तेरे बिन पहले से म्यूजिक लवर्स की जुबां पर है। इस गाने का फिल्मांकन भी अच्छा बन पड़ा है। मौला, तू मेरे पास और खेल खेल में का फिल्मांकन ठीक-ठाक है। क्यों देखें : स्क्रीन पर अमिताभ बच्चन और फरहान अख्तर की गजब की केमिस्ट्री यकीनन आपको पसंद आएगी। अगर आप बिजॉय के निर्देशन में बनी फिल्में पंसद करते हैं तो एक बार वजीर देखी जा सकती है। वहीं मसाला, टोटली एंटरटेनमेंट की चाह में अलग थिएटर जा रहे हैं तो अपसेट होंगे। 
__________________________
चंद्रमोहन शर्मा  बाजीराव मस्तानी रिलीज होने से पहले ही इस फिल्म की चर्चा मीडिया में शुरू हो गई। दरअसल, ग्लैमर इंडस्ट्री में आज भंसाली की इमेज ऐसे चंद बेहतरीन फिल्म मेकर्स में की जाती है जो बॉक्स ऑफिस पर बिकाऊ मसालों के साथ कहीं भी समझौता नहीं करते वरना रितिक रोशन जैसे स्टार को स्टार्ट टू लॉस्ट व्हील चेयर पर बिठाकर गुजारिश बनाने की कल्पना तक इंडस्ट्री का दूसरा कोई नहीं कर सकता। इस बार भंसाली ने अपने बरसों पुराने एक सपने को सिल्वर स्क्रीन पर साकार किया है जो उन्होंने बारह तेरह साल पहले देखा था। हालात ऐेसे बने कि स्क्रिप्ट पर काम लगभग पूरा होने के बावजूद भंसाली को अपने इस सपने को साकार करने में इतना लंबा वक्त लग गया। फिल्म की मेकिंग, सेट्स और संवादों की तुलना बहुत पहले से के. आसिफ साहब की एवरग्रीन फिल्म मुगल ए आजम के साथ की जा रही थी। जिस तरह आसिफ साहब ने अपनी फिल्म के लीड किरदार शहजादा सलीम के माध्यम से शंहशाह अकबर प्यार का पैगाम पहुंचाया था वैसे ही भंसाली की इस फिल्म में यही काम पेशवा बाजीराव ने किया है। यकीनन यह भंसाली साहब का कमाल है कि उन्होंने मराठी कल्चर के साथ-साथ उस वक्त के माहौल को बेहतरीन ढंग से पर्दे पर उतारा है। बेशक इस फिल्म में आइना महल में फिल्माया एक गाना और कुछ संवाद आपको क्लासिक मुगल-ए-आजम की याद दिलाती है।  कहानी कहानी 1700 दौर की है जब मराठा साम्राज्य का महान योद्धा पेशवा बाजीराव बल्लाल (रणवीर सिंह) अपने साम्राज्य का चारों और विस्तार करने में लगा हुआ था, बाजीराव की शादी काशीबाई (प्रियंका चोपड़ा) से हुई है, काशीबाई की नजरों में बाजीराव जैसा दुनिया में दूसरा कोई और नहीं, सो वह खुद से कहीं ज्यादा बाजीराव को पसंद करती है। अपने साम्राज्य का विस्तार करने में लगातार बिजी बाजीराव युद्ध और रणभूमि में ही ज्यादा वक्त गुजारता है। इसी दौरान, एक दिन बाजीराव का सामना बुंदेलखंड महाराज छत्रसाल की बेटी मस्तानी (दीपिका पादुकोण) से होता है। मस्तानी बेहद सुंदर है, तलवारबाजी और युद्धकलाओं में उसकी महारत है। युद्ध के मैदान में मस्तानी बाजीराव से मदद लेने आई है ताकि अपने पिता के राज्य को आक्रमणकारियों से बचा सके। इसी युद्ध के दौरान मस्तानी और बाजीराव एक-दूसरे को चाहने लगते है, इसके बाद दोनों विवाह में भी बंध जाते हैं। बाजीराव हिंदू हैं और मस्तानी मुसलमान, ऐसे में दूसरे धर्म की लड़की के साथ बाजीराव की शादी उसकी पहली पत्नी काशीबाई (प्रियंका चोपड़ा) के अलावा मां राधाबाई (तन्वी आजमी), बहन भियुबाई (अनुजा गोखले) के अलावा उसके भाई चिमाजी अप्पा (वैभव) को मंजूर नहीं लेकिन सभी बाजीराव की खुशी के सामने खामोश है। ऐक्टिंग रणवीर को पेशवा के किरदार में देखकर सहज विश्वास नहीं होता है कि ग्लैमर इंडस्ट्री में कुछ अर्सा पहले ही करियर शुरू करने वाला एक हरफनमौला एक्टर इस कद्र बेहतरीन ऐक्टिंग भी कर सकता है। पेशवा के किरदार में रणबीर की एनर्जी और उनकी संवाद अदायगी का बदला अंदाज आपको यकीनन पसंद आएगा। मानना होगा रणवीर सिंह इस फिल्म का सबसे सशक्त पक्ष हैं, उनकी बेहतरीन ऐक्टिंग देखकर लगेगा रणबीर शूटिंग के दौरान इस किरदार में पूरी तरह से खो गए। पेशवा के किरदार के लिए उन्होंने मराठी लहजे पर जबर्दस्त मेहनत की है। मस्तानी के रोल में दीपिका सुंदर लगती है तो साथ ही हाथों में तलवार लिए दीपिका का दूसरा लुक उसके अभिनय को और निखारने का काम करता है। प्रियंका ने अपने किरदार को असरदार ढंग से निभाया है यकीनन काशीबाई का किरदार उनके करियर की चंद बेहतरीन भूमिकाओं में अपनी जगह बनाने का दम रखता है। बाजीराव की मां यानी आई साहब के किरदार में तन्वी आजमी ने ऐसा उम्दा सजीव दमदार अभिनय किया है जो लंबे अर्से तक याद रहेगा। ​  डायरेक्शन भंसाली ने अपनी इस फिल्म में आज के माहौल में ऐसा संदेश देने की अच्छी पहल की है जिसकी आज निहायत जरूरत है, यानी प्यार का कोई धर्म नहीं होता बस। वहीं भंसाली अपनी फिल्म को बेहतरीन महंगे सेट्स और हिंदी फिल्मों में कम ही नजर आने वाले दृश्यों के साथ दिखाने के लिए जाने जाते हैं। हम दिल दे चुके सनम में गुजराती कल्चर तो इस बार भंसाली ने अपनी इस फिल्म में महाराष्ट्रियन कल्चर को असरदार ढंग से पर्दे पर आकर्षक रंगों के साथ पेश किया है। भंसाली की तारीफ करनी होगी कि उन्होंने रणबीर सिंह से पेशवा बाजीराव के किरदार को पर्दे पर जीवंत कर दिखाया। संगीत इस फिल्म के लगभग सभी गाने रिलीज से पहले ही काफी लोकप्रिय हो चुके है। भंसाली ने फिल्मी पर्दे पर इन गानों को टोटली मराठी अंदाज में पेश किया है। इस फिल्म का गाना अलबेला साजन सलमान स्टारर फिल्म हम दिल दे चुके सनम के गाने की याद दिलाता है। क्यों देखें अगर आप संजय लीला भंसाली की फिल्मों के अलग कलेवर को पसंद करते हैं। रणवीर, दीपिका, प्रियंका चोपड़ा के फैन हैं, तो अपने इन तीनों चहेते स्टार्स को इस बार डिफरेंट लुक में देखने के लिए यह फिल्म जरूर देखें। ऐतिहासिक पृष्ठभूमि पर अब फिल्में बनने का ट्रेंड दम तोड़ रहा है ऐसे में हिस्ट्री बेस्ड फिल्मों के शौकीनों के लिए भी एक अच्छा ऑप्शन है। फिल्म बाजीराव मस्तानी का ट्रेलर देखने के लिए यहां क्लिक करें 
__________________________
चंद्रमोहन शर्मा आजकल फ्रैंचाइजी फिल्में बनाने का ट्रेंड चल निकला है। हॉलिवुड में यह ट्रेंड काफी कामयाब रहा तो अब बॉलिवुड में इस पर हाथ आजमाया जा रहा है। हेट स्टोरी सीरीज की यह तीसरी फिल्म है। इसमें पिछली फिल्मों की तरह एक नहीं बल्कि दो-दो हॉट ब्यूटी हैं। डायरेक्टर विशाल पांड्या ने फिल्म को थ्रिलर बनाने की अच्छी कोशिश की है। इसमें हर ऐसा मसाला परोसने की कोशिश की है, जो दर्शकों की उस क्लास को सिनेमाघरों तक खींचने का दम रखता है जो A सर्टिफिकेट फिल्मों में देखने की चाह लिए थिएटर तक जाते हैं। जरीन खान और डेजी शाह के कुछ बोल्ड सीन्स पर सेंसर की कैंची चली है, लेकिन सेंसर की मौजूदा प्रिव्यू पॉलिसी के चलते ऐसे सीन्स की आस दर्शकों को पहले से नहीं थी। कहानी: आदित्य दीवान (शरमन जोशी) कामयाब बिजनेसमैन है। उसकी खूबसूरत पत्नी सिया दीवान (जरीन खान) बिजनेस में हसबैंड के साथ खड़ी नजर आती है। आदित्य ने अपने बड़े भाई विक्रम (प्रियांशु चटर्जी) की मौत के बाद फैमिली का बिजनस संभाला है। अचानक एक दिन आदित्य को आउडी कार कोई अनजान शख्स गिफ्ट में देता है। कार पर लगे विजिटंग कार्ड को देखकर आदित्य कार गिफ्ट करने वाले शख्स के बारे में पता लगाता है। यह आउडी कार सौरव सिंघानिया (करण सिंह ग्रोवर) ने उसे गिफ्ट में दी है। सौरव, आदित्य और सिया को अपने बंगले पर डिनर के लिए बुलाकर उन्हें बिना ब्याज करोड़ों रुपये का कर्ज ऑफर करता है। सौरव इस मेहरबानी के बदले आदित्य की वाइफ सिया के साथ एक रात बिताने की इच्छा जताता है। आदित्य गुस्से में सिया के साथ उसके घर से चला जाता है। यहीं से सौरव आदित्य के बिजनस को तबाह करने पर आमादा हो जाता है। सौरव एक साजिश रचता है, जिसके चलते आदित्य अपनी सेक्रटरी काव्या (डेज़ी शाह) को ऑफिस से निकाल देता है। कुछ दिन बाद काव्या की लाश शहर से दूर मिलती है। सौरव कौन है और कहां से आया है। आदित्य को बरबाद करने पर वह क्यों तुला है यही इस फिल्म का सस्पेंस है। ऐक्टिंग: फिल्म के चार लीड किरदारों सिया, सौरव, काव्या और आदित्य की बात करें तो सभी ने अपने किरदार को जैसे कैमरे के सामने बस निभा भर दिया है। जरीन खान ने अपनी बेचारी वाली इमेज को तो तोड़ा है। पूरी फिल्म में जरीन के चेहरे का एक्सप्रेशन एक जैसा नजर आता है। आदित्य दीवान के किरदार के लिए शरमन जोशी को लेने की मजबूरी समझ से परे है। इस फिल्म में अरबपति बिजनसमैन का किरदार निभा रहे शरमन किसी सीन में टॉप बिजनेसमैन नहीं लगे। करण सिंह ग्रोवर रोबीले चेहरे और बॉडी के दम पर पूरी फिल्म में शरमन पर हावी नजर आए।  डायरेक्शन: विक्रम भट्ट की कहानी को विशाल ने हॉट सीन्स और सस्पेंस का तड़का लगाकर पेश करने की कोशिश की है। कहानी के बीच-बीच में, जरीन और डेजी के बोल्ड सीन्स के साथ-साथ आइटम नंबर टाइप गानों की मौजूदगी दर्शकों को कुछ हद तक फिल्म के साथ बांधने में कामयाब है, लेकिन विशाल पूरी फिल्म में किसी भी कलाकार से अच्छी एक्टिंग तो दूर औसत एक्टिंग भी नहीं करवा पाए। संगीत: फिल्म का संगीत यकीनन फिल्म का प्लस पॉइंट है। खासतौर पर 'तुम्हें अपना बनाने की' और 'वजह तुम हो' गाने म्यूजिक लवर्स में पहले से हिट हैं। क्यों देखें: अगर आप हॉट, सेक्सी के साथ-साथ रिवेंज-ड्रामा-थ्रिलर फिल्मों के शौकीन हैं तो एकबार देख सकते हैं। साफ-सुथरी, एंटरटेनर फिल्मों के शौकीन हैं तो आप हेट स्टोरी को पचा नहीं पाएंगे। 
__________________________
 चंद्रमोहन शर्मा बरसों पहले शुरू हुए रीयल लाइफ कपल पर बनने वाली फिल्मों के हिट होने के ट्रेंड को बॉलिवुड के यंग मेकर्स एकबार फिर कैश करना चाहते हैं। इस रेस में यकीनन इम्तियाज अली पहले ही शामिल हो चुके हैं। करियर के शुरुआती दौर में इम्तियाज ने ऐसा एक्सपेरिमेंट करीना कपूर और शाहिद कपूर को लेकर 'जब वी मेट' में किया और फिल्म बॉक्स आफिस पर सुपरहिट रही। अब एक बार फिर इम्तियाज ने रणबीर कपूर और दीपिका पादुकोण को लेकर तमाशा बनाई। हालांकि जहां जब वी मेट के बाद करीना और शाहिद का ब्रेकअप हो गया, वहीं ब्रेकअप के बाद दीपिका और रणबीर दूसरी बार एक साथ आए हैं। इम्तियाज की इस फिल्म ने उन्हें ऐसे मिलाया कि प्रमोशन के दौरान दोनों ने ट्रेन में नाइट जर्नी तक की। बेशक रीयल कपल को लेकर बनी फिल्मों का अच्छा क्रेज बनता है, लेकिन यह हर फिल्म के हिट होने की गारंटी नहीं। वैसे इम्तियाज की इस फिल्म की लीड जोड़ी 'ये जवानी है दीवानी' में धमाल मचा चुकी है। हालांकि यह जोड़ी बैक टु बैक दूसरी हिट दे पाएगी, इतना दमखम इस फिल्म में कम नजर आता है। हां दीपिका-रणबीर की जोड़ी की दमदार केमिस्ट्रिी इनके फैंस के लिए यकीनन पैसा वसूल है। फिल्म और टीवी की खबरें सीधें पढ़ें अपने फेसबुक पर, लाइक करें NBT Movies कहानी : तारा माहेश्वरी (दीपिका पादुकोण) फ्रांस के द्वीप कोर्सिका में मुश्किल में है। तारा का सारा सामान और पासपोर्ट चोरी हो चुका है। इस मुश्किल के वक्त उसकी मुलाकात वेद वर्धन (रणबीर कपूर) से होती है। वेद अपने पिता (जावेद शेख) के सपनों को पूरा करने के लिए अपने ख्वाब को दफन करके इंजीनियर तो बन गया, लेकिन दिल से वेद कुछ और ही बनना चाहता है। यही वजह है कि वह लाइफ को अपने ढंग से एन्जॉय करने के लिए कोर्सिका पहुंचा है। यहीं पर तारा और वेद एक टूर प्लान करते हैं। टूर पर निकलने से पहले वेद और तारा के बीच तय होता है कि दोनों अपनी असली पहचान एक-दूसरे को नहीं बताएंगे। इस टूर के बाद दोनों अपने-अपने शहर लौट जाते हैं। हालांकि लौटने के बाद तारा को पता चलता है कि उसे वेद उर्फ डॉन से प्यार हो चुका है। दिल्ली ट्रांसफर होने पर तारा उसी बार में पहुंचती है, जहां वेद भी अक्सर जाया करता है। हालांकि वेद कोर्सिका से लौटने के बाद दोबारा अपनी पुरानी दुनिया में लौट चुका है और मशीनी जिंदगी जीने लगा है। इस बार वेद से मिलने के बाद तारा को लगता है यह वेद वह नहीं जिसे वह कोर्सिका में मिली थी। इसके बाद दोनों ब्रेकअप कर लेते हैं। क्या वेद खुद को पहचान पाएगा और क्या वेद और तारा दोबारा मिल पाएंगे, यही कहानी तमाशा दिखाने की कोशिश करती है। ऐक्टिंग : दीपिका ने एकबार फिर बेहतरीन ऐक्टिंग की है। तारा के किरदार की मस्ती और बाद में उसके अंदर के दर्द को दीपिका ने अपने अभिनय से जीवंत कर दिखाया है। रणबीर कपूर के किरदार में शेड तो कई हैं, लेकिन इंटरवल के बाद रणबीर कई सीन्स में ओवर ऐक्टिंग के शिकार रहे। अन्य कलाकारों में पीयूष मिश्रा और कम फुटेज के बावजूद जावेद शेख अपनी पहचान छोड़ने में कामयाब रहे।  डायरेक्शन : इस बार इम्तियाज अली ने अपनी कहानी के लीड किरदारों को लिखा तो बेहद दमदार, लेकिन फिल्म की फाइनल स्क्रिप्ट के वक्त कुछ नया करने के चक्कर में ऐसे उलझे कि कहानी बेवजह लंबी होती गई। कमजोर स्क्रिप्ट के अलावा कहानी को आगे बढ़ाने के लिए बार-बार फ्लैश बैक सीन्स का प्रयोग कहानी की पहले से सुस्त रफ्तार को और धीमा करने का काम करता है। संगीत : फिल्म का संगीत पहले ही युवाओं में हिट है। अगर कहा जाए तो कमजोर स्क्रिप्ट के बावजूद फिल्म का संगीत दर्शकों को कहानी और किरदारों के साथ जोड़ने में सफल है तो यह गलत नहीं होगा। 'मटरगश्ती', 'हीर' और 'अगर तुम साथ हो' गाने पहले से हिट हैं। ए आर रहमान और गीतकार इरशाद कामिल की जोड़ी ने यकीनन बेहतरीन काम किया है।  क्यों देखें : रणबीर और दीपिका के फैन हैं तो इसबार इनके बीच की बेहतरीन केमिस्ट्री आपको अच्छी लगेगी। खूबसूरत विदेशी लोकेशन, दमदार म्यूजिक और इम्तियाज अली का नाम फिल्म की यूएसपी है। वहीं कमजोर स्क्रिप्ट फिल्म का माइनस पॉइंट। फिल्म तमाशा, युवा पीढ़ी को अपनी ओर खींचने का दम रखती है। लेकिन ऐसा 'तमाशा' फैमिली क्लास की कसौटी पर शायद खरा उतरने का दम नहीं रखता। 
__________________________
चंद्रमोहन शर्मा ऐक्टर और डायरेक्टर रजत कपूर की बॉलिवुड में अलग इमेज बनी हुई है। विनय पाठक और रजत कपूर की जोड़ी ने बॉक्स ऑफिस पर 'भेजा फ्राई' जैसी सीमित बजट में कई फिल्में भी बनाईं, जिन्हें पब्लिक और क्रिटिक्स का अच्छा रिस्पॉन्स भी मिला। इस शुक्रवार को रिलीज हो रही रजत स्टारर इस फिल्म में उनके साथ ग्लैमर इंडस्ट्री में अपनी कुछ अलग पहचान बना चुकीं कई ऐक्ट्रेस हैं, लेकिन स्टार्ट टू लास्ट तक फिल्म रजत कपूर के किरदार के आस-पास ही घूमती रहती है। करीब डेढ़ घंटे की इस फिल्म के लिए ग्यारह डायरेक्टरों ने अपनी अलग-अलग कहानी पर काम किया, लेकिन स्क्रिप्ट के नजरिए से फिल्म बिखरी नजर आती है। फिल्म के किरदारों का कहीं कोई सामंजस्य नहीं बन पाता और हर दस बारह मिनट में कहानी में एक नया ऐसा टर्न आता है जो समझ से परे लगता है। कई डायरेक्टर्स ने अपने-अपने हिस्से को बेहद बोल्ड बनाने की कोशिश तो की, लेकिन इसमें नाकामयाब रहे। कहानी : किशन (रजत कपूर) लीक से हटकर अलग टाइप की फिल्में बनाने वाला ऐसा फिल्मकार है, जिसकी जिंदगी में कई महिलाएं आती हैं। वह अब तक करीब पंद्रह-बीस फिल्म बना चुका है, लेकिन उसकी दर्शकों और ट्रेड में अभी तक खास पहचान नहीं बन पाई है। किशन खुद को के कहलाना ज्यादा पंसद करता है। अपनी लाइफ में आने वाली नई लड़की को वह अपना इतना ही परिचय देता है। के को लाइफ में सच्चा प्यार भी हो चुका है। रिजा (राधिका आप्टे) के साथ के ने अपनी लाइफ के बेहतरीन कई साल गुजारे हैं, लेकिन उसके बाद उसे पिछली जिंदगी की उन कड़वी यादों ने परेशान करना शुरू कर दिया जब वह अपनी पहचान बनाने के लिए स्ट्रगल कर रहा था। इस दौर में रजत अपनी अगली फिल्म के लिए हर बार नई कहानी पर काम शुरू करता, लेकिन उसके साथ कई तरह की ऐसी घटनाएं घटती हैं कि अपनी फिल्म की लीड ऐक्ट्रेस के लिए उसकी भागदौड़ उतनी ही ज्यादा बढ़ जाती है। के को तो तलाश थी अपनी नई अलग कहानी के लिए नए चेहरे की, लेकिन उसकी अपनी जिंदगी ही अब तक बिखर कर ऐसे मोड़ पर चुकी थी जहां उसे आगे का कुछ नहीं सूझ रहा है। ऐक्टिंग : के यानी किशन के किरदार में रजत कपूर एकबार उसी लुक में नजर आए, जिसमें आप उन्हें पहले भी कई बार देख चुके हैं, लेकिन रजत ने अपने किरदार की डिमांड के मुताबिक काम जरूर किया। महिला कलाकारों की लंबी भीड़ में स्वरा भास्कर और राधिका आप्टे अपनी पहचान साबित करने में कामयाब रहीं। डायरेक्शन : इस फिल्म के साथ एक दो नहीं, कई यंग डायरेक्टरों के नाम जुड़े हैं। यही वजह है कहानी में कई ऐसे टर्न हैं जो समझ से परे हैं। ऐसा लगता है डायरेक्शन टीम ने पहले से अपनी इस फिल्म को मल्टिप्लेक्स कल्चर की ऐसी फिल्म बनाने का फैसला कर लिया था जो कुछ नया और बॉलिवुड फिल्मों से टोटली डिफरेंट देखने की चाह में थिऐटर का रुख करते हैं, लेकिन कई डायरेक्टर्स ने अपनी-अपनी कहानी को बेहतरीन कैमरा एंगल के साथ शूट किया। फिल्म के कई सीन्स में कैमरा इस फिल्म का हीरो बन जाता है। संगीत : फिल्म के बैकग्राउंड में गाने हैं, लेकिन न तो इनकी जरूरत कहानी में कहीं थी और न ही इनमें दम है कि आप हॉल से बाहर आने के बाद इन गानों का पहला अंतरा भी याद रख पाएं। क्यों देखें : अगर हिंग्लिश कल्चर में बनी कुछ ज्यादा बोल्ड और अलग टाइप की फिल्मों को देखने का आपको जुनून है या रजत कपूर, स्वरा और राधिका आप्टे के पक्के फैन हैं तभी देखने जाएं। 
__________________________
चंद्रमोहन शर्मा ​करीब चार साल पहले यंग डायरेक्टर लव रंजन के निर्देशन में बनी प्यार का पंचनामा रिलीज हुई तो पहले दिन की बॉक्स ओपनिंग बेहद कमजोर रही। लेकिन क्रिटिक्स रिव्यू आने के बाद यंगस्टर्स ने इस फिल्म को हाथोंहाथ लिया। बाद में यह फिल्म 2011 की बेहतरीन फिल्मों की लिस्ट में शामिल हुई। बॉक्स आफिस पर जबर्दस्त कलेक्शन मिला। पिछली फिल्म इंटरवल के बाद कुछ सीरियस रही थी लेकिन इस बार स्टार्ट टु ऐंड लाइट कॉमिडी में पेश किया। ऐसा लगता है सेंसर ने अडल्ट सर्टिफिकेट देने से पहले भी कई सीन्स में कैंची चलाई है। फिल्म में बार-बार ‘बीप’ की आवाज सुनाई देगी।   कहानी कहानी तीन दोस्तों तीन अंशुल गोगो (कार्तिक आर्यन), सिद्धार्थ उर्फ चौका (सनी सिंह) और तरुण उर्फ ठाकुर (ओंकार कपूर) के आसपास घूमती है। बड़ी कॉरपोरेट कंपनियों में तीनों अच्छी सैलरी वाली जॉब कर करते हैं। फैमिली से दूर दिल्ली के पॉश एरिया में तीनों एक आलीशान फ्लैट में साथ रहते हैं। इन तीनों को तलाश है सच्चे प्यार और अपने लिए लाइफ पार्टनर की, सो तीनों के बीच अक्सर इसी बात को लेकर बहस होती रहती है कब किसकी लाइफ में खूबसूरत लड़की की एंट्री होगी। अचानक इन तीनों की लाइफ में रुचिका उर्फ चीकू (नुसरत भरूचा), सुप्रिया (सोनाली सहगल) और कुसुम (इशिता शर्मा) आती हैं। तीनों को लगता है अब उनकी लाइफ भी मस्ती औैर रोमांस के साथ गुजरने वाली है। कुसुम पर अपना दिल हार चुके ठाकुर साहब का क्रेडिट कार्ड उसकी फरमाइशें पूरी करने में ब्लॉक हो जाता है। चौका जब सुप्रिया को अपनी पत्नी बनाने का सपना लिए उसके घर पहुंचता है उसके पापा, रंधावा साहब (शरत सक्सेना) और मम्मी को एक ऐसा फ्री का नौकर मिल जाता है जो उनके किचन में गैस सिलेंडर पहुंचाने के साथ सुप्रिया की मम्मी को शॉपिंग कराने के काम में बिजी हो जाता है। रुचिका यानी चीकू से मिलने के बाद अंशुल को लगता है उसे अपने सपनों की रानी मिल गई, दिनभर चीकू के नखरे उठाने में लगे गोगो को उस वक्त जबर्दस्त झटका लगता है जब चीकू के बचपन का एक दोस्त उसकी जिदंगी में लौटता है। यहां देखें प्यार का पंचनामा 2 का ट्रेलर ऐक्टिंग फिल्म की तीनों लीड जोड़ियों में नजर आए सभी स्टार्स ने बेहतरीन परफॉर्म किया है। तारीफ करनी होगी कार्तिक आर्यन की जिन्होंने एकबार फिर साबित किया की ऐक्टिंग की एबीसी से लेकर एक्स वाई जेड तक की उन्हें समझ है। गोगो पर फिल्माया एक लंबा संवाद हॉल में बैठे दर्शकों को तालियां बजाने के लिए मजबूर करता है। गोगो के किरदार में कार्तिक ने बेस्ट परफॉर्मेस दी है। डायरेक्शन लव रंजन ने ऐसी स्क्रिप्ट पर अच्छा काम किया है जो बेचारे बैचलर्स के दर्द को उजागर करती है। सीक्वल को बनने में चार साल का वक्त लगा, ऐसा लगता है इस बीच रंजन ने लड़कियों की पसंद और उनके मूड पर अच्छी रिसर्च की है। इस बार किरदारों के नाम ज्यादा कैची हैं। संगीत : पिछली फिल्म का ट्रैक इस फिल्म में भी बैकग्रांउड में सुनाई देता है, अगर गाने कम कर दिए जाते तो फिल्म की रफ़्तार ज्यादा तेज हो सकती थी। क्यों देखें : अगर आप किसी रिलेशनशिप में हैं या फिर मैरिड हैं तो यह फिल्म आपके लिए है। यूथ को यह काफी पसंद आने वाली है। सभी कलाकारों की बेहतरीन एक्टिंग फिल्म की यूएसपी है। फिल्म अडल्ट है। साफ सुथरी फिल्में देखने वालों की कसौटी पर खरी नहीं उतरेगी। 
__________________________
चंद्रमोहन शर्मा संजय गुप्ता बॉलिवुड के उन डायरेक्टर्स में शामिल हैं जिनकी ज्यादातर फिल्में किसी न किसी विदेशी फिल्म का रीमेक होती हैं, या कहानी उस फिल्म से पूरी तरह से प्रेरित होती है। अर्से से वह सस्पेंस, थ्रिलर, एक्शन व मसाला फिल्में बनाते आए हैं। इसी कड़ी में 'जज्बा' भी आती है। 'जज्बा' आठ साल पहले रिलीज हुई साउथ कोरिया की फिल्म 'सेवन डेज' की रीमेक है। इस फिल्म के साथ ऐश्वर्या राय बच्चन का नाम भी जुड़ा है, जो हिंदी फिल्मों में पांच साल बाद लौटी हैं। संजय गुप्ता की 'कांटे', 'जिंदा' और 'शूटआउट ऐट लोखंडवाला' स्टाइल में बनी 'जज्बा' भी उसी स्टाइल में बनी ऐसी थ्रिलर फिल्म है, जो अंत तक बांधती तो जरूर है। लेकिन अगर आप इस फिल्म में कुछ नयापन देखने की चाह में हॉल में जाएंगे, तो यकीनन अपसेट होंगे।  कहानी : अनुराधा वर्मा (ऐश्वर्या राय) ऐसी हाई-प्रोफाइल वकील है, जो सिर्फ उन्हीं के केस लड़ती है जो उसकी भारी-भरकम फीस अदा कर सके। उसे इससे कोई लेना-देना नहीं कि वह किस मुजरिम का केस लड़कर उसे कोर्ट से बरी करा रही है। योहान (इरफान खान) अनुराधा का स्कूल टाइम से दोस्त है। योहान अब क्राइम ब्रांच में इंस्पेक्टर है। योहान एक विभागीय जांच में ऐसा फंसता है कि उसे इससे निकलने के लिए अपने आला अफसरों को डेढ़ करोड़ रुपये की घूस देने की नौबत आ जाती है। योहान चाहता है कि अनुराधा उसका केस लड़े, लेकिन उसके पास टाइम नहीं है। इसी बीच अचानक एक दिन अनुराधा की बेटी सनाया (सारा अर्जुन) का अपहरण हो जाता है। किडनैपर उसे अपनी बेटी को बचाने के लिए नियाज शेख (चंदन राय सान्याल) को जेल से छुड़ाने के लिए कहता है। अनुराधा अब चाहती है पुलिस उसकी बेटी के मामले में ज्यादा कुछ न करे। इसकी बड़ी वजह किडनैपर द्वारा उस पर हर वक्त नजर रखना भी है। अनुराधा जब केस की जांच शुरू करती है तो उसे पता चलता है नियाज ने सिया (प्रिया बैनर्जी) का रेप करने के बाद उसकी हत्या कर दी थी। उस वक्त इंस्पेक्टर योहान ने ही इस केस की जांच की और नियाज को अदालत ने मुजरिम पाकर सजा भी सुना दी थी। योहान को जब सनाया के अपहरण की खबर मिलती है तो वह अनुराधा की मदद करने का फैसला करता है। ऐक्टिंग : एक मां और लॉयर के रोल में ऐश ने अच्छी एक्टिंग की है। उनके कमबैक के लिए यह फिल्म अच्छा प्लैटफॉर्म रही, पर कुछ सीन्स में वह ओवरएक्टिंग की शिकार रही हैं। इरफान का किरदार और उनकी बेहतरीन एक्टिंग के साथ-साथ उनके डायलॉग इस फिल्म की सबसे बडी यूएसपी हैं। योहान के किरदार में इरफान खूब जमे हैं, वहीं कुछ सीन्स में उनका किरदार सिंघम और चुलबुल पांडे की याद दिलाता है। लंबे अर्से बाद स्क्रीन पर नजर आईं शबाना आजमी ने भी बेहतरीन ऐक्टिंग की है। जैकी श्रॉफ एक टिपिकल विलन नजर आए, तो अतुल कुलकर्णी अपने रोल में फिट हैं। यहां देखिए: ऐश्वर्या की फिल्म जज्बा का ऑफिशल ट्रेलर डायरेक्शन : संजय गुप्ता की तारीफ करनी होगी कि उन्होंने फिल्म को कहीं भी धीमा नहीं पड़ने दिया। शुरू से अंत तक संजय ने इस फिल्म को एक अनसुलझे केस की तहकीकात की तरह पेश किया है। इंटरवल के बाद कहानी ट्रैक से कुछ भटकने लगती है, लेकिन क्लाइमेक्स में संजय ने सब कुछ अच्छी तरह से हैंडल कर लिया है। फिल्म का कैमरा वर्क भी इसका सबसे जानदार पक्ष है। संगीत : फिल्म की कहानी में इसकी जरा-भी गुंजाइश नहीं थी, ऐसे में कोई भी गाना आपको हॉल से बाहर आने के बाद याद नहीं रह पाता। क्यों देंखें : इरफान खान का लाजवाब अभिनय, अंत तक बांधते सस्पेंस के साथ अर्से बाद ऐश्वर्या राय की बढ़िया कमबैक मूवी। 
__________________________

__________________________
জঙ্গি হটাতে যুদ্ধের ডাক দিয়েছিলেন আগেই। এ বার পশ্চিম এশিয়ায় শান্তি স্থাপনের জন্য যত দূর সম্ভব চেষ্টা করবেন বলে আশ্বাস দিলেন মার্কিন প্রেসিডেন্ট ডোনাল্ড ট্রাম্প। গত তিন বছরে একটি বারের জন্যও এক টেবিলে বসেনি ইজরায়েল-প্যালেস্তাইন। সন্ধি নিয়ে একটাও কথা হয়নি যুযুধান দুই দেশে। ট্রাম্প তবু শান্তি ফেরাতেই জেরুজালেম থেকে আজ সরাসরি পা রাখলেন বেথলেহেমে। বিষয়টা যে কঠিন, তা মেনে নিয়েই। গত কাল এ নিয়ে ইজরায়েলি প্রধানমন্ত্রী বেঞ্জামিন নেতানিয়াহুর সঙ্গে এক প্রস্ত কথা হয় তাঁর। নেতানিয়াহুর তরফে সাড়া মিলতেই উৎসাহী ট্রাম্প আজ পৌঁছে যান ইজরায়েল অধিকৃত ওয়েস্ট ব্যাঙ্কে। গাড়িতে পাক্কা কুড়ি মিনিটের রাস্তা। মাঝখানে পেরিয়ে আসেন দু’দেশের মাঝের বহু বিতর্কিত ‘বিচ্ছেদের দেওয়াল’। মার্কিন প্রেসিডেন্টের এই সফর ঘিরে প্যালেস্তাইনিদের একাংশ বিক্ষোভ শুরু করেছেন গাজা আর ওয়েস্ট ব্যাঙ্কে। তবু বেথলেহেমে ট্রাম্পের গাড়ি ঢুকতেই চোখে পড়ল পোস্টার— ‘‘শান্তির দূতকে স্বাগত জানাচ্ছে শান্তির শহর।’’ তা হলে কি প্যালেস্তাইনও রাজি? সরাসরি কেউ মুখ না খুললেও, তেমনটাই মনে করছেন কূটনীতিকরা। সাংবাদিকদের প্রশ্নের উত্তরে ট্রাম্পের সফরসঙ্গী মার্কিন বিদেশসচিব রেক্স টিলারসনও জানালেন, মধ্যস্থতাকারী আমেরিকাতে টেবিলে রেখেই পরে কখনও আলোচনায় বসতে পারে দুই দেশ। বেথলেহেমে ট্রাম্প দেখা করেন প্যালেস্তাইনি রাষ্ট্রপ্রধান মাহমুদ আব্বাসের সঙ্গে। মার্কিন প্রেসিডেন্টের এই সফরের উদ্দেশ্যকে ‘মহান’ বলে উল্লেখ করেছেন আব্বাস। নেতানিয়াহু কাল বলেছিলেন, ‘‘পশ্চিম এশিয়ায় শান্তি চেয়ে ট্রাম্প যে বার্তা দিয়েছেন, আমরাও তার অংশীদার হতে রাজি। চাইব এই অঞ্চলে তাঁর প্রথম সফর শান্তিস্থাপনের ক্ষেত্রে মাইলফলক হয়ে থাকুক।’’ আজ আব্বাসের কথাতেও সন্ধিতে সায় দেওয়ার সুর।
__________________________
রবিবার ফিলিপিন্সের ম্যানিলায় পোপ ফ্রান্সিসের বক্তৃতামঞ্চের সামনে দাঁড়িয়ে হাপুস নয়নে কাঁদতে কাঁদতে মেয়েটির প্রশ্ন, “আমার মতো মেয়েদের কেন দেহ ব্যবসায় নামানো হয়? ঈশ্বর কেন এটা হতে দিচ্ছে? আমরা তো কোনও পাপ করিনি!” খুদের প্রশ্নের উত্তর দিতে পারেননি পোপ। তবে জড়িয়ে ধরেছেন তাঁকে। তৈরি করে আনা বক্তৃতার খসড়া পাশে সরিয়ে রেখে বলেছেন, “আমরা যখন এ ভাবে কাঁদতে পারব, শুধু তখনই তোমার প্রশ্নের কাছাকাছি পৌঁছব। বাস্তবের কিছু ঘটনা আমরা তখনই দেখতে পাই, যখন চোখের জলে দৃষ্টি পরিষ্কার হয়।” গ্লাইজেলা পালোমার নামে ওই কিশোরীকে বছর খানেক আগে রাস্তা থেকে তুলে এনে আশ্রয় দেন গির্জার স্বেচ্ছ্বাসেবীরা। আজ, পোপের সঙ্গে সভামঞ্চে কথা বলতে ওঠে গির্জায় আশ্রয়ে থাকা চার পথশিশু। তাদের সঙ্গেই ছিল গ্লাইজেলা। গ্লাইজেলা জানিয়েছে, তাদের মতো অনেক বাচ্চাকেই মাদক বা দেহ ব্যবসার মতো ঘটনার সাক্ষী থাকতে হয়। ইংরেজি ছেড়ে খুদের সঙ্গে স্প্যানিশ ভাষাতেই কথা বলেন পোপ। বলেন, “একমাত্র এই মেয়েটিই এমন একটা প্রশ্ন করেছে, যার কোনও জবাব দেওয়া যায় না। ও নিজের প্রশ্নটা ভাষায় প্রকাশও করতে পারেনি, কান্নাতেই কথা বলেছে।” এর পর ম্যানিলার ক্যাথলিক বিশ্ববিদ্যালয় প্রাঙ্গণে দাঁড়িয়েই পোপ বলেন, “আমাদের আজকের সমাজে মেয়েদের অনেক কথা বলার আছে। অনেক সময়েই আমরা বড্ড পুরুষতান্ত্রিক হয়ে থাকি।” তাঁর কথায় বার বার উঠে আসে মহিলাদের প্রসঙ্গ। তাঁদের বাক্স্বাধীনতা, তাঁদের জীবনদর্শনের কথা বলতে বলতে পোপ মনে করিয়ে দেন, তাঁর সভামঞ্চ ঘিরে থাকা মানুষের ভিড়েও মহিলাদের উপস্থিতি চোখে পড়ার মতো কম! ধর্মগুরুর কথায় ভিড়ের মধ্যে হাসির রোল ওঠে। পোপ জানান, “মহিলারা অন্য ভাবে দুনিয়াটাকে দেখতে পারেন। মহিলারাই এমন প্রশ্ন তুলতে পারেন, যা পুরুষদের বোধগম্যই হয় না অনেক সময়।” পোপের কথায় হাততালিতে ফেটে পড়ে সভাপ্রাঙ্গণ। তিনি আরও বলেন, চার জন পুরুষের পাশে দাঁড়িয়ে গ্লাইজেলা যে প্রশ্ন তুলতে পেরেছে, তা আর কেউ পারেনি। কেউ প্রশ্ন করেনি, ঈশ্বর কেন শিশুদের বাবা-মার থেকে ব্রাত্য করেন? পোপ মহিলাদের অধিকার এবং দৃষ্টিভঙ্গি নিয়ে প্রশ্ন করলেও ক্যাথলিক গির্জা এখনও মহিলাদের যাজক হওয়ার অধিকার দেয় না। এ নিয়ে অবশ্য কোনও মন্তব্য করেননি পোপ। জানিয়েছেন, তিনি চাইছেন, ভ্যাটিক্যানে যাতে আরও বেশি সংখ্যক মহিলা কর্মী এবং সন্ন্যাসিনীকে নিয়োগ করা হয়। তাঁর বক্তৃতা শুনতে এত মানুষের মধ্যে মহিলাদের সংখ্যা যে কম, তা আরও একবার মনে করিয়ে দিয়ে ভাষণ শেষ করেন পোপ। তবে ম্যানিলার কাছে তিনি একটি প্রতিশ্রুতিও চেয়েছেন। বলেছেন, “পরের পোপ এখানে এসে যেন ভিড়ের মধ্যে আরও বেশি মহিলাদের দেখতে পান!”
__________________________
প্রিয় অভিনেতা পল ওয়াকারকে শ্রদ্ধা জানাতে স্মরণসভায় হাজির হন অগুনতি ভক্ত। ক্যালিফোর্নিয়ার সান্টা ক্লারিটায় ২০ নভেম্বর ‘ফাস্ট অ্যান্ড ফিউরিয়াস’-খ্যাত পলের গাড়ি বিদ্যুতের খুঁটিতে ধাক্কা মারে। গাড়িতে আগুন লেগে যায়। পুড়ে মৃত্যু হয় পল ও তাঁর সঙ্গীর। সোমবার ওই দুর্ঘটনাস্থলেই স্মরণসভার আয়োজন করা হয়েছিল।
__________________________
আগামী সপ্তাহে সুইডেন ও ব্রিটেন সফরে আসছেন প্রধানমন্ত্রী নরেন্দ্র মোদী। বিভিন্ন দেশের রাষ্ট্রপ্রধানের সঙ্গে আনুষ্ঠানিক ও ঘরোয়া বৈঠক হবে। পারস্পরিক বেআইনি অভিবাসী প্রত্যর্পণ নিয়ে ব্রিটেনের সঙ্গে সমঝোতাপত্র (মউ) সইয়ের ব্যাপারেও খানিকটা অগ্রগতিও হতে পারে। আজই নয়াদিল্লিতে মোদী মন্ত্রিসভা এ ব্যাপারে সম্মতি জানিয়েছে। তবে এর পাশাপাশি এ বারের সফরেও মোদীর নজর মূলত অনাবাসী ভারতীয়দের দিকে। বিদেশ সফরে গেলেই নিয়ম করে যাঁদের কাছে হাজির হন তিনি। এ বারেও তার ব্যতিক্রম হচ্ছে না। তবে কিছুটা তফাত আছে। গত কয়েক বছরে নিউ ইয়র্ক, সিডনি, সাংহাই, সিঙ্গাপুর, আবু ধাবি, বাহরাইন, জোহানেসবার্গ, এমনকী এই লন্ডনে যেমন বিশাল ভিড় টেনে বক্তৃতা করেছেন প্রধানমন্ত্রী, এ বারে তেমনটি হচ্ছে না। লন্ডনে কমনওয়েলথের ৫৩টি দেশের শীর্ষবৈঠক ১৮ ও ১৯ তারিখ। তার আগে সোমবার মোদী প্রথমে যাবেন স্টকহলমে। সেখানে একটি বিশ্ববিদ্যালয়ের প্রেক্ষাগৃহে তাঁর বক্তৃতা শুনতে আসার কথা ১,১০০ অনাবাসীর। পরের দিন লন্ডনে ২,০০০ অনাবাসীর সঙ্গে নরেন্দ্র মোদী কথা বলবেন প্রশ্নোত্তরের ধাঁচে। বিজেপি সূত্রে বলা হচ্ছে, বড় সভা জলুস হারিয়েছে। তাই ওয়েম্বলি স্টেডিয়ামের মতো বড় সমাবেশ নয়, মোদী নিজেই চাইছেন এ বারে একটু অন্য ভাবে হোক— ‘ভারত কি বাত, সবকে সাথ’। বিদেশনীতি থেকে জিএসটি, নানা প্রশ্ন উঠবে সেখানে। ইন্টারনেট-টিভিতে তা সরাসরি দেখানো হবে। ভারতীয় কূটনীতিকরা জানাচ্ছেন, মোদীর এই সফরে ব্রিটেনের সঙ্গে দ্বিপাক্ষিক সম্পর্কে যে বড় কোনও পরিবর্তন হতে যাচ্ছে, এমনটা নয়। ব্রেক্সিটের জটই এখনও কাটিয়ে উঠতে পারেনি ব্রিটেন। কমনওয়েলথভুক্ত দেশগুলির সঙ্গে ভবিষ্যৎ দ্বিপাক্ষিক সম্পর্ক কেমন কী দাঁড়াবে, এখনই তা ছকে ফেলাটা কার্যত সম্ভবই নয় টেরেসা মে সরকারের পক্ষে। ভারতের তরফেও তাই বেশি কিছু আশা করা হচ্ছে না। ব্রিটেনের সঙ্গে অবাধ বাণিজ্যের বিষয়টিকে আপাতত অগ্রাধিকারের তালিকাতেই রাখছে না নয়াদিল্লি। তা ছাড়া, চিনা ছাত্রদের জন্য ভিসা ব্যবস্থা শিথিল করলেও ভারতের ক্ষেত্রে ব্রিটেন তা করেনি। এটা মোটেই ভাল ভাবে নেয়নি নয়াদিল্লি। প্রশ্ন রয়েছে কমনওয়েলথের প্রাসঙ্গিকতা নিয়েও। অনেকেই মনে করেন, এটাকে নিজেদের এক সময়ের উপনিবেশগুলির মাথায় থাকার ব্রিটিশ চেষ্টা বলে মনে করেন। মরিশাসের নেতৃত্বে কমনওয়েলথেরই ৩৩টি দেশ ব্রিটেনকে তার অতীত দুষ্কর্মের জন্য আন্তর্জাতিক আদালতের কাঠগড়ায় তুলতে চায়। আজ তো ব্রিটেনের লেবার পার্টিই দাবি তুলেছে, ঐতিহাসিক ভুলগুলির জন্য ক্ষমা চাইতে হবে টেরেসা মে সরকারকে। নেলসন ম্যান্ডেলাকে সন্ত্রাসবাদী ঘোষণা করাটা যার একটি। এই সব পুরোনো প্রশ্নকে সঙ্গী করেই ব্রিটেনের রানি দ্বিতীয় এলিজাবেথ আগামী সোমবার পাঁচ দিনের কমনওয়েলথ সম্মেলনের উদ্বোধন করবেন। উদ্বোধনী বক্তৃতা দেবেন বাংলাদেশের প্রধানমন্ত্রী শেখ হাসিনা। বলবেন, বিশ্বের অন্যতম অনুন্নত দেশের তকমা ঝেড়ে ফেলে সব থেকে দ্রুত উন্নয়নশীল দেশগুলির একটি হয়ে ওঠার কথা। জানাবেন, কী ভাবে ২০২১-এর মধ্যে মধ্য আয়ের ও ২০৪১-এর মধ্যে উন্নত দেশ হয়ে ওঠার পথে এগোতে চায় বাংলাদেশ।
__________________________
ব্যাঙ্কের ঋণ মেটাতে চেয়ে দু’বছর আগে প্রধানমন্ত্রীকে লেখা তাঁর একটি চিঠি প্রকাশ্যে আনলেন বিজয় মাল্য। মঙ্গলবার ওই চিঠি প্রকাশ্যে এনে তাঁর অভিযোগ, তিনি স্বতঃপ্রণোদিত হয়ে ব্যাঙ্কের দেনা মেটাতে ইচ্ছুক, তার জন্য তিনি চেষ্টাও করে যাচ্ছেন, অথচ তাঁর চিঠিকে গুরুত্ব না দিয়ে তাঁকেই ব্যাঙ্ক প্রতারণার ‘পোস্টার বয়’ করে তোলা হল। এমনই অভিযোগ বিজয় মাল্যের। মাল্য জানান, তাঁর সংস্থা কিঙ্গফিশার এয়ারলাইন ৯,০০০ কোটি টাকা ঋণ নিয়ে চম্পট দিয়েছে বলে রাজনীতিকরা এবং সংবাদমাধ্যম তাঁকে লাগাতার নিশানা করছে। কিছু কিছু ব্যাঙ্ক তাঁকে স্বেচ্ছায় ঋণ অপরিশোধকারী তকমাও দিয়ে দিয়েছে। সরকার এবং সরকারি গোয়েন্দা সংস্থার থেকে পালিয়ে বেড়াতে বেড়াতে তিনি ক্লান্ত বলে বলে জানান মাল্য।
__________________________
পাকিস্তানের পেশোয়ারে অবস্থিত হিন্দুদের পঞ্জ তীর্থকে ‘জাতীয় ঐতিহ্য’ হিসেবে ঘোষণা করল পাক সরকার। পাকিস্তানের খাইবার পাখতুনখোয়ার প্রশাসন সম্প্রতি এই ঘোষণা করেছে। পাঁচটি বড় জলাশয় দিয়ে ঘেরা হিন্দুদের এই তীর্থস্থানটি। সেখান থেকেই ‘পঞ্জ তীর্থ’ নামটি এসেছে বলে মনে করা হয়। জলাশয় ছাড়াও সেখানে রয়েছে একটি মন্দির, দীর্ঘ একটি প্রাঙ্গণ ও সার সার গাছ। বর্তমানে ওই পাঁচ জলাশয়ের দায়িত্ব চাচা ইউনুস পার্ক ও পাখতুনখোয়া চেম্বার অফ কমার্স অ্যান্ড ইন্ডাস্ট্রির উপর। হিন্দুদের প্রচলিত বিশ্বাস অনুযায়ী, মহাভারতের চরিত্র তথা পাণ্ডবদের পিতা পান্ডু এখানেই থাকতেন। প্রতি কার্তিক মাসে এই জলাশয়ে স্নান হিন্দুদের কাছে অত্যন্ত পুণ্যকর্ম বলে মনে করা হয়। এ ছাড়া গাছের তলায় দু’দিন ধরে পুজো দেওয়ার রীতিও চালু আছে এখানে। ১৭৪৭ সালে আফগান দুরানিদের শাসন কালে এই মন্দিরের কিছু অংশ ভালই ক্ষতিগ্রস্ত হয়। সেই ঝাপটা সামলে ১৮০০ সালে স্থানীয় হিন্দুরা তা পুনরুদ্ধার করে ফের পুজো-অর্চনা শুরু করেন। এরপরে পাকিস্তান প্রশাসনের তরফে ঘোষণা করা হয় যে, কোনও ব্যক্তি বা সংগঠন এই মন্দিরের কোনও ক্ষতি করতে চাইলে কঠোর শাস্তির মুখে পড়তে হবে। হতে পারে ২০ লাখ টাকা জরিমানা ও পাঁচ বছরের জেলও।
__________________________
দ্বিপাক্ষিক শীর্ষ বৈঠকই হোক অথবা ঘরোয়া আলোচনা। চিনের প্রেসিডেন্ট শি চিনফিং-এর সঙ্গে যখনই কথা হয়েছে, চিন-পাকিস্তান অর্থনৈতিক করিডর (সিপিইসি) নিয়ে ক্ষোভ জানিয়েছেন নরেন্দ্র মোদী। কিন্তু সম্প্রতি পাওয়া একটি রিপোর্ট সাউথ ব্লকের ঘুম কেড়ে নিয়েছে। দেখা যাচ্ছে, ভারতের আপত্তির তোয়াক্কা না করেই নিঃশব্দে সিপিইসি-র (যা কিনা চিনের মহাযোগাযোগ প্রকল্প ওবর-এর আওতাধীন) ৪৩টি প্রকল্প প্রায় শেষ করে ফেলেছে চিন। বাকি ১৫৭টি প্রকল্পের কাজও শুরু হতে চলেছে। সিপিইসি নিয়ে ভারতের প্রধান আপত্তির কারণ, বাণিজ্য করিডরটি গিয়েছে পাক অধিকৃত কাশ্মীরের উপর দিয়ে। নয়াদিল্লি বারবার বেজিংকে জানিয়েছে, ইসলামাবাদ এই এলাকাকে বেআইনি ভাবে দখল করে রেখেছে। তাই ভারত চায় না, এখানে কোনও তৃতীয় রাষ্ট্র পরিকাঠামো তৈরি করুক। কিন্তু কার্যক্ষেত্রে দেখা যাচ্ছে, ডোকলাম পরবর্তী পর্যায়ে চিনের সঙ্গে সুসম্পর্ক তৈরিতে একের পর এক কূটনৈতিক উপঢৌকন দিয়ে যাচ্ছে ভারত। আর নয়াদিল্লির স্পর্শকাতর ক্ষেত্রগুলিতে চাপ বাড়িয়েই চলেছে বেজিং। পরমাণু সরবরাহকারী গোষ্ঠীতে (এনএসজি) ভারতের অন্তর্ভূক্তি, পাক জঙ্গি মাসুদ আজহারকে আন্তর্জাতিক নিষেধাজ্ঞার আওতায় আনা, ভারত-চিন দ্বিপাক্ষিক বাণিজ্য ঘাটতি মেটাতে ইতিবাচক ভূমিকা নেওয়া — কোনও ক্ষেত্রেই পদক্ষেপ করতে দেখা যাচ্ছে না চিনকে। বরং ভারতের ঘাড়ের কাছে নিঃশ্বাস ফেলতে পাকিস্তান, নেপাল, শ্রীলঙ্কা, মলদ্বীপে বাণিজ্যিক এবং কৌশলগত সহযোগিতা বাড়িয়ে চলেছে চিন। দক্ষিণ এশিয়ায় ভারতকে একঘরে করার চেষ্টা চালিয়ে যাচ্ছে তারা। অথচ উহানে ১২ঘণ্টা কথা বলেছেন দুই নেতা। সহযোগিতা বাড়াতে অনেক শব্দই খরচ করেছেন চিনফিং। অথচ ভারত দীর্ঘদিনের অবস্থান বদলে এক-চিন নীতি মেনে নিয়েছে। তাইওয়ানগামী ভারতীয় বিমানের নাম বদলে দেওয়া হয়েছে চিনের নামে। আমেরিকার অনুরোধ সত্ত্বেও সম্প্রতি ভারত-প্রশান্ত মহাসাগরীয় অঞ্চলে যৌথ পরিকাঠামো প্রকল্প থেকে সরে এসেছে নয়াদিল্লি। মহাসাগরীয় অঞ্চলে চিনের একাধিপত্য খর্ব করার জন্যই গত বছর আমেরিকা-জাপান-অস্ট্রেলিয়ার ত্রিদেশীয় অক্ষের সঙ্গে নয়াদিল্লি যুক্ত হয়েছিল। তবে কূটনৈতিক শিবিরের মতে, বেজিং-কে খুশি রাখতেই ভারতের এই সরে আসা। শুধু তাইওয়ান নয়, তিব্বত নিয়ে চিনের স্পর্শকাতরতার দিকটি মাথায় রেখে ফেব্রুয়ারি মাসে তিব্বতি ধর্মগুরু দলাই লামার অনুষ্ঠানে যোগ না দেওয়ার জন্য সরকারের শীর্ষ কর্তাদের নির্দেশ দেওয়া হয়েছে। আন্তর্জাতিক সম্পর্ক, আন্তর্জাতিক চুক্তি, আন্তর্জাতিক বিরোধ, আন্তর্জাতিক সংঘর্ষ- সব গুরুত্বপূর্ণ আন্তর্জাতিক খবর জানতে চোখ রাখুন আমাদের আন্তর্জাতিক বিভাগে।
__________________________
আফগানিস্তান পুনর্গঠনে ভারতের ভূমিকায় বরাবর জোর দিয়ে এসেছে আমেরিকা। আর সেই বার্তাকে কখনওই সে ভাবে গুরুত্ব দেয়নি ইসলামাবাদ। কিন্তু এই প্রথম বার আফগানিস্তানে শান্তি প্রতিষ্ঠায় নয়াদিল্লিরও গুরুত্বপূর্ণ ভূমিকা রয়েছে বলে স্বীকার করে নিল পাকিস্তান সরকার। গত কাল পাক ন্যাশনাল অ্যাসেম্বলিতে আফগানিস্তান পুনর্গঠন নিয়ে মুখ খুলেছিলেন প্রধানমন্ত্রী ইমরান খান এবং বিদেশমন্ত্রী শাহ মেহমুদ কুরেশি। সেখানেই উঠে এসেছে ভারতের প্রসঙ্গ। পাক বিদেশমন্ত্রী প্রথমে জানান, আফগানিস্তানে শান্তি প্রতিষ্ঠা একটি সংগঠিত আঞ্চলিক প্রচেষ্টার মাধ্যমেই ফলপ্রসূ হতে পারে। সেই সঙ্গেই তাঁর বক্তব্য, ‘‘বিষয়টি নিয়ে বেশ কিছু বৈঠক হয়েছে (সংশ্লিষ্ট দেশগুলির মধ্যে)। ভারতেরও এতে গুরুত্বপূর্ণ ভূমিকা রয়েছে। আর তাতে নয়াদিল্লির সহযোগিতা প্রয়োজন।’’ প্রধানমন্ত্রী ইমরান খান বলেন, ‘‘শুধুমাত্র সামরিক শক্তি দিয়ে আফগানিস্তান সমস্যার সমাধান হওয়ার নয়। এখন আমেরিকা, পাকিস্তান, আফগান সরকার এমনকি তালিবানও আলোচনার মাধ্যমেই সমস্ত সমস্যার সমাধান খোঁজার চেষ্টা করছে।’’  পাক সরকারের মুখে আচমকা ভারতের ভূমিকার কথা শুনে চমকে উঠছেন কূটনীতিকরা। আসলে গত বছর নয়া আফগান নীতি ঘোষণার সময়েই ভারতকে গুরুত্ব দেওয়ার কথা বারবার বলেছিলেন মার্কিন প্রেসিডেন্ট ডোনাল্ড ট্রাম্প। একই সঙ্গে তোপ দেগেছিলেন পাক সরকারের বিরুদ্ধে। আফগানিস্তানে একের পর পর এক হামলা চালানো জঙ্গিরা যে আদতে পাকিস্তানের মাটিতে মদত পাচ্ছে, তা স্পষ্ট জানিয়েছিলেন তিনি। সেই সঙ্গে সন্ত্রাস দমনে পাকিস্তান সদর্থক ভূমিকা নিতে না পারলে মোটা আর্থিক অনুদান বন্ধের হুমকি দিয়ে রেখেছিলেন। এক বছরেরও বেশি সময় পার হয়ে যাওয়ার পরে সেই একই অভিযোগ তুলে খুব সম্প্রতি পাকিস্তানকে দেওয়া বিপুল অঙ্কের সামরিক অনুদান বন্ধের কথা ঘোষণা করেছে ট্রাম্প প্রশাসন। বিষয়টি নিয়ে তখন পাক সরকারের মন্ত্রীরা আমেরিকার বিরুদ্ধে মুখ খুলেছিলেন। কিন্তু আফগানিস্তানে ভারতের ভূমিকার কথা স্বীকার করাটা মার্কিন চাপেরই ফল বলে মনে করছেন অনেকে। ভারত সরকারের কোনও প্রতিক্রিয়া এখনও মেলেনি। কাশ্মীর সমস্যা নিয়েও মুখ খুলেছেন কুরেশি। জানিয়েছেন, করতারপুর করিডর খুলে দিয়ে পাক সরকার পড়শি দেশের পুণ্যার্থীদের প্রতি যে সৌহার্দের বার্তা দিয়েছে, তাঁর আশা, ভারত তার বিনিময়ে কাশ্মীর প্রসঙ্গে আলোচনায় বসতে রাজি হবে। ভারতের বিদেশ মন্ত্রক অবশ্য আগেই জানিয়েছিল, ধর্মীয় সৌহার্দের যে বার্তা পাক সরকার দিয়েছে, তাকে ভারত স্বাগত জানায়। কিন্তু কাশ্মীরের মতো রাজনৈতিক বিষয়কে এর সঙ্গে জড়িয়ে পাক সরকার দু’দেশের মানুষকে বিভ্রান্ত করতে চাইছে। 
__________________________
সোমবার রাত সাড়ে দশটা। দেশের সব থেকে বড় ইন্ডোর স্টেডিয়াম ম্যাঞ্চেস্টার এরিনায় অনুষ্ঠান শেষ করে সবে মঞ্চ ছেড়েছেন মার্কিন পপ তারকা আরিয়ানা গ্রান্ডে। শ্রোতাদের দিকে উড়ে আসছে অসংখ্য গোলাপি বেলুন। সেটাই রেওয়াজ আরিয়ানার অনুষ্ঠানের। বেলুন হাতে নিয়েই দর্শকরা পা বাড়াচ্ছেন বেরনোর পথ বা ‘ফয়ার’-এর দিকে। হঠাৎ একটা বিকট শব্দ। হুল্লোড়ের মেজাজ এক নিমেষে বদলে গেল আর্ত চিৎকার আর কান্নার রোলে। কয়েক মুহূর্ত পরে দেখা গেল, ‘ফয়ার’-এর আশপাশে পড়ে অনেকে। রক্তের ছাপ মেঝেতে, দেওয়ালে, মানুষজনের গায়ে-মাথায়। বাবা-মা কোথায় ছিটকে গিয়েছে। হাপুস কেঁদেও খুঁজে পাচ্ছে না ছোট্ট হাতগুলো! পরে জানা যায়, শরীরে আইইডি বেঁধে নিজেকে উড়িয়ে দিয়েছে এক আত্মঘাতী জঙ্গি। হামলায় নিহত ২২ জন। তাদের মধ্যে রয়েছে বেশ কয়েকটি শিশু। জখম ৬০। অনেকের অবস্থাই আশঙ্কাজনক। মঙ্গলবার রাতে হামলাকারীকে ২২ বছর বয়সি সলমন আবেদি বলে শনাক্ত করেছে ব্রিটিশ পুলিশ। তবে সে কোথাকার বাসিন্দা, তা প্রকাশ করা হয়নি। হামলার পরেই বিভিন্ন সোশ্যাল নেটওয়ার্কিং সাইটে বিস্ফোরণের দায় স্বীকার করে ‘যোদ্ধাদের’ অভিনন্দন জানিয়েছে ইসলামিক স্টেট (আইএস)। দক্ষিণ ম্যাঞ্চেস্টারের কোর্লটন থেকে ২৩ বছরের এক যুবককে হামলায় জড়িত সন্দেহে গ্রেফতারও করেছে পুলিশ। কমবয়সিদের মধ্যে দারুণ জনপ্রিয় আরিয়ানা। সোমবার ম্যাঞ্চেস্টার এরিনায় ২৪ বছরের এই অভিনেত্রী-গায়িকাকে দেখতেই ভিড় জমিয়েছিল অসংখ্য কিশোর-কিশোরী। খুদেরা এসেছিল বাবা-মায়ের হাত ধরে। কেউ বা বন্ধুদের সঙ্গে দল বেঁধে। এরিনায় তিলধারণের জায়গা ছিল না। অনুষ্ঠানের পরে স্ত্রী ও মেয়েকে ফিরিয়ে নিয়ে যেতে অ্যারেনার সামনে দাঁড়িয়েছিলেন অ্যান্ডি হ্যালি। হঠাৎ বিস্ফোরণ। অ্যান্ডি বলছিলেন, ‘‘বিস্ফোরণের ধাক্কায় বেরনোর দরজার থেকে ৩০ ফুট দূরে ছিটকে যাই। কোনও ক্রমে উঠে স্ত্রী ও মেয়েকে  খুঁজতে শুরু করলাম। মাটিতে পড়ে অসংখ্য মানুষ। কেউ কেউ কাতরাচ্ছেন। অনেককেই দেখে মনে হচ্ছে, প্রাণ নেই।’’ পরে অবশ্য স্ত্রী ও মেয়েকে খুঁজে পান অ্যান্ডি।  মার্চ মাসে লন্ডনে পার্লামেন্টের সামনে হামলা চালিয়েছিল আইএস-এর এক বিচ্ছিন্ন জঙ্গি বা ‘লোন উল্ফ’। তারপর থেকেই চূড়ান্ত সতর্কতা জারি রয়েছে দেশে। ম্যাঞ্চেস্টার এরিনার প্রবেশপথে সোমবার সবারই ব্যাগ ও দেহ তল্লাশি হয়েছে। তার পরেও কী ভাবে শরীরে আইইডি নিয়ে ঢুকে গেল জঙ্গি? পুলিশ জানিয়েছে, কনসার্ট শুরু হওয়ার পরে গেট খোলা রাখা হয়েছিল। সে সময় কোনও ভাবে ঢুকে পড়ে জঙ্গি। স্বভাবতই প্রশ্ন উঠছে, এত বড় একটা অনুষ্ঠানে নিরাপত্তা ব্যবস্থা আরও জোরদার ছিল না কেন! ওয়েস্টমিনস্টারে হামলার চেয়ে ধারে ও ভারে অনেকটাই ভয়ঙ্কর সোমবার রাতের এই আত্মঘাতী হানা। যার সঙ্গে প্যারিসের বাতাক্লঁ কনসার্ট হলে জঙ্গি হামলার মিল পাচ্ছেন অনেকেই। সেখানে মার্কিন রক ব্যান্ড ‘ইগলস অব ডেথ মেটাল’-এর অনুষ্ঠান চলাকালীন গুলি ও গ্রেনেড নিয়ে হামলা চালিয়েছিল আইএস জঙ্গিরা। নিহত হয়েছিলেন ৮৯ জন।
__________________________
আর পাঁচটা টিনএজারের মতোই আরিয়ানা গ্রান্ডের ফ্যান অলিভিয়া। ম্যানচেস্টার এরিনায় আরিয়ানার কনসার্ট হবে শুনে তাই লাফিয়ে উঠেছিল সে। সেই মতো চটজলদি প্ল্যানও বানিয়ে ফেলেছিল। সোমবার রাতে সেজেগুজে আরিানার কনসার্টে পা রেখেছিল কিশোরী। কিন্তু সে কনসার্ট থেকে আর বাড়ি ফেরেনি সে। শার্লট ক্যাম্পবেল আঁতিপাতি করে খুঁজে বেড়াচ্ছেন তাঁর মেয়ে অলিভিয়াকে। পুলিশের কাছে যাওয়ার পাশাপাশি টুইটারে মেয়ের ছবিও পোস্ট করেছেন তিনি। মাথার ফুল গোঁজা হাসিমুখের অলিভিয়ার ছবির পাশে তাঁর আর্তি, “কেউ আমার মেয়েকে দেখেছেন?” অলিভিয়ার মতোই ম্যানচেস্টার বিস্ফোরণের পর খোঁজ মিলছে না বহু কিশোর-কিশোরীর। তার মধ্যে রয়েছে টিনএজ পপ তারকা আরিয়ানার অন্ধ ভক্ত এমাও। সোনালী চুলের এমার ছবিও ভেসে উঠেছে সোশ্যাল মিডিয়ার দেওয়ালে। বোনকে খুঁজে দেওয়ার অনুরোধ জানিয়ে টুইটারে কিশোরী এমার ছবি পোস্ট করেছেন তার দিদি। সঙ্গে লিখেছেন, “দয়া করে এটি শেয়ার করুন। আমার বোন এমা ফোন ধরছে না। ও ম্যানচেস্টারের কনসার্টে গিয়েছিল। প্লিজ, আমাকে সাহায্য করুন!” অলিভিয়া বা এমার মতোই খোঁজ মিলছে না হুইটনিরও। আরিয়ানার কনসার্টে গোলাপি টি-শার্ট আর নীল রঙের জিন্‌স পরে গিয়েছিল সে। ইংল্যান্ডের সময় অনুযায়ী সোমবার রাত সাড়ে ১০টা নাগাদ ম্যানচেস্টারের জোড়া বিস্ফোরণের পর খোঁজ মিলছে না এ রকম অসংখ্য মানুষের। এদের মধ্যে অধিকাংশই কিশোর-কিশোরী। বিস্ফোরণে মৃতের সংখ্যা বেড়ে দাঁড়িয়েছে ২২। আহত অন্তত ৫৯। টুইটারে #PrayForManchester কোডে ছেয়ে গিয়েছে হাসিভরা অসংখ্য টিনএজারের ছবিতে। বিস্ফোরণের পর থেকেই নিখোঁজ তারা। ওই ঘটনায় পর ম্যানচেস্টারে আটকে পড়া মানুষজনের জন্য নিজেদের বাড়ির দরজা খুলে দিয়েছেন স্থানীয় বাসিন্দারা। এমনকী, ট্যাক্সি চালকেরাও বিনামূল্যে তাঁদের শহর থেকে অন্যত্র সরিয়ে নিয়ে যাওয়া প্রতিশ্রুতি দিয়েছেন। ড্যানি হাচ এমনই এক জন ট্যাক্সিচালক। টু‌ইটারে #RoomforManchester-এ তিনি মেসেজ করেছেন, “ম্যানচেস্টার শহরের কেন্দ্র থেকে মাত্র ১০ মিনিট দূরে রয়েছি আমি। সেখান থেকে অন্য যে কোনও জায়গায় লিফ্ট দিতে পারব। কারও সাহায্যের প্রয়োজন হলে আমাকে জানান।” যাঁর কনসার্টে এই বিস্ফোরণ, সেই আরিয়ানা গ্রান্ডে বুধবার সকালে টুইট করে দুঃখ প্রকাশ করেছেন। ইউরোপীয় ট্যুরের অঙ্গ হিসাবে ইতিমধ্যেই বার্মিংহা‌ম ও ডাবলিনের পর ম্যাচচেস্টারে এসেছিলেন তিনি। এর পর লন্ডনেও দু’টি কনসার্ট করার কথা ছিল তাঁর। ২৩ বছরের মার্কিন পপ গায়িকা তাঁর সমবেদনা জানিয়ে লিখেছেন, “আমার অন্তরের অন্তঃস্থল থেকে বলছি, একেবারে ভেঙে পড়েছি। আমি খুবই দুঃখিত। আমার বলার মতো কোনও ভাষা নেই।” শুধু আরিয়ানা গ্রান্ডেই নন, সোশ্যাল মিডিয়া ছেয়ে গিয়েছে টুইটে। প্রিয়ঙ্কা চোপড়া লিখেছেন, “আরিয়ানার কনসার্টে যাঁরা আহত হয়েছেন তাঁদের সকলের জন্য আমি প্রার্থনা করছি...  কী হচ্ছে কী এই পৃথিবীতে!” র‌্যাপ-হিপ হপ গায়িকা নিকি মিনাজ লিখেছেন, “নিরীহ মানুষদের জীবন শেষ হয়ে গিয়েছে। ঘটনার কথা শুনে আমি দুঃখিত।” MY FRIEND OLIVIA IS STILL MISSING IF OU SEE HER PLEASE CONACT ME - RT THIS TO SHARE - HER MUM AND SISTER ARE SO WORRIED #PrayForManchester pic.twitter.com/e8iy8rllCW
__________________________
মঙ্গলবার মার্কিন প্রেসিডেন্ট বারাক ওবামার সঙ্গে বৈঠকের সময়েই ভারতের প্রধানমন্ত্রী নরেন্দ্র মোদীকে ওই সুখবরটি দেওয়া হয় বলে কূটনৈতিক সূত্রে জানা গিয়েছে। এমটিসিআর-এর সদস্য হওয়ার ফলে ভারতও ৩০০ কিলোমিটারের বেশি দূর পাল্লার ক্ষেপণাস্ত্র বানাতে পারবে না। এমটিসিআর-এর সদস্য সবক’টি দেশই ভারতকে সদস্য করার ব্যাপারে তাদের সম্মতি জানিয়েছে। এর ফলে, বিদেশ থেকে সর্বাধুনিক মিসাইল প্রযুক্তি এ বার সহজেই কিনতে পারবে ভারত। নজরদারি চালানোর জন্য মার্কিন ড্রোন ‘প্রেডেটার’-এর ধাঁচে সম্পূর্ণ দেশীয় প্রযুক্তিতে ড্রোন বানানোর ক্ষেত্রেও ভারতকে আর কোনও আন্তর্জাতিক সমালোচনার মুখে পড়তে হবে না। শুধু তাই নয়, রাশিয়ার সঙ্গে যৌথ প্রযুক্তিতে ভারত ‘ব্রহ্মস’ নামে যে সুপারসোনিক ক্রুজ মিসাইলটি বানিয়েছে, তা তৃতীয় কোনও দেশকে বিক্রি করার ক্ষেত্রেও আর কোনও অসুবিধা হবে না।
__________________________
বুধবার ছিল মিকায়েলা কেলনারের ছুটির দিন। সে দিন সকালে সুইডিশ পুলিশ অফিসার কেলনার তাঁর তিন বান্ধবীর সঙ্গে স্টকহোম পার্কে সানবাথ নিচ্ছিলেন। সেই সময় তাঁদের কাছে এক ব্যক্তি সংবাদপত্র বিক্রি করতে আসেন এবং কেনার জন্য অনুরোধও করেন। কিছুক্ষণ পর তিনি চলেও যান। ওই ব্যক্তি চলে যাওয়ার কিছুক্ষণ পর কেলনারের বান্ধবী লক্ষ্য করেন যে, তাঁর ফোনটি উধাও। সঙ্গে সঙ্গে বিকিনি পরা অবস্থাতেই ওই ব্যক্তির পিছনে ধাওয়া করেন কেলনার এবং তাঁর আর এক সহকর্মী। এবং ফোন চোরকে পাকড়াও করে তাঁর থেকে ফোনটি উদ্ধা করেন। বিকিনি পরা অবস্থাতেই চোর ধরার সেই ছবি ইনস্টাগ্রামে শেয়ার করেছেন কেলনার। সঙ্গে সম্পূর্ণ ঘটনাটির বিবরণও দিয়েছেন তিনি। আরও লিখেছেন, ‘‘সে দিন যদি আমি নগ্নও থাকতাম, তাও আমি একই কাজ করতাম।’’
__________________________
আগ বাড়িয়ে তিনি নিজেই ‘যুদ্ধ’ ঘোষণা করেছিলেন। দেশের সেনাবাহিনীকে এক মাসের মধ্যে পোক্ত স্ট্র্যাটেজি তৈরির নির্দেশও দিয়েছিলেন। দামামা বাজিয়ে দিয়ে মার্কিন প্রেসিডেন্ট ডোনাল্ড ট্রাম্প আপাতত আদালতের চক্কর কাটছেন। আর শত্রুপক্ষ ইরাকি শহর মসুলে খানিকটা পিছু হটলেও, সিরিয়ার ফের জমিয়ে বসেছে আইএস। ট্রাম্পের আমেরিকাকে তাই তড়িঘড়ি আইএসের বিরুদ্ধে যুদ্ধে নামার ডাক দিল ফ্রান্স ও ব্রিটেন। আমেরিকার সদ্য-প্রাক্তন প্রেসিডেন্ট বারাক ওবামার আমলেই আইএস-দমনে একজোট হয়েছিল ৬৮টি দেশ। যার নেতৃত্বে এখনও আমেরিকাই। অথচ অভিযোগ, ইদানীং ট্রাম্পের তরফে তেমন সাড়া মিলছে না। নিজের দেশকে সন্ত্রাসমুক্ত রাখতে চেয়েই সম্প্রতি সাতটি মুসলিম দেশের মুখের উপর দরজা বন্ধের নির্দেশ দিয়েছেন মার্কিন প্রেসিডেন্ট। কিন্তু ঘর সামলানোর চেয়েও এখন শত্রুর ঘাঁটিতে গিয়ে হামলা করাটা বেশি জরুরি বলে মনে করছে রাষ্ট্রপুঞ্জের নিরাপত্তা পরিষদের অধিকাংশ সদস্য। গত কালই এর রূপরেখা তৈরিতে বিশেষ বৈঠকে বসেছিলেন চিন্তিত কর্তারা। ফরাসি রাষ্ট্রদূত যেমন বলেই বসলেন, ‘‘মসুল পুনর্দখলে আমরা সর্বশক্তি দিয়ে ইরাকি সেনার পাশে দাঁড়িয়েছিলাম। সেখানে সমস্যা মিটেছে। কিন্তু সিরীয় শহর রাকায় ফের দাপিয়ে বেড়াচ্ছে আইএস।’’ একই যুক্তি দিয়ে আমেরিকাকে আইএস-যুদ্ধে নামার ডাক দিয়েছে জোটসঙ্গী ব্রিটেনও। হোয়াইট হাউস অবশ্য জানিয়েছে, কট্টরপন্থী ইসলামি জঙ্গিদের শায়েস্তা করতে ট্রাম্প নিজেই এক পায়ে খাড়া। শুধু অপেক্ষায় রয়েছেন— মোক্ষম সময়ের। আমেরিকা যদিও এই ‘দুর্বল’ আইএসের তত্ত্ব মানতে নারাজ। তাদের দাবি, মসুল নিয়ে এতটাও নিশ্চিন্ত হওয়ার কোনও কারণ নেই। আজই পেন্টাগন জানিয়েছে—জঙ্গিরা মসুল ইউনিভার্সিটিতে বসেই বিপুল রাসায়নিক অস্ত্রের ভাঁড়ার তৈরি করেছিল। তার কিছুটা কব্জা করা গেলেও, অনেকটাই পাচার হয়ে গিয়েছে অন্যত্র। শহরের পশ্চিমাংশে এখনও ঘাঁটি গেড়ে রয়েছে আইএস। আর নিত্য-নতুন ফিকির খুঁজছে, কী ভাবে সামলানো যায় ভাঁড়ারে টান!
__________________________
বাজেট পাশে বিস্তর জটিলতা এড়াতেই আপাতত মেক্সিকো সীমান্তে দেওয়াল তোলার পরিকল্পনা থেকে সরে এলেন ডোনাল্ড ট্রাম্প। দেশের পরবর্তী বাজেট পেশ হতে চলেছে শুক্রবার। আর তাতে দেওয়াল তুলতে অর্থ বরাদ্দের বিষয়টি রাখা হবে না বলেই আজ সংবাদমাধ্যমকে জানান প্রেসিডেন্টের ঘনিষ্ঠ উপদেষ্টা কেলিয়েন কনওয়ে। ট্রাম্প যদিও পিছু হঠার কথা মানছেন না। উল্টে আজই টুইট করে বলেন, ‘‘সংবাদমাধ্যমের ভুয়ো কথায় আমি কান দিই না। আপনারাও দেবেন না। দেওয়াল আমি তুলবই।’’ চলতি বছরের শেষের দিকে ফের দেওয়ালের তহবিল গড়তে ঝাঁপাতে পারেন প্রেসিডেন্ট। সূত্রের খবর, সোমবার হোয়াইট হাউসের সংবাদ প্রতিনিধিদের কাছে ট্রাম্প নিজেই এ কথা বলেছেন। অবৈধ শরণার্থী রুখতে এই দেওয়াল তোলার কথা প্রেসিডেন্ট নির্বাচনের আগে থেকেই বলে আসছিলেন ট্রাম্প। তাঁর দাবি ছিল, এর জন্য অর্থ ঢালতে হবে মেক্সিকোকেও। যাতে পাত্তা দেয়নি প্রতিবেশী দেশ। ট্রাম্প তবু অনড় মনোভাব দেখিয়ে এসেছেন। দেওয়াল কেমন হবে, তার একটা নকশাও ছকে রেখেছেন। সম্প্রতি এ জন্য দেশের আগামী বাজেটে ১৫ লক্ষ ডলার বরাদ্দের প্রস্তাব রেখেছিলেন ট্রাম্প। যার বিরোধিতায় প্রথম থেকেই সুর চড়িয়ে রেখেছিল ডেমোক্র্যাট। বাজেট এই প্রস্তাব আটকে দেওয়া হবে বলেও হুমকি এসেছিল। মার্কিন কূটনীতিকদের অনুমান, এই জটিলতার কথা আঁচ করেই সাময়িক ভাবে পিছু হঠতে বাধ্য হয়েছেন মার্কিন প্রেসিডেন্ট।
__________________________
বিশ্ব ভ্রাতৃত্ববোধ ও মানুষে মানুষে সমঝোতা বাড়ানোর বার্তা নিয়ে মধ্য প্রাচ্যের নানা মুসলিম দেশে সফর করছেন পোপ ফ্রান্সিস। রবিবার ৪০ ঘণ্টার সফরে সংযুক্ত আরব আমিরশাহিতে পৌঁছন তিনি।  সোমবার অংশ নিয়েছিলেন আবুধাবিতে অনুষ্ঠিত আন্তঃধর্মীয় সম্মেলনে। সেখানেই মিশরের আল আজহার বিশ্ববিদ্যালয়ের গ্র্যান্ড ইমাম আল-আজহার শেখ আহমেদ আল তাইয়েবের সঙ্গে এক ঐতিহাসিক ঘোষণাপত্রে স্বাক্ষর করেন তিনি। আন্তঃধর্মীয় সম্মেলনে বিশ্বশান্তির প্রত্যাশায় একটি দলিলেও স্বাক্ষর করেন তাঁরা। সেই ঘোষণায় মূলত জোর দেওয়া হয় উগ্রপন্থার বিরুদ্ধে লড়াই এবং মধ্যপ্রাচ্যে চলে আসা লাগাতার হানাহানিতে নিরীহ প্রাণ হত্যা বন্ধ করতে। এই মঞ্চ থেকেই বিশ্বশান্তির বার্তা দিতে পরস্পরকে চুম্বন করলেন পোপ ফ্রান্সিস এবং প্রধান ইমাম আল-আজহার শেখ আহমেদ আল তাইয়েব। পোপ ও ইমামের একে অন্যকে চুম্বনের এই ছবি ছড়িয়ে পড়ে ইন্টারনেটে। মুহূর্তে ভাইরাল হয়ে যায় তা। ওই মঞ্চ থেকে ধর্মের নামে মানুষ হত্যার তীব্র সমালোচনা করেন তিনি। এর জন্য সব ধর্মের চিন্তাবিদদের এক সঙ্গে কাজ করার বার্তাও দেন পোপ ফ্রান্সিস। ওই মঞ্চ থেকেই পশ্চিম এশিয়ার সব মুসলিমদের উদ্দেশে মিশরের গ্র্যান্ড ইমাম আর্জি জানান, স্থানীয় খ্রিস্টান সম্প্রদায়ের মানুষদের সঙ্গে মিলেমিশে থাকতে। তিনি জানান যে, ওই দেশে বসবাসকারী খ্রিস্টানদেরও সেই দেশে থাকার সম্পূর্ণ অধিকার রয়েছে। ঠিক যেমন মুসলিমদেরও সম্পূর্ণ আধিকার রয়েছে পাশ্চাত্যের দেশগুলিতে শান্তিপূর্ণ ভাবে থাকার।
__________________________
জার্মানিতে জি-২০ শীর্ষ সম্মেলনে নরেন্দ্র মোদী চিনের প্রেসিডেন্ট শি চিনফিং-এর সঙ্গে আলোচনা করতে চাইলেও সে দিনও চিন রাজি হয়নি। এত দিন পরেও চিন তার নিজের অবস্থান থেকে একচুল সরল না। কূটনৈতিক সূত্রের মাধ্যমে চিন ভারতকে আরও জানিয়েছে, নয়াদিল্লি যদি এক সঙ্গে সেনা প্রত্যাহার না করে তাহলে চাইলে ধাপে ধাপে করতে পারে। কিন্তু এ নিয়ে একটি নির্দিষ্ট সময়সীমা চেয়েছে বেজিং। আগামী ৩ সেপ্টেম্বর ব্রিকস সম্মেলনে যোগ দিতে চিন সফরে যাওয়ার কথা মোদীর। চিন ও ভারত কোনও পক্ষ থেকেই সরকারি ভাবে এখনও নরেন্দ্র মোদীর চিন সফরের বিষয়ে চূড়ান্ত ভাবে কিছু জানানো হয়নি। যদি ব্রিকস সম্মেলনের আগে এই বরফ না গলে তা হলে চিনে গেলেও দ্বিপাক্ষিক আলোচনা হবে না। যেমনটি হয়নি জার্মানিতে। চিন দাবি করছে, অতীতে ভুটান লিখিত ভাবে তাদের জানিয়েছে ডোকলামের ভূখণ্ডটি চিনের অধীনে। সুতরাং ডোকলামে ভারতীয় সেনা পাঠানো সম্পূর্ণ অবৈধ। বিষয়টি যখন চিনের সঙ্গে ভুটানের তখন ভারত নাক গলাচ্ছে কেন, সেই প্রশ্নও তোলা হয়েছে। ভুটান ভারতের বন্ধু হলেও, প্রতিবেশী রাষ্ট্র চিনের সঙ্গে ঝামেলা করতে চায় না তারা। আর সেখানেই সমস্যায় পড়েছে ভারত। আজ বিমস্টেকের বিদেশমন্ত্রীদের বৈঠকে যোগ দিতে কাঠমান্ডু পৌঁছন সুষমা স্বরাজ। সেখানে ভুটানের বিদেশমন্ত্রীর সঙ্গে দেখা করেন তিনি। চেষ্টা করেন ভুটানের মানভঞ্জনেরও। সুষমার পক্ষ থেকে ভুটানকে জানানো হয়েছে সে দেশের সার্বভৌমত্বে কোনও ভাবেই নাক গলাবে না নয়াদিল্লি। তাৎপর্যপূর্ণ ভাবে আজ ডোকলামকে চিনা এলাকা বলে মেনে নেওয়ার কথা অস্বীকার করেছে ভুটান। থিম্পু জানিয়েছে, ডোকলাম তাদেরই এলাকা। সেখানে রাস্তা তৈরি করে চিনা সেনা ভুটানের সার্বভৌমত্বে হাত দিয়েছে। ভারতের চাপেই ভুটান এই পদক্ষেপ করেছে বলে ধারণা কূটনীতিকেরা। চিন যে ভাবে সীমান্তে সেনা তৎপরতা শুরু করেছে, তাতে অবশ্য ভারতের উদ্বেগের পারদ বাড়ছে। ভারতকেও পাল্টা প্রস্তুতি নিতে হচ্ছে। সেনা সূত্রে খবর, ডোকলাম থেকে ৩৫ কিলোমিটার দূরে নাথাং গ্রাম থেকে বাসিন্দাদের সরে যেতে বলেছে ভারতীয় সেনা। কেন এই সিদ্ধান্ত নেওয়া হয়েছে তা এখনও স্পষ্ট নয়। তবে একটি চ্যানেলের দাবি, নাথাং গ্রামের বাসিন্দারা ওই এলাকায় সেনাবাহিনীর প্রচণ্ড সক্রিয়তা দেখতে পেয়েছেন। তবে এ নিয়ে প্রকাশ্যে মুখ খুলতে একেবারেই রাজি নয় সরকার বা সেনাবাহিনী। বরং সেনার অন্য একটি সূত্রের দাবি, ওই এলাকার কোনও গ্রামের বাসিন্দাদের সরানো হয়নি। আর ওই এলাকার রাস্তা রক্ষণাবেক্ষণের জন্য সেনার গতিবিধি প্রায়ই বাড়ে। বিশেষজ্ঞদের মতে, মোদী সরকার এখন চিনকে নিয়ে উভয়সঙ্কটে পড়েছে। এক দিকে সেনা প্রত্যাহার না করলে কূটনৈতিক বিরোধ সামরিক সংঘাতের দিকে চলে যেতে পারে। অর্থনৈতিক দিক থেকে ভারত-চিন সম্পর্কের অবনতি কাম্য নয় বলেই মনে করছেন সমস্ত আর্থিক বিশেষজ্ঞরাই। আবার অন্য দিকে সেনা প্রত্যাহার করা হলে দেশের ভিতরে-বাইরে সরকারের মুখ পুড়বে
__________________________
এ বার নজর হ্যানয়ে। বুধ ও বৃহস্পতিবার ফের বৈঠকে বসতে চলেছেন মার্কিন প্রেসিডেন্ট ডোনাল্ড ট্রাম্প ও উত্তর কোরিয়ার শাসক কিম জং উন। ইতিমধ্যেই বেজিংকে ‘বাইপাস’ করে রেলপথে পাড়ি দিয়েছেন কিম। সাজছে ভিয়েতনাম। তুঙ্গে সতর্কতাও। গত জুনে সিঙ্গাপুরের পরে আরও একটা ‘ঐতিহাসিক’ বৈঠকের দিকে তাকিয়ে দুনিয়া। যদিও ভিয়েতনামের উদ্দেশে রওনা দেওয়ার আগে ট্রাম্পকে বিশেষ আশাবাদী মনে হল না। শুধু বললেন, ‘‘আশা করি, আমাদের মধ্যে খুব ভাল একটা সম্পর্ক তৈরি হয়েছে। তবে উত্তর কোরিয়াকে পরমাণু অস্ত্র-মুক্ত করা নিয়ে আমি বিশেষ তাড়াহুড়ো করতে চাই না। পিয়ংইয়্যাং যে পরমাণু অস্ত্র পরীক্ষা বন্ধ রেখেছে, আমি তাতেই খুশি।’’ ট্রাম্প শিবিরের দাবি, ২০১৭-র সেপ্টেম্বরে শেষ বারের মতো পরমাণু অস্ত্র পরীক্ষা করে কিমের দেশ। শেষ আন্তর্মহাদেশীয় ব্যালিস্টিক ক্ষেপণাস্ত্র পরীক্ষাও তারা করেছিল ওই বছরেরই নভেম্বরে। হোয়াইট হাউস সূত্রের খবর, পিয়ংইয়্যাংয়ের উপর থেকে কিছুটা নিষেধাজ্ঞা তুলে নেওয়ার ইঙ্গিতও দেন প্রেসিডেন্ট। অথচ একটা সময় এই ট্রাম্পই বলতেন, ‘উত্তর কোরিয়া সম্পূর্ণ পরমাণু নিরস্ত্রীকরণে রাজি না হলে, উচিত শিক্ষা দেব।’ এখন তাঁর দাবি, অনেকটাই সমঝে গিয়েছে পিয়ংইয়্যাং। রবিবার মাইক পম্পেয়ো বলেন, ‘‘সিঙ্গাপুরের বৈঠকের পরে উত্তর কোরিয়ার হাবভাব কিছুটা বদলালেও, ওরা এখনও বড় বিপদ। বিশেষত পরমাণু অস্ত্রের প্রশ্নে।’’ তাই তাঁর দাবি, এ বার ট্রাম্প পরমাণু নিরস্ত্রীকরণ নিয়ে শুধু মুখের কথা নয়, কিমের কাছে বিশ্বাসযোগ্য প্রমাণ চাইবেন। আজই রুশ বিদেশমন্ত্রী সের্গেই লাভরভ মস্কোতে জানান, ভিয়েতনাম বৈঠকে কিমকে কী ভাবে সামলাতে হবে, তাদের কাছে সেই পরামর্শ চেয়েছে ট্রাম্প প্রশাসন। এ নিয়ে পাল্টা বিবৃতি না দিলেও, পরিস্থিতিতে নজর রাখছে হোয়াইট হাউস। বৈঠক সেরে ট্রাম্প ফিরে যাওয়ার পরেই হ্যানয়ে যাওয়ার কথা লাভরভের।
__________________________
কথায় বলে ‘রাখে হরি, মারে কে’! এই ভিডিও দেখলে আপনিও সেকথাই বলবেন। এক্কেবারে বরাত জোড়ে রক্ষা। রাস্তার মোড়ে লাগানো সিসিটিভি ক্যামেরাতেই ধরা পড়েছে ঘটনা। সিনেমার স্টান্ট দৃশ্যকেও হার মানাবে এই রোমহর্ষক ফুটেজ। না কোনও গল্প নয়। এটাই হয়েছে বাস্তবে। গত শনিবার, ২৪ জুন। ছুটির দিনের সকালে পাব-এ যাবেন বলে বাড়ি থেকে বেরিয়েছিলেন বছর তিপান্নর সাইমন স্মিথ। দক্ষিণ ইংল্যান্ডের রিডিং শহরের বাসিন্দা স্মিথ। সব কিছু ঠিকঠাকই ছিল। কিন্তু পাবে ঢোকার ঠিক আগ মুহূর্তেই যেন একেবারে যমের সঙ্গে দেখা! নিমেষের মধ্যে পিছন দিক থেকে প্রচণ্ড গতিতে একটি বাস তাঁর দিকে তেড়ে আসে। বাসটি বাঁক ঘুরতেই নিয়ন্ত্রণ হারিয়ে ফেলে। সজোড় ধাক্কা মারে সাইমনকে। রাস্তার ওই অংশের ল্যাম্পপোস্টও ভেঙে পড়ে স্মিথের গায়ের উপর। বাসের ধাক্কায় মাটিতে লুটিয়ে পড়েন তিনি।
__________________________
মধ্যরাতে অতর্কিতে সার্জিক্যাল স্ট্রাইক ভারতের। নিয়ন্ত্রণ রেখা পেরিয়ে পাক অধিকৃত কাশ্মীরে ঢুকে জঙ্গি নিকেশ ভারতীয় সেনার। কিন্তু নয়াদিল্লির এই সাফল্যকে নস্যাৎ করছে ইসলামাবাদ। পাক সেনাবাহিনীর দাবি, ভারতীয় সেনা পাক অধিকৃত কাশ্মীরে ঢুকে কোনও হামলা চালায়নি। নিয়ন্ত্রণ রেখার অন্য পাশ থেকে ভারত যে গোলাবর্ষণ করেছে মাত্র। ভারতের গোলাবর্ষণে পাক সেনার দুই জওয়ারের মৃত্যু হয়েছে বলেও পাকিস্তান জানিয়েছেন। পাকিস্তানের প্রধানমন্ত্রী নওয়াজ শরিফ এই হামলার তীব্র নিন্দা করেছেন। পাক সেনাবাহিনী বৃহস্পতিবার দুপুরে সাংবাদিক সম্মেলন করে জানিয়েছে, ভারত বাজার গরম করার চেষ্টা করছে। পাক অধিকৃত কাশ্মীরে কোনও সার্জিক্যাল স্ট্রাইক ভারত করেনি। মাঝেমধ্যেই নিজেদের এলাকা থেকে পাকিস্তানের দিকে ভারত যে ভাবে গোলাবর্ষণ শুরু করে, বুধবার মধ্যরাত থেকেও ভারত তা-ই করছিল। ভারতের এই গোলাবর্ষণের উপযুক্ত জবাব পাকিস্তান দিয়েছে বলে পাক সেনার জনসংযোগ শাখার দাবি। তবে ভারতের গোলাবর্ষণে দুই পাক জওয়ানের মৃত্যু হয়েছে বলে পাকিস্তান স্বীকার করেছে। পাক সেনার তরফে আরও বলা হয়েছে, ‘‘পাকিস্তানের মাটিতে ভারত যদি কোনও সার্জিক্যাল স্ট্রাইক চালায়, তা হলে পাকিস্তানও একই উপায়ে জবাব দেবে।’’ পাক প্রধানমন্ত্রী নওয়াজ শরিফ তীব্র প্রতিক্রিয়া ব্যক্ত করেছেন। তিনি বলেছেন, ‘‘আমরা এই হামলার নিন্দা করছি। শান্তির লক্ষ্যে কাজ করছি বলে আমাদের যদি কেউ দুর্বল ভাবে, তা হলে ভুল হবে।’’ ইসলামাবাদে নিযুক্ত ভারতীয় হাইকমিশনার গৌতম বাম্বাওয়ালেকে বৃহস্পতিবার সন্ধ্যায় তলব করেছে পাক বিদেশ মন্ত্রক। বুধবার রাত থেকে বৃহস্পতিবার পর্যন্ত যে ঘটনাপ্রবাহ, তার প্রেক্ষিতেই ভারতীয় হাইকমিশনারকে এই তলব। পাক অধিকৃত কাশ্মীরে ঢুকে ভারতীয় সেনা সাতটি জঙ্গি ঘাঁটি গুঁড়িয়ে দিয়েছে বলে মেনে নিলে, সব রকম ভাবে মুখ পুড়বে পাকিস্তানের। তাতে মেনে নেওয়া হবে যে পাক অধিকৃত কাশ্মীরে জঙ্গি ঘাঁটি রয়েছে। এবং এও মেনে নিতে হবে যে ভারতের সেনাকে পাক বাহিনী রুখতে পারেনি। সেই কারণেই নাকি পাকিস্তান স্বীকার করছে না সার্জিক্যাল স্ট্রাইকের কথা। দাবি ভারতীয় সেনাবাহিনীর প্রাক্তন কর্তাদের। অবসরপ্রাপ্ত সেনা কর্তা ব্রিগেডিয়ার প্রবীর সান্যাল বললেন, ‘‘ভারতের স্পেশ্যাল ফোর্স যে ভাবে নিয়্ন্ত্রণ রেখা পেরিয়ে ৭টি জঙ্গি ঘাঁটি গুঁড়িয়ে দিয়েছে, তা কোনও ছোটখাটো বিষয় নয়, খুব বড় অভিযান। বহু জঙ্গির মৃত্যু হয়েছে। পাকিস্তানকে খুব কঠোর বার্তা দেওয়া হয়েছে।’’ প্রাক্তন সেনা কর্তা এবং ওয়াকিবহাল মহলের বক্তব্য, পাক অধিকৃত কাশ্মীরে ঢুকে ভারতীয় বাহিনী যে ভাবে অভিযান চালাল, তা পাক বাহিনীর ব্যর্থতাই প্রমাণ করেছে। ভারতীয় বাহিনীকে যে পাকিস্তান রুখতে পারেনি, তা পাক সেনা স্বীকার করতে চাইছে না। সেই কারণেই পাকিস্তান বলছে, ভারতের গোলাবর্ষণে দুই পাক জওয়ানের মৃত্যু হয়েছে।
__________________________
ছোট্ট জলায় একাই ছিল সে। ২০১৮ সালের জানুয়ারিতে এক ঝড়ে নিউজ়িল্যান্ডের উত্তর পূর্বের পাথুরে দ্বীপ নিউয়ে-তে উড়ে এসেছিল ম্যালার্ড প্রজাতির হাঁসটি। নিউজ়িল্যান্ডের ‘হাউস অব রিপ্রেজ়েন্টেটিভ্স’-এর স্পিকার ট্রেভরের নামে নাম রাখা হয়েছিল তার। সম্প্রতি কুকুরের আক্রমণে প্রাণ গেল ট্রেভর ম্যালার্ড-এর। শুক্রবার তার নামে তৈরি ফেসবুক পেজেই জানানো হয় খবরটি। এমনিতে ওই অঞ্চলে হাঁসের দেখা মেলে না। দক্ষিণ প্রশান্ত মহাসাগরের ওই প্রত্যন্ত দ্বীপের একমাত্র হাঁস ছিল ট্রেভর। ‘দ্য রক’ নামে বেশি পরিচিত ওই পাথুরে দ্বীপে নদী, পুকুর বা ঝরনা না থাকায় নিজের মতো করে এক চিলতে জমা জলেই আস্তানা নিয়েছিল সে। জল কমে গেলে জল ভরে দিয়ে যেত দমকল। স্থানীয় বাসিন্দাদের সঙ্গে ট্রেভরের বন্ধুত্ব দারুণ জমে উঠেছিল। তাঁরাই তাকে নিয়মিত খেতে দিতেন। সেও মাঝে মাঝে উড়ে গিয়ে বসত তাঁদের বারান্দায়। বন্ধুত্ব হয়ে গিয়েছিল একটা মোরগ, মুরগি আর ওয়েকা পাখির সঙ্গে। ট্রেভরের সঙ্গী খোঁজার কথাও উঠেছিল। জলাটি অত্যন্ত ছোট বলে তা আর হয়ে ওঠেনি। তার মৃত্যুতে নিউজ়িল্যান্ডের পার্লামেন্টের পক্ষ থেকে শোক প্রকাশ করেছেন স্পিকার। যে কুকুরগুলির হামলায় ‘বিশ্বের সব চেয়ে একাকী হাঁস’টির মৃত্যু হয়েছে, তাদের জেলে ভরার দাবি তুলেছেন অনেক নাগরিক!
__________________________
দেশদ্রোহে অভিযুক্ত প্রাক্তন প্রেসিডেন্টের খামারবাড়ির কাছে গত কাল গভীর রাতে শক্তিশালী বিস্ফোরণ হয়। মুশারফের অবশ্য কিছু হয়নি। কারণ ওই বিস্ফোরণের কিছু ক্ষণ আগেই সেই পথ দিয়ে বেরিয়ে যায় তাঁর কনভয়। ঘটনার দায় এখনও কোনও গোষ্ঠী স্বীকার করেনি। বুধবার রাত দু’টো নাগাদ রাওয়ালপিন্ডির সেনা হাসপাতাল থেকে ইসলামাবাদের শহরতলি এলাকার চাক শেহজাদের খামারবাড়িতে নিয়ে আসা হচ্ছিল মুশারফকে। ওই হাসপাতালেই গত জানুয়ারি থেকে চিকিৎসাধীন রয়েছেন তিনি। রাওয়ালপিন্ডি থেকে ইসলামাবাদ যাওয়ার গুরুত্বপূর্ণ রাস্তা ফৈজাবাদ থেকে রাওয়াল দম চকের মধ্যে বিস্ফোরণ হয়। ঘণ্টাখানেক আগে ওই পথ দিয়েই গিয়েছিল মুশারফের কনভয়। বম্ব স্কোয়াডের লোকজন পরে জানান, বিস্ফোরক যথেষ্ট শক্তিশালী ছিল। যার জেরে রাস্তায় অন্তত এক ফুট গভীর গর্ত তৈরি হয়েছে। বিস্ফোরণের সময়ে ওই রাস্তা দিয়ে একটি গাড়ি যাচ্ছিল। জখম হয়েছেন সেই গাড়ির এক যাত্রী। পুলিশ পরে দাবি করে, ৭০ বছরের প্রাক্তন প্রেসিডেন্টই এই বিস্ফোরণের লক্ষ্য ছিলেন। ওই রাস্তা সংলগ্ন ফুটপাথের ড্রেনের পাইপে চার কেজি বিস্ফোরক রাখা হয়েছিল। পাকিস্তানের বেশ কয়েকটি জঙ্গি সংগঠনের নজর রয়েছে মুশারফের উপরে। তার মধ্যে তালিবান অন্যতম। যারা আত্মঘাতী জঙ্গির বাহিনী পাঠিয়ে প্রকাশ্যে মুশারফকে মারার হুমকি দিয়েছিল। এর আগেও তিন বার তাঁর উপরে হামলার চেষ্টা হয়েছে। তখন অবশ্য ক্ষমতায় ছিলেন তিনি। প্রথম হামলা ২০০৩ সালের ডিসেম্বরে। সে বারও রাওয়ালপিন্ডিতেই মুশারফের কনভয় পার হয়ে যাওয়ার পরে বিস্ফোরণ ঘটে। তার কিছু দিনের মধ্যেই তাঁকে মারার চেষ্টা করে দুই আত্মঘাতী জঙ্গি। মুশারফ প্রাণে বাঁচলেও মারা যান ১৬ জন। আর তৃতীয় বার হামলা হয় ২০০৭-এর জুলাইয়ে। রাওয়ালপিন্ডির রানওয়ে থেকে সে দিন মুশারফের বিমান ওড়ার সময়ে গুলি ছোড়ে অজ্ঞাতপরিচয় এক জঙ্গি। জঙ্গিদের লক্ষ্য হওয়ায় এমনিতেই মুশারফের জন্য কড়া নিরাপত্তার বন্দোবস্ত করা হয়। তিনি কোথাও বেরোলেই তাঁর যাত্রাপথে আগে থেকে নজরদারি চালায় পুলিশ। এ দিনও তার ব্যতিক্রম হয়নি। গত ২ জানুয়ারি দেশদ্রোহের মামলার শুনানির জন্য বিশেষ আদালতে নিয়ে যাওয়ার পথে হৃদ্যন্ত্রে সমস্যা হচ্ছে বলে দাবি করেন মুশারফ। তার পরেই তাঁকে রাওয়ালপিন্ডির সেনা হাসপাতালে ভর্তি করা হয়। কিন্তু এর মধ্যে নিজেই হাসপাতাল থেকে বাড়ি ফেরার ইচ্ছে প্রকাশ করেন। তাই তাঁকে হাসপাতাল থেকে নিয়ে আসা হচ্ছিল। সঙ্গে ছিলেন ছেলে বিলাল। গত সোমবারই তাঁকে দেশদ্রোহের মামলায় অভিযুক্ত করার প্রক্রিয়া শুরু হয়েছে বিশেষ আদালতে। কিন্তু অসুস্থ মাকে দেখতে সংযুক্ত আরব আমিরশাহি যাওয়ার জন্য আবেদন জানান মুশারফ। পাক সরকার অবশ্য বুধবার সেই আবেদন খারিজ করে দিয়েছে।                
__________________________
বাচ্চাদের সামলাতে পারছেন না। কিন্তু, ‘বেবিসিটার’ রাখারও আর্থিক সঙ্গতি নেই। উপায় না দেখে চাকরি ছাড়তে হয়েছিল।। গত শুক্রবার সেই বাচ্চাদেরই আভেনে ঢুকিয়ে জীবন্ত দগ্ধ করে খুনের অভিযোগ উঠল তাদের মা লেমোরা উইলিয়ামসের বিরুদ্ধে। জর্জিয়ার আটলান্টা শহরের বাসিন্দা লেমোরার বিরুদ্ধে খুনের অভিযোগ এনেছে পুলিশ। পুলিশ জানিয়েছে, ফুলটন কাউন্টির বাসিন্দা লেমোরা তাঁর স্বামী জামিল পেনের থেকে আলাদা থাকতেন। চার সন্তানের মধ্যে লেমোরার সঙ্গে তাঁর ফ্ল্যাটে ছিল তাঁর তিন ছেলে— তিন বছরের জামিল, বছর দুয়েকের  কেয়ান্টে এবং এক বছরের জা’কার্টার। পড়শির বাড়িতে খেলা করছিল ছ’বছরের মেয়ে। ফুলটন কাউন্টির পুলিশের দাবি, শুক্রবার কেয়ান্টে এবং জা’কার্টারকে আভেনে ঢুকিয়ে তা ‘অন’করে দেন লেমোরা। আভেনেই দগ্ধ হয়ে মারা যায় লেমোরার দুই শিশু। এর পর আভেন থেকে তাদের মৃতদেহ বের করে মেঝেতে রেখে দেন। সে অবস্থাতেই স্বামী জামিলের সঙ্গে ‘ভিডিও চ্যাট’ শুরু করেন তিনি। ভিডিও চ্যাটের সময় মেঝেতে কেয়ান্টে এবং জা’কার্টারের নিথর দেহ দেখে প্রথমে সন্দেহ হয় জামিলের। সঙ্গে সঙ্গে পুলিশে খবর দেন তিনি। পুলিশ এসে ওই দুই শিশুর মৃতদেহ উদ্ধার করে। পুলিশের কাছে লেমোরা দাবি করেছেন, এক জন আত্মীয়ের কাছে ওই দুই শিশুকে দেখাশোনার জন্য ছেড়ে গিয়েছিলেন তিনি। তখনই ওই শিশুরা মারা গিয়েছে। তবে লেমোরায় বয়ানে অসঙ্গতি দেখা দেওয়ায় পুলিশের সন্দেহ হয়। তাঁকে সন্তানদের খুনের অভিযোগে গ্রেফতার করা হয়।
__________________________
কয়েক সপ্তাহ ধরেই তার খোঁজ চালাচ্ছিল বাংলাদেশ পুলিশ। অবশেষে সোমবার ঢাকার কমলাপুর এলাকা থেকে গ্রেফতার হল সামিউল রহমান ওরফে ইবন হামদান। পুলিশের দাবি, ২২ বছরের এই ব্রিটিশ যুবক গত ছ’মাস ধরে ঢাকা ও সিলেট থেকে আইএস-এর জন্য জঙ্গি নিয়োগের কাজ করছিল। প্রাথমিক জেরায় সে এই অভিযোগ মেনেও নিয়েছে বলে জানিয়েছে পুলিশ।  গত বুধবার দু’জন যুবককে গ্রেফতার করে পুলিশ। তাদের মধ্যে এক জন প্রাক্তন বিচারপতির ছেলে, অন্য জন উচ্চপদস্থ আমলার সন্তান। ওই দুই যুবক জানিয়েছিল, ‘তাবলিঘ জামাত’ নামে এক শান্তিপূর্ণ ইসলামি সংগঠনের সদস্য হিসেবে তুরস্ক হয়ে সিরিয়ায় যাওয়ার ছক কষেছিল তারা। তারা আরও জানায়, ব্রিটেনের কোনও এক নাগরিক এ কাজে দুই যুবককে সাহায্য করছে। এর পরই তৎপরতা বাড়িয়ে দেয় পুলিশ। দু’দিন আগে পুলিশ ঘোষণাও করে, আল-কায়দার সঙ্গে যুক্ত এক সন্দেহভাজন ব্রিটিশের খোঁজ চলছে। আর তার পরেই সামিউলের গ্রেফতারি। পুলিশ এক মুখপাত্র জানিয়েছে, সামিউল আইএস এবং অল-নুসরা ফ্রন্টের সঙ্গে যোগাযোগের চেষ্টা করছিল। ভাইয়ের এ হেন কীর্তিকলাপের কথা বিন্দুবিসর্গ জানতেন না বলে দাবি করেছেন সামিউলের বোন। পুলিশ জানিয়েছে, পূর্ব লন্ডনের হলবোর্নে সপরিবার থাকত সামিউল। নিয়মিত মদ ও মাদক সেবন, বাড়িতে চিৎকার-ঝামেলা সব মিলিয়ে উশৃঙ্খল হিসেবে বদনাম ছিল তার। মাঝখানে এক বার জেলেও গিয়েছিল। সেখান থেকে ফেরার পরই সম্পূর্ণ বদলে গিয়েছিল সামিউল, জানিয়েছেন তারই এক প্রতিবেশী মহিলা। তাঁর দাবি, জেলে থাকার সময়ই ধর্ম পরিবর্তন করে সে। বন্ধ করে দেয় মদ ও মাদক সেবন। ওই মহিলার বয়ানে, “এর কিছু দিন পর পশ্চিম এশিয়ায় চলে গিয়েছিল সামিউল। আমি শুনেছি ওর মা প্রায়ই পড়শিদের কাছে আক্ষেপ করতেন, ছেলে বোধহয় আইএসে যোগ দেবে।” হলও তাই। পুলিশের ধারণা, সামিউলের বহু আত্মীয় বাংলাদেশে থাকেন। ফলে ঢাকায় আসাটা তার পক্ষে অস্বাভাবিক কিছু ছিল না। তার পরই শুরু হয়েছিল জঙ্গি নিয়োগের পালা। আইএস যে দুনিয়া জুড়ে এতটা সংগঠিত ভাবে কাজ চালাচ্ছে, তা আগে না বোঝার কথা গত কালই স্বীকার করেছিলেন মার্কিন প্রেসিডেন্ট বারাক ওবামা। তিনি বলেন, “আমার ধারণা আমাদের গোয়েন্দা বিভাগের প্রধান জিম ক্ল্যাপার এত দিনে বুঝতে পেরেছেন আইএসকে তাঁরা কম গুরুত্ব দিয়েছিলেন।” তাই সিরিয়ায় এখন জঙ্গিঘাঁটি লক্ষ্য করে বিমানহানা তীব্র করেছে আমেরিকার নেতৃত্বাধীন জোটের দেশগুলি। কিন্তু তা দিয়ে যে তাদের বিশেষ কিছু ক্ষতি করা যাবে না, সে কথা জানিয়েছে আইএস। আবু তলহা নামে তাদের এক সদস্য একটি মার্কিন চ্যানেলকে সাক্ষাৎকারে বলেছে, “আমরা এ লড়াইয়ের জন্য প্রস্তুত ছিলাম। ওরা মনে করে ওরা সব জানে। কিন্তু ওরা কিছুই জানে না।” তার আরও দাবি, তেল শোধনাগারে হানা দিয়েও তাদের আর্থিক মেরুদণ্ড ভাঙা যাবে না।
__________________________
মুসলিমপ্রধান কিছু দেশের বিমানবন্দর থেকে যাত্রীদের ইলেকট্রনিক গ্যাজেট হাত-ব্যাগে নেওয়ার ক্ষেত্রে আমেরিকার মতো গত কাল নিষেধাজ্ঞা চাপায় ব্রিটেনও। আমেরিকা আটটি দেশের উপরে এই নিষেধ চাপালেও ব্রিটেন ছ’টি দেশকে নিষেধ-তালিকায় রেখেছে। তবে একটাই স্বস্তি, তারা আপাতত ছাড় দিয়েছে দুবাই এবং আবু ধাবির মতো গুরুত্বপূর্ণ আন্তর্জাতিক বিমানবন্দরকে। ব্রিটেনের নিষেধ-তালিকায় রয়েছে, তুরস্ক, মিশর, লেবানন, জর্ডন, তিউনিসিয়া এবং সৌদি আরব। এর ফলে আগামী সপ্তাহে প্রভাব পড়বে ওই সব দেশ থেকে লন্ডনগামী অন্তত ২৩০টি উড়ানের উপরে। বছরে ১২ হাজার উড়ানের যাত্রী এই নিষেধের জন্য অসুবিধায় পড়বেন। ব্রিটেনের নিরাপত্তা বাহিনী সূত্রে খবর, সোমালিয়ায় আল কায়দার শাখা সংগঠন আল শাবাব ল্যাপটপ বোমা তৈরি করেছে। বিমানবন্দরের নিরাপত্তা-ব্যবস্থাকে বুড়ো আঙুল দেখিয়ে এই বিস্ফোরক বেরিয়ে যেতে পারে বলে আশঙ্কা গোয়েন্দাদের।               
__________________________
রাশিয়ায় বিশ্বকাপ ফুটবলের রিপোর্টিং করতে গিয়ে ফের যৌন নিগ্রহের মুখে পড়লেন এক বিদেশি সাংবাদিক। ইয়েকাতেরিংবার্গে ফুটবল ম্যাচের লাইভ সম্প্রচার করার সময় ব্রাজিলের টেলিভিশন সাংবাদিক জুলিয়া গুইমারায়েসকে জড়িয়ে ধরে চুমু খাওয়ার চেষ্টা করেন এক রুশ যুবক। ওই সাংবাদিক সঙ্গে সঙ্গে তাঁর ক্যামেরার বুম যুবকটির দিকে ঘুরিয়ে তাঁকে ক্ষমা চাইতে বাধ্য করেন। দিনকয়েক আগেও রাশিয়ায় বিশ্বকাপ ফুটবলের আসরে এমনই একটি ঘটনা ঘটেছিল। সে বার কলম্বিয়ার সাংবাদিক জুলিয়েথ গঞ্জালেসকে জড়িয়ে ধরে চুমু খান এক রুশ ফুটবল সমর্থক। প্রত্যক্ষদর্শীরা জানিয়েছেন, রবিবার ব্রাজিলের সাংবাদিক জুলিয়া যখন একটি ম্যাচের লাইভ সম্প্রচারে ব্যস্ত ছিলেন, সেই সময় আচমকা তাঁর দিকে এগিয়ে যান এক রুশ যুবক। জুলিয়াকে জড়িয়ে ধরে চুমু খাওয়ায় চেষ্টা করেন। কিন্তু সঙ্গে সঙ্গে জুলিয়া তাঁর ক্যামেরার বুম ঘুরিয়ে দেন যুবকটির দিকে। তার পর চালু ক্যামেরার সামনে যুবকটিকে বলতে থাকেন, ‘‘এ সব করবেন না। আর কখনও এমন অসভ্যতা করবেন না। বলে দিলাম, এমনটা আর করবেন না। কখনওই করবেন না। আমি এ সব বরদাস্ত করি না। এটা ভদ্রলোকের আচরণ নয়।’’ তার পর একটু থেমে জুলিয়াকে ফের বলতে দেখা যায়, ‘‘মেয়েদের সঙ্গে এ সব করবেন না। মেয়েদের শ্রদ্ধা করতে শিখুন।’’ Great response from Brazilian TV journalist Julia Guimaraes of Sportv to unacceptable behaviour. Not easy to show such restraint in the face of harassment. pic.twitter.com/eFVZz6gdMA গোটা ঘটনা তাঁর ভিডিও ক্যামেরায় রেকর্ড করে পরে টুইট করেন জুলিয়া। সেখানে লেখেন, ‘‘এই ঘটনা ঘটনাকে খুবই লজ্জাজনক। আমি বলার মতো কোনও ভাষাই খুঁজে পাচ্ছি না। এটা সৌভাগ্যের, ব্রাজিলে এ সব হয় না। এখানে দু’-দু’বার এমন ঘটনা ঘটল। দুঃখজনক! লজ্জাজনক।’’ পরে অবশ্য ভিডিয়ো কলে অভিযুক্ত যুবক ক্ষমা চান জুলিয়ার কাছে। নিজের নামধাম গোপন রেখে তিনি বলেন, ‘‘আমি আপনার কাছে আন্তরিক ভাবে ক্ষমা চাইছি। আমি বেচাল হয়ে পড়েছিলাম, আবেগে। বুঝিনি, এতে আপনি এতটা আঘাত পাবেন।’’
__________________________
মাত্র কয়েক সেকেন্ডের ব্যবধান। প্রায় দু’শো বছরের পুরনো মিনারটা চোখের সামনে হুড়মুড়িয়ে ভেঙে পড়তে দেখেছেন কাঠমান্ডুর বাসিন্দা সুজাতা থাপা। সবটা দেখেও তিনি নিজের চোখকে বিশ্বাস করতে পারেননি প্রথমে। কিন্তু ভুলটা ভাঙে তার পরেই। মানুষের আর্ত চিৎকারে সম্বিৎ ফিরে পান। খালি হাতেই ধ্বংসস্তূপ সরানোর কাজ শুরু করেছিলেন সুজাতা। কিন্তু তত ক্ষণে যা হওয়ার হয়ে গিয়েছে। প্রশাসন জানাচ্ছে, ঐতিহ্যবাহী ধরহরা মিনারের তলায় চাপা পড়ে আজ মৃত্যু হয়েছে কমপক্ষে দু’শো জনের। আজকের ভয়াল ভূমিকম্পে প্রায় মাটিতে মিশে গিয়েছে কাঠমান্ডুর অন্যতম এই আকর্ষণ। পঞ্চাশ মিটার উঁচু এই মিনারের অবশিষ্ট বলতে রয়েছে শুধু ভিতটুকুই। এই নিয়ে দু’বার ভূমিকম্পে চূড়ান্ত ক্ষতিগ্রস্ত হল এই মিনার। ১৮৩২ সালে নেপালের তৎকালীন প্রধানমন্ত্রী ভীমসেন থাপা তৈরি করেছিলেন এই মিনার। কিন্তু ১৯৩৪ সালের ভূমিকম্পে প্রায় পুরোটাই ভেঙে পড়ে মিনারটি। তখন প্রধানমন্ত্রী যুদ্ধশামসের রানার তত্ত্বাবধানে ফের তৈরি করা হয় সেটি।  এ বার ২০১৫-র ভূমিকম্প আবার কোপ বসাল এই মিনারে। ধরহরার আটতলা থেকে দেখা যেত গোটা কাঠমান্ডু শহরটা। আর তার টানেই পর্যটকরা ভিড় জমাতেন প্রাচীন এই মিনার দেখতে। আজ যখন প্রথম কম্পন শুরু হয়, তত ক্ষণে প্রায় দু’শো জনের টিকিট বিক্রি হয়ে গিয়েছিল বলে জানিয়েছেন মিনার কর্তৃপক্ষ। কম্পনের জেরে যখন মিনার হেলতে শুরু করেছে, তখন আর পর্যটকদের তার ভিতর থেকে বেরিয়ে আসার রাস্তা ছিল না। মিনারের মধ্যে বন্দি হয়ে প্রাণ গিয়েছে দু’শো জনের। ‘‘ধরহরার সামনে দিয়ে হাঁটছিলাম। হঠাৎ দুলুনিটা অনুভব করি। দাঁড়িয়ে পড়েছিলাম। মুহূর্তের মধ্যে দেখলাম আস্তে আস্তে মাটিতে মিশে যাচ্ছে মিনারটা। প্রবল কান্না আর চিৎকার কানে আসছিল,’’ কাঠমান্ডুর টিভি চ্যানেলকে সাক্ষাৎকার দিতে গিয়ে কেঁদে ফেলেছেন বছর বাইশের সুজাতা। গোটা কাঠমান্ডু শহরটাই বিচ্ছিন্ন ধ্বংসস্তূপের মতো দাঁড়িয়ে আছে। মাটিতে মিশে গিয়েছে বহু প্রাচীন মন্দির। পাটানে পুরনো রাজবাড়ির কাছে ধুলিসাৎ হয়ে গিয়েছে ইউনেস্কোর ওয়ার্ল্ড হেরিটেজ তকমা পাওয়া দরবার স্কোয়ারও। ভারতীয় ছবিতে নেপালের দৃশ্য বলতেই সবার আগে মনে পড়ে দরবার স্কোয়ারের প্যাগোডা ধাঁচের বাড়িগুলো। প্রকৃতির কয়েক মিনিটের তাণ্ডবে সে সব এখন অতীত। তবে কাঠমান্ডুর আর এক আকর্ষণ, পশুপতিনাথ মন্দির অক্ষতই রয়েছে বলে জানিয়েছে প্রশাসন। রাজধানীর রাস্তায় রাস্তায় এখন উপড়ে পড়ে রয়েছে গাছ। ভেঙে পড়া বাড়ির স্তূপ। পিচ ঢালা রাস্তাগুলোও ভেঙেচুরে সমুদ্রের স্রোতের মতো এঁকেবেঁকে গিয়েছে। হাসপাতালগুলি উপচে পড়ছে আহতদের ভিড়ে। সুজাতার মতোই ভয়াবহ অভিজ্ঞতার কথা শুনিয়েছেন কাঠমান্ডুর বাসিন্দা লোবেন শেরপা। নিমেষে বহু মানুষের মৃত্যু দেখে স্তম্ভিত পর্বতারোহণ সংস্থার এই কর্ণধার। তাঁর কথায়, ‘‘রাস্তায় হাঁটছিলাম। হঠাৎই টের পেলাম, মাটি কাঁপছে। টাল রাখতে পারছিলাম না। চোখের সামনে ভেঙে পড়ল রাস্তার উল্টো দিকের একটা বহুতল। ঠিক যেন খেলনা। স্পষ্ট দেখলাম, অনেকগুলো লোক চাপা পড়ে গেল বাড়িটার তলায়। সবাই প্রাণ ভয়ে ছুটছে এ-দিক ও-দিক। একটা খোলা জায়গায় এসে দাঁড়ালাম। একটু ধাতস্থ হতেই ফের কম্পন। এ বার তীব্রতা একটু কম বলে মনে হল। চার পাশে তত ক্ষণে অনেক বাড়ি ভেঙে পড়েছে।’’ ভূমিকম্পের জেরে আজ সারাদিন ভীষণ ভাবে ব্যাহত হয়েছে নেপালের বিমান পরিষেবা। কম্পনের পরেই কাঠমান্ডুর ত্রিভুবন বিমানবন্দর বন্ধ করে দেয় নেপাল সরকার। পরিস্থিতি খতিয়ে দেখার পর সন্ধ্যায় ফের খুলে দেওয়া হয় বিমানবন্দর। এয়ার ইন্ডিয়া সূত্রের খবর, আজ দুপুরে তাদের একটি বিমানের কাঠমান্ডু যাওয়ার কথা ছিল। কিন্তু সেই বিমানটি বাতিল করা হয়। আগামী কাল সকালে সেটি কাঠমান্ডু যাবে।
__________________________
এক অন্য আততায়ীকে খুঁজতে গিয়ে ‘ভুলক্রমে’ পুলিশের গুলিতে মৃত্যু হয়েছিল শার্লট শহরের কেথ স্কটের। গত মঙ্গলবারের এই ঘটনায় পুলিশের উপর চড়াও হন বহু কৃষ্ণাঙ্গ ব্যক্তি। শনিবার সেই ঘটনারই ক্যামেরা ফুটেজ প্রকাশ করল নর্থ ক্যারোলাইনা পুলিশ। প্রশাসন দু’টি ভিডিও সামনে এনেছে। একটি নজরদারি পুলিশ ভ্যানের ড্যাশবোর্ডে লাগানো ক্যামেরা বা ‘ড্যাশক্যাম’ থেকে তোলা। অন্যটি তোলা হয়েছে এক পুলিশকর্মীর গায়ে লাগানো ক্যামেরা থেকে। এই জাতীয় ক্যামেরাকে ‘বডিক্যাম’ বলা হয়। পাশাপাশি একটি বন্দুক ও মারিজুয়ানার ছবিও প্রকাশ করেছে পুলিশ। তাদের দাবি, এগুলি সবই কেথের। তবে কেথের পরিবার বরাবরই জানিয়েছে, বন্দুক নয়, কেথের হাতে বই ছিল। ‘ড্যাশক্যাম’ ফুটেজে দেখা যাচ্ছে, গাড়ি থেকে নামার পর পিছু হাঁটছেন কেথ। তাঁর দু’হাত দু’দিকে নামানো। তবে তাঁর হাতে কোনও বন্দুক আছে কি না, সেটা কিন্তু ভিডিও থেকে মোটেই স্পষ্ট নয়। তার পরেই পর পর বন্দুকের আওয়াজ। আর সঙ্গে সঙ্গেই মাটিতে লুটিয়ে পড়েন কেথ। ‘বডিক্যাম’ ফুটেজেও দেখা যাচ্ছে, গাড়ির বাইরে দাঁড়িয়ে রয়েছেন কেথ। তবে এ ক্ষেত্রে বন্দুকের আওয়াজ শোনা যাচ্ছে না। এই ভিডিও ফুটেজ দেখেই কেথের আইনজীবী জানিয়েছেন, তাঁদের দাবি অর্থাৎ কেথের কাছে কোনও রকম বন্দুক ছিল না, তা আরও স্পষ্ট হল। তবে পুলিশের বক্তব্য, সে সময় কেথের গাড়ির বাইরে নজরদারি চালাচ্ছিল পুলিশ। তখনই গাড়ির ভিতরে মারিজুয়ানা লক্ষ করে তারা কেথকে বাইরে আসতে বলে। 
__________________________
জেনেশুনেই একটি ভুয়ো বিশ্ববিদ্যালয়ে ভর্তি হয়েছিলেন ১২৯ জন ভারতীয় ছাত্র। প্রচুর অর্থের বিনিময়ে। শুধু আমেরিকায় থাকার জন্য তাই ওই ভারতীয় ছাত্রদের আটক করা হয়েছে বলে জানাল মার্কিন বিদেশ দফতর। গত সপ্তাহে আমেরিকায় আটক করা হয় ১২৯ জন ভারতীয়-সহ ১৩০ জন বিদেশি ছাত্রকে। ভারতীয় ছাত্রদের কেন আটক করা হয়েছে, দিল্লির মার্কিন দূতাবাসের কাছে তা ভারতের তরফে জানতে চাওয়া হয়েছিল, শনিবার। চাওয়া হয়েছিল রাজনৈতিক বিচার (ডেমার্শ)। ওই ভারতীয় ছাত্রদের সঙ্গে ওয়াশিংটনে ভারতীয় দূতাবাস যাতে দ্রুত যোগাযোগ করতে পারে, তার অনুমতিও চাওয়া হয়েছিল দিল্লির তরফে। তারই প্রেক্ষিতে সোমবার মার্কিন বিদেশ মন্ত্রক জানিয়েছে, ওই ভারতীয় ছাত্ররা অপরাধ করছেন জেনেই প্রচুর পরিমাণে অর্থ দিয়ে ফার্মিংটন বিশ্ববিদ্যালয় নামে ওই ভুয়ো শিক্ষা প্রতিষ্ঠানে ভর্তি হয়েছিলেন। যে ভাবে হোক, আমেরিকায় থাকার জন্য। ওই বিশ্ববিদ্যালয়টি বানানো হয়েছে গ্রেটার ডেট্রয়েটে। এমন অনেকগুলি ভুয়ো বিশ্ববিদ্যালয় চালানোর একটি চক্র রয়েছে মার্কিন মুলুকে। সেই চক্রের ৮ জন চাঁইকে গ্রেফতার করা হয়েছে। তাঁদের কেউ কেউ ভারতীয়, কেউ বা ভারতীয় বংশোদ্ভূত মার্কিন নাগরিক। মার্কিন বিদেশ মন্ত্রক বলেছে, ‘‘প্রচুর অর্থের বিনিময়ে যে ১৩০ জন (যাঁদের মধ্যে ১২৯ জনই ভারতীয়) বিদেশি ছাত্র ওই বিশ্ববিদ্যালয়ে ভর্তি হওয়ার জন্য আবেদন করেছিলেন এবং পরে ভর্তি হয়েছিলেন, তাঁরা ভাল ভাবেই জানতেন ওই বিশ্ববিদ্যালয়ের কোনও নির্দেশক (ইন্সট্রাক্টর) নেই। সেখানে কোনও ক্লাসই হয় না। ক্লাসরুমে তো নয়ই, অনলাইনেও নয়।’’ এও জানা গিয়েছে, অন্যান্য মার্কিন বিশ্ববিদ্যালয়ের তুলনায় অবশ্য এই ভুয়ো বিশ্ববিদ্যালয়টির টিউশন ফি’র পরিমাণ কম। অনলাইনে ভর্তি হওয়ার সঙ্গে সঙ্গেই ছাত্রছাত্রীদের আমেরিকায় থাকার জন্য প্রয়োজনীয় ‘ওয়ার্ক পারমিট’ দিয়ে দেওয়া হয়। অন্যান্য মার্কিন বিশ্ববিদ্যালয়ে ভর্তি হওয়া ছাত্রছাত্রীদের যার জন্য হাপিত্যেশ অপেক্ষা করতে হয়।
__________________________
সাত সকালে জরুরি বৈঠক হবে রাজবাড়িতে। দেশের প্রতিটি প্রান্ত থেকে ডেকে আনা হয়েছে রাজকর্মচারীদের। রাজ পরিবারের সব সদস্যকেও উপস্থিত থাকতে বলা হয়েছে প্রাসাদে। একটি মাত্র ট্যাবলয়েডে এ খবর বেরোনোর পরেই গোটা ব্রিটিশ সংবাদমাধ্যম নড়েচড়ে বসেছিল। বৃহস্পতিবার কাকভোরেই বাকিংহাম প্রাসাদের সামনে হাজির হয়ে গিয়েছিল সারি সারি ক্যামেরা। সাংবাদিকদের মনে তখন একটাই প্রশ্ন, তবে কি নবতিপর রানি বা তাঁর স্বামীর শরীর খারাপ হল? বিষয়টি নিয়ে প্রথম থেকেই মুখে কুলুপ এঁটেছিলেন রাজবাড়ির কর্মচারীরা। তাঁরা শুধু জানিয়েছিলেন এই জরুরি বৈঠক নিয়ে চরম কোনও সতর্কতা জারি করা হয়নি। জল্পনার অবসান হল বেলা বাড়ার পরে। বাকিংহাম প্রাসাদের তরফেই একটি বিবৃতিতে আজ জানানো হয়েছে, রাজ দায়িত্ব থেকে অবসর নিচ্ছেন রানি দ্বিতীয় এলিজাবেথের স্বামী, প্রিন্স ফিলিপ। আগামী জুনে ৯৬ বছরে পড়বেন ডিউক অব এডিনবরা। তাঁর এই সিদ্ধান্তে স্ত্রী এলিজাবেথের পূর্ণ সমর্থন রয়েছে বলে জানানো হয়েছে বিবৃতিতে। আগামী অক্টোবরের পর থেকে আর কোনও অনুষ্ঠানে সরকারি ভাবে দেখা যাবে না তাঁকে। অর্থাৎ কোনও অনুষ্ঠানে তাঁকে অতিথি হিসেবে আমন্ত্রণ করা যাবে না আর। তবে তিনি চাইলে কোনও অনুষ্ঠানে ব্যক্তিগত ভাবে যেতে পারেন। বর্তমানে প্রায় ৭৮০টি সংস্থায় চেয়ারম্যান বা সমগোত্রের কোনও শীর্ষ পদে রয়েছেন প্রিন্স ফিলিপ। বাকিংহামের মুখপাত্র জানিয়েছেন, এখনও ডিউক অব এডিনবরার সেই সব ক’টি পদই বহাল থাকবে। গত এক বছরে মোট ১১০টি অনুষ্ঠানের অতিথি হিসেবে দেখা গিয়েছে প্রিন্স ফিলিপকে। নিজের নব্বইতম জন্মদিনেই অবসরের ইঙ্গিত দিয়েছিলেন তিনি। জানিয়েছিলেন, দায়িত্ব এ বার কাটছাঁট করতে চান তিনি।
__________________________
গাড়ি চালাতে চালাতে জানলা দিয়ে সিগারেটের টুকরো বাইরে ফেলেন আপনি? তাহলে চিনের এই ট্রাক চালকের কথা জেনে রাখা আপনার পক্ষে ভাল। চিনের ট্রাক চালক ইউ লরি চালাতে চালাতে সিগারেটের টুকরো ছুড়েছিলেন রাস্তায়। সেই টুকরো থেকে আগুন লেগে যায় তাঁর নিজের ট্রাকেই। সাউথ চায়না মর্নিং পোস্টের প্রতিবেদন অনুযায়ী, ঝাংঝাউয়ের একটি মোটরওয়েতে ওঠার পরই একটি লরির পিছনের অংশে আগুন লেগে যায়। আগুন লাগার আগে ওই লরির চালক সিগারেট খেয়ে ফেলেছিলেন জানলা দিয়ে। কিন্তু সিগারেটের টুকরোটি তাঁর নিজেরই গাড়ির পিছনে গিয়ে পড়ে।লরিতে আগুন দেখতে পেয়েই কয়েকজন প্রত্যক্ষদর্শী বিষয়টি ইউয়ের নজরে আনেন। ঘটনাস্থলে অগ্নি নির্বাপক যন্ত্র নিয়ে ছুটে যান তাঁরা। আগুনকে নিয়ন্ত্রণেআনা সম্ভব হয়। সোশ্যাল মিডিয়ায় পোস্ট হওয়া ছবিগুলিতে দেখা যাচ্ছে কীভাবে ট্রাকের পিছনে ছড়িয়ে পড়ছে আগুন। ইউস্বীকার করেছেন, তিনি সিগারেটে শেষে সুখটান দিয়ে তা জানলা দিয়ে ছুড়ে ফেলেছিলেন। সম্ভবত হাওয়াতে সেই সিগারেটের টুকরোটি বাইরে না পড়ে তাঁরই গাড়ির পিছনে গিয়ে পড়ে। সেখান থেকেই ঘটে এই বিপত্তি।যদিও সঙ্গে সঙ্গে নজরে আসায় ট্রাকের বিশেষ কোনও ক্ষতি হয়নি।
__________________________
কপালে চিন্তার ভাঁজ। ভেজা চোখ। মাথায় হাত দিয়ে সিঁড়িতে বসে আছে এক কিশোর। এ-রকমই একটি ছবি সম্প্রতি ছড়িয়ে পড়েছে ফেসবুকে। ছবির তলায় লেখা, ‘‘আমি সমকামী। জানি কেউ আমায় ভালবাসবে না কোনও দিন।’’ নামহীন সেই ছেলেটার পাশে দাঁড়িয়েছেন হিলারি ক্লিন্টন। জানিয়েছেন, ভবিষ্যতে দুর্দান্ত কিছু তাঁর জন্য অপেক্ষা করছে। কিছু দিন আগেই সুপ্রিম কোর্টের নির্দেশে সমকামী বিবাহ স্বীকৃতি পেয়েছে আমেরিকার প্রত্যেকটি রাজ্যে। কিন্তু অনেকেই মনে করছেন, আইনের চোখে নিষেধাজ্ঞা উঠে গেলেও, এখনও সমকামীরা অচ্ছুত। সমকামীদের অধিকার নিয়ে আন্দোলনরত বেশ কিছু সংস্থাও জানিয়েছে, সুপ্রিম কোর্টের রায়ের পরেও বহু সমকামীকে নিজের পরিবার একঘরে করে দিয়েছেন। এই ভয় ফুটে উঠেছে ওই কিশোরের বক্তব্যে। ছবির তলায় ছেলেটির কোনও পরিচয় দেওয়া নেই। শুধু লেখা রয়েছে, ‘‘আমি সমকামী। এবং আমার ভবিষ্যৎ নিয়ে আমি চিন্তিত। জানি কেউ আমায় ভালবাসবে না কোনও দিন।’’ তবে, ছবিটি প্রকাশ পাওয়ার দু’ঘণ্টা পরেই তার তলায় ভেসে ওঠে কমেন্ট। আর কমেন্টটি করেছেন এ বারের আমেরিকার প্রেসিডেন্ট পদপ্রার্থী হিলারি ক্লিন্টন। সঙ্গে তাঁর সই। যাতে বোঝা যায়, তাঁর দলের কোনও কর্মী নন, তিনি নিজেই কমেন্টটি করেছেন। হিলারি লিখেছেন, ‘‘বয়সে বড় বলেই বলছি, তোমার জন্য ভবিষ্যতে দুর্দান্ত কিছু অপেক্ষা করছে।’’ তাঁর আশ্বাস, ছেলেটি ঠিক ভালবাসার লোকেদের খুঁজে পাবে।
__________________________
ট্রাফিক আইন না মেনে বাইক চালিয়ে কর্তব্যরত এক পুলিশ কনস্টেবলকে ধাক্কা মেরেছিলেন। বাইকের ধাক্কায় আহত হন ওই পুলিশ কর্মী। এর পরই পুলিশ গ্রেফতার করে মহম্মদ কাসিম নামে ৩৪ বছরের ওই যুবককে। কাসিমকে আদালতে পেশ করা হলে বিচারক দু’ রকম সাজার কথা বলেছিলেন। একটি হল- এক বছরের জন্য পথ নিরাপত্তা সংক্রান্ত প্ল্যাকার্ড হাতে রাস্তায় দাঁড়ানোর। দ্বিতীয়টি হল- জেল। শাস্তি হিসাবে প্রথমটি বেছে নেন কাসিম। ঘটনাটি ঘটেছে পাকিস্তানের করাচিতে। সাজা ঘোষণার পর কাসিম জানিয়েছেন, জেলে যেতে হলে আজীবন অপরাধীর তকমা বয়ে বেড়াতে হত। তার বদলে ট্রাফিক সিগন্যালে সচেতনতামূলক প্ল্যাকার্ড হাতে দাঁড়িয়ে থাকতে তাঁর কোনও আপত্তি নেই। কাসিমের কথায়, ‘‘আমার এই সাজা অন্যদের কাছে একটি শিক্ষা পৌঁছে দেবে।’’ পাশাপাশি, তাঁকে বদান্যতা দেখানোর জন্য আদালতের প্রতি কৃতজ্ঞতাও জানিয়েছেন কাসিম। শাস্তি অনুযায়ী আগামী বছরের ১১ অক্টোবর পর্যন্ত কাসিমকে করাচির এমএ জিন্না রোডে দাঁড়াতে হবে। প্রতি শুক্রবার দু’ঘণ্টা করে এই দায়িত্ব পালন করতে হবে তাঁকে। হাতে থাকবে প্ল্যাকার্ড। তাতে লেখা থাকবে, ‘সাবধান হোন! বেপরোয়া ভাবে গাড়ি চালানো মৃত্যু ডেকে আনতে পারে’।
__________________________
বিশ্বের সবচেয়ে হাইস্পিড গাড়িগুলিকে আমরা ছুটতে দেখি ফর্মুলা ওয়ান রেসিং ট্র্যাকে। চোখের নিমেষে গ্যালারির এ প্রান্ত থেকে ও প্রান্ত পেরিয়ে যায় গাড়িগুলি। সঙ্গে গুরুগম্ভীর বোঁ বোঁ আওয়াজ। দেখতে দারুন লাগে! তেমনই ন্যাশনাল জিওগ্রাফিক, অ্যানিম্যাল প্ল্যানেট বা ডিসকভারি চ্যানেলের দৌলতে বিশ্বের দ্রুততম প্রাণী চিতার অসাধারণ দৌড়ও আমরা দেখেছি। আচ্ছা, ফর্মুলা ই-কার আর চিতার রেস হলে কে জিতবে বলে মনে হয়! এক সঙ্গে দৌড় শুরু করলে ১ কিলোমিটার দূরত্বে থাকা ফিনিশ লাইনে কে আগে পৌঁছবে? উত্তরটা ভেবে উঠতে পারছেন না তো! দেখুন তা হলে... How to prepare for @FIAFormulaE Season 4: Race the fastest animal on earth! Great to help raise awareness of the threat of climate change to wildlife ahead of next week’s UN Environment Assembly @TecheetahFE #UN #JEV25 pic.twitter.com/276agkfYhF উপরের ভিডিওয় গতিতে শেষমেশ হার মানতে হয়েছে চিতাকে। তবে বাস্তবে ফর্মুলা ই (ইলেক্ট্রিক) গাড়ির সর্বোচ্চ গতি ২২৫ কিলোমিটার/ঘণ্টা আর চিতার সর্বোচ্চ গতি ঘণ্টায় ১১২ কিলোমিটার। অর্থাত্, গাড়ির গতি চিতার সর্বোচ্চ গতির দ্বিগুণ। ভাবছেন তাহলে এমন একটা অসম প্রতিযোগিতার মানে কী! আসলে দূষণের কারণে পৃথিবীর অনেক পশু-পাখিই এখন লুপ্ত। দূষণের জন্যই পরিবেশে দ্রুত পরিবর্তন ঘটছে যা প্রাণীকূলের জন্য মোটেই ভাল খবর নয়। গোটা পৃথিবীতে সর্বসাকুল্যে আর মাত্র ৬ হাজার ৭০০টি চিতা রয়েছে। তাই দূষণের হাত থেকে পরিবেশ এবং প্রাণীজগতকে বাঁচাতে ফর্মুলা ওয়ান রেসিং ট্র্যাকে এ বার দেখা যাবে দূষণমুক্ত ফর্মুলার ইলেক্ট্রিক গাড়িগুলিকে। প্রচারমূলক এই ভিডিওয় ফর্মুলা ই-কারের স্টিয়ারিং হাতে দেখা গিয়েছে জুলাই-এর মন্ট্রিয়েল ই প্রি’র চ্যাম্পিয়ন জন এরিক ভার্গনেকে। গতির জন্যই বিখ্যাত ফর্মুলা ওয়ান রেস, একই কারণে চিতাও। তাই বিশ্বের দ্রুততম প্রাণী চিতাকে সঙ্গে নিয়েই পরিবেশ রক্ষার প্রচারে নামল ফর্মুলা ওয়ান।
__________________________
সকাল সওয়া ন’টা। একে একে লোক আসতে শুরু করেছে কুইনসল্যান্ডের রেস্তোরাঁটিতে। সেই সময়ই ভিতরে ঢোকে এক প্রৌঢ়া। প্রায় তাঁর পিছনেই ঢোকে বছর ষাটের এক ব্যক্তি। হঠাৎই হাত দিয়ে জড়িয়ে ধরে মহিলাকে। এরপর বুকে বন্দুক ঠেকিয়ে চাপ দেয় ট্রিগারে। সঙ্গে সঙ্গে মাটিতে লুটিয়ে মহিলার প্রাণহীন দেহ। বৃহস্পতিবার অস্ট্রেলিয়ার রেস্তারাঁর ভিতর ঢুকে এক মহিলাকে খুন করল অজ্ঞাতপরিচয় এক বন্দুকধারী। পুলিশ জানিয়েছ, দু’জন পরস্পরের পূর্বপরিচিত। রেস্তোরাঁর ভিতরে লাগানো সিসিটিভি ফুটেজ দেখে তাঁদের পরিচয় জানার চেষ্টা করা হচ্ছে। জিজ্ঞাসাবাদ করা হচ্ছে প্রত্যক্ষদর্শীদেরও। রেস্তোরাঁর অন্য কেউ আহত হননি বলেই খবর। এক প্রত্যক্ষদর্শী জানিয়েছেন, রেস্তোরাঁয় ঢোকার আগেই গাড়ির ভিতর কথা কাটাকাটি চলছিল ওই দু’জনের মধ্যে। এক সময় ঝগড়া থামিয়ে গাড়ি থেকে নেমে রেস্তারাঁয় ঢোকেন প্রৌঢ়া। এক মিনিট অপেক্ষার পর গাড়ি থেকে নেমে আসে অভিযুক্তও। সেও ঢুকে পড়ে ভিতরে। এর পরেই মহিলাকে গুলি করে হত্যা করে সে। ওই প্রত্যক্ষদর্শীর কথায়, ‘‘যখন ওই লোকটি ভিতরে ঢোকে তখনই আমি হাতে বন্দুক দেখতে পাই। পাশের জনকে বলিও সে কথা। এর পরেই ঘটে যায় ঘটনাটি। এক কী দেড় মিনিটের মধ্যে।’’ চোখের সামনে খুন হতে দেখে ঘটনার পর থেকেই চরম আতঙ্কে রেস্তারাঁর কর্মীরা। তার মধ্যেই তদন্তে পুলিশকে সহায়তা করছেন তাঁরা। নিহতের পরিবারের প্রতি সমোবেদনা জানিয়েছে রেস্তোরাঁ কর্তৃপক্ষ।
__________________________
স্থলসীমান্তে বিবাদ চলছে ভারতের সঙ্গে। যুদ্ধের হুমকি দিয়েও সিকিম সীমান্ত থেকে চিন নড়াতে পারছে না ভারতের বিশাল বাহিনীকে। তার মধ্যেই জলসীমান্তে আর এক সঙ্ঘাত। দক্ষিণ চিন সাগরে টহল দিতে দিতে বিতর্কিত দ্বীপপুঞ্জ প্যারাসেলের খুব কাছে পৌঁছে গেল মার্কিন নৌসেনার রণতরী ইউএসএস স্টেটহেম। কড়া বিবৃতি দিয়ে বেজিং জানাল, আমেরিকা সামরিক প্ররোচনা দিতে শুরু করেছে। আমেরিকাকে হুঁশিয়ারি চিনা বিদেশ মন্ত্রক বলল, ‘‘জাতীয় সার্বভৌমত্ব রক্ষায় প্রয়োজনীয় সব পদক্ষেপই বেজিং করবে।’’ রাষ্ট্রসঙ্ঘের নিয়ম অনুযায়ী, কোনও ভূখণ্ডের বা দ্বীপের উপকূল থেকে জলভাগের মধ্যে ১২ নটিক্যাল মাইল পর্যন্ত এলাকা ওই ভূখণ্ডের বা দ্বীপের নিজস্ব জলসীমা। ভিয়েতনাম, ফিলিপিন্স, তাইওয়ান-সহ বেশ কয়েকটি দেশের দাবিকে নস্যাৎ করে দক্ষিণ চিন সাগরের বুকে জেগে থাকা প্যারাসেল এবং স্প্র্যাটলি দ্বীপপুঞ্জ চিন নিজের দখলে নেওয়ার পর থেকে ওই সব দ্বীপের লাগোয়া জলভাগকেও চিন নিজস্ব জলসীমা বলে দাবি করতে শুরু করেছে। কিন্তু আন্তর্জাতিক আদালত ওই সব দ্বীপের উপর চিনের অধিকারকে স্বীকৃতি দেয়নি। দক্ষিণ চিন সাগরকেও আন্তর্জাতিক জলভাগ বলেই আদালত মেনে নিয়েছে। তার পর থেকে ওই অঞ্চলে টহলদারি আরও বাড়িয়ে দিয়েছে আমেরিকা। তারা এই সব টহলদারির নাম দিয়েছে, ‘ফ্রিডম অব নেভিগেশন’ টহল। অর্থাৎ, আন্তর্জাতিক জলভাগে চলাচলের স্বাধীনতা অঘুণ্ণ রাখার জন্যই এই টহলদারি— বক্তব্য আমেরিকার। ফ্রিডম অব নেভিগেশন টহলের অঙ্গ হিসেবেই দক্ষিণ চিন সাগরে এখন টহল দিচ্ছে মার্কিন নৌসেনার গাইডেড মিসাইল ডেস্ট্রয়ার ইউএসএস স্টেটহেম। দিন কয়েক আগেই প্যারাসেল দ্বীপপুঞ্জের ট্রিটন আইল্যান্ডের খুব কাছে সেই মার্কিন যুদ্ধজাহাজ পৌঁছয়। দ্বীপের উপকূলের ১২ নটিক্যাল মাইলের মধ্যেই ঢুকে পড়ে রণতরীটি। খবর পেয়েই দ্রুত সেখানে যুদ্ধজাহাজ এবং ফাইটার জেট পাঠায় চিন। এর ফলে দক্ষিণ চিন সাগরের উত্তাপ ফের বেড়ে গিয়েছে। এই ঘটনার কয়েক ঘণ্টা পরেই অবশ্য চিনা প্রেসিডেন্ট শি চিনফিং-এর সঙ্গে ফোনে কথা হয়েছে মার্কিন প্রেসিডেন্ট ডোনাল্ড ট্রাম্পের। সেই কথোপকথনে নাকি মার্কিন রণতরীর গতিবিধি সম্পর্কে নিজের বিরক্তি শি গোপন রাখেননি। কিছু ‘নেতিবাচক বিষয়’ চিন-আমেরিকা দ্বিপাক্ষিক সম্পর্কে প্রভাব ফেলছে বলে শি নাকি ট্রাম্পকে জানান। চিনের সরকারি সংবাদমাধ্যমেই এই খবর জানানো হয়। তবে হোয়াইট হাউসের তরফে সে বিষয়ে কোনও মন্তব্য করা হয়নি। রবিবার চিনের বিদেশ মন্ত্রক বিষয়টি নিয়ে বিবৃতিও দিয়েছে। আমেরিকা এ বার ‘গুরুতর রাজনৈতিক ও সামরিক প্ররোচনা’ দেওয়া শুরু করেছে বলে সেই বিবৃতিতে অভিযোগ করা হয়েছে। চিনা বিদেশ মন্ত্রকের দাবি, দক্ষিণ-পূর্ব এশিয়ায় চিনের যে সব প্রতিবেশী দেশ রয়েছে, তাদের সঙ্গে সমন্বয়ের ভিত্তিতে বেজিং দক্ষিণ চিন সাগরের উত্তাপ অনেক কমিয়ে এনেছিল। আমেরিকা ফের দক্ষিণ চিন সাগরকে উত্তপ্ত করতে চাইছে বলে বেজিং-এর অভিযোগ।
__________________________
সকালে যাত্রীরা তখন কাজে যাওয়ার জন্য ট্রেন ধরতে এসেছিলেন। স্টেশনে থিক থিক করছিল ভিড়। ডিস্ট্রিক্ট লাইনের একটি ট্রেন পার্সন্স গ্রিন স্টেশনে এসে থামে। ট্রেনটি স্টেশন ছাড়ার ঠিক আগের মুহূর্তেই একটি কামরায় বিকট শব্দ হয়। চিত্কার-চেঁচামেচি, আর্তনাদে ভরে ওঠে স্টেশন চত্বর। আতঙ্কে লোকজন দৌড়তে শুরু করে দেয়। পুলিশও ঘটনাস্থলে ছুটে আসে। জানা যায়, কামরার ভিতরে থাকা একটি সাদা রঙের কৌটো থেকে বিস্ফোরণ হয়। ধোঁয়ায় ঢেকে যায় পুরো কামরা। বিস্ফোরণে আহত হন বেশ কয়েক জন। কৌটোটা কোথা থেকে এল, কে বা কারা রাখল তা নিয়ে তদন্ত শুরু করেছে পুলিশ। গোটা স্টেশন চত্বর নিরাপত্তায় মুড়ে ফেলা হয়েছে। বন্ধ করে দেওয়া হয়েছে ট্রেন চলাচল। লন্ডন পুলিশ জানিয়েছে এটা জঙ্গি কার্যকলাপ। যে কৌটোটা বিস্ফোরণ হয়েছে, তাতে আইইডি ছিল বলেও পুলিশের সন্ত্রাসদমন শাখা জানিয়েছে।  ঘটনাস্থলে বম্ব স্কোয়াড গিয়ে তল্লাশি শুরু করেছে ট্রেনের আর কোথাও বিস্ফোরক রয়েছে কিনা। দমকলের ৫০টি ইঞ্জিন ঘটনাস্থলে পৌঁছেছে। সংবাদ সংস্থা রয়টার্স সূত্রে খবর, বিস্ফোরণের পর পরই আতঙ্কে দৌড়োদৌড়িতে বেশ কয়েক জন পড়ে গিয়ে আহত হয়েছেন। পুলিশের তরফে ওই এলাকা এড়িয়ে চলার জন্য লোকজনকে অনুরোধ করা হচ্ছে। এক প্রত্যক্ষদর্শী সংবাদ সংস্থা রয়টার্সকে বলেন, “একটা শব্দ শুনলাম। তাকাতেই দেখি ট্রেনের গোটা কামরা ধোঁয়ায় ঢেকে গিয়েছে। ভয়ে, আতঙ্কে যাত্রীরা স্টেশন থেকে বেরোনোর চেষ্টা করছিল। পদপিষ্ট হওয়ার উপক্রম হয় অনেকেরই।”
__________________________
ফের ক্ষেপণাস্ত্র পরীক্ষার তোড়জোড় চালাচ্ছে কিম জং উনের দেশ। তাদের গোয়েন্দারা পড়শি দেশের তরফে আসা এমনই কিছু সঙ্কেত উদ্ধার করেছেন বলে আজ জানাল দক্ষিণ কোরিয়া। সোলের দাবি, হাইড্রোজেন বোমায় গোটা বিশ্বকে কাঁপিয়ে এ বার আন্তর্মহাদেশীয় ব্যালিস্টিক ক্ষেপণাস্ত্রকেই (আইসিবিএম) পাখির চোখ করছেন বেপরোয়া কিম। সেই হামলা থেকে বাঁচতে প্রশান্ত মহাসাগরীয় এলাকায় আমেরিকা যে ক্ষেপণাস্ত্র-বিরোধী ‘থাড’ ব্যবস্থা (টার্মিনাল হাই অল্টিটিউড এরিয়া ডিফেন্স) মোতায়েন করেছে, তা আরও শক্তিশালী করারও পরামর্শ দিয়েছে দক্ষিণ কোরিয়া। তাঁদের দেশে এই মুহূর্তে যে সব মার্কিন সেনা ঘাঁটি রয়েছে, পিয়ংইয়ংয়ের প্রস্তুতির মোকাবিলায় সেখানে আরও চারটি রকেট লঞ্চার বসানোর কথাও বলেন সোলের প্রতিরক্ষামন্ত্রী। পরিস্থিতির পর্যালোচনায় আজই জরুরি বৈঠক ডেকেছে রাষ্ট্রপুঞ্জের নিরাপত্তা পরিষদ। কিমকে নিয়ে নিন্দার ঝড় ব্রিক্‌সের মঞ্চেও। আজ থেকে চিনের শিয়ামেনে শুরু হয়েছে ৫টি দেশের শীর্ষ সম্মেলন ব্রিক্‌স। যার উদ্বোধন করেন চিনা প্রেসিডেন্ট শি চিনফিং। চিন যে হেতু উত্তর কোরিয়ার দীর্ঘদিনের বন্ধু, তাই ব্রিক্‌সের আসরেও ছায়া ফেলে গেল পরমাণু অস্ত্র পরীক্ষায় কিমের বেপরোয়া মনোভাব। গত কাল চাপের মুখে পড়েই কড়া ভাষায় হাইড্রোজেন বোমা পরীক্ষার নিন্দা করেছিল বেজিং। আজ অবশ্য চিনের পরিবেশ মন্ত্রক দাবি করেছে, ওই বিস্ফোরণের জেরে তেমন কোনও তেজস্ক্রিয় বিকিরণ তাদের যন্ত্রে ধরা পড়েনি। গত মে মাসে বৈশ্বিক বাণিজ্য এবং পরিকাঠামো উন্নয়ন নিয়ে একটি আন্তর্জাতিক সম্মেলন ডেকেছিলেন চিনফিং। সে বারও এক প্রস্ত পরমাণু অস্ত্র পরীক্ষা চালিয়েছিল পিয়ংইয়ং। তাই ব্রিক্‌সের কথা মাথায় রেখেই কালকের ওই হাইড্রোজেন বোমা পরীক্ষা কি না— উঠে গেল সেই প্রশ্নটাও। আন্তর্জাতিক কূটনীতিকদের একাংশ বলছেন, কতকটা প্ররোচনার মতো করেই চিনের উপর পরোক্ষে চাপ বাড়িয়ে চলেছে পিয়ংইয়ং। উদ্দেশ্য একটাই— আমেরিকা যাতে সরাসরি তাদেরকে নিয়ে আলোচনায় বসে। চিনফিং তাঁর বক্তব্যে আজ উত্তর কোরিয়ায় প্রসঙ্গ এড়িয়ে গেলেও, কূটনৈতিক আলোচনার পক্ষে মত দিয়েছে ব্রিক্‌সের মঞ্চও। কিন্তু এমনটা কি আদৌ সম্ভব? আমেরিকা যে ভাবে গত কাল থেকেই ফুঁসছে, তাতে পরিস্থিতি আরও জটিল হবে বলেই মনে করছেন মার্কিন কূটনীতিকদের একাংশ। পাশাপাশি তাঁরাই আবার বলছেন, এই সমস্যাটা আজকের নয়। গত দু’দশকেরও বেশি সময় ধরে আমেরিকা, জাপান এবং দক্ষিণ কোরিয়া যে ভাবে একের পর এক ভুল পদক্ষেপ আর অঙ্কে ভুল করে গিয়েছে, এখন তারই খেসারত দিতে হচ্ছে। নাম প্রকাশে অনিচ্ছুক উচ্চপদস্থ এক সরকারি কর্তা বলেন, ‘‘জর্জ ডব্লিউ বুশ থেকে শুরু করে বারাক ওবামা— বেপরোয়া কিমকে ঠেকাতে প্রায় কিছুই করেননি কেউ।’’
__________________________
ইয়াজিদি কিশোর তাহা জালো মুরাদ। বয়স মোটে তেরো। তা-ও ভাবলেশহীন মুখে বলে চলেছে, ‘‘ওরাই তো আমাকে আর আমার বন্ধুদের মানুষের মাথা কাটতে শিখিয়েছে। এখন আমিও জানি, কী ভাবে কারও মাথা কাটতে হয়। আর ঘাড়ের ঠিক কোন ধমনীতে আঘাত করলে মানুষ খতম হবে, তা-ও ওরা শিখিয়েছে।’’ কয়েক মাসে বদলে গিয়েছে জীবনটা। ‘ওরা’ মানে ইসলামিক স্টেট (আইএস) জঙ্গিরাই কেড়ে নিয়েছে তাহা-র মতো কয়েকশো শিশুর শৈশব। সংবাদমাধ্যমের কাছে গল্প করতে করতেই ইয়াজিদি কিশোরের এমন সরল স্বীকারোক্তি। উত্তর ইরাকের দহুকের এক শরণার্থী শিবিরে বসে নিজের গল্প বলতে গিয়েও শিউরে ওঠে তাহা। কারণ আইএস জঙ্গিদের প্রশিক্ষণ শিবিরের দিনগুলি এখনও দুঃস্বপ্নের মতো তাড়া করে বেড়ায়। অথচ এক বছর আগেও জীবনটা এ রকম ছিল না। উত্তর ইরাকের সিনজার পাহাড়ের কোলে ছোট্ট গ্রাম কোচো। সেখানেই সুখে শান্তিতে দিব্যি কেটে যাচ্ছিল দিনগুলি। কিন্তু বাদ সাধল ওই জঙ্গিরা। এক দিন তাহা-র স্কুলকেই ঘাঁটি বানাল জঙ্গিরা। সেই শুরু। তার পর চলতে থাকল জঙ্গিদের তাণ্ডব। বদলে যেতে থাকল তাহা-র চিরচেনা ছবির মতো সুন্দর ছোট্ট গ্রামটা। আচমকা এক দিন গ্রামের পুরুষ এবং মহিলাদের আলাদা আলাদা দু’টি লাইনে দাঁড় করালো ‘ওরা’। এর পর গ্রামের মহিলাদের মসুলে পাঠিয়ে নারী পাচারকারীদের হাতে বিক্রি করে দেওয়া হল। আর গ্রামের পুরুষদের একটা জায়গায় নিয়ে গিয়ে মাটিতে শুইয়ে গুলি করে মারল ‘ওরা’। সে দিনই বাবা ও পরিবারের থেকে আলাদা হয়ে গিয়েছিল তাহা। এর পর ওই কিশোরের ঠাঁই হয় আইএসের প্রশিক্ষণ শিবির। সেখানে তাহা-র মতোই আরও অনেক শিশু এবং কিশোর। শুরু হল তার নতুন জীবন। ধর্মগ্রন্থ পাঠের সঙ্গে চলত অস্ত্র প্রশিক্ষণও। শিবিরের ছাত্রদের ‘ওরা’ বলত, ‘‘ধর্মান্তরিত না হলে নিজেদের বাবা-মাকেও খুন কর।’’ ইতিমধ্যেই তাহা-র বেশ কিছু বন্ধুর শরীরে বোমা বেঁধে আত্মঘাতী বিস্ফোরণের জন্য পাঠানো হয়েছিল। তাহা-র চোখেমুখে তাই এখনও আতঙ্কের ছাপ। তাহা জানিয়েছে, আগ্নেয়াস্ত্র নিয়েই ক্লাসে আসত জঙ্গি ‘শিক্ষকরা’। সেখানেই তারা ছাত্রদের হাতে ধরিয়ে দিত ধারালো ছোরা। আর তা দিয়েই মাথা কাটার অভ্যাস করতে হতো তাহা-সহ অন্য ছাত্রদের। আর ঠিকমতো অস্ত্র ধরতে না পারলেই কপালে জুটতো বেধড়ক মার। পাশাপাশি, প্রশিক্ষণ শিবিরের নিয়ম না মানলেও চলতো মারধর। ঠিকমতো খেতেও দেওয়া হতো না। খাবারের মধ্যে কিলবিল করত পোকা। এমন নোংরা পচা খাবার খেয়েই কোনও রকম দিন কাটে জঙ্গি প্রশিক্ষণ শিবিরের ওই শিশু ও কিশোরদের। এর উত্তর অবশ্য তারা পেয়ে যেত, জেহাদি সৈন্যবাহিনী বানানোর জন্যই আইএসের এমন উদ্যোগ। যার জোরে তারা খতম করতে পারবে ইসলামের শত্রুদের। ওই জেহাদি সেনাদের সাহায্যেই গোটা আমেরিকা এবং পশ্চিমী দেশগুলিকে নিয়ন্ত্রণ করতে পারবে আইএস। নৃশংসতার পথ ধরেই ধীরে ধীরে নিজেদের আধিপত্য কায়েম করার পথে এগিয়ে চলেছে আইএস জঙ্গিরা। আর নিশানা বানাচ্ছে, তাহা-র মতো শিশুদের। খেলনার জায়গায় তাদের হাতে ধরিয়ে দেওয়া হচ্ছে বন্দুক অথবা ছোরার মতো অস্ত্র। এ দিকে আজই সিরিয়ার এক পর্যবেক্ষক সংস্থা জানিয়েছে, মধ্য সিরিয়ার এক গ্রাম থেকে অন্তত ২৩০ জন নাগরিককে অপহরণ করেছে আইএস জঙ্গিরা। অপহৃতদের মধ্যে প্রায় ষাট জন খ্রিস্টান। এমন পরিস্থিতিতেও অবশ্য আইএসের কবল থেকে মুক্ত হওয়ার স্বপ্ন দেখে তাহা-র মতো অন্য শিশু ও কিশোররাও। তবে সবার ভাগ্য তাহা-র মতো নয়। তাহা কোনও রকমে পালিয়ে এসেছিল জঙ্গিদের কবল থেকে। তবে বাকিরাও পালানোর আপ্রাণ চেষ্টা চালায়। কবে তাদের ভাগ্যে শিকে  ছিঁড়বে, এখন তারই অপেক্ষা।
__________________________
বিশেষজ্ঞরা বলেন, ভিনসেন্ট ভ্যান গঘের আঁকা ছবিতে নাকি কোনও না কোনও রহস্য অবশ্যই লুকিয়ে থাকে। কিন্তু সম্প্রতি তাঁরই আঁকা একটি ছবির এমনই রহস্যোদ্ঘাটন হয়েছে, যা আঁকার সময় স্বয়ং ভ্যান গঘও বোধহয় জানতে পারেননি। ফলে সে রহস্য রহস্যই থেকে গিয়েছিল ১২৮ বছর ধরে! যা এ বার উন্মোচন করলেন পেইন্টিং কনজারভেটর মেরি স্যাফার। ১৮৮৯ সালে অলিভ গাছের একটি সিরিজ এঁকেছিলেন ভ্যান গঘ। সেই সিরিজের একটি ছবিতেই রহস্যের খোঁজ পান মেরি। আমেরিকার মিসৌরির নেলসন-অ্যাটকিন্স মিউজিয়াম অব আর্ট-এ ভ্যান গঘের ‘অলিভ ট্রি’ সিরিজের ছবিগুলো নিয়ে গবেষণা করছিলেন মেরি। হঠাত্ই তিনি দেখতে পান, সেই সিরিজের একটি ছবির মধ্যে পাতার মতো কিছু একটা আটকে রয়েছে। লাইভ সায়েন্স-কে দেওয়া সাক্ষাত্কারে মেরি জানান, প্রথমটায় ভেবেছিলেন যেহেতু গাছের ছবি, তাই আটকে থাকা বস্তুটি কোনও পাতা হতে পারে! কিন্তু মাইক্রোস্কোপ দিয়ে দেখতেই চমকে যান তিনি। তাঁর ধারণা ভুল ছিল। ওটা কোনও পাতা নয়, ছোট্ট একটা গঙ্গাফড়িং! যার মাথা ও পেটের নীচের অংশ গায়েব। কিন্তু কী ভাবে এল এই পতঙ্গটি? গঙ্গাফড়িংটি উড়ে এসে ক্যানভাসে আটকে গেল, আর শিল্পী টেরও পেলেন না! চ্যাটচেটে রঙের মধ্যে আটকে যাওয়ার পরেও কেন পতঙ্গটির কোনও বাঁচার চিহ্ন পাওয়া যায়নি ওই ছবিতে? এই সবই ভাবাচ্ছে পেইন্টিং বিশেষজ্ঞদের। ভ্যান গঘ প্রায়ই আউটডোরে যেতেন আঁকার জন্য। ১৮৫৫  সালে ভ্যান গঘের লেখা একটি চিঠি উদ্ধৃত করে নেলসন-অ্যাটকিনসন মিউজিয়ামের বিশেষজ্ঞরা এ কথা জানিয়েছেন। গঙ্গাফড়িংটিকে নিয়ে যা-ই জল্পনা চলুক না কেন, ১২৮ বছর ধরে রহস্য হয়ে থাকাটাই এখন দর্শকের কাছে আকর্ষণের কারণ হয়ে উঠেছে বলে জানান মেরি।
__________________________
অস্ত্র আইন নিয়ে কড়াকড়ি করে লাভটা কী? ২০১৫ সালে জঙ্গি হানা আটকাতে পেরেছিল প্যারিস? লন্ডনে তো ছুরি নিয়ে হামলা বেড়েই চলেছে! সম্প্রতি ডালাসে অস্ত্র আইন সংক্রান্ত একটি সম্মেলনে এমনই মন্তব্য করেছিলেন মার্কিন প্রেসিডেন্ট ডোনাল্ড ট্রাম্প। আর তাতে ট্রাম্পের উপরে বেজায় চটেছে দুই মিত্র দেশই। বিশেষ করে ফ্রান্স। অভিযোগ, প্যারিস হামলা নিয়ে বলার সময়ে ট্রাম্প হাতটাকে বন্দুকের মতো করে দেখিয়ে বলেন, ‘‘ওরা এক এক করে সবাইকে মেরেছিল।’’ মুখ দিয়ে গুলির শব্দও করেন ট্রাম্প। ফ্রান্স বিবৃতি দিয়ে জানিয়েছে— ‘‘প্রেসিডেন্ট ট্রাম্পের মন্তব্যে ফ্রান্সের যথেষ্ট আপত্তি রয়েছে। প্যারিস হামলার ঘটনায় নিহতদের সম্মান জানানো হোক।’’ প্যারিস হামলার সময়ে ফরাসি প্রেসিডেন্ট ছিলেন ফ্রাঁসোয়া ওলাঁদ। এ দিন তিনি টুইট করেন, ‘‘ট্রাম্পের লজ্জাজনক মন্তব্য ও আপত্তিকর অঙ্গভঙ্গি থেকে এটা স্পষ্ট, উনি ফ্রান্স সম্পর্কে কী ভাবেন। বন্ধুত্বের নামে অসম্মান করা হচ্ছে।’’ ব্রিটেনও প্রতিবাদ জানিয়ে বলেছে, তাদের দেশের থেকে অন্তত পাঁচ গুণ বেশি খুন হয় আমেরিকায়।
__________________________
মার্কিন প্রেসিডেন্ট নির্বাচনের আগে রাশিয়াই যে কম্পিউটার হ্যাকিং করেছিল, সে ব্যাপারে সংশয় রয়েছে প্রেসিডেন্ট ইলেক্ট ডোনাল্ড ট্রাম্পের। এমনিতে তিনি রুশ প্রেসিডন্ট ভ্লাদিমির পুতিন-ঘনিষ্ঠ হিসেবে পরিচিত।     প্রেসিডেন্ট নির্বাচনের আগে আমেরিকার বিভিন্ন নেতা এবং রাজনৈতিক দলের ই-মেল ও সার্ভার হ্যাক করার অভিযোগ উঠেছিল রাশিয়ার বিরুদ্ধে। মার্কিন গোয়েন্দারা তদন্ত করে নিশ্চিত হন তা নিয়ে। যার জেরে রাশিয়ার উপরে বেশ কিছু নিষেধাজ্ঞা চাপিয়ে আমেরিকায় কর্মরত ৩৫ জন রুশ অফিসারকে বহিষ্কার করেন বিদায়ী প্রেসিডেন্ট বারাক ওবামা। কিন্তু এত কিছু হওয়ার পরেও ফ্লোরিডায় মার আ লাগো এস্টেটে নববর্ষের পার্টিতে ঢোকার আগে  ডোনাল্ড ট্রাম্প বলছেন, ‘‘বিষয়টি নিয়ে আমরা যদি ঠিক না জানি, তা হলে সেটা অন্যায্য হবে। হ্যাকিংয়ে অন্য কারও হাতও থাকতে পারে। আমি এমন অনেক কিছু জানি, যেগুলো অনেকেই জানে না। তাই আমরা নিশ্চিত নই।’’ ট্রাম্প ঠিক কী জানেন, সে বিষয়ে প্রশ্ন করা হলে তিনি বলেন, ‘‘মঙ্গল বা বুধবার কিছু জানতে পারবেন আপনারা।’’ এর পরে প্রেসিডেন্ট ইলেক্টের সতর্কবার্তা, কোনও কম্পিউটারই হ্যাকিং থেকে সুরক্ষিত নয়। তার চেয়ে বরং সবাই কলম এবং কাগজ ব্যবহার করুক, চান ট্রাম্প। তাঁর কথায়, ‘‘যদি তেমন গুরুত্বপূর্ণ কোনও ব্যাপার হয়, তা হলে সেটা লিখে ফেলুন। তার পর যাঁকে জানানোর ক্যুরিয়ার করে দিন। পুরনো অভ্যাস হলেও এটা কিন্তু নিরাপদ।’’
__________________________
ভারত-আফগানিস্তানের মতো দেশগুলিতে হামলা চালাচ্ছে যে সব জঙ্গিগোষ্ঠী, তাদের মদত দিচ্ছে পাকিস্তান— আজ কোয়েটা হানা নিয়ে এমনই বার্তা দিল পাক সংবাদমাধ্যম। এই প্রথম নয়, এর আগেও জঙ্গিগোষ্ঠীর সঙ্গে পাক সরকারের বোঝাপড়া নিয়ে সরব হয়েছে পাক সংবাদমাধ্যমগুলি। কোয়েটার পুলিশ প্রশিক্ষণ কলেজে জঙ্গি হামলায় সরকারের কড়া নিন্দা করে ওই পাক সংবাদপত্র আজ জানিয়েছে, পাকিস্তান ‘ভাল’ জঙ্গি ও ‘খারাপ’ জঙ্গি নীতি নিয়ে চলছে। যার জেরেই কোয়েটার ওই বড়সড় হামলা। সংবাদপত্রটিতে লেখা হয়েছে, হয় পাকিস্তান পুরোপুরি সন্ত্রাসের বিরুদ্ধে লড়ুক, নয়তো লড়াইটা একেবারেই বন্ধ করে দিক। মাঝামাঝি কোনও অবস্থান না নেওয়াই ভাল। আর এ সব ক্ষেত্রে কোনও জঙ্গি দলকে আশ্রয় দেওয়ার কোনও জায়গা নেই। কারণ, ‘ভাল’ জঙ্গি বা ‘খারাপ’ জঙ্গি বলে আসলে কিছু হয় না। পাক নিরাপত্তা সংস্থাগুলি যাদের ‘ভাল’ জঙ্গি বলে মনে করে, তাদের আড়াল করার চেষ্টা করছে বলে দাবি বিশেষজ্ঞদের। তাঁদের দাবি, পাকিস্তানের কাছে ‘ভাল’ জঙ্গি তারাই, যাদের নিশানায় রয়েছে ভারত আর আফগানিস্তান। আর ভারত-আফগানিস্তানের মতো দেশগুলিতে এই ‘ভাল’ জঙ্গিরা হামলা চালাচ্ছে বলেই তাদের আশ্রয় দিচ্ছে পাকিস্তান। কিন্তু কোয়েটার পুলিশ প্রশিক্ষণ কলেজে যে জঙ্গিগোষ্ঠী হামলা চালিয়েছে, তারা পাকিস্তানের কাছে ‘খারাপ’ জঙ্গি বলেই বিবেচ্য। পাক সংবাদপত্রটি আজ এ-ও জানিয়েছে, ভাল-খারাপের এই ফারাকটা মুছে ফেলতে হবে। জঙ্গি হানা নিয়ে পাকিস্তানকে বার্তা দিয়েছে আমেরিকাও। বলেছে, দেশের মাটিতে সন্ত্রাসের বিরুদ্ধে লড়াই করুক পাকিস্তান।
__________________________
রমজান মাস। তাই, মধ্য রাতে মসজিদে বিশেষ প্রার্থনাসভার আয়োজন করা হয়েছিল। ছুটির দিন বলে বেশ ভিড় হয়েছিল সেখানে। কিন্তু, নমাজ শেষে মসজিদ থেকে বেরিয়ে রাস্তায় নামতেই বেপরোয়া গাড়িতে পিষে গেলেন কয়েক জন। রবিবার মধ্যরাতে উত্তর লন্ডনের ফিনসবারি পার্কের সেভেন সিস্টার্স রোডের ওই ঘটনায় এখনও পর্যন্ত এক জনের মৃত্যু হয়েছে। গুরুতর জখম হয়েছেন ৮ জন। এই ঘটনাকে সরাসরি জঙ্গি হামলা বলেই চিহ্নিত করেছেন ব্রিটিশ প্রধানমন্ত্রী টেরেসা মে। পরিস্থিতি পর্যালোচনা করতে তিনি সোমবার উচ্চ পর্যায়ের একটি বৈঠকও ডেকেছেন। পাশাপাশি, আক্রান্ত এবং তাঁদের পরিবারের প্রতি সমবেদনাও জানিয়েছেন প্রধানমন্ত্রী। পুলিশ জানিয়েছে, সেভেন সিস্টার্স রোডে একটি মসজিদের সামনে স্থানীয় সময় রাত সওয়া ১২টা নাগাদ ওই ঘটনা ঘটে। নমাজ পড়ে বেরিয়ে আসা বেশ কয়েক জনকে পিষে দেয় প্রবল গতিতে ছুটে আসা একটি ভ্যান। ঘটনাস্থলেই ১ জনের মৃত্যু হয়। গুরুতর জখম অবস্থায় ৮ জনকে লন্ডনের তিনটি হাসপাতালে ভর্তি করা হয়েছে। প্রধানমন্ত্রী সন্ত্রাসবাদী হামলার কথা বললেও, এখনও পর্যন্ত কোনও জঙ্গি সংগঠন এই ঘটনার দায় স্বীকার করেনি। ওই গাড়ির চালককে ধরে ফেলেন স্থানীয়েরা। তাঁকে পুলিশের হাতে তুলে দেওয়া হয়। পরে পুলিশ বছর আটচল্লিশের ওই চালককে গ্রেফতার করেছে। প্রত্যক্ষদর্শী এক ব্যক্তি জানিয়েছেন, দ্রুত গতিতে আসা ভ্যানটি অন্তত দশ জন পথচীরাকে আচমকাই ধাক্কা মারে। গাড়ির তলায় পিষে যান সকলে। দুর্ঘটনার জেরে সেভেন সিস্টার্স রোড, হর্নসি রোড এবং রক স্ট্রিটের যান চলাচল সাময়িক ভাবে বন্ধ রাখা হয়েছে। ‘দ্য মুসলিম কাউন্সিল অব ব্রিটেন’–এর তরফে টুইটারে একটি বিবৃতি দেওয়া হয়। সেখানে বলা হয়েছে, ‘রমজান উপলক্ষে রবিবার রাতে বিশেষ প্রার্থনাসভার আয়োজন করা হয়েছিল ফিন্‌সবারি পার্ক সংলগ্ন ওই মসজিদে। সেই প্রার্থনাসভা থেকে নমাজ পড়ে বেরোচ্ছিলেন অনেকে। সেই সময় ঘটনাটি ঘটে।’ সংস্থার প্রধান হারুন খান অবশ্য এটিকে দুর্ঘটনা বলতে নারাজ। তিনি জানিয়েছেন, ইচ্ছাকৃত ভাবেই এই ঘটনা ঘটানো হয়েছে। তবে এটা সন্ত্রাসবাদীদের কাজ কি না, তা নিয়ে কোনও মন্তব্য করেননি তিনি। লন্ডনে এই প্রথম নয়, এর আগে এ মাসেরই ৩ তারিখে লন্ডন ব্রিজের কাছে পথচারীদের গাড়িতে পিষে দিয়েছিল এক দল আততায়ী। পরে ছুরি দিয়ে হামলাও চালায় সে। পুলিশ তাদের খতম করার আগে ওই হামলায় আট জনের প্রাণ যায়।  গত ২২ মার্চ একই ভাবে ওয়েস্টমিন্সটার ব্রিজের কাছে পথচারীদের উপর গাড়ি তুলে দেয় এক আততায়ী। এক জন পুলিশ কর্মীকে ছুরি দিয়ে আহতও করে সে। এর পরে গত ২২ মে ম্যানচেস্টারে এক আত্মঘাতী বোমা বিস্ফোরণে ২২ জনের মৃত্যু হয়।
__________________________
দীর্ঘ আট বছর ধরে তিন জন ফরাসি প্রেসিডিন্টের উপর নজরদারি চালিয়ে যাচ্ছে আমেরিকা। খবরটা ফাঁস হতেই নড়েচড়ে বসেছে ফ্রান্স। এ জন্য মার্কিন যুক্তরাষ্ট্রকে সমনও পাঠাল ফরাসি সরকার। তবে, শুধু ফ্রান্স নয়। সারা পৃথিবী জুড়ে বহু দিন ধরেই আমেরিকা নজরদারি চালাচ্ছে। ২০০৩-এ ইউরোপীয় ইউনিয়নের (ইইউ) আধিকারিকদের উপরে নজরদারি চালানোর কথাও প্রকাশ্যে আসে। এডওয়ার্ড স্নোডেন নামে ন্যাশনাল সিকিউরিটি এজেন্সি (এনএসএ)-র প্রাক্তন এক কম্পিউটার কন্ট্রাকটর সেই সময়ে নজরদারির আওতায় নিয়ে এসেছিলেন ইইউ-কে। সেই সময়ে ইইউ দাবিও তোলে, খবরটা সত্যি হলে মার্কিন যুক্তরাষ্ট্রকে তারা ছেড়ে কথা বলবে না। “খবরটা পাওয়ার পর থেকে আমি সত্যিই চিন্তায় আছি। খুব খারাপও লাগছে।”—একটি বিবৃতিতে বলেছিলেন ইইউ পার্লামেন্টের প্রেসিডেন্ট মার্টিন স্কালজ্। খবরটা যদি সত্যি হয়, তবে মার্কিন-ইইউ সম্পর্কের উপর খুবই তিক্ত এক প্রভাব পড়বে, এমনটাও বলেন তিনি। স্বাভাবিক ভাবেই ঘটনার সত্যতা যাচাইয়ে মার্কিন কর্তৃপক্ষের কাছে জবাবদিহি দাবি তরেন স্কালজ্। কিন্তু, লাভ কিছু হয়নি। স্কালজ্-এর পাশাপাশি বিষয়টি ভাবিয়ে তুলেছিল জারমান জাস্টিস মিনিস্টার স্যাবাইন লিউথাজারকেও। তথ্য-প্রমাণ বলছিল, অন্য দেশের চেয়ে মার্কিন যুক্তরাষ্ট্র সবচেয়ে বেশি নজরদারি চালায় জার্মানির উপরেই। স্বাভাবিক ভাবেই বিষয়টিকে ‘কোল্ড ওয়ার’-এর বাইরে আর কিছু ভাবতে পারেননি স্যাবাইন। এই নজরদারির আওতায় ছিল ফ্রান্স, ইতালি, গ্রিস, জাপান, মেক্সিকো, দক্ষিণ কোরিয়া, ভারত এবং তুরস্ক। তবে, সেই সময়েও বিষয়টি নিয়ে তেমন ভাবে মুখ খোলেনি মার্কিন যুক্তরাষ্ট্র। হোয়াইট হাউসের ডেপুটি ন্যাশনাল সিকিউরিটি অ্যাডভাইজার বেন রডেস সেই সময়ে এমন কোনও বিবৃতি দিতে চাননি যা সরকারি ব্যবস্থার বিপক্ষে যায়। এনএসএ এবং সিআইএ-এর প্রাক্তন প্রধান মাইকেল হেডেনের সঙ্গে যোগাযোগ করা হলে তিনিও বিষয়টি এড়িয়ে যান। তিনি বলেন, “আমি সরকারি চাকরিতে অনেক দিনই নেই, ফলে ঠিক কী হয়েছে তা আমার পক্ষে জানা সম্ভব নয়। জানলেও এ নিয়ে কোনও রকম মন্তব্য করতাম না।”
__________________________
কাবুলে আবারও জঙ্গি নিশানায় ভারতীয় দূতাবাস। বুধবার সকালে ওই দূতাবাসের কাছে বিস্ফোরণে কেঁপে ওঠে। বিস্ফোরণে মারা গিয়েছেন অন্তত ৮০ জন। আহতের সংখ্যা ৩৫০ বেশি। আহত ও নিহতদের মধ্যে বেশ কয়েকজন নিরাপত্তা কর্মী রয়েছেন। তবে, ভারতীয় দূতাবাসের কর্মীরা সকলেই সুরক্ষিত আছেন বলে জানানো হয়েছে। এর আগে ২০১৬-র জানুয়ারিতে একই কায়দায় ভারতীয় দূতাবাসের সামনে হামলা চালিয়েছিল জঙ্গিরা। বুধবারের এই বিস্ফোরণের দায় স্বীকার করেছে ইসলামিক স্টেট (আইএস)। যদিও, প্রশাসনের তরফে এই দাবির সত্যতা নিয়ে নিশ্চিত ভাবে কিছু বলা হয়নি। আফগান পুলিশ সূত্রে জানানো হয়েছে, একটি ট্রাকের মধ্যে বিস্ফোরক লুকানো ছিল। গত এক মাসে এ নিয়ে তৃতীয় বার বিস্ফোরণে কেঁপে উঠল আফগানিস্তানের রাজধানী। প্রতি ক্ষেত্রেই দেখা গিয়েছে, জঙ্গিদের লক্ষ্য কোনও না কোনও দেশের দূতাবাস। সম্প্রতি কাবুলে যে বিস্ফোরণগুলি হয়েছে, তার মধ্যে এটি অন্যতম শক্তিশালী বলে আফগান প্রশাসনের দাবি। এ দিন বিস্ফোরণের পর দূতাবাস সংলগ্ন এলাকায় নিরাপত্তা বহু গুণ বাড়ানো হয়েছে। আফগান প্রশাসনের সঙ্গে নিরাপত্তা সংক্রান্ত বিষয় নিয়ে কথা বলেন বিদেশ মন্ত্রকের শীর্ষ আধিকারিকেরা।ভারতের বিদেশমন্ত্রী সুষমা স্বরাজ এই বিস্ফোরণের কড়া নিন্দা করে টুইট করেছেন। ভারতীয়রা নিরাপদ থাকার কথাও জানিয়েছেন তিনি।    চলতি মাসেরই প্রথম সপ্তাহে মার্কিন দূতাবাসের সামনে জঙ্গি বিস্ফোরণে প্রাণ হারিয়েছিলেন আট জন। সে দিন নেটোর কনভয় লক্ষ্য করে হামলা চালায় জঙ্গিরা। কাবুলে এক মাসের মধ্যে পর পর জঙ্গি নাশকতার ঘটনায় উদ্বেগ প্রকাশ করেছে হোয়াইট হাউস। কাবুলের জানবাক স্কোয়্যারেই সমস্ত দেশের দূতাবাসগুলি রয়েছে। জঙ্গিরা বার বার নাশকতা চালানোর জন্য এই এলাকাকেই বেছে নেয়। তাই, নিরাপত্তা ব্যবস্থা নিয়ে ফের প্রশ্নের মুখে আফগান প্রশাসন।
__________________________
এ দেশের শিল্পপতিরা দিল্লিতে প্রধানমন্ত্রীর সঙ্গে বৈঠকে একই কথা বলেছিলেন। নিউ ইয়র্কে শীর্ষস্থানীয় মার্কিন শিল্পকর্তারাও মুখোমুখি বৈঠকে হুবহু সেই কথাই বললেন। এমনটা নয় যে, শিল্পপতিদের কাছ থেকে এমন কড়া বার্তা অপ্রত্যাশিত ছিল প্রধানমন্ত্রীর। তাই মার্কিন সফরে যাওয়ার আগেই এই বিষয়ে হোমওয়ার্ক সেরে নিয়েছিল সাউথ ব্লক। এটা ঘটনা যে, বিপুল জনসমর্থন নিয়ে গত বছর মে মাসে মোদী ক্ষমতায় আসার পর পশ্চিমী দুনিয়ায় ভারত সম্পর্কে আগ্রহ এবং প্রত্যাশা দুইয়েরই পারদ চড়েছিল। এই বছরের গোড়ায় ভারত সফরে এসে সে কথা বুঝিয়েও দিয়েছিলেন মার্কিন প্রেসিডেন্ট বারাক ওবামা। কিন্তু সেই প্রত্যাশার পারদটা দ্রুত নামতে থাকে সংস্কারে ভাঁটা পড়ার পর থেকে। ফলে অসহিষ্ণুতা বেড়েছে আমেরিকার। আজ তারই প্রকাশ ঘটেছে মার্কিন সংস্থাগুলির সিইও-দের সঙ্গে মোদীর বৈঠকে। মোদী অবশ্য তাঁদের আশ্বাস দিয়ে বলেছেন, শিল্প ও ব্যবসার পথ আরও মসৃণ করতে লাল ফিতের ফাঁস কাটানোর কাজ তিনি চালিয়ে যাচ্ছেন। তাঁর কথায়, ‘‘প্রশাসনিক সংস্কার আমার অগ্রাধিকারের তালিকায় প্রথমেই রয়েছে।’’ তাঁর সরকার স্বচ্ছ ও দায়বদ্ধ প্রশাসন তৈরি করে সরকারি প্রক্রিয়ার সরলীকরণের মাধ্যমে দ্রুত সিদ্ধান্তগ্রহণের ব্যবস্থা করতে চায় বলেও শিল্পকর্তাদের সঙ্গে বৈঠকে জানিয়েছেন মোদী। প্রধানমন্ত্রীও বলেছেন, বিনিয়োগ আনতে গেলে সংস্কারের কাজগুলো যে দ্রুত সেরে ফেলা জরুরি, তা তিনি নিজেও বোঝেন। মোদীর কথায়, ‘‘আমরা জানি যে, দুনিয়া আমাদের জন্য অপেক্ষা করবে না।’’ যা শোনার পরে ‘ফরচুন ৫০০’ তালিকাভুক্ত সিইওরা নরেন্দ্র মোদীকে বলেছেন, তাঁরা সকলেই ভারতের বিষয়ে উৎসুক। তবে তাঁদের সম্মিলিত দাবি, আর্থিক সংস্কারের গতিটা আরও একটু বাড়ানো হোক। নিউ ইয়র্কে ৪২টি মার্কিন সংস্থার শীর্ষকর্তাদের নৈশভোজে আমন্ত্রণ জানিয়েছিলেন প্রধানমন্ত্রী। যে ৪২টি সংস্থার মোট সম্পদ প্রায় সাড়ে চার লক্ষ কোটি ডলার। ‘মেক ইন ইন্ডিয়া’-র সুরে তাঁদের ভারতে লগ্নির আমন্ত্রণ জানিয়েছেন মোদী। আইবিএম, ফোর্ড, পেপসিকো, বোয়িং, লকহিড মার্টিন, মাস্টার কার্ড, ডাও কেমিক্যালস, সিটিগ্রুপ, স্যানডিস্ক, গোল্ডম্যান সাচ— কে ছিল না সেখানে! সিইও-দের এই চাঁদের হাটে মোদী গত ১৬ মাসে তাঁর সরকার কী সংস্কারের কাজ করেছে, তার খতিয়ান পেশ করেছেন। কোন কোন ক্ষেত্রে বিদেশি লগ্নির দরজা খুলে দেওয়া হয়েছে, তা-ও জানিয়েছেন। মার্কিন সিইও-দের আশ্বস্ত করতে প্রধানমন্ত্রী বলেন, গোটা বিশ্বের লগ্নিকারীরাই এখন ভারতের উপর ভরসা রাখছেন। গোটা বিশ্বে যেখানে বিদেশি লগ্নি কমছে, সেখানে ব্যতিক্রম ভারত। এ দেশে বিদেশি বিনিয়োগ বেড়েছে ৪০ শতাংশ। সকলের সঙ্গে আলাদা ভাবে কথা বলে জানতে চেয়েছেন, ভারত সম্পর্কে তাঁরা কী ভাবছেন? ভারতে লগ্নির পরিকল্পনা রয়েছে কি না? কী আশা করছেন মোদী সরকারের থেকে? মার্কিন সিইও-রা কী বলছেন? বিদেশ মন্ত্রকের মুখপাত্র বিকাশ স্বরূপের সারসংক্ষেপ, ‘‘ওঁরা বলেছেন, যা করছেন, সেটাই করে যান। শুধু গতিটা বাড়ান।’’ জে পি মর্গানের সিইও জেমস ডাইমন বলেন, ‘‘মার্কিন সংস্থাগুলির মোদ্দা কথা হল, যেটা করছেন, করে যান।’’ চলতি মাসের শুরুতে এ দেশের প্রথম সারির শিল্পপতিদের সঙ্গে বৈঠক করেছিলেন মোদী। বুঝতে চেয়েছিলেন, কেন তাঁরা বড় বিনিয়োগ করছেন না। শিল্পমহল বলেছিল, থমকে যাওয়া সংস্কারের চাকায় গতি ফেরাক সরকার। যে ভাবেই হোক। আলগা হোক লাল ফিতের ফাঁস। তবেই আরও লগ্নি করতে ভরসা পাবেন তাঁরা। এক কথায়, মোদী সরকার প্রতিশ্রুতি পূরণ করুক। শিল্পমহলের অভিযোগ অকারণ নয়। জমি অধিগ্রহণ থেকে জিএসটি— সংস্কারের একাধিক গুরুত্বপূর্ণ কাজ আটকে। বিহার ভোটের কথা ভেবে কেন্দ্র জমি বিল নিয়ে পিছিয়ে গিয়েছে। শ্রম আইনের সংস্কারও দূর অস্ত্। এই কাজগুলিই দ্রুত সেরে ফেলার দাবি তুলেছিলেন মুকেশ অম্বানী-সাইরাস মিস্ত্রিরা। বলেছিলেন, প্রশাসনিক সংস্কার দ্রুত সেরে লাল ফিতের ফাঁস আলগা করুক সরকার। সংসদে বাধা এলে বিকল্প পথ খোঁজার কথাও বলেছিলেন তাঁরা। দেশীয় শিল্পপতিদের লগ্নিতে উৎসাহের অভাব বিদেশি লগ্নি দিয়ে পূরণ করতে চাইছিলেন মোদী। কিন্তু নিউ ইয়র্কে গিয়ে প্রধানমন্ত্রী টের পেলেন, বিদেশি শিল্পপতিদের চাহিদাও আলাদা কিছু নয়। সেখানেও খালি হাতে গেলে শূন্য ঝোলা হাতেই ফিরতে হবে। লগ্নি মিলবে না। মার্কিন সিইও-দের নৈশভোজের আয়োজনের দায়িত্ব দেওয়া হয়েছিল বিখ্যাত শেফ বিকাশ খন্নাকে। ঠান্ডাই চিকেন থেকে কেশর শিরমল— আয়োজনে ত্রুটি রাখেননি বিকাশ। দেড় ঘণ্টার বৈঠক-নৈশভোজের পর আর্নস্ট অ্যান্ড ইয়ং-এর মার্ক ওয়েইনবার্গার বলেন, ‘‘আমরা সবাই সংস্কারের গতি নিয়ে চিন্তিত। আমরা আরও দ্রুত, আরও বেশি কাজ দেখতে চাই। যার লক্ষ্য হবে পরিকাঠামো ও বিদ্যুতে বিনিয়োগ। জিএসটি চালু করে কর সংস্কার, যাতে গোটা দেশে অভিন্ন বাজার তৈরি হয়।’’ সিগমা-অলড্রিচের সিইও রাকেশ সচদেব বলেন, ‘‘অবশ্যই আমরা দ্রুত বদল দেখতে চাই। বুঝি যে, প্রক্রিয়াটা কঠিন। কিন্তু প্রধানমন্ত্রী তাঁর জমানার শুরুতে বেশ কিছু বদল এনেছিলেন। যা অনেক দিন দেখা যায়নি। আমরা ভবিষ্যৎ সম্পর্কে খুবই আশাবাদী।’’ মার্কিন কর্পোরেটদের সঙ্গে মোদীর বৈঠকের পর আমেরিকায় নিযুক্ত ভারতীয় রাষ্ট্রদূত অরুণ কে সিংহ জানান, ব্যবসার পরিবেশ সহজ করার জন্য অতিরিক্ত কী পদক্ষেপ নেওয়া যায়, তার বিষয়ে কিছু পরামর্শ এসেছে। এগুলি সরকার খতিয়ে দেখবে। অনেকেই বিমার মতো ক্ষেত্রে বিদেশি লগ্নির দরজা খোলার পরে বিনিয়োগে উৎসাহ দেখিয়েছেন। প্রধানমন্ত্রী মার্কিন সিইও-দের জানিয়েছেন, তিনি সরকারি নিয়ন্ত্রণ কমিয়ে, বেসরকারি ক্ষেত্রকে আরও উৎসাহ দেওয়ার পক্ষে। অরুণের দাবি, একটা বিষয় স্পষ্ট যে, অধিকাংশ শিল্পপতিই মনে করছেন আন্তর্জাতিক বাণিজ্যের প্রেক্ষিতে এটা ভারতের জন্য খুবই ভাল সময়। লগ্নি এখনই না আসুক, বিশ্বের সেরার সেরা শিল্পপতিদের অকুণ্ঠ প্রশংসা কিন্তু কুড়িয়েছেন মোদী। একাধিক মার্কিন শিল্পপতি মানছেন, মোদীর সদিচ্ছা রয়েছে। সেটাকেই এ বার কাজে লাগিয়ে দেখাতে হবে। ব্ল্যাকস্টোনের প্রেসিডেন্ট হ্যামিলটন জেমস যেমন মোদীতে মুগ্ধ। তাঁর মতে, মোদী সমস্যাগুলো বোঝেন। আবার ম্যারিয়টের সিইও আর্ন সরেনসনের মতে, মোদী সমস্যাগুলো শোনেন। ভারতের ছবিটা উজ্জ্বল করতে তিনি আগ্রহী। ‘ফরচুন ৫০০’ তালিকাভুক্ত সংস্থার সিইও-দের সঙ্গে বৈঠকের পাশাপাশি বিশ্বব্যাঙ্কের প্রধান এবং মার্কিন মিডিয়া ও আর্থিক প্রতিষ্ঠানের কর্তাদের সঙ্গেও আলাদা ভাবে বৈঠক করেন প্রধানমন্ত্রী। মার্কিন মিডিয়া ও আর্থিক প্রতিষ্ঠানের কর্তাদের সঙ্গে বৈঠকে দাবি ওঠে, দেশ জুড়ে ডিজিটাল সংযোগ ও ফোর জি পরিষেবা দ্রুত চালু করার ব্যবস্থা হোক। বৈঠকের পর নিউজ কর্প প্রধান রুপার্ট মার্ডক প্রধানমন্ত্রীকে প্রশংসায় ভরিয়ে ট্যুইট করেছেন, ‘মোদীই স্বাধীন ভারতের শ্রেষ্ঠ নেতা’।
__________________________
সাদা শার্টের ভিতরে ব্রা নেই। আঙুলের ফাঁকে সিগারেট। শুটিংয়ের বিরতিতে তোলা এমনই একাধিক ছবি এবং ভিডিও সোশ্যাল মিডিয়ায় ছড়িয়ে পড়তেই রীতিমতো ট্রোলড হতে হচ্ছে পাক অভিনেত্রী সাবা কামারকে। ঘনিষ্ঠ মহলের খবর, নানা রকম কটূ মন্তব্যের জেরে রীতিমতো অস্বস্তিতে পড়েছেন সাবা। যদিও তাঁর পাশেই দাঁড়িয়েছেন পাক অভিনেতা-অভিনেত্রীরা। ভিডিয়োতে স্পষ্টই দেখা যাচ্ছে, শুটিংয়ের ফাঁকে কোট খুলছেন সাবা। সিগারেট খাচ্ছেন। পিছনে চুল ঠিক করে দিচ্ছেন সম্ভবত তাঁর হেয়ার ড্রেসার। কিন্তু কোটের ভিতরে সাদা শার্ট পরা। ভিতরে অন্তর্বাস নেই। সোশ্যাল মিডিয়ায় এই ছবি ছড়িয়ে পড়তেই ভাইরাল হতে সময় লাগেনি। পাক অভিনেত্রীকে ঘিরে সমালোচনা, কটাক্ষ, আক্রমণ করে নানা রকম কমেন্ট শুরু হয়ে যায়। অনেকেই তাঁকে ঘিরে কুৎসিৎ ইঙ্গিত ও মন্তব্য করেছেন। ইসলাম ধর্মকে আঘাত করা হয়েছে বলেও আক্রমণ ধেয়ে এসেছে টুইটার, ফেসবুক, ইনস্টাগ্রামে। ওই ছবি-ভিডিয়ো কী ভাবে ছড়িয়ে পড়ল, তা অবশ্য এখনও স্পষ্ট নয়। যিনি ছবি তুলেছেন, তিনি সাবার পরিচিত। কারণ ছবি তোলার সময় সাবার চোখেমুখেও কোনও অস্বস্তি ধরা পড়েনি। তাঁর অজান্তে তোলা হয়েছে এমনও নয়। পাক সংবাদমাধ্যমগুলি বলছে, যিনি ভিডিয়ো তুলেছেন, তিনি সেটি কোনও ভাবেই সোশ্যাল মিডিয়ায় দেননি। কোনও ভাবে সেই ভিডিয়ো-টি লিক হয়ে যায়। স্টিল ছবিগুলি আলাদা করে তোলা হয়নি। ভিডিও ছবিগুলি থেকেই স্ক্রিন শট নিয়ে স্টিল ছবি তৈরি করে টুইটার, ইনস্টাগ্রামে পোস্ট করে দেওয়া হয়েছে। পাকিস্তানের প্রথম সারির ফিল্ম ও টিভি স্টার সাবা কামার। তাঁর ঝুলিতে রয়েছে পাকিস্তান ও ভারতের একাধিক পুরস্কার। ইরফানের খানের সঙ্গে ‘হিন্দি মিডিয়াম’ সিনেমায় অভিনয়ের সুবাদে বলিউডেও তিনি পরিচিত মুখ। কয়েক মাস আগে, পাকিস্তানের আর এক অভিনেত্রী মাহিরা খানেরও সিগারেট খাওয়ার ছবি লিক হয়ে সোশ্যাল মিডিয়ায় ছড়িয়ে পড়েছিল। একই ভাবে আক্রমণের মুখে পড়েন তিনিও। রণবীর কপুরের সঙ্গে ছোট-আঁটোসাঁটো পোশাক পরে সিগারেট খাচ্ছিলেন মাহিরা। সেই প্রসঙ্গ তুলেও অনেকে সাবার হয়ে ব্যাট ধরেছেন।
__________________________
এর আগে বিভিন্ন অ্যাডভেঞ্চার গেমে অংশগ্রহণ করতে দেখা গিয়েছে রাশিয়ার প্রেসিডেন্ট ভ্লাদিমির পুতিনকে। প্রশাসনিক কাজকর্ম সামলেও ৬৬ বছর বয়সে কী ভাবে তিনি সময় বের করে নেন তা আশ্চর্য করেছে অনেককেই। সম্প্রতি পুরোদস্তুর জুডোর পোশাকে পেশাদার জুডো খেলোয়াড়দের সঙ্গে খেলতেও দেখা গেল রুশ প্রেসিডেন্টকে। আগের দিনই তুরস্ক এবং ইরানের নেতাদের সঙ্গে দীর্ঘ বৈঠক সেরে এসেছেন তিনি। তবু ক্লান্তি ঝেড়ে ফেলে সোচি এসেই জুডোর পোশাকে ম্যাটে নেমে পড়েন পুতিন। রীতিমতো ঘাম ঝরিয়ে অনুশীলন শুরু করেন বাকি খেলোয়াড়দের সঙ্গে। পেশাদার খেলোয়াড়দের সঙ্গে লড়াই করেন সমান তালে। বেশ কয়েকজনকে ধরাশায়ীও করেন তিনি। তবে একের পর এক জুডো খেলোয়াড়কে পর্যুদস্ত করলেও ২৯ বছরের এক তরুণী হার মানতে বাধ্য করলেন রুশ প্রেসিডেন্টকে। তবে তিনি যে সে কেউ নন, ভ্লাদিমির পুতিনকে যিনি মাটিতে ফেলে দিলেন ২০১৬ তে জুডোতে অলিম্পিক পদকজয়ী নাতালিনা কুজিওতিনা। তবে এই হার গর্বের সঙ্গেই মেনে নিয়েছেন পুতিন। বাকি খেলোয়াড়দের সঙ্গে অনুশীলন করার একটি ভিডিয়ো ছড়িয়ে পড়ে ইন্টারনেটে। ছড়িয়ে পড়ার পরেই ভাইরাল হয়ে যায় তা। অলিম্পিকে ব্রোঞ্জ পদকজয়ী নাতালিয়াও জানিয়েছেন, তিনি গর্বিত দেশের প্রেসিডেন্টের সঙ্গে জুডোয় অংশগ্রহণ করতে পেরে।
__________________________
প্রাথমিকভাবে মস্কোর এয়ার ট্রাফিক কন্ট্রোল সূত্রে খবর, দোমোদেভোদো বিমানবন্দর থেকে রবিবার রওনা দিয়েছিল বিমানটি। তার কিছু পর র‌্যাডারের সঙ্গে যোগাযোগ বিচ্ছিন্ন হয়ে পড়ে। আর তার পরই জানা যায় মস্কো থেকে ৫০ মাইল দক্ষিণ-পূর্বে আর্গুনোভো গ্রামে একটি বিমান ভেঙে পড়েছে। এক ব্যক্তি দাউদাউ করে জ্বলন্ত অবস্থায় বিমানটিকে ভেঙে পড়তে দেখেছেন। র‌্যাডারের সঙ্গে যোগাযোগ বিচ্ছিন্ন হওয়ার আগের মুহূর্তে যে সিগন্যাল পাওয়া গিয়েছে। তাতে দেখা যায়, প্রতি মিনিটে ৩,৩০০ফুট করে নীচে নামতে শুরু  করেছিল বিমানটি। কিন্তু তখনও এমন হওয়ার কারণ জানা যায়নি। তার পরই যোগাযোগ বিচ্ছিন্ন হয়ে পড়ে। প্রাথমিকভাবে পুলিশ মনে করছে, কোনওভাবে মাঝ আকাশেই আগুন লেগে যায় বিমানটিতে। তার পরই এই দুর্ঘটনা। উদ্ধারকারী দল ঘটনাস্থলের উদ্দেশে রওনা দিয়েছেন। বিমানটিতে ৬৫ জন যাত্রী ছিলেন এবং কর্মী ছিলেন ৬ জন। তাঁদের কারও খোঁজ মেলেনি এখনও। তবে সত্যিই যদি বিমানটি ভেঙে পড়ে থাকে, তা হলে বিমানে থাকা ৭১ জনেরই বেঁচে থাকার সম্ভাবনা কম, জানান উদ্ধারকারী দলে উপস্থিত এক ফরেন্সিক বিশেষজ্ঞ। The speed and altitude graph for flight #6W703 show a descent from 6200 feet to 3200 feet during the last minute before the ADS-B signal was lost about 20 km south-east of Domodedovo Airport.https://t.co/PNoxBssRTf pic.twitter.com/ppf5rD9k7E
__________________________
বিশালাকার সাপ ভয় দেখাত বিমানের ভিতরে! সে ছিল স্যামুয়েল জ্যাকসনের ছবি ‘স্নেকস অন আ প্লেন’-এর দৃশ্য। রিয়েল লাইফেও এমনই এক কাণ্ড ঘটে গেল। তবে একটা সাপ নয়। এ ক্ষেত্রে ২০টি সাপ। যদিও সেই সাপগুলি কোনও যাত্রীকে ভয় দেখায়নি। কারণ তারা বন্দি ছিল এক জনের হাতব্যাগে! ২০টি জ্যান্ত সাপ নিয়ে বিমানে জার্মানি থেকে রাশিয়া ঘুরে এলেন এক ব্যক্তি। জার্মানির ডুসেলডর্ফ বিমানবন্দর কর্তৃপক্ষের চোখে ধুলো দিয়েই সাপগুলি নিয়ে বিমানে উঠে পড়েন তিনি। সমস্যার সম্মুখীন হন যখন তিনি রাশিয়ার মস্কোয় শেরেমেত্তেভো আন্তর্জাতিক বিমানবন্দরে নামেন। সেখানে দায়িত্বে থাকা পরিবেশ সুরক্ষা দফতরের কর্মীরা কোনও ভাবে বুঝে যান, ওই ব্যক্তির ব্যাগে সাপ রয়েছে। তাঁর ওই যাত্রীকে আটক করেন। যদিও ওই যাত্রী সম্পর্কে কোনও তথ্যই বিমানবন্দর কর্তৃপক্ষের তরফে জানানো হয়নি। ডুসেলডর্ফ বিমানবন্দর কর্তৃপক্ষকে আটক ওই ব্যক্তি জানান, জার্মানির একটি বাজার থেকে তিনি এই নির্বিষ সাপগুলি কিনেছিলেন। জার্মান পুলিশ কিন্তু ওই ব্যক্তিকে বিমানে ওঠার আগে আটকায়নি। ব্যাগে করে সাপ নিয়ে যাওয়ার প্রয়োজনীয় সব কাগজপত্রই নিজের সঙ্গে রেখেছিলেন তিনি। তবে সাপগুলিকে রাশিয়া নিয়ে আসতে কোনও অনুমতি তিনি নেননি। সে কারণেই শেরেমেত্তেভো আন্তর্জাতিক বিমানবন্দর তাঁকে আটকায়। ওই বিমানবন্দরের তরফে জানানো হয়েছে, একটি ছোট পেটির ভিতর সাপগুলি রেখেছিলেন এক ব্যক্তি। সেই পেটিটাই ছিল তাঁর হাতব্যাগের ভিতরে। বিমানে সরীসৃপ নিয়ে যাওয়ার প্রয়োজনীয় কোনও নথি তিনি বিমানবন্দর কর্তৃপক্ষকে দেননি। সাপগুলি কোন প্রজাতির তা খতিয়ে দেখছেন বিশেষজ্ঞেরা। প্রাথমিক ভাবে অনুমান, ওই সাপগুলি বিষধর নয়।
__________________________
ভারত এবং আমেরিকা পরস্পরের আদর্শ মিত্র এবং ভারতের সঙ্গে আগামী ১০০ বছরের জন্য বন্ধুত্ব সুনিশ্চিত করতে চায় আমেরিকা। বার্তা মার্কিন বিদেশ সচিব রেক্স টিলারসনের। বুধবার ওয়াশিংটনের সেন্টার ফর স্ট্র্যাটেজিক অ্যান্ড ইন্টারন্যাশনাল স্টাডিজে এক আলোচনা চক্রে অংশ নেন মার্কিন বিদেশ সচিব। সেখানেই তিনি ভারত এবং আমেরিকার মধ্যে আরও মজবুত মিত্রতার সম্ভাবনার আশাপ্রকাশ করেন। এই দুই দেশকে ‘পৃথিবীর দুই শ্রেষ্ঠ গণতন্ত্র’ বলে আখ্যা দেন টিলারসন। একই দিনে চিনের প্রতি মার্কিন বিদেশ সচিবের বার্তা কিন্তু যথেষ্ট কড়া। বৃহৎ শক্তি হওয়া সত্ত্বেও আন্তর্জাতিক নিয়ম ও বিধি মেনে চলার মতো দায়িত্ববোধ দেখাতে শেখেনি চিন— মার্কিন বিদেশ সচিবের মন্তব্য এই রকমই। ‘‘আমেরিকা এবং ভারতের মধ্যে আন্তর্জাতিক সহযোগিতা এবং সামরিক সমন্বয় ক্রমশ বাড়ছে’’, বলেছেন রেক্স টিলারসন। তিনি আরও বলেন, ‘‘শুধুমাত্র গণতন্ত্রের প্রতি ভালবাসারা কারণেই যে ভারতীয় এবং আমেরিকানরা পরস্পরের কাছাকাছি এসেছে, তা নয়। ভবিষ্যৎ সম্পর্কে আমাদের দৃষ্টিভঙ্গিও একই রকম।’’ এশিয়া-প্যাসিফিক অঞ্চলকে গোটা বিশ্বের জন্য ‘স্বাধীন ও উন্মুক্ত’ রাখার স্বার্থেই ভারত ও আমেরিকার মিত্রতা অত্যন্ত জরুরি বলে রেক্স টিলারসন মন্তব্য করেছেন। এই সুবিশাল অঞ্চলের সমৃদ্ধির স্বার্থেই ভারত ও আমেরিকা আগামী ১০০ বছরের জন্য বন্ধুত্ব গড়ার পথে এগোচ্ছে বলে ট্রাম্পের বিদেশ সচিব জানিয়েছেন। চিনে যে দিন শাসক কমিউনিস্ট পার্টির সম্মেলন শুরু হয়‌েছে, সে দিনই কিন্তু চিনের প্রতিবেশী তথা অর্থনৈতিক ও সামরিক ক্ষেত্রে চিনের অন্যতম প্রধান প্রতিপক্ষ ভারতকে আরও কাছে টানার কথা বলেছেন টিলারসন। প্রেসিডেন্ট শি চিনফিং-এর প্রতি এই পরোক্ষ বার্তাতেই সীমাবদ্ধ থাকেনি টিলারসনের খোঁচা। দক্ষিণ চিন সাগরে বেজিং আগ্রাসন দেখাচ্ছে এবং চিনের আচরণে দায়িত্বজ্ঞানহীনতার প্রবল অভাব বলেও মার্কিন বিদেশ সচিব টিলারসন মন্তব্য করেছেন। ভারত এবং আমেরিকা আন্তর্জাতিক আইন-কানুন এবং রীতি-নীতিকে যেখানে দায়িত্বের সঙ্গে মেনে চলে, সেখানে ভারতের প্রতিবেশী চিনের মধ্যে দায়িত্বশীলতার অভাব অত্যন্ত প্রকট বলে টিলারসনের মত। আগামী সপ্তাহেই ভারত সফরে আসছেন আমেরিকার বিদেশ সচিব। ভারত-মার্কিন মৈত্রী আরও সুদৃঢ় করার লক্ষ্যেই তাঁর এই ভারত সফর। তার আগেই ভারতের সঙ্গে আগাগী ১০০ বছরের বন্ধুত্বের কথা বলা এবং ‘দায়িত্বজ্ঞানহীন’ বলে চিনকে আক্রমণ করা টিলারসনের সুচিন্তিত পদক্ষেপ বলে কূটনৈতিক মহল মনে করছে।
__________________________
নীচে প্রশান্ত মহাসাগর। আর তার থেকে কয়েক হাজার ফুট উপর দিয়ে উড়ে যাচ্ছে বিমান। হঠাৎই তালজ্ঞানশূন্য হয়ে বিমানের বেরোনোর দরজা খোলার চেষ্টা করতে শুরু করলেন এক যুবক। ছুটে আসেন বিমানকর্মীরা। বাধা দিতে গিয়ে মারধরও খেয়ে বসলেন কিছু বিমানকর্মী ও যাত্রীদের অনেকে। অবশেষে উপায় না দেখে ওই যুবকের মাথায় মদের বোতল দিয়ে আঘাত করলেন এক বিমানকর্মী। পর পর দু’বার। ভেঙে চুরমার হয়ে গেল বোতল দু’টি। বৃহস্পতিবার এমনই রুদ্ধশ্বাস চিত্রনাট্যের সাক্ষী রইল ডেল্টা এয়ার লাইন্সের ৭৬৭ বোয়িং বিমানের ২০০ জন যাত্রী। সিয়াটল থেকে বেজিং যাচ্ছিল উড়ানটি। ঘটনার পরেই তড়িঘড়ি ফের সিয়াটল-টাকোমা আন্তর্জাতিক বিমানবন্দরে ফিরিয়ে আনা হয় সেটিকে। ঘটনায় অভিযুক্ত ২৩ বছরের জোসেফ ড্যানিয়েল হ্যাডককে বৃহস্পতিবার রাতেই গ্রেফতার করা হয়েছে। এক বিমানকর্মী ও যাত্রীকে জখম অবস্থায় হাসপাতালে ভর্তি করা হয়। সূত্রের খবর, বিমানকর্মীকে মারধরের অভিযোগে অন্তত ২০ বছরের জেল হতে পারে হ্যাডকের। সঙ্গে ২৫ হাজার ডলারের জরিমানা। আপাতত তাঁকে জেল হেফাজতে রাখার নির্দেশ দিয়েছে আদালত। মার্কিন গোয়েন্দা সংস্থা এফবিআইয়ের তদন্ত রিপোর্ট অনুযায়ী, বিমানকর্মীদের বিশেষ টিকিটে বৃহস্পতিবার ওই ৭৬৭ বোয়িং বিমানের প্রথম শ্রেণিতে ওঠেন হ্যাডক। উড়ানের আগে বিমানকর্মীদের কাছ থেকে একটি মদের বোতল চেয়ে নেন তিনি। তবে তাতে তাঁর বিশেষ নেশা হয়নি বলেই জানতে পেরেছেন তদন্তকারীরা। বিমানটি যখন প্রশান্ত মহাসাগর সংলগ্ল ভ্যাঙ্কুভার দ্বীপের উপর দিয়ে উড়ে যাচ্ছে, সে সময় শৌচাগারের দিকে এগিয়ে যান হ্যাডক। তারপর  এক বিমানকর্মীকে প্রশ্ন করে ফের আসনে এসে বসেন। এর দু’মিনিটের মাথায় হঠাৎই বিমানের বাইরের দরজার কাছে গিয়ে সেটিকে খোলার চেষ্টা করতে থাকেন হ্যাডক। সঙ্গে সঙ্গে তাঁকে ধরে ফেলেন দু’জন বিমানকর্মী। তাঁদের ধাক্কা দিয়ে ফেলে দেন হ্যাডক। বাধ্য হয়েই যাত্রীদের সাহায্য চাওয়া হয়। সঙ্কেত পাঠানো ককপিটেও। এক বিমানকর্মীর মুখে ঘুষি মারেন হ্যাডক। এক যাত্রীর মাথায় মদের বোতল দিয়ে আঘাতও করেন। এর পরেও হ্যাডককে থামানো যাচ্ছে না দেখে এক বিমানকর্মী বাধ্য হয়ে হ্যাডকের মাথায় দু’টি মদের বোতল দিয়ে আঘাত করেন। ভেঙে চুরমার হয়ে যায় বোতল দু’টি। তবে তাতেও দমানো যায়নি ওই যুবককে। বিমানের যাত্রীরা জানান, এর পরেও চিৎকার করে শাসাতে থাকেন হ্যাডক। এক যাত্রী হাত দিয়ে তাঁর মাথা চেপে ধরারও চেষ্টা করেন, তাতেও ফল হয়নি। এর মধ্যেই কোনও মতে ফের সিয়াটল আন্তর্জাতিক বিমানবন্দরে ফিরিয়ে আনা হয় বিমানটিকে। যাত্রীরা হ্যাডককে সামলানোর চেষ্টা করলেও রণে ভঙ্গ দেননি যুবক। শেষমেশ পুলিশের হাতে তুলে দিয়ে তবেই রেহাই মেলে। বৃহস্পতিবার রাতের দিকে যাত্রীদের নিয়ে ফের বেজিংয়ের উদ্দেশে রওনা দেয় বিমানটি।
__________________________
তুরস্ক এয়ারলাইন্সের একটি বিমান পশ্চিম আফ্রিকার গিনি থেকে বুর্কিনা ফাসো যাচ্ছিল। বোয়িং ৭৩৭-৯০০ যখন গন্তব্যে পৌঁছল তখন তার যাত্রী সংখ্যা এক বেড়ে গিয়েছে। কারণ, বিমানের ভিতরেই ভূ-পৃষ্ঠ থেকে ৪২ হাজার ফুট উপরে জন্ম হয়েছে এক শিশু কন্যার।  ওই উড়ানের বাকি যাত্রীরা জানিয়েছেন, বিমান যখন মাঝ আকাশে, তখন আচমকাই নাফি দিয়াব নামে এক যাত্রীর প্রসব যন্ত্রণা শুরু হয়। পরিস্থিতি অন্য রকম বুঝে ঘাবড়ে যান বাকি যাত্রীরা। কী ভাবে কী হবে ভেবেই তাঁরা দিশেহারা হয়ে পড়েন। কিন্তু, বেশি ক্ষণ ভাবতে হয়নি। নাফিকে সাহায্য করতে এগিয়ে আসেন চার বিমানসেবিকা। তাঁদের চেষ্টায় বিমানেই এক শিশু কন্যার জন্ম দেন নাফি। ওই শিশুকন্যার নাম রাখা হয়েছে কাদিজু। বুর্কিনা ফাসোয় পৌঁছেই মা ও শিশুকে স্থানীয় হাসপাতালে নিয়ে যাওয়া হয়। তুরস্ক এয়ারলাইন্সের পক্ষ থেকে জানানো হয়েছে, মা ও শিশু দু’জনেই সুস্থ এবং বিপন্মুক্ত।
__________________________
এক জন সপ্তাহান্তটা পপ কনসার্টে বেয়ন্সে আর কেটি পেরির সঙ্গে কাটিয়ে হাল্কা রাখছেন নিজেকে। সেই ফাঁকেই প্রচার। আর অন্য জন ঝ়ড়ের বেগে কখনও আইওয়া, মিনেসোটা, মিশিগান, কখনও পেনসিলভ্যানিয়া, ভার্জিনিয়া, ফ্লোরিডা, নর্থ ক্যারোলাইনা এবং নিউ হ্যাম্পশায়ার চষে ফেলছেন। সেই সঙ্গে প্রথম জনের সেলেব-প্রীতিকেও বিঁধতেও ছাড়েননি। প্রথম জন এগিয়ে রয়েছেন বলে কিছুটা স্বস্তি থাকলেও ‘স্যুইং স্টেট’ নিয়ে তাঁর উদ্বেগটা রয়েই গিয়েছে। তাই রিপাবলিকান প্রার্থী ডোনাল্ড ট্রাম্পের মতো ডেমোক্র্যাট প্রার্থী হিলারি ক্লিন্টনও শেষবেলায় জল মাপতে পিছপা নন। ট্রাম্পের মতোই তাঁকেও দেখা গিয়েছে বেশ কিছু সভায়। সোমবার রাত পর্যন্ত তাঁদের প্রচার চলবে। নর্থ ক্যারোলাইনার রেলে-তে হিলারির শেষ সভা মাঝ রাত্তিরে। তার আগে ফিলাডেলফিয়ায় আরও বড় একটি সভায় যোগ দেওয়ার কথা প্রাক্তন বিদেশসচিব এবং প্রবীণ ডেমোক্র্যাট প্রার্থী হিলারি ক্লিন্টনের। সেখানে হিলারি আর বিলের পাশাপাশি থাকবেন প্রেসিডেন্ট বারাক ওবামা এবং ফার্স্ট লেডি মিশেলও। ডেমোক্র্যাটদের শক্ত ঘাঁটি মিনেসোটায় দাঁড়িয়ে আত্মবিশ্বাসী ট্রাম্প আবার বলেছেন, ‘‘এ সব জায়গাতেও আমরা হয় এগিয়ে আছি, নয়তো টক্কর সমানে সমানে! কলোরাডোতেও এক অবস্থা। আমরা এখন সর্বত্রই ভাল অবস্থায়।’’ অরল্যান্ডোয় এ দিন বাবার জন্য মন্দিরে গিয়ে পুজো দিয়েছেন ট্রাম্প-পুত্র এরিক। ভারতীয় বংশোদ্ভূত মার্কিন নাগরিকদের কাছে টানতেই এরিকের এই পদক্ষেপ বলে মনে করা হচ্ছে। মন্দিরে এরিক প্রথমে স্যুট পরে এলেও পরে শেরওয়ানি পরে আরতি দেখেন। কথা বলেন অনেকের সঙ্গে। তবে শেষ বেলায় এসেও ফের গোলমাল ট্রাম্পের সভায়। নেভাডার রেনোর সভায় আজ আতঙ্ক ছড়ায়। সিক্রেট সার্ভিসের এক মুখপাত্র জানিয়েছেন, ‘অজ্ঞাতপরিচয়’ এক ব্যক্তি হঠাৎ সভার মধ্যে ‘বন্দুক’ বলে চেঁচিয়ে ওঠেন। মঞ্চের সামনে থেকে ‘বন্দুক’ শব্দটি শোনা যায় বলে দাবি প্রত্যক্ষদর্শীদের। মঞ্চে দাঁড়িয়ে ট্রাম্প তখন বক্তব্য রাখছিলেন। তড়িঘড়ি সিক্রেট সার্ভিসের প্রতিনিধিরা তাঁকে সরিয়ে নেন। তবে ঘটনাস্থল থেকে কোনও অস্ত্র পাওয়া যায়নি। পরে জানানো হয়, সন্দেহভাজন ওই ব্যক্তির নাম অস্টিন ক্রাইটস। তাঁকে সঙ্গে সঙ্গে আটক করা হয়। তদন্তকারী অফিসাররা জানান, ওই ব্যক্তির বিরুদ্ধে কোনও অভিযোগ দায়ের করা হয়নি। তবে অস্টিনের হাতে ‘ট্রাম্প-বিরোধী রিপাবলিকান’ লেখা পোস্টার ছিল। তাঁকে পুলিশ ছেড়ে দেওয়ার পরে তিনি বলেন, ওই পোস্টার হাতে তুলে ধরার পরেই যত গোলমালের সূত্রপাত। অস্টিনের বক্তব্য, সভায় সেই মুহূর্তে ট্রাম্পের বক্তৃতা চলছিল। অস্টিনের পোস্টার দেখে আশপাশের কিছু লোক তাঁকে ঘিরে ধরেন। শুরু হয় লাথি আর মারধর। এই গন্ডগোলের মধ্যেই কেউ একটা ‘বন্দুক’ বলে চেঁচিয়ে ওঠে। কী ঘটেছে, ট্রাম্প তখনও বুঝে উঠতে পারেননি। মঞ্চের জোরালো আলো থেকে চোখে হাত দিয়ে আড়াল করে দেখার চেষ্টা করেন, কী হচ্ছে। তখনই সিক্রেট সার্ভিসের লোকজন তাঁকে টেনে নিয়ে মঞ্চ থেকে সরিয়ে দেন। রিপাবলিকান প্রার্থীর মিছিলে এ ধরনের ঘটনা অবশ্য এই প্রথম নয়। এর আগেও ট্রাম্পের বিরুদ্ধে স্লোগান দিয়ে পুলিশের বিরাগভাজন হয়েছেন অনেকে। ট্রাম্প শিবিরের তরফে অবশ্য অভিযোগ উঠেছে, হিলারির সমর্থকরাই উদ্দেশ্যপ্রণোদিত ভাবে সভায় গোল পাকাচ্ছেন। এ দিন নেভাডার ওই সভায় অবশ্য গোলমালের কিছু ক্ষণ পরেই মঞ্চে ফিরে আসতে দেখা যায় নিউ ইয়র্কের ধনকুবের প্রার্থীকে। তখন তিনি বলেন, ‘‘কেউ বলছে না, আমাদের লড়াইটা খুব সহজ। কিন্তু এ ভাবে আমাদের থামানো যাবে না। সিক্রেট সার্ভিসকে ধন্যবাদ। ওঁরা অসাধারণ কাজ করেছেন।’’
__________________________
ইয়েমেন থেকে ভারতীয়দের সরাতে উদ্যোগী হল নয়াদিল্লি। এই কাজের জন্য দু’টি জাহাজ পাঠানোর সিদ্ধান্ত নেওয়া হয়েছে।  ইয়েমেনে প্রাক্তন প্রেসিডেন্ট আলি আবদুল্লা সালের সমর্থক শিয়া হুথি জঙ্গিদের সঙ্গে লড়াই চলছে আবেদাব্বো মনসুর হাদির সমর্থক সুন্নি জঙ্গিদের। গতকালই ইয়েমেনে বসবাসকারী ভারতীয়দের সে দেশ ছাড়তে বলেছিল বিদেশ মন্ত্রক। আজ বিদেশ মন্ত্রকের শীর্ষ কর্তারা প্রতিরক্ষা মন্ত্রক, প্রবাসী ভারতীয় মন্ত্রক ও এয়ার ইন্ডিয়ার অফিসারদের সঙ্গে বৈঠক করেন। ইয়েমেনে ভারতীয় দূত অমৃত লুগুনের সঙ্গে কথা বলেন বিদেশমন্ত্রী সুষমা স্বরাজ। ইয়েমেনে এখন প্রায় সাড়ে তিন হাজার ভারতীয় রয়েছেন বলে জানিয়েছে বিদেশ মন্ত্রক। তাঁদের মধ্যে বেশির ভাগই নার্স। ওই ভারতীয়দের অনেকে কেরলের বাসিন্দা। কেরলের মুখ্যমন্ত্রী উমেন চান্ডি জানিয়েছেন,  আফ্রিকার জিবুতি হয়ে দু’টি জাহাজ পাঠানো হবে বলে তাঁকে জানিয়েছে বিদেশ মন্ত্রক। ইয়েমেনের সব বিমানবন্দর বন্ধ। তাই জিবুতি পর্যন্ত ভারতীয়দের জাহাজে আনা হবে। সেখান থেকে তাঁরা বিমানে দেশে ফিরবেন।    আজ ইয়েমেনের সংঘর্ষের মাত্রা আরও বাড়িয়ে হাদির সমর্থক সুন্নিদের পক্ষে বিমান হানা শুরু করেছে সৌদি আরব। শিয়া হুথিদের ইরান মদত দেয় বলে কূটনীতিকদের ধারণা। তাই সৌদি আরব সুন্নি বাহিনীর পক্ষে আসরে নেমেছে। আজ ওয়াশিংটনে সৌদি রাষ্ট্রদূত আদেল আল-জুবের  বলেন, “ইয়েমেনে স্থিতাবস্থা ফেরাতে ও প্রকৃত শাসককে সুরক্ষিত করতে যা যা করার প্রয়োজন, সবই করব আমরা।” সূত্রের খবর, এ দিন বিমান হামলায় মহিলা ও শিশু-সহ অন্তত ১৩ জন নিহত হয়েছেন। স্থানীয় সংবাদমাধ্যমের দাবি, সৌদি আরবের সঙ্গে এই অভিযানে হাত মিলিয়েছে উপসাগরীয় অঞ্চলের বিভিন্ন দেশ, এমনকী পাকিস্তানও। বিশেষজ্ঞদের দাবি, এই অভিযান দীর্ঘস্থায়ী হলে বিশ্বজুড়ে বাড়তে পারে তেলের দাম। রাষ্ট্রপুঞ্জ জানিয়েছে, সরকার ও বিরোধী পক্ষের মসনদ দখলের লড়াইয়ে গৃহযুদ্ধের পরিস্থিতি তৈরি হয়েছে ইয়েমেনে। সঙ্গে পাল্লা দিয়ে বাড়ছে জঙ্গিদের রমরমা। সন্ত্রাসের বিরুদ্ধে লড়াইয়ে আমেরিকার অন্যতম সহযোগী ইয়েমেন। কিন্তু সে দেশের অভ্যন্তরীণ সংঘর্ষের জেরে সম্প্রতি দক্ষিণ ইয়েমেনের ঘাঁটি থেকে সেনা সরিয়ে নিয়েছে আমেরিকা। উত্তর ইয়েমেনের প্রায় পুরোটাই দখল করে রেখেছে হুথিরা। দেশের দক্ষিণাংশ রয়েছে হাদিপন্থীদের কবলে। নজরবন্দি হওয়া এড়াতে প্রেসিডেন্ট হাদি রাজধানী সানার প্রাসাদ ছেড়েছেন গত মাসে। আজ বিরোধী পক্ষের আক্রমণের ভয়ে দক্ষিণ ইয়েমেনের আদেনের বাড়িও ছেড়ে সৌদি আরবে আশ্রয় নিয়েছেন তিনি। দেশে শান্তি ফেরাতে রাষ্ট্রপুঞ্জের কাছে আর্জি জানিয়েছেন হাদি। সৌদি অভিযানের বিরোধিতা করে আজ বিবৃতি জারি করেছে ইরান সরকার। ইরানের প্রেসিডেন্ট  হাসান রৌহানির কথায়, “বিদেশি সেনা ইয়েমেনে  হস্তক্ষেপ করলে লড়াই ছড়িয়ে পড়বে প্রতিবেশী দেশেও।” হুথিদের অস্ত্র এবং অর্থ দিয়ে সাহায্য করার কথাও অস্বীকার করেছে ইরানের বিদেশ মন্ত্রক। এই নিয়ে মুখ খুলতে চাননি সৌদি আরবের কোনও আধিকারিক।     
__________________________
ফের ভয়ঙ্কর রাত নামল আমেরিকায়। আফগান বংশোদ্ভুত বন্দুকবাজের হানায় কেঁপে উঠল ফ্লোরিডার অরল্যান্ডো শহর। নাইট ক্লাবে হানা দিয়ে এলোপাথাড়ি গুলি চালিয়ে অন্তত ৫০টি প্রাণ নিল বন্দুকবাজ। আরও ৫৩ জন জখম অবস্থায় হাসপাতালে ভর্তি। ফলে মৃতের সংখ্যা আরও বাড়ার আশঙ্কা করছে মার্কিন প্রশাসন। অরল্যান্ডোর পুলিশ সূত্রে জানা গিয়েছে, যে নাইট ক্লাবটি আক্রান্ত হয়েছে, সেই ‘পাল্‌স’ সমকামীদের নাইট ক্লাব। রোজকার মতো শনিবার সন্ধ্যাতেও পার্টি শুরু হয়েছিল ক্লাবটিতে। উইকএন্ডের ‘পাল্স’ ছিল জমজমাট। রাত ২টো নাগাদ হামলা হয় সেখানে। এক ব্যক্তি দু’হাতে বন্দুক নিয়ে গুলি চালাতে চালাতে নাইট ক্লাবে ঢোকে। ভিতরে যাঁরা তখন পার্টিতে মত্ত, তাঁরা কিছু বুঝে ওঠার আগেই বন্দুকবাজের এলোপাথাড়ি গুলিতে লুটিয়ে পড়েন বেশ কয়েক জন। বিপদ বুঝে কেউ কেউ নাইট ক্লাব থেকে বেরিয়ে পড়তে সক্ষম হলেও, অধিকাংশই পালাতে পারেননি। বন্দুকবাজ তাদের পণবন্দি বানায়। নাইট ক্লাব কর্তৃপক্ষ বার বার ফেসবুকে বার্তা পাঠাতে শুরু করে— ‘পালান’, ‘দৌড়তে থাকুন’। অরল্যান্ডোর পুলিশ অবশ্য দ্রুত ঘটনাস্থলে পৌঁছয়। বিশাল বাহিনী নাইট ক্লাব ঘিরে ফেলে। তার পর বিশেষ ভাবে প্রশিক্ষিত ‘সোয়াট’ বাহিনী পণবন্দিদের মুক্ত করতে অভিযান চালায়। বন্দুকবাজের সঙ্গে তাঁদের গুলি বিনিময় শুরু হয়। বিশেষ ভাবে প্রশিক্ষিত বাহিনীর সঙ্গে অবশ্য বেশিক্ষণ লড়াই চালাতে পারেনি বন্দুকবাজ। নাইট ক্লাবেই তার মৃত্যু হয়। অন্য দিকে এক ‘সোয়াট’ অফিসার-সহ মোট ৫০ জনের মৃত্যু হয়। প্রথমে এলোপাথাড়ি গুলি এবং পরে দু’পক্ষের গুলি বিনিময়ের জেরে ৫৩ জন জখম হয়েছেন। তাঁদের আঘাত কতটা গুরুতর, তা পুলিশ জানায়নি। তবে অন্যান্য সূত্রে জানা যাচ্ছে, বেশ কয়েকজনের জখম গুরুতর। ফলে মৃতের সংখ্যা বাড়ার আশঙ্কা রয়েছে। অরল্যান্ডো পুলিশ জানিয়েছে, এই ঘটনাকে সন্ত্রাসবাদী হামলা হিসেবেই দেখা হচ্ছে। তবে এই ঘটনা ঘরোয়া সন্ত্রাস নাকি আন্তর্জাতিক সন্ত্রাস, তা খতিয়ে দেখা হচ্ছে। পুলিশ জানিয়েছে বন্দুকবাজের নাম ওমর মাতিন এবং সে আফগান বংশোদ্ভুত। একটি অচেনা যন্ত্রও ওই বন্দুকবাজ ব্যবহার করছিল বলে জানা গিয়েছে। আফগান বংশোদ্ভুত ওমর কী উদ্দেশ্যে এমন ভয়ঙ্কর হামলা চালাল, তা এখনও স্পষ্ট নয়। কোনও আন্তর্জাতিক জঙ্গি সংগঠন এর পিছনে রয়েছে কি না তাও খতিয়ে দেখা হচ্ছে। ৯/১১ ঘটনার পর বন্দুকবাজের হামলায় এতগুলি মৃত্যুর ঘটনা এই ঘটল।
__________________________
বলা হল, কোনও মার্কিন বিশ্ববিদ্যালয়ের স্নাতক স্তরে পড়াশোনা করার যোগ্যতাই নেই ওই ভারতীয় ছাত্রদের। ফলে, তাঁদের সে দেশে থাকা-খাওয়ার খরচ জুগিয়ে বিশ্ববিদ্যালয় ‘বাজে খরচ’ করতে পারে না! ঘটনাটি ঘটেছে মার্কিন যুক্তরাষ্ট্রের ওয়েস্টার্ন কেনটাকি বিশ্ববিদ্যালয়ে। বহিষ্কৃত ২৫ জন ভারতীয় ছাত্র গত জানুয়ারিতে ওই বিশ্ববিদ্যালয়ে স্নাতক স্তরে ভর্তি হয়েছিলেন কম্পিউটার সাযেন্স প্রোগ্রামে। তাঁদের সঙ্গে ভর্তি হয়েছিলেন আরও ৩৫ জন ভারতীয় ছাত্র। একটি আন্তর্জাতিক নিয়ো‌গ সংস্থার মাধ্যমেই ওয়েস্টার্ন কেনটাকি বিশ্ববিদ্যালয়ে স্নাতক স্তরে কম্পিউটার সায়েন্স প্রোগ্রামে ভর্তি হয়েছিলেন মোট ৬০ জন ছাত্র। গত জানুয়ারিতে। বিশ্ববিদ্যালয়ের কম্পিউটার সায়েন্স প্রোগ্রামের চেয়ারম্যান জেমস গ্যারি বলেছেন, ‘‘আমরা পরে দেখেছি, ভর্তি হওয়া ভারতীয় ছাত্রদের মধ্যে ৪০ জনেরই বিশ্ববিদ্যালয়ে স্নাতক স্তরে পড়ার জন্য জরুরি যোগ্যতা নেই। তাঁদের মধ্যে ২৫ জনের অবস্থা রীতিমতো ভয়াবহ। ওঁরা কম্পিউটার প্রোগ্রামিং লিখতেও জানেন না। তাই তাঁদের হয় ভারতে ফিরে যেতে বা আমেরিকার অন্য কোনও বিশ্ববিদ্যালয়ে চেষ্টা করতে বলা হয়েছে।’’
__________________________
সন্ত্রাস দমন থেকে যুদ্ধ, শত্রু মোকাবিলায় বিশ্বজুড়ে ক্রমেই বাড়ছে ছোট ছোট আকাশযানের ব্যবহার। আকাশ থেকে নজরদারি চালাতে ড্রোনের উপর প্রতি দেশের সেনাবাহিনী বিশেষ গুরুত্ব দিচ্ছে। এ বার সেই ড্রোন-প্রযুক্তিকে নতুন মাত্রা দিলেন দুই জার্মান ইঞ্জিনিয়ার।  হলগার বুস ও ইঙ্গো বুসকা। আকারে অত্যন্ত ছোট হেলিকপ্টার তৈরি করেছেন তাঁরা। যেগুলিতে আটটি রোটর রয়েছে। আর সেই মাইক্রো-কপ্টারের মধ্যে অত্যন্ত উন্নতমানের ইলেকট্রনিক যন্ত্র বসানো আছে। সর্বক্ষণ কাজ করবে কয়েকটা ক্যামেরা। বেশ কয়েকটা বছরের চেষ্টায় এই কাজ সম্পূর্ণ করেছেন তাঁরা। ৩৫০ মিটার উচ্চতায় উঠতে পারবে এই মাইক্রো-কপ্টার। এতে বসানো ক্যামেরায় আকাশ থেকে ছবি তোলা যাবে। এমন ছোট ক্যামেরা-ড্রোন চটজলদি নানা কাজে সর্বত্র ব্যবহার করা যায়। দুর্গম এলাকার ছবি, দুর্ঘটনার ছবি তুলতেও একে কাজে লাগানো সম্ভব, দাবি আবিষ্কর্তাদের। জার্মান সেনাবাহিনীতে এমন ছোট ড্রোন ব্যবহার আরও বাড়বে বলে মনে করা হচ্ছে। ইতিমধ্যেই মার্কিন সেনাবাহিনী এ ধরনের ছোট ছোট কপ্টার ড্রোন ব্যবহার করেছে। হোয়াইট হাউস সূত্রে খবর, শত্রুপক্ষের নজর এড়িয়ে এই ড্রোনের সাহায্যে শত্রুঘাঁটির খোঁজখবর ও ছবি চলে আসবে সেনাবাহিনীর কাছে।
__________________________
শরণার্থীদের প্রতি বিরূপ মনোভাব দেখানোয় ট্রাম্পের তীব্র বিরোধিতা করলেন পাকিস্তানের মালালা ইউসুফজাই এবং ফেসবুক কর্তা মার্ক জুকেরবার্গ। ট্রাম্পের এই সিদ্ধান্ত তাঁর হৃদয় ভেঙে দিয়েছে বলে জানিয়েছেন মালালা। মার্ক জুকেরবার্গের মতে, এতে আমেরিকার সম্মানহানি হচ্ছে। শুক্রবারই সাতটি মুসলিম দেশের শরণার্থীদের উপর ১২০ দিনের জন্য আমেরিকায় প্রবেশে নিষেধাজ্ঞা জারি করেন ট্রাম্প। তার পরই সোশ্যাল মিডিয়ায় এই সিদ্ধান্তের বিরোধিতা করেছেন মালালা এবং জুকেরবার্গ। দুর্বল মানুষ শরণার্থীরা কী করে কারও বিপদ হতে পারেন? এই ভাবে আশ্রয়হীন করে না দেওয়ার আর্জি জানিয়ে মালালা বলেন, ‘‘আজ থেকে হিংসা এবং যুদ্ধের শিকার হওয়া সমস্ত শিশু ও তাদের বাবা-মার জন্য আমেরিকা দরজা বন্ধ করে দিল। আমি মর্মাহত।’’ আমেরিকা চিরকালই শরণার্থীদের সাদরে অভ্যর্থনা জানিয়ে এসেছে। এ দেশে এসে তাঁরা নতুন জীবন ফিরে পেয়েছেন। বিশ্বের কাছে যে তা আমেরিকার গর্বের বিষয় ছিল তা-ও ট্রাম্পকে মনে করিয়ে দিয়েছেন মালালা। একই মত ফেসবুক কর্তা জুকেরবার্গেরও। তাঁর মতে, এ ভাবে কখনও দেশকে রক্ষা করা যায় না। শরণার্থীদের না আটকে ট্রাম্পের উচিত শুধুমাত্র সন্ত্রাসবাদীদের প্রতি কড়া হওয়া। কারণ, উদ্বাস্তুদের জীবন এমনিতেই সঙ্কটে, তাঁরা কখনও আমেরিকাবাসীদের জন্য বিপদ হতে পারেন না।
__________________________
ধারণাটা ছিলই। তবে প্রমাণ ছিল না। ১৬৬৫ সালে লন্ডনে যে মহামারি হয়েছিল, তার কারণটা ঠিক কী— তা নিয়ে ধন্দ ছিল বিজ্ঞানীদের মনে। অবশেষে গত বছর লিভারপুল স্টেশনের কাছে খনন কার্য চালানোর সময়ে সে যুগের কিছু কঙ্কাল মিলেছে। তাদের ডিএনএ পরীক্ষার পর বিশেষজ্ঞরা জানান, কঙ্কালগুলিতে প্লেগের জীবাণু ইয়ারসিনা পেস্টিসের উপস্থিতি স্পষ্ট। ১৬৬৫ সালে মহামারিতে লন্ডনে মারা গিয়েছিলেন প্রায় ১ লক্ষ মানুষ। তবে এত দিন পর্যন্ত সত্যিই প্লেগ হয়েছিল কি না তখন, সে বিষয়ে কোনও নির্দিষ্ট তথ্য ছিল না বিজ্ঞানীদের কাছে। গত বছর এলিজাবেথ লাইন নামের নতুন একটি ট্রেন রুট তৈরির জন্য খোঁড়াখুঁড়ি চলছিল শহরে। আর তখনই লিভারপুল স্ট্রিট স্টেশনের কাছে ৩৩০০-রও বেশি কঙ্কাল পাওয়া যায়। এলাকাটি বেদলাম কবরস্থান বলেই পরিচিত। আর সেখানেই ৪২টি কঙ্কাল মেলে। ভূতত্ত্ববিদদের মতে, এই ৪২টি কঙ্কালের বয়স প্রায় ৩০০ বছর। তবে এই কঙ্কালগুলি থেকে ডিএনএ বার করা সহজ ছিল না। মূলত এদের দাঁত থেকেই ডিএনএ উদ্ধার করেন বিজ্ঞানীরা। কারণ, দাঁতের এনামেল ডিএনএকে সুরক্ষিত রাখে। সুতরাং এ ক্ষেত্রে অন্যান্য সংক্রমণের সম্ভাবনাও বেশ কম। জার্মানির ম্যাক্স প্ল্যাঙ্ক ইনস্টিটিউটের গবেষকরা এ রকম ২০টি কঙ্কাল থেকে ডিএনএ পরীক্ষা করেন। তাদের মধ্যে ৫টিতেই ইয়ারসিনা পেস্টিসের উপস্থিতি টের পাওয়া গিয়েছে।      
__________________________
বাথরুমে ঢোকার আগে আলো জ্বালাননি। ফলে সাপটি তাঁর চোখেও পড়েনি বলে জানান বছর ৫৯-এর হেলেন রিচার্ডস। কমোডে বসার কিছু ক্ষণের মধ্যেই অস্ট্রেলিয়ার ব্রিসবেনের বাসিন্দা হেলেনের মনে হয়, কিছু একটা কামড়াল তাঁকে। লাফিয়ে উঠে দাঁড়ান তিনি। তখনও তিনি বুঝতে পারেননি যে তাঁকে আসলে সাপে কামড়েছে! তবে সাপটি বিষহীন হওয়ায় হেলেনের কোনও ক্ষতি হয়নি। তিনি বলেন, ‘‘লাফিয়ে উঠে দেখি কালো কচ্ছপের মতো একটা কিছু কমোডের ভিতরে আস্তে আস্তে ঢুকে যাচ্ছে। প্রথম দর্শনে সেটিকে কচ্ছপই মনে হয়েছিল আমার।’’ পরে বিষয়টি পরিষ্কার হতে লোগান অ্যান্ড গোল্ড নামে ব্রিসবেনের একটি ‘স্নেক ক্যাচার্স’ সংগঠনের সঙ্গে ফেসবুকে যোগাযোগ করেন তিনি। খবর পাওয়ার কিছু ক্ষণের মধ্যেই তারা এসে সাপটিকে উদ্ধার করে নিয়ে যায়। একই সঙ্গে হেলেনের প্রাথমিক চিকিৎসার ব্যবস্থাও করে তারা।  এই ঘটনার বিবরণ দিয়ে একটি ফেসবুক পোস্টে ওই সংগঠনের পক্ষ থেকে জানানো হয়, হেলেন কমোডের উপর বসে পড়ায় সাপটি বেরোনোর পথ পাচ্ছিল না। তাই এক প্রকার আত্মরক্ষার চেষ্টাতেই তাঁকে কামড়ে দেয় সে। তবে হেলেন যে উপস্থিত বুদ্ধি কাজে লাগিয়ে ফ্লাশ করেননি তার জন্য তাঁর প্রশংসা করে ওই সংগঠন।  এ রকম কমোডের মধ্যে সাপ পাওয়ার ঘটনা সচরাচর না ঘটলেও কয়েক দিন আগে ব্রিসবেনেই একটি বাড়ির শৌচালয়ে সাপ ধরা পড়েছিল বলে জানায় ওই সংগঠন। এই ধরনের পরিস্থিতির সম্মুখীন হলে প্রথমেই ভয় না পাওয়ার উপদেশ দিয়েছে তারা। কমোডের মধ্যে ধরা পড়লে ফ্লাশ না করার অনুরোধ জানিয়েছে ওই সংগঠন। তাতে সাপটি পাইপের আরও ভিতরে ঢুকে যাওয়ার চেষ্টা করবে। বরং এই সময় কমোডের ঢাকনা বন্ধ রেখে সাপটিকে সুরক্ষিত অনুভব করানোই বুদ্ধিমানের কাজ।     
__________________________
তিনি ইউটিউবের খুব জনপ্রিয় মুখ। ফলোয়ার্স প্রায় ৯ লাখ। ফেসবুক, ইনস্টাগ্রামেও তিনি জনপ্রিয়। পোশাক, হেয়াস্টাইল এবং মেকআপ নিয়ে ইউটিউব এবং সোশ্যাল সাইটগুলিতে তিনি পরামর্শ দিয়ে থাকেন। তিনি ইউজেনিয়া কোনি। গ্রিনিচের বাসিন্দা ২২ বছরের ওই তরুণী পেশায় নিইউয়র্কে এক জন ভিডিও ব্লগার। যাঁরা সোচ্চার হয়েছেন তাঁদের অভিযোগ, এই তরুণী নতুন প্রজন্মের মধ্যে নেতিবাচক প্রভাব ফেলছে। ইউজেনিয়া এত রোগা যে তাঁকে দেখে ফলোয়ার্সরা ডায়েট কন্ট্রোল করতে গিয়ে খাওয়া-দাওয়াই প্রায় ছেড়ে দিচ্ছে। ইউজেনিয়ার মতো নিজেদের স্লিম করার প্রতিযোগিতায় নামতে গিয়ে যে ভাবে স্বাস্থ্যের ক্ষতি করছে তার ফলে বাবা-মায়েদের মধ্যে একটা আশঙ্কা তৈরি হচ্ছে। সোচ্চারকারী ইউজার্সদের মধ্যে এক জন জানান, ইউজেনিয়াকে দেখে তাঁর ১২ বছরের বোন এত অনুপ্রাণিত যে সে খাওয়াই বন্ধ করে দিয়েছে রোগা হওয়ার জন্য। ফলে খুবই অসুস্থ হয়ে হাসপাতালে ভর্তি। তাঁকে নিয়ে সোশ্যাল মিডিয়া যখন উত্তাল, ব্যান করার জন্য যখন ইউজার্সরা সোচ্চার, নিজের সমর্থনে দাঁড়িয়ে ইউজেনিয়া বলেন, “তিনি প্রথম থেকে এ রকম রোগা পাতলা। ভাল ডায়েটও করি। স্বাস্থ্য সম্পর্কে  সচেতন। কিন্তু ওজন বাড়ে না। তাই বলে এ রকম ব্যান করার কোনও যুক্তি নেই। আমি কারও তো ক্ষতি করছি না!”   
__________________________
পঞ্চাশের দশকে দুই কোরিয়ার যুদ্ধে ভেঙেছিল বহু পরিবার। সেই বিচ্ছিন্ন মানুষদের মিলিয়ে দিতে উদ্যোগ নিল উত্তর ও দক্ষিণ কোরিয়া। সম্প্রতি পরমাণু নিরস্ত্রীকরণের আশ্বাস দিয়েছেন উত্তর কোরিয়ার শাসক কিম জং উন। তার পরে বদল এসেছে আন্তর্জাতিক রাজনীতির সমীকরণেও। নতুন সম্পর্কের ইঙ্গিত মিলেছে দুই প্রতিবেশী দেশের রাষ্ট্রপ্রধানের বৈঠকে। তারই প্রেক্ষিতে এই উদ্যোগে শামিল দুই দেশ। শুক্রবার দু’দেশের আধিকারিকেরা বৈঠকে বসেছেন পুনর্মিলনকে বাস্তব করে তুলতেই। সংশ্লিষ্ট মন্ত্রক জানিয়েছে, এপ্রিলে কিমের সঙ্গে দক্ষিণ কোরিয়ার প্রেসিডেন্ট মুন জায়ে ইনের বৈঠকে পুনর্মিলন সংক্রান্ত যে বিষয়গুলি উঠেছিল, তা এগিয়ে নিয়ে যাওয়া হবে। ফের মে মাসে বৈঠকে বসবেন দু’দেশের রাষ্ট্রপ্রধানেরা। সেখানেও শান্তি প্রক্রিয়ার অংশ হিসেবে উঠতে পারে এই বিষয়টি। প্রথম বৈঠকেই পুনর্মিলনের বিষয়ে একমত হয়েছিলেন দু’জনে। চলতি বছরের ২০ থেকে ২৬ অগস্টের মধ্যেই এই মিলনোৎসব হতে পারে। শুক্রবারের আলোচনায় উঠতে পারে সেই উৎসবের স্থান ও কত মানুষকে তাতে শামিল করা হবে, সেই বিষয়টিও। এই অনুষ্ঠান নিয়ে দু’দেশেই তৈরি হয়েছে আবেগঘন পরিস্থিতি। দু’দেশের বিচ্ছিন্ন মানুষেরা শেষ বয়সে পরিজনেদের সামনে থেকে দেখার জন্য অপেক্ষা করছেন। ১২ জন রেস্তরাঁ কর্মীকে উত্তর কোরিয়া দেশে ফেরাবে কি না, সেই দিকেও তাকিয়ে রয়েছে অনেকে। কারণ বছর দুয়েক ধরেই উত্তরের ১২ জন বাসিন্দা রয়েছেন প্রতিবেশী দেশে। মনে করা হচ্ছে, এ বার হয়তো অনিচ্ছা সত্ত্বেও তাদের অনেককেই ফিরতে হবে নিজের দেশে। উৎসবে অংশগ্রহণকারীদের বেছে নিতে লটারির আয়োজন করছে দক্ষিণ কোরিয়া। অন্য দিকে, উত্তর কোরিয়ায় মাপকাঠি শাসকের প্রতি আনুগত্য। শেষে কার ভাগ্যে শিকে ছিঁড়বে, তা নিয়ে উৎকণ্ঠায় দু’দেশের আমজনতা।
__________________________
মুক্তি পাচ্ছে ২৬/১১ মুম্বই হামলার মূল চক্রী হাফিজ সইদ। প্রবল আন্তর্জাতিক চাপের মুখে পড়ে লস্কর-ই-তৈবার শীর্ষনেতা হাফিজ সইদকে লাহৌরে তার নিজের বাড়িতেই বন্দি করেছিল পাকিস্তান। কিন্তু বুধবার পাকিস্তানের আদালত জানিয়েছে, নতুন কোনও অভিযোগ যদি হাফিজের বিরুদ্ধে না থাকে, তা হলে তাকে আর গৃহবন্দি রাখা যাবে না। খবর পিটিআই সূত্রের। চলতি বছরের ৩১ জানুয়ারি হাফিজ সইদকে গৃহবন্দি করে পাকিস্তান। প্রথমে সন্ত্রাস বিরোধী আইনে তিন মাসের জন্য তাকে গৃহবন্দি করা হয়েছিল। পরে জননিরাপত্তা আইন প্রয়োগ করে দু’দফায় সইদের গৃহবন্দিত্বের মেয়াদ বাড়ানো হয়। সেই মেয়াদও প্রায় শেষ। তাই পাকিস্তানের পঞ্জাব প্রদেশের সরকার লাহৌর হাইকোর্টের বিচারপতিদের নিয়ে গঠিত বিচারবিভাগীয় বোর্ডের দ্বারস্থ হয়েছিল। আরও তিন মাসের জন্য হাফিজ সইদের বন্দিত্বের মেয়াদ বাড়ানোর আর্জি জানানো হয়েছিল। কিন্তু বিচারপতিরা প্রাদেশিক সরকারের আর্জি এ দিন খারিজ করে দিয়েছে। যে সব অভিযোগে হাফিজ সইদকে বন্দি করা হয়েছে, তার স্বপক্ষে পর্যাপ্ত তথ্য-প্রমাণ নেই বলে বিচারবিভাগীয় বোর্ড জানিয়েছে। পাক সংবাদপত্র ডন সূত্রে এই খবর পাওয়া গিয়েছে। পঞ্জাবের স্বরাষ্ট্র দফতর হাফিজের মু্ক্তির বিরোধিতা করেছে বলে খবর। হাফিজ সইদকে এখন মুক্তি দিলে আন্তর্জাতিক মহলে পাকিস্তানের বিরুদ্ধে তীব্র প্রতিক্রিয়া হতে পারে বলে স্বরাষ্ট্র দফতরের তরফে লাহৌর হাইকোর্টের বিচারবিভাগীয় বোর্ডকে জানানো হয়। কিন্তু বিচারপতিরা সে যুক্তি মানতে রাজি হননি।
__________________________
এমন একটি রোগ যাতে কিডনির অবস্থান পায়ে! এমনই বিরল একটি রোগে ভুগছে ইংল্যান্ডের হামিশ রবিনসন নামের এক ১০ বছরের বালক। জিনগত কোনও সমস্যার কারণেই এই রোগ দেখা দিয়েছে তার বলে মত চিকিৎসকদের। চিকিৎসকেরা আরও জানিয়েছেন যে, হামিশই হয়তো একমাত্র মানুষ যার দেহে একটি নির্দিষ্ট ক্রোমোজোম নেই। 7p22.1 নামের ক্রোমোজোমের অভাবের ফলে হওয়া এই বিরল রোগটির নাম তাই চিকিৎসকেরা দিয়েছেন ‘হামিশ সিনড্রোম’। এই রোগে শরীরের কোনও গুরুত্বপূর্ণ অঙ্গ সঠিক স্থানে না থেকে অন্য স্থানে থাকতে পারে। হামিশের ক্ষেত্রে তার শরীরে কিডনির অবস্থান দেখা যাচ্ছে ডান দিকের থাইয়ের উপরের দিকে। এই ধরনের ঘটনা আজ অবধি চিকিৎসা ক্ষেত্রে কখনও দেখা যায়নি বলেই জানিয়েছেন হামিশের চিকিৎসকেরা। জানা যাচ্ছে যে নির্দিষ্ট সময়ের প্রায় ৬ সপ্তাহ আগেই ভূমিষ্ঠ হন হামিশ। হামিশের ওজন ছিল মাত্র ২ পাউন্ড বা ৯০০ গ্রাম। এছাড়া আমিষের কথা বলতেও সমস্যা হয় বলে জানিয়েছেন তার মা। তিনি আরও জানিয়েছেন যে, ১৭ মাস বয়সে হামিশ প্রথম যে শব্দটি উচ্চারণ করেন তা ছিল ‘মাম্মি’। এরপর অন্তত আরও ছয় বছর হামিশের মা’কে অপেক্ষা করতে হয়েছিল তার থেকে অন্য কোনও কথা শোনবার জন্য। কিন্তু শারীরিক সমস্যাও আটকে রাখতে পারেনি হামিশকে। নিয়মিত স্কুলে যায় সে। ভর্তি হয়েছে ক্যারাটে ক্লাসেও। তিনি তো বটেই, হামিশের বিদ্যালয়ের শিক্ষক-শিক্ষিকারাও তাকে নিয়ে যথেষ্ট গর্বিত বলে জানিয়েছেন তিনি।
__________________________
রানি দ্বিতীয় এলিজাবেথের আমন্ত্রণে বাকিংহাম প্রাসাদে মধ্যাহ্ণভোজে সারলেন ভারতের প্রধানমন্ত্রী নরেন্দ্র মোদী। ব্রিটেন সফররত কোনও বৈদেশিক রাষ্ট্রপ্রধানকে বিশেষভাবে সম্মান জানাতেই তাঁকে মধ্যাহ্ণভোজে আমন্ত্রণ জানান রানি। এ দিন ভারতীয় সময় সন্ধ্যা ৬টা ৩৭ মিনিটে বাকিংহাম প্রাসাদে পৌঁছন নরেন্দ্র মোদী। রানি এলিজাবেথ তাঁকে উষ্ণ অভ্যর্থনা জানান। সন্ধে ৬টা ৫০ মিনিটে বাকিংহামের অন্দরে রানি ও মোদীর হালকা আলাপচারিতার ছবি টুইটারে পোস্ট করা হয় প্রধানমন্ত্রীর দফতরের তরফে। বাকিংহামে প্রধানমন্ত্রী যখন মধ্যাহ্ণভোজের আসরে, তখন ওয়েম্বলি স্টেডিয়াম সরগরম। রানির সঙ্গে মধ্যাহ্ণভোজের পর ওয়েম্বলিতে প্রবাসী ভারতীয় সম্প্রদায়ের প্রায় ৬০ হাজার মানুষের জমায়েতে মোদী এবং এবং ক্যামেরনের যোগদান নির্ধারিত। কিন্তু মোদী বাকিংহাম পৌঁছনোর বেশ কিছুক্ষণ আগে থেকেই ওয়েম্বলি স্টেডিয়ামের বাইরে ডিজিটাল বোর্ড জানান দিতে শুরু করে, টিকিট শেষ। ওয়েম্বলির সমাবেশে যোগ দিতে উদগ্রীব বিলেতবাসী ভারতীয়রা তখনও ভিড় জমিয়ে চলেছেন ওয়েম্বলির বাইরে। প্রধানমন্ত্রী রানির প্রাসাদে মধ্যাহ্ণভোজ সেরে ওয়েম্বলি পৌঁছতে পৌঁছতে বাইরের ভিড় কোথায় পৌঁছবে, তা ভেবে অনুষ্ঠান শুরুর কয়েক ঘণ্টা আগে থেকেই চিন্তায় স্থানীয় প্রশাসন।
__________________________
ব্রেক্সিট নিয়ে তোলপাড় ইউরোপ। ব্রিটেনের গণভোটের ফল কী হতে চলেছে? নজর রয়েছে সব দেশের। ব্রিটেন ইইউ থেকে বেরিয়ে গেলে প্রভাব পড়বে গোটা বিশ্বেই। ভারতও তার ব্যতিক্রম হবে না। এক নজরে দেখে নেওয়া যাক ব্রেক্সিটে ভারতে কী প্রভাব পড়তে পারে?
__________________________
দুঃসময় যেন তাড়া করে বেড়াচ্ছে লন্ডন শহরটাকে। দু’সপ্তাহও পেরোয়নি লন্ডন ব্রিজে সন্ত্রাসের আতঙ্কের। এর মধ্যেই রবিবার মাঝরাতে ফের একটি ভ্যান চড়াও হলো মসজিদ ফেরতা ভিড়ের উপরে। যার বলি এখনও পর্যন্ত এক জন। জখম অন্তত ১০ জন। দু’জনের অবস্থা আশঙ্কাজনক। পর পর এই ধরনের ঘটনায় বিরক্ত প্রধানমন্ত্রী টেরেসা মে প্রতিক্রিয়ায় বলেছেন, ‘‘জঘন্য!’’ ‘মুসলিম কাউন্সিল অব গ্রেট ব্রিটেন’ বলেছে, ‘‘ইসলাম-ভীতি থেকেই এই ঘটনা।’’ পুলিশ একে জঙ্গি হামলা বলেই সন্দেহ করছে। সোমবার স্থানীয় সময় রাত ১২টা ২০ নাগাদ উত্তর লন্ডনে ফিন্সবেরি স্কোয়ারের দু’টি মসজিদ থেকে বেরিয়ে আসছিলেন অনেকে। তখনই হঠাৎ ভিড়ের মধ্যে হুড়মুড়িয়ে ঢুকে পড়ে একটি সাদা ভ্যান। সেভেন সিস্টার্স রোডে মুসলিম ওয়েলফেয়ার হাউস-এর বাইরে দাঁড়ানো সকলেই চমকে যান। আব্দুল রহমান নামে এক প্রত্যক্ষদর্শী জানিয়েছেন, বোঝাই যাচ্ছিল উদ্দেশ্যপ্রণোদিত ভাবে ভ্যানটা চ়ড়াও হয়েছে। ভ্যানের ধাক্কায় যে বয়স্ক ব্যক্তি মারা যান, তিনি বাংলাদেশের নাগরিক বলে জানিয়েছেন তাঁর ভাইপো সুলতান আহমেদ। ঘটনাস্থলে সুলতানও ছিলেন। তাঁর বক্তব্য অনুযায়ী, রবিবার সন্ধ্যায় ইফতার শেষে নমাজ পড়তে গিয়েছিলেন চাচা। তার পরেই অঘটন। সুলতানের কথায়, ‘‘চাচা সবে মসজিদ থেকে বেরিয়েছেন। এই সময়ে তাঁর সামনে থাকা আর এক জন বয়স্ক লোক অসুস্থ হয়ে মাটিতে পড়ে যান। তখন চার পাশ থেকে অনেকে ছুটে আসেন ওই ব্যক্তিকে সাহায্য করার জন্য। ওই ভিড়ের মধ্যেই ভ্যানটা ঢুকে পড়ে।’’ সেই সময় ঠিক কী ভাবে ওই বৃদ্ধের মৃত্যু হয় তা এখনও স্পষ্ট নয়। তবে অনেকেই জখম হন ভ্যানের ধাক্কায়। হামলা চালানোর আগে ভ্যানটি ওই এলাকায় রাস্তার এক পাশে দাঁড় করানো ছিল বলে জানিয়েছেন আর এক প্রত্যক্ষদর্শী। সেটি চড়াও হতে ভিড়ের মধ্যে আতঙ্ক ছড়িয়েছিল যথেষ্ট। অনেকে বলছেন, হামলকারী হাসতে হাসতে ভিড়ে অনেককে পিষে মারার লক্ষ্যে এগোচ্ছিল। কয়েক জনকে জখম করার পরেই আশপাশের সব লোকজন মিলে পুলিশ আসার আগে পর্যন্ত মাটিতে ফেলে আটকে রাখে তাকে। হুসেন আলি নামে এক যুবকের দাবি, ‘‘আমি সব মুসলিমকে মারতে চাই— বলে চেঁচাচ্ছিল ভ্যানচালক।’’ ৪৮ বছরের শ্বেতাঙ্গ ওই আততায়ীর কাছে বসে ছিলেন মসজিদের ইমাম। তিনিই সবাইকে বলেন, পুলিশ আসা পর্যন্ত অপেক্ষা করতে। আট মিনিটের মধ্যে পুলিশ আর হেলিকপ্টার সবই এসে যায়। মুসলিম ওয়েলফেয়ার হাউসের তৌফিক কাসিমি বলছেন, ইমামের কথা শুনে অনেকে সংযত ছিলেন বলেই পরিস্থিতি সামাল দেওয়া গিয়েছে। না হলে আততায়ীকে পিটিয়ে মেরেই দিত জনতা। কিন্তু পর পর এমন হামলা চিন্তা বাড়াচ্ছে প্রশাসনের। বিরোধী লেবার নেতা জেরেমি করবিনের নির্বাচনী এলাকায় ঘটনাটি ঘটেছে। তিনি বলেছেন, ‘‘আমি মর্মাহত।’’ লন্ডনের মেয়র সাদিক খান একে ‘‘ভয়ঙ্কর জঙ্গি হামলা’’ বলেছেন। স্কটল্যান্ড ইয়ার্ডের ডেপুটি অ্যাসিস্ট্যান্ট কমিশনার নীল বসু জনতার ভূমিকার প্রশংসা করেছেন। তিনি বলেন, ‘‘অবিশ্বাস্য রকম পাল্টে যাওয়া একটা সময়ের মধ্যে যাচ্ছে লন্ডন।’’ তেমনই সময় খারাপ যাচ্ছে প্রধানমন্ত্রী টেরেসা মে-রও। গ্রেনফেল টাওয়ারের ক্ষত মুছতে ফিন্সবেরির মসজিদে ঘটনার পর পরই পৌঁছে যান তিনি। তাতেও ক্ষোভ এড়াতে পারেননি। এক জন চেঁচিয়ে বলে ওঠেন, ‘‘আজ এত জলদি চলে এলেন? কেনসিংটনে তো পারেননি?’’ কেউ ব্যঙ্গের সুরে প্রশ্ন ছুড়ে দেন, ‘‘মিসেস মে, আজ ট্যাক্সি পেলেন বুঝি?’’ এ সবের পাশাপাশি টেরেসাকে গদিচ্যুত করার স্লোগান তো ছিলই।
__________________________
জ্বালানির দাম বাড়ায় শনিবার থেকে তুমুল গণবিক্ষোভে ফুঁসছে প্যারিস। রাস্তায় রাস্তায় পোড়ানো হচ্ছে সরকারি যানবাহন। আগুন লাগানো হয়েছে সরকারি কার্যালয়ে। পুলিশের সঙ্গে সংঘর্ষে প্যারিসের বহু রাস্তাঘাটই হয়ে পড়েছে কার্যত, রণক্ষেত্র। গত এক দশকে কোনও বিক্ষোভে এতটা উত্তাল হয়ে ওঠেনি প্যারিস। পরিস্থিতি সামলাতে জরুরি অবস্থা জারির কথা ভাবা হচ্ছে, জানিয়েছেন ফরাসি সরকারের মুখপাত্র বেঞ্জামিন গ্রিভাঁ। এই নিয়ে তিন সপ্তাহ হয়ে গেল। ক্ষোভের আঁচ কমা তো দূর, জ্বালানির দাম বৃদ্ধির প্রতিবাদ আরও জোরালো হচ্ছে ফ্রান্সে। তিন সপ্তাহ আগে ফ্রান্সের গাড়ি চালকেরা যে ‘ইয়েলো ভেস্ট’ আন্দোলন শুরু করেছিলেন, তা ধীরে ধীরে গণ আন্দোলনের রূপ নিচ্ছে।  পুলিশ জানাচ্ছে, মধ্য প্যারিসের বহু এলাকা শনিবার সকাল থেকেই ফুঁসে ওঠে বিক্ষোভে। পুলি‌শ পরিস্থিতির মোকাবিলায় নামলে কুঠার হাতে মুখোশ পরে দলে দলে রাস্তায় নেমে পড়ে যুব সম্প্রদায়। একের পর এক সরকারি যানবাহন ও অফিসে আগুন লাগানো হয়। সরকারি সূত্রের খবর, পরিস্থিতি সামলাতে জরুরি অবস্থা জারি করা হবে কি না, তা নিয়ে চূড়ান্ত সিদ্দান্ত নিতে রবিবার রাতেই প্রধানমন্ত্রী ও অভ্যন্তরীণ মন্ত্রীদের সঙ্গে বৈঠকে বসছেন ফরাসি প্রেসিডেন্ট এমানুয়েল মাকরঁ। পুলিশ জানাচ্ছে, সঁজে লিজে চত্বরে অন্তত ১৫০০ বিক্ষোভকারী জমা হয়েছিলেন। গ্রেফতার হন ১০৭ জন। কেউ বা আগুন জ্বালিয়ে পরিস্থিতি আরও তাতিয়ে দেওয়ার চেষ্টা করছিলেন। কালো হুডি পরা এক দল বিক্ষোভকারী কাঠ, প্লাইউডের টুকরো হাতে জড়ো হয়েছিলেন আর্ক দে ত্রিয়ম্ফের সামনে। স্লোগান দিতে দিতে কাঠ-কুটো জড়ো করে তাতে আগুন ধরিয়ে দেন তাঁরা। সঁজে লিজে-র পশ্চিম প্রান্তের বিশাল তোরণদ্বার প্যারিসের পর্যটকদের কাছে অন্যতম আকর্ষণ। 
__________________________
প্রধানমন্ত্রীর পদের জন্য লড়বেন ছ’জন প্রার্থী। বিরোধীদের মধ্যে প্রার্থী নিয়ে ঐকমত্য না হওয়ায় এমন পরিস্থিতি তৈরি হয়েছে। আজ, মঙ্গলবারই নির্বাচন। তার আগে ছয় প্রার্থীই মনোনয়ন জমা দিয়েছেন। পানামা কেলেঙ্কারিতে অভিযুক্ত নওয়াজ শরিফকে সে দেশের সুপ্রিম কোর্ট প্রধানমন্ত্রী পদ থেকে পদচ্যুত করে। আপাতত তাঁর দায়িত্ব সামলাচ্ছেন প্রাক্তন পেট্রোলিয়াম মন্ত্রী শাহিদ খকন আব্বাসি। সেই আব্বাসির বিরুদ্ধে লড়াইয়ে মঙ্গলবার মনোনয়পত্র জমা দিয়েছেন পাঁচ জন প্রার্থী। পাক প্রেসিডেন্ট মামুন হুসেন আগামিকাল ন্যাশনাল অ্যাসেম্বলির নেতা নির্বাচনে বিশেষ অধিবেশন ডেকেছেন। এর আগে সোমবার নিজেদের মধ্যে বৈঠক করে বিরোধী দলগুলি। ওই বৈঠকে নওয়াজ মনোনীত আব্বাসির বিরুদ্ধে কোনও এক জনের নাম উঠে আসেনি। এ দিন নওয়াজের দল পিএমএল-এন (পাকিস্তান মুসলিম লিগ-নওয়াজ)-এর প্রার্থী তথা অন্তবর্তীকালীন প্রধানমন্ত্রী আব্বাসির পাশাপাশি মনোনয়নপত্র জমা দিলেন আওয়ামি মুসলিম লিগের শেখ রশিদ শেখ। তাঁকে সমর্থন করছে ইমরান খানের দল তেহরিক-ই-ইনসাফ। তবে রশিদের সমর্থনে এগিয়ে আসতে নারাজ পাকিস্তান পিপলস পার্টি (পিপিপি)। কারণ, পিপিপি-র নেতা তথা প্রাক্তন প্রেসিডেন্ট আসিফ আলি জারদারির বিরুদ্ধে দুর্নীতির অভিযোগ এনেছেন রশিদ শেখ। ফলে, ন্যাশনাল অ্যাসেম্বলির নেতা খুরশিদ শাহ ও নাভিদ কমরকে সমর্থন করবে বলে জানিয়েছেন পিপিপি নেতৃত্ব। একই সঙ্গে মুত্তাহিদা কওমি মুভমেন্ট-পাকিস্তানের কিশওয়ার জেহরা ও জামাত-ই-ইসলামি দলের সাহিবজাদা তারিকুল্লাও তাঁদের মনোনয়নপত্র জমা দিয়েছেন।
__________________________
আলোর উৎসবে মিটে গিয়েছে ঢের আগেই।  তবে দেরিতে প্রদীপ জ্বলল হোয়াইট হাউসে। যদিও বা জ্বলল, তা থেকে বাদ পড়লেন হিন্দুরা। দীপাবলির শুভেচ্ছায় কোথাও তাঁদের উল্লেখ করলেন না মার্কিন প্রেসিডেন্ট ডোনাল্ড ট্রাম্প। মঙ্গলবার নিজের টুইটার হ্যান্ডলে একটি ছবি পোস্ট করেন ডোনাল্ড ট্রাম্প। যাতে সেখানে বসবাসকারী ভারতীয়দের সঙ্গে প্রদীপ জ্বালাতে দেখা যায় তাঁকে। ছবির উপরে লেখেন, ‘‘দীপাবলি উপলক্ষে আজ সমবেত হয়েছিলাম আমরা। আমেরিকা তো বটেই দুনিয়াসুদ্ধ বৌদ্ধ, শিখ এবং জৈনরা এই উৎসব পালন করেন। প্রদীপ জ্বালিয়ে নতুন বছরকে স্বাগত জানাতে পরিবার পরিজনকে নিয়ে বহু মানুষ হাজির হয়েছিলেন।’’ টুইটে একটি ভিডিয়োর লিঙ্কও পোস্ট করেছিলেন ট্রাম্প। যাতে দীপাবলি উপলক্ষে তাঁর দেওয়া ভাষণ শুনতে পারেন মানুষ। কিন্তু সেই লিঙ্কটিও অসম্পূর্ণ ছিল। বিষয়টি নজরে পড়তেই ফুঁসে ওঠেন নেটিজেনরা।দীপাবলি মূলত হিন্দুদেরই উৎসব। সেই হিন্দুদেরই বাদ দেওয়ায় মার্কিন প্রেসিডেন্টকে নিয়ে ব্যঙ্গ বিদ্রূপ শুরু হয়। অনেক ক্ষণ পর বিষয়টি নজরে আসে হোয়াইট হাউসের। ট্রাম্পের হ্যান্ডল থেকে তড়িঘড়ি টুইটটি মুছে দেওয়া হয়। তার জায়গায় নতুন টুইট পোস্ট করা হয়। তবে তাতে ভিডিয়ো লিঙ্কটি সম্পূর্ণ থাকলেও, ফের বাদ পড়েন হিন্দুরা। নতুন করে রসিকতা শুরু হয়। প্রেসিডেন্টের টুইটার যিনি সামলান, অবিলম্বে তাঁকে সরানো উচিত বলে দাবি উঠতে শুরু করে। তার প্রায় কুড়ি মিনিট পর তৃতীয় টুইটি পোস্ট হয়। তাতে লেখা হয়, ‘‘রুজভেল্ট রুমে হিন্দুদের আলোর উৎসবে শরিক হতে পেরে সম্মানিত বোধ করছি। অসম্ভব ভাল মানুষ ওঁরা।’’ It was my great honor to host a celebration of Diwali, the Hindu Festival of Lights, in the Roosevelt Room at the @WhiteHouse this afternoon. Very, very special people! https://t.co/kQk7IvpSFo pic.twitter.com/tYlBABg4JF তবে তাঁর এই ড্যামেজ কন্ট্রোলেও সুরাহা হয়নি। কারণ যে দীপাবলির ভাষণে ভারতীয়দের খোঁচা দিয়ে কথা বলতে দেখা যায় তাঁকে। ইন্দো-আমেরিকা বাণিজ্যিক সম্পর্ক নিয়ে বলেন, ‘‘ভারতের সঙ্গে চুক্তি নিয়ে কথা বার্তা চলছে। আপ্রাণ চেষ্টা চালাচ্ছি আমরা, ওঁরা দর কষতে ওস্তাদ কিনা, তাই একটু সমস্যা হচ্ছে।’’ ২০০৩ সালে জর্জ বুশের আমলে প্রথবার হোয়াইট হাউসে দীপাবলি পালিত হয়। সেই থেকে এই প্রথা চলে আসছে। এই নিয়ে দ্বিতীয়বার দীপাবলি পালন করলেন ডোনাল্ড ট্রাম্প। তাঁর সরকারে প্রায় দু’ডজন ভারতীয় বংশোদ্ভূত আধিকারিক রয়েছেন। এ বছর দীপাবলি উপলক্ষে সেখানে ভারতের রাষ্ট্রদূত নভতেজ সিং সারনাকে সস্ত্রীক আমন্ত্রণ জানিয়েছিলেন তিনি।
__________________________
তার বদলে এখন ফুটবল পাগল দেশটা জুড়ে শোক, অবিশ্বাস, কান্না আর প্রার্থনা। ব্রাজিল ফুটবলের এক ঝাঁক আগামীর স্বপ্ন সোমবার রাতে গুঁড়িয়ে গেছে কলম্বিয়ার পাহাড়ে। ব্রাজিলের ফুটবল ক্লাব চাপেকোয়েনসের প্রায় পুরো ফুটবল টিম, সাপোর্ট স্টাফ এবং একগুচ্ছ সাংবাদিক বোঝাই একটি চার্টার্ড বিমান সোমবার রাত সওয়া দশটা নাগাদ ভেঙে পড়েছে কলম্বিয়ার মেডেলিনের পাহাড়ে। কোপা লিবার্তাদোরেসের পরেই লাতিন আমেরিকার দ্বিতীয় বৃহত্তম ক্লাব ফুটবল টুর্নামেন্ট কোপা সুদামেরিকানা। তারই ফাইনালের প্রথম লেগের ম্যাচ খেলতে যাচ্ছিল দল। কিন্তু গন্তব্যে পৌঁছনোর আগেই যান্ত্রিক গোলযোগে ভেঙে পড়ে বিমানটি। কলম্বিয়া পুলিশ জানিয়েছে, বিমানের মোট ৮১ জনের মধ্যে ৭৫ জন ঘটনাস্থলেই মারা গিয়েছেন। বিমানে কত জন প্লেয়ার ও সাপোর্ট স্টাফ ছিলেন, তা এখনও পর্যন্ত স্পষ্ট নয়। স্থানীয় সংবাদমাধ্যম সূত্রের খবর, বিমানে চাপেকোয়েনসের অন্তত ২২ জন প্লেয়ার ছিলেন। প্রাথমিক রিপোর্টে জানা গিয়েছিল, দুর্ঘটনা থেকে বেঁচে যাওয়া ছ’জনের মধ্যে চার জন চাপেকোয়েনসে ফুটবলার। বাকি দু’জনের মধ্যে এক জন বিমানকর্মী ও এক জন সাংবাদিক। পরে জানা যায়, দলের দুই গোলকিপার মার্কোস দানিলো আর জ্যাকসন ফোলম্যানকে জীবিত উদ্ধার করা হলেও দানিলো পরে মারা যান। তিনিই সেমিফাইনালে শেষ মুহূর্তের গোল বাঁচিয়ে দলকে ফাইনালে তুলেছিলেন। প্রাণে বেঁচেছেন হেলিও জাম্পিয়ার বলে এক ডিফেন্ডার। আর এক ডিফেন্ডার অ্যালান রুশচেল শিরদাঁড়ায় চোট নিয়ে হাসপাতালে ভর্তি। ঘটনার পর, দক্ষিণ আমেরিকান ফুটবল কনফেডারেশন কোপা সুদামেরিকানার ফাইনাল বাতিল করে দিয়েছে। বাতিল করা হয়েছে অন্য একাধিক খেলাও। ব্রাজিলের প্রেসিডেন্ট মাইকেল তেমার তিন দিনের জাতীয় শোক ঘোষণা করেছেন। সাও পাওলো থেকে স্থানীয় সময় বিকেল সাড়ে তিনটে নাগাদ রওনা হয়েছিল ব্রিটিশ এরোস্পেস ১৪৬ চার্টার্ড বিমানটি। বলিভিয়ার সান্টা ক্রুজ ডে লা সিয়েরায় মাঝপথে সেটি থামে। সেখান থেকে ফের উড়ান শুরু হয় মেডেলিনের উদ্দেশে। রাত দশটার একটু আগে বিমানটি রেডার থেকে হারিয়ে গিয়েছিল। তার আগে বিমানটিতে বৈদ্যুতিক ব্যবস্থায় গোলমাল দেখা দেওয়ায় মেডেলিন বিমানবন্দর জরুরি অবস্থা ঘোষণা করে। এর পরই বিমানটি একটি পাহাড়ে ভেঙে পড়ে। পুলিশ জানিয়েছে, বিমানটি পাহাড়ের গায়ে ধাক্কা মেরে দু’টুকরো হয়ে যায়। এখনও পর্যন্ত অভিশপ্ত বিমানের ২৫ জনের দেহ উদ্ধার করা হয়েছে। একে পাহাড়ি অঞ্চল তার উপর প্রচণ্ড বৃষ্টির দাপট। ফলে উদ্ধারকাজ ব্যাহত হচ্ছে। ক্লাবের ইতিহাসে সবচেয়ে বড় ম্যাচ খেলার জন্যই বিমানে উঠেছিল চাপেকোয়েনসে। ছোট্ট শহর চাপেকো থেকে বছর দুয়েক আগে দেশের ক্লাব ফুটবলের ফার্স্ট ডিভিশনে উঠে আসা চাপেকোয়েনসে দিন পাঁচেক আগেই ফুটবলে ব্রাজিলের চির প্রতিদ্বন্দ্বী আর্জেন্তিনার ক্লাবকে ঘরের মাঠে হারিয়ে কোপা সুদামেরিকানার ফাইনালে উঠেছে। ক্লাবের ইতিহাসে স্মরণীয়তম খেলার খবর পরিবেশনের জন্য ফুটবলারদের সঙ্গী হয়েছিলেন ২২ সাংবাদিক। বুধবার ফাইনালের প্রথম লেগে কলম্বিয়ার টিম আটলেটিকো নাজিওনালের বিরুদ্ধে খেলার কথা ছিল তাদের। দু’বছর ধরে স্বপ্নের ফর্মে গোটা দল। কোপা সুদামেরিকানার ফাইনাল। সমর্থকরা আশায় ছিলেন, কলম্বিয়ায় রাজকীয় ভাবেই শেষ হবে স্বপ্নের মরসুম। কিন্তু স্বপ্নটাই তো গুঁড়িয়ে গেল! দুর্ঘটনার খবর পাওয়ার পর থেকে ক্লাবের স্টেডিয়ামে ভিড় করছেন সমর্থকরা। ক্লাবের ফেসবুক পেজে বলা হয়েছে, ‘‘ঈশ্বর যেন আমাদের প্লেয়ার, কর্মকর্তা, সাংবাদিক আর প্রতিনিধিদলের অতিথিদের সঙ্গে থাকেন।’’ সোশ্যাল মিডিয়ায় ঘুরছে একটা ছবি। সুনসান চাপোকোয়েনসে ড্রেসিংরুম। চোট আর সাসপেনশনের সমস্যা থাকায় দলের সঙ্গে কলম্বিয়ায় না যেতে পারা তিন ফুটবলার ভেঙে পড়েছেন শূন্য ড্রেসিংরুমে। এই দুর্ঘটনার খবরে স্তম্ভিত ফুটবল বিশ্ব। মারাদোনা থেকে নেইমার, মেসি— প্রত্যেকে শোকবার্তা জানিয়েছেন। রিয়াল মাদ্রিদ, বার্সেলোনা নিজেদের প্র্যাকটিস এক মিনিট থামিয়ে নীরবতা পালন করেছে। ঘটনার ধাক্কায় সান্ত্বনার ভাষা পাচ্ছে না ফাইনালে চাপোকোয়েনসের প্রতিদ্বন্দ্বী আতলেতিকো নাজিওনাল। তারা জানিয়েছে, কোপা সুদামেরিকানা ট্রফিটা যেন চাপেকোয়েনসেকে দিয়ে দেওয়া হয়। ২০০৬ থেকে ক্লাবের গোলকিপার নিভাল্ডো খবরটা শুনে প্রথমে বিশ্বাসই করতে পারেননি। একটি ওয়েবসাইটকে তিনি বলেছেন, ‘‘আমি দলের সঙ্গে যাইনি। মঙ্গলবার ভোর পাঁচটায় একটা ফোন পেলাম। এক বন্ধু জানতে চাইছিল, আমি প্লেনটায় আছি কি না। তখনই সবটা শুনলাম। ’’
__________________________
সফ্‌ট হোক বা হার্ড! দেশি হোক বা বিদেশি! দৈর্ঘে সে ছোটই হোক বা বড়! ‘নীল ছবি’ দেখা ভারতীয়েরা গড়ে সাড়ে ৯ মিনিট তাঁদের প্রিয় পর্ন সাইটে থাকবেনই। শুধু তাই নয়, পরিসংখ্যান বলছে পর্নোগ্রাফি দেখায় ভারত গোটা বিশ্বের মধ্যে তৃতীয় স্থানে রয়েছে। আমেরিকা এবং ব্রিটেনের পরই পর্ন-ট্র্যাকে ভারত দৌড়চ্ছে। পিছিয়ে নেই জাপান, ফিলিপিন্সও। ১৬ তম স্থানে থেকেও ফিলিপিন্সের পর্ন-ওয়াচাররা গড়ে প্রায় ১২ মিনিট ৪৫ সেকেন্ড অনলাইন থাকেন। তবে, উত্সবের মরসুমে পর্ন দেখার প্রবণতা স্বাভাবিক ভাবেই কমে যায়। সুইডেনে যেমন মে দিবসের দিন প্রায় তলানিতে এসে ঠেকে এই পরিসংখ্যান, তেমন ভারতেও দুর্গাপুজা, দিওয়ালি, ক্রিস্টমাস, স্বাধীনতা দিবস, রমজানের সময়। ২০১৫ জুড়ে নয় নয় করে প্রতি সেকেন্ডে ৭৫ জিবি পর্ন ডেটা ডাউনলোড হয়েছে। প্রতি এক জনে ১২টি পর্ন ভিডিও ডাউনলোড করেছেন। অন্তত পরিসংখ্যান তাই বলছে। ভারতে পর্নোগ্রাফি দেখা মানুষের সংখ্যা ২ হাজার ১২০ কোটি! পর্নোগ্রাফি দেখতে শুধু পুরুষেরাই নন, মহিলারাও সমান উৎসাহী। ২০১৪-য় ২৬ শতাংশ মহিলা পর্ন দেখতেন। পুরুষদের সঙ্গে এ ক্ষেত্রে টক্কর দিচ্ছেন মহিলারা। গত  বছরে তা বেড়ে দাঁড়িয়েছে ৩০ শতাংশে! ফিলিপিন্স এবং ব্রাজিলের পরই ভারতীয় মহিলারা পর্ন দেখার ক্ষেত্রে রয়েছেন তিন নম্বরে।
__________________________
চিনের ‘চেক বুক কূটনীতি’ই ফের চিন্তা বাড়াচ্ছে পাকিস্তানের। আরব সাগরের উপকূলবর্তী শহর করাচি থেকে উত্তর-পশ্চিমের পেশোয়ার পর্যন্ত ঔপনিবেশিক আমলের রেললাইন ঢেলে সাজানোর প্রস্তাব দিয়েছে বেজিং। প্রায় আটশো কোটির এই প্রকল্পের পোশাকি নাম ‘চিনা সিল্ক রোড’। তাদের ‘বেল্ট অ্যান্ড রোডে’র আওতায় এই প্রকল্পের কথা ঘোষণা করতে গিয়ে চিনা প্রেসিডেন্ট ২০১৩-তেই ঘোষণা করেছিলেন যে, এই খরচের একটা বড় অংশ দেবে বেজিং। কিন্তু এ সব ঋণের ফাঁদ নয় তো— সদ্য ক্ষমতায় আসা পাক প্রধানমন্ত্রী ইমরান খানের মাথায় এখন এই প্রশ্নটাই ঘুরপাক খাচ্ছে। ইমরানের দাবি, তাঁর পূর্বসূরি নওয়াজ শরিফ ক্ষমতাচ্যুত হওয়ার আগেই দেশের মাথায় বিস্তর ঋণের বোঝা চাপিয়ে গিয়েছেন। নগদ সঙ্কটে জেরবার তাঁর প্রশাসন গত কালই বাঁধ তৈরির জন্য ১৪০০ কোটি ডলার দানের আর্জি রেখেছে আমজনতার কাছে। চিনের প্রস্তাবিত সিল্ক রোডের ‘অনুদান’ নিয়েও তাই কোনও রকম ঝুঁকির পথে হাঁটতে নারাজ ইসলামাবাদ। পাক নীতি ও পরিকল্পনা মন্ত্রকের মন্ত্রী খুশরো বখতিয়ারের কথায়, ‘‘এ ক্ষেত্রে আমাদের এমন কোনও বিশেষ মডেলের কথা ভাবতে হবে, যাতে পাক সরকারকে ফের কোনও ঋণের ধাক্কা সামলাতে না হয়।’’ নয়া পাক সরকারের দাবি,  শি চিনফিংয়ের সঙ্গে নওয়াজের আমলে হওয়া বেশির ভাগ চুক্তিই অর্থহীন এবং চিনের পক্ষে গিয়েছে। মারাত্মক রকমের ব্যয়বহুল তো বটেই। সম্প্রতি আমেরিকার হার্ভার্ড বিশ্ববিদ্যালয়ের তরফে প্রকাশিত একটি প্রতিবেদনে বলা হয়েছে— চিনের এই প্রকল্পে পাকিস্তান, শ্রীলঙ্কা, কম্বোডিয়া, মলদ্বীপের মতো অন্তত ১৬টি দেশ বেজিংয়ের থেকে বড় অঙ্কের ঋণ নিয়ে বসে আছে। কিন্তু পাকিস্তানের পক্ষে যে এই ঋণ শোধ করা সম্ভব নয়, সেটা ভালই বুঝেছেন ইমরান। সেই কারণেই, চিনের পাঁচ বছরের পুরনো ‘বেল্ট অ্যান্ড রোড’ প্রকল্পের কিছু অংশ নতুন করে খতিয়ে দেখতে চাইছে তাঁর প্রশাসন।  বেজিং অবশ্য স্পষ্ট জানিয়ে দিয়েছে, যে সব প্রকল্প এখনও শুরু হয়নি, শুধু সেগুলিই তারা পুনর্বিবেচনা করতে রাজি। ঋণের বোঝা নিয়ে আশঙ্কা তাই থাকছেই। থাকছে হতাশাও। নাম প্রকাশে অনিচ্ছুক ইমরানের এক মন্ত্রী যেমন বলেই ফেললেন, ‘‘মাথাব্যথা অনেক। কিন্তু ঋণ না নিয়েই বা উপায় কী? কোনও দেশই তো পাকিস্তানে বিনিয়োগে রাজি নয় দেখছি।’’
__________________________
৪১ বছরের লিয়াও ট্রান্সএশিয়ার ‘জিই-২৩৫’-এর চালক। গত বুধবার তাইপেইয়ের সংশ্যান বিমানবন্দর থেকে ওড়ার দু’মিনিটের মধ্যেই গোঁত্তা খেয়ে ভেঙে পড়েছিল যাত্রিবাহী এটিআর ৭২-৬০০ বিমানটি। দুর্ঘটনার পর থেকেই খোঁজ মিলছিল না বিমানের চালক আর সহ-চালকের। তাইপেইয়ের কিলুং নদীতে তল্লাশি চালানোর সময় উদ্ধার হয় লিয়াওয়ের দেহ। উদ্ধারকারীরা জানাচ্ছেন, বিমান নদীতে পড়ার ঠিক আগের মুহূর্তেও জয়স্টিক আকঁড়ে বসেছিলেন বিমানচালক। যাতে কোনও ভাবে জনবহুল এলাকায় বিমানটি ভেঙে না পড়ে, সেই চেষ্টাই শেষ পর্যন্ত চালিয়ে গিয়েছিলেন তিনি। কালই অবশ্য লিয়াওকে নায়কের আসনে বসিয়েছিল গোটা তাইওয়ান। সে দিন বিমানটি যে ভাবে শহরের বিভিন্ন বহুতলের প্রায় কান ঘেঁষে উড়ে গিয়েছিল, তাতে মৃতের সংখ্যা আরও  অনেক বেশি বাড়তে পারত বলে মনে করছেন অনেকে। আর তার জন্য বিমানের চালকের উপস্থিত বুদ্ধিরই প্রশংসা করছেন সবাই। উড়ান বিশেষজ্ঞেরা মনে করছেন, যে গতিপথে সে দিন ‘জিই-২৩৫’ উড়েছিল, তা বিমানচালকের বুদ্ধিমত্তার পরিচয় দেয়। তিনিই জোর করে জনবহুল এলাকায় বিমানটিকে ভেঙে পড়তে দেননি। পরিস্থিতি নিয়ন্ত্রণের বাইরে চলে গিয়েছে দেখে তিনি সোজা বিমানটি নিয়ে গিয়েছিলেন নদীর দিকে। আর তার জন্যই বেঁচে গিয়েছে আরও অনেকগুলি প্রাণ। শহরের কোনও বহুতলের উপর ওই বিমান ভেঙে পড়লে তার ফল কী হত, তা ভেবেই শিউরে উঠছেন তাইপেইবাসী। বিমানচালকের জন্য সোশ্যাল মিডিয়ায় এখন উপচে পড়ছে নানা বার্তা। কেউ তাঁর সাহসিকতার প্রশংসা করছেন। কেই আবার তাঁর জন্য শোকবার্তা পোস্ট করছেন। জিন ওই নামে এক অভিনেত্রী ফেসবুকে লিখেছেন, “আমি বিশ্বাস করি শহরের বহুতলগুলি থেকে বিমানটিকে দূরে নিয়ে গিয়েছিলেন বিমানচালক। উনিই আসল নায়ক।” লিয়াওর দেহ উদ্ধার হলেও এখনও পর্যন্ত খোঁজ মেলেনি আট জন যাত্রীর। নিখোঁজদের খোঁজে কিলুং নদীতে এখনও তল্লাশি জারি আছে। তবে খারাপ আবহাওয়া আর প্রবল ঠান্ডার জন্য উদ্ধারকাজে বিঘ্ন হচ্ছে বলে জানা গিয়েছে। দুর্ঘটনার কারণ নিয়ে মুখে কুলুপ এঁটেছেন ট্রান্সএশিয়া কর্তৃপক্ষ। তবে তাইপেইয়ের ‘এভিয়েশন সেফটি কাউন্সিলের’ ডিরেক্টর টমাস ওয়াং জানাচ্ছেন, ফ্লাইট ডেটা রেকর্ডার থেকে যেটুকু তথ্য মিলেছে, তাতে ইঞ্জিনের গোলমালের তত্ত্বই উঠে আসছে। ওয়াং জানিয়েছেন, ওড়ার ৩৭ সেকেন্ডের মাথায় বিমানের ডান দিকের ইঞ্জিন বিপদঘণ্টি বাজিয়েছিল। কিন্তু সেটি বন্ধ হয়ে যায়নি। বা তাতে কোনও ভাবে আগুন ধরেনি। তবে সেটি নিষ্ক্রিয় হয়ে গিয়েছিল। অর্থাৎ সেটি বন্ধ না হলেও তখন কোনও কাজ করছিল না। এর ঠিক ৪৬ সেকেন্ড পরে বিমানের বাঁ দিকের ইঞ্জিনটি পুরোপুরি বন্ধ হয়ে যায়। বিমানচালক দু’টিকেই পুনরায় চালুর চেষ্টা করেন। কিন্তু লাভ হয়নি। এর ৭২ সেকেন্ড পরেই বিমানটি নদীতে ভেঙে পড়ে।   
__________________________
গুজরাতে ঘুড়ির উড়ান আর ‘কাই পো চে’র (ভোকাট্টা) টক্কর দারুণ জনপ্রিয়। ইন্দোনেশিয়ার জাকার্তাতেও ঘুড়ির সমাদর জমজমাট। প্রধানমন্ত্রী নরেন্দ্র মোদী তাঁর ইন্দোনেশিয়া সফরের প্রথম দিনই তাই সে দেশের প্রেসিডেন্ট জোকো উইডোডোকে পাশে নিয়ে লাটাই ধরলেন। উদ্বোধন করলেন ঘুড়ি প্রদর্শনী। থিম, ইন্দোনেশিয়ার ঐতিহ্য অনুসারে রামায়ণ ও মহাভারত। রাম-কূটনীতি প্রথম নয় মোদী সরকারের। এই বছরের গোড়াতেই বিষয়টি নিয়ে উদ্যোগী হয় সাউথ ব্লক। নয়াদিল্লিতে আসিয়ান-ভুক্ত দেশগুলিকে নিয়ে বছরের গোড়ায় যে সম্মেলনের আয়োজন করা হয়েছিল, সেখানেও রামায়ণকে সামনে আনা হয়। চলতি সফরেও তার অন্যথা হয়নি। জাকার্তার লেয়াং লেয়াং ঘুড়ি মিউজিয়াম এবং আমদাবাদের ঘুড়ি মিউজিয়ামের মধ্যে সাংস্কৃতিক চুক্তিও হয়েছে। সাউথ ব্লকের মতে, ‘‘আসিয়ান দেশগুলিতে রামায়ণ জনপ্রিয় মহাকাব্য। ফলে দু’দেশের সম্পর্কের সুপ্রাচীন ভিতটি সামনে নিয়ে এলে তা দ্বিপাক্ষিক সম্পর্ককে মজবুত করবে।’’ ইন্দোনেশিয়ার কিছু অংশে জৈন সংস্করণে রাম অহিংসার পূজারি। লক্ষ্মণকেই রাবণ বধ করতে হয়। লক্ষ্মণ-রাবণের স্থান হয় নরকে। রাম জৈন সাধু হয়ে মোক্ষলাভ করেন। ইন্দোনেশীয় গায়কের গলায় ‘সবরমতী কে সন্ত’ গান শুনেও এ দিন মুগ্ধ মোদী।
__________________________
লাগামছাড়া জ্বালানির দাম। গত কাল তারই প্রতিবাদে প্যারিস থেকে শুরু করে দেশের প্রায় সর্বত্র হু হু করে ছড়িয়ে পড়েছিল আগুন। হলুদ জ্যাকেট আর গেঞ্জিতে লাখ তিনেক লোক এসে হামলে পড়েছিলেন রাস্তায়-রাস্তায়। চোখ টেনেছিল ‘ইয়েলো ভেস্ট’ আন্দোলনের প্ল্যাকার্ড — ‘মাকরঁ গদি ছাড়ুন’। পরিস্থিতি সামাল দিতে এন্তার কাঁদানে গ্যাসের শেল ফাটাল পুলিশ। চলল লাঠিও। কিন্তু দুর্ঘটনায় এক মহিলার মৃত্যুই যেন মো়ড় ঘুরিয়ে দিল আন্দোলনের। পুলিশের হিসেব বলছে, বিচ্ছিন্ন গন্ডগোলের জেরে আহত ২২৭। যার মধ্যে এক পুলিশ অফিসার-সহ সাত জনের অবস্থা গুরুতর। শৃঙ্খলা ফেরাতে প্রথমে ১১৭ জনকে আটক করে প্রেসিডেন্ট ইমানুয়েল মাকরঁর প্রশাসন। যাদের মধ্যে থেকে ৭৩ জনকে পরে নিজেদের হেফাজতে নেয় পুলিশ।  তা হলে কি আন্দোলন থমকে গেল? ইনভেস্টমেন্ট ব্যাঙ্কার থেকে প্রেসিডেন্টের আসনে বসা মাকরঁর অর্থনীতিতে ক্ষুব্ধ দেশের একটা বড় অংশ কিন্তু পিছু হটতে নারাজ। প্রয়োজনে রাস্তাতেও রাত জাগতে রাজি তাঁরা। আন্দোলনকারীদের বক্তব্য, জ্বালানি-কর বৃদ্ধির কারণে চলতি শতাব্দীর গোড়া থেকেই তাঁরা ভুগছেন। মাকরঁর আমলে আরও বিগড়ে গিয়েছে পরিস্থিতি। কেন? নয়া প্রসিডেন্ট তো দিব্যি অর্থনৈতিক উন্নতির পথে হাঁটছেন বলেই দাবি তাঁর প্রশাসনের। দেশের একটা বড় অংশ কিন্তু বলছেন, এর সবটাই ধাপ্পাবাজি। মাকরঁ শুধু বড়লোকের প্রেসিডেন্ট। সমাজের নীচুতলার প্রতি তাঁর নজরই নেই। তাই প্রতিবাদ চলবেই। যে প্রতিবাদের সলতে পাকানোটা শুরু হয়েছিল গত মাসে। সোশ্যাল মিডিয়ায়। প্রশাসনের নজর কাড়তেই ক্যাটকেটে হলুদ রংটা বেছে নেন আন্দোলনকারীরা। ঠিক হয় ‘ইয়েলো ভেস্ট’ পরেই অচল করা হবে গোটা ফ্রান্স। প্রশাসনের দাবি, গত কাল দেশের বিভিন্ন প্রান্তে ছোট-বড় মিলিয়ে হাজার দুয়েক আন্দোলন ছড়িয়ে পড়ে দেশের প্রায় সব জাতীয় সড়ক এবং ব্যস্ত রাস্তায়। বেশির ভাগ আন্দোলন শান্তিপূর্ণ হলেও, তাল কাটল পূর্ব স্যাভয় অঞ্চলে। প্রত্যক্ষদর্শীরা জানিয়েছেন, মেয়েকে হাসপাতালে নিয়ে যাওয়ার পথে সেখানে অবরোধের মুখে পড়েন এক মহিলা। আন্দোলনকারীরা নাছোড় দেখে একটা সময়ে মেজাজ হারিয়েই তিনি গাড়ি চালিয়ে দেল ভিড়ের মধ্যে। আর তাতেই গাড়ি চাপা পড়ে মৃত্য হয় তেষট্টি বছরের এক মহিলার। এতে এলাকায় পুলিশি তৎপরতা বাড়লেও, রাজধানী প্যারিসে তত ক্ষণে প্রেসিডেন্টের প্যালেস ঘেরাও অভিযানে নেমে পড়েছেন হাজার-হাজার উত্তেজিত জনতা। এ বার রাস্তা আটকাতে শুরু করে পুলিশ। কাঁদালে গ্যাসের ঢেলায় ভিড়ও পাতলা হয়ে যায় অল্প সময় পরেই। তবু ধিকি ধিকি আগুনটা রয়েই গেল। চিন্তায় প্রশাসনও। গত বছর ক্ষমতায় আসা প্রেসিডেন্টের জনপ্রিয়তা এখনই অন্তত ২৫ শতাংশ কমে গিয়েছে বলে জানাচ্ছে দেশের একাধিক জনমত সমীক্ষা। ‘ইয়েলো ভেস্ট’ আন্দোলনে তাই সাড়া দিয়েছেন প্রায় ৭৩ শতাংশ নাগরিক। দেশের মানুষকে যে তিনি সন্তুষ্ট করতে পারছেন না, মাকরঁ কার্যত সেটা মেনেও নিয়েছেন। গত সপ্তাহে এক টিভি-সাক্ষাৎকারে তাঁকে বলতে শোনা যায়, ‘‘কোথাও একটা খামতি তো আছেই। না হলে নেতাদের সঙ্গে ফরাসিদের মনের মিল হবে না কেন!’’ মাকরঁ কথা দেন, জ্বালানি-ক্ষোভ কমাতে একগুচ্ছ নতুন প্রকল্প হাতে নেবেন। কিন্তু জ্বালানি-কর ফের জানুয়ারিতেই আর এক প্রস্ত বাড়বে বলে জানিয়েছে তাঁর প্রশাসন। 
__________________________
নাবালিকা রাশিয়ান মডেলের অস্বাভাবিক মৃত্যুর ঘটনায় অভিযুক্ত এক চিনা মডেলিং এজেন্সি। মৃত ভ্লাদা ডিজুবা সাংহাই ফ্যাশন উইকে অংশ নিয়েছিলেন। তাঁর বয়স ১৪ বছর। কঠোর পরিশ্রম এবং অতিরিক্ত কাজের চাপেই নাকি ভ্লাদার মৃত্যু হয়েছে বলে অভিযোগ তাঁর পরিবারের। চিনা আইন অনুযায়ী, এক জন নাবালিকাও মডেলিংয়ের পেশায় নিযুক্ত হতে পারে। সুপারমডেল হওয়ার স্বপ্ন নিয়ে তিন মাসের কনট্র্যাক্টে সেই কাজ শুরু করেছিল রাশিয়ার সেন্ট পিটার্সবার্গের বাসিন্দা ভ্লাদা ডিজুবা। গত দু’মাস ধরে চিনের বিভিন্ন জায়গায় ঘুরে ঘুরে চলছিল ফোটোশুটের কাজ। দ্য সান-এর খবর অনুযায়ী, রাশিয়ার মডেল এজেন্সিগুলি তাঁর বয়সের নিরিখে ভ্লাদাকে তিন ঘণ্টা কাজ করার অনুমতি দিয়েছিল। কিন্তু চিনে ভ্লাদা কাজ করতেন অন্তত আট ঘণ্টা। দ্য গার্ডিয়ানের খবর অনুযায়ী, গত মঙ্গলবার শুট চলাকালীন হঠাতই অসুস্থ বোধ করে ভ্লাদা। বুধবার তাকে ভর্তি করা হয় সাংহাই হাসপাতালে। তবে পর দিন থেকেই ভ্লাদার শারীরিক অবস্থার অবনতি শুরু করে। সেদিনই রাশিয়ার দূতাবাস এবং ভ্লাদার পরিবারকেখবর দেওয়া হয়। তবে কোনওরকম পদক্ষেপ করার আগেই শুক্রবার মৃত্যু হয় ১৪ বছরের ওই রাশিয়ান মডেলের। সাইবেরিয়ান টাইমসেই প্রথম এই খবর প্রকাশিত হয়। এবং অভিযোগ তোলা হয় অতিরিক্ত কাজের চাপেই মৃত্যু হয়েছে ওই মডেলের।ভ্লাদার পরিবারের অভিযোগ, তাকে ১৩-১৪ ঘণ্টা টানা কাজ করানো হত। যদিও গ্লোবাল টাইমসের খবর অনুযায়ী, একাধিক অঙ্গ-প্রত্যঙ্গ কাজ করা বন্ধ করে দেওয়ার ফলেই মৃত্যু হয়েছে ভ্লাদার। যদিও এই অভিযোগ অস্বীকার করেছে অভিযুক্ত চিনা মডেলিং এজেন্সি। ওই এজেন্সির সিইও দ্য গ্লোবাল টাইমসকে বলেছেন, ‘‘দু’মাসের মধ্যে ভ্লাদাকে ১৬ ধরনের কাজে নিযুক্ত করা হয়েছিল। তাকে প্রতিদিন কাজের ফাঁকে বিশ্রাম নেওয়ার সময় দেওয়া হত। বেশির ভাগ দিনই ও আট ঘণ্টা কাজ করত, যা বাকিদের তুলনায় অনেকটাই কম।’’
__________________________
এক ঢিলে দুই পাখি মারলেন প্রধানমন্ত্রী নরেন্দ্র মোদী! জাপানের সঙ্গে অসামরিক ক্ষেত্রে পরমাণু সহযোগিতার চুক্তি করে। এতে এশিয়ার অর্থনীতিতে বড় শক্তি জাপানের সঙ্গে সম্পর্কটাকে আরও জোরালো করে তুলতে পারল ভারত। আবার দক্ষিণ চিন সাগর ইস্যুতে চিনের ‘শত্রু’ জাপানের সঙ্গে অসামরিক ক্ষেত্রে পরমাণু সহযোগিতার চুক্তি করে চিনকেও ভারত কিছুটা সমঝে দিতে পারল। অসামরিক পরমাণু সহযোগিতার ক্ষেত্রে জাপানের মতো এশিয়ার একটি শক্তিশালী দেশের ভারতের দিকে হাত বাড়িয়ে দেওয়ার ঘটনাটি যথেষ্টই তাৎপর্যপূর্ণ। ইঙ্গিতবাহীও। দ্বিপাক্ষিক সম্পর্ককে আরও জোরদার করতে জাপানের সঙ্গে শুক্রবার আরও ৯টি চুক্তি করেছে ভারত। জাপানের প্রধানমন্ত্রী শিনজো অ্যাবের সঙ্গে শুক্রবার সবকর্টি চুক্তিতে সই করেছেন ভারতের প্রধানমন্ত্রী। পরমাণু শক্তির শান্তিপূর্ণ ব্যবহারের লক্ষ্যে ভারত ও জাপানের এই হাত মেলানোটা আক্ষরিক অর্থে, ঐতিহাসিকও বটে। এর আগে ভারতের সঙ্গে এই চুক্তি হয়েছে আমেরিকা, রাশিয়া, দক্ষিণ কোরিয়া, মঙ্গোলিয়া, ফ্রান্স, নামিবিয়া, আর্জেন্তিনা, কানাডা, কাজাখস্তান ও অস্ট্রেলিয়া সহ মোট দশটি দেশের। জাপ প্রধানমন্ত্রী শিনজো অ্যাবে পরে এক যৌথ সাংবাদিক সম্মেলনে বলেন, ‘‘পরমাণু শক্তিকে যুদ্ধ ছাড়াও কী ভাবে মানুষের কল্যাণে লাগানো যায়, তা গোটা বিশ্বকে খুব ভাল ভাবেই বুঝিয়ে দিতে পারবে এই চুক্তি।’’ আর প্রধানমন্ত্রী নরেন্দ্র মোদী বলেছেন, ‘‘জলবায়ু পরিবর্তনের সম্ভাব্য বিপদগুলির মোকাবিলার জন্যেও এই চুক্তির গুরুত্ব অপরিসীম।’’
__________________________
কয়েক মাস আগে একটি ছবি সোশ্যাল মিডিয়ায় ভাইরাল হয়ে ওঠে। সেই ছবিতে দেখা যায়, একটি হলুদ গাড়ির সামনে এক যুবক ডান হাতে রাইফেল নিয়ে দাঁড়িয়ে। আর বাঁ হাত দিয়ে কোলে আগলে রাখা সদ্যজাত এক শিশু। যে অ্যাকাউন্ট থেকে ছবিটি টুইটারে পোস্ট করা হয়েছিল সেটি আবু রুমায়শাহ-এর। ৩১ বছরের ওই যুবকের নাম ফের গোটা দুনিয়ায় আলোচনার কেন্দ্রে। কারণ, আইএস-এর সাম্প্রতিক একটি ভিডিও। ব্রিটিশ গোয়েন্দা সূত্রে জানা গিয়েছে, পাঁচ বন্দিকে হত্যা করার দৃশ্য রেকর্ড করা ওই ভিডিও-য় যাকে প্রধান খুনি হিসেবে দেখা গিয়েছে তার নাম সিদ্ধার্থ ধর। ওরফে আবু রুমায়শাহ। ব্রিটেনের একটা মহলের মতে, ওই যুবকের পারিবারিক শিকড় রয়েছে পূর্ব ভারতের পশ্চিমবঙ্গ-বিহার অঞ্চলে। ধর পদবি কাশ্মীরি পণ্ডিতদের মধ্যেও রয়েছে। তবে, কাশ্মীরি হিন্দুদের মধ্যে সিদ্ধার্থ নামের চল না থাকলেও সে সম্ভাবনা খতিয়ে দেখা হচ্ছে। তবে মঙ্গলবার ভারতীয় স্বরাষ্ট্র মন্ত্রক জানিয়েছে, সিদ্ধার্থের বাবা কাশ্মীরি পণ্ডিত বংশের। মা সবিতা ধর বাঙালি। তবে, এই পরিচয়ের ব্যাপারটা আরও খতিয়ে দেখা হচ্ছে। ওই ভিডিও হাতে আসার পর তদন্তে নেমে ব্রিটিশ গোয়েন্দারা সিদ্ধার্থের পরিবারের সঙ্গে যোগাযোগ করেন। তাদের জিজ্ঞাসাবাদ করা হয়। সূত্রের খবর, তার মায়ের নাম সবিতা এবং বোনের নাম কণিকা। ব্রিটিশ পুলিশ সূত্রে খবর, ব্রিটেনের একটি হিন্দু পরিবারে তাঁর জন্ম এবং বেড়ে ওটা। পরে সে মুসলমান ধর্ম গ্রহণ করে। নাম হয় আবু রুমায়শাহ। দিনে দিনে সে হয়ে মুহাজিরাউন চক্রের নেতৃস্থানীয় এবং মূল বক্তা। ওই চক্র যদিও ব্রিটেনে সন্ত্রাস বিরোধী আইন অনুযায়ী নিষিদ্ধ সংগঠন। এর পর মৌলবাদী মুসলমান হিসেবে রুমায়শাহ পরিচিত হতে শুরু করে। মার্কিন-আরব-ইজরায়েল বিরোধী বিভিন্ন সমাবেশে তাকে দেখা যেতে থাকে। এমনকী, টেলিভিশনেও তাকে মাঝে মাঝেই দেখা যেত। লন্ডনে মৌলবাদী মুসলমানদের কাছে সে অতি পরিচিত মুখ হয়ে ওঠে। তার পুরনো প্রতিবেশীদের অনেকে জানান, এমনিতে ভাল ছেলে ছিলেন সিদ্ধার্থ। তবে, আয়েশা নামে এক মহিলার সঙ্গে বিয়ের পর তার মতিগতি পাল্টাতে শুরু করে। তাঁদের দাবি, আয়েশার পরিবার কট্টর মৌলবাদী ছিল। তারই প্রভাবে সিদ্ধার্থ পাল্টে যেতে থাকে। সিদ্ধার্থের বোন কণিকা গোয়েন্দাদের জানিয়েছেন, দাদার সঙ্গে তাঁর স্মৃতি সবই ছোটবেলার। ভীষণ মিশুকে ছিল সিদ্ধার্থ। তাঁর আক্ষেপ, ‘‘কী ভাবে যে কী হয়ে গেল!’’ এই সব কারণে তাকে নজরে রেখেছিল ব্রিটিশ গোয়েন্দারা। ২০১৪-য় তাকে গ্রেফতার করে পুলিশ। কিন্তু, জামিনে শেষমেশ ছাড়া পায় সে। যদিও বিনা অনুমতিতে তার বিদেশ যাওয়া আটকাতে পাসপোর্ট জমা রাখা হয়। এর ২৪ ঘণ্টার মধ্যেই অন্তঃসত্ত্বা স্ত্রী এবং সন্তানকে নিয়ে সিরিয়া পালিয়ে যায় সিদ্ধার্থ। লন্ডনের ভিক্টোরিয়া স্টেশন থেকে প্যারিসের ট্রেন ধরে। সেখান থেকে সোজা সিরিয়া। গোয়েন্দারা প্রথমে সে কথা জানতে পারেননি। সিরিয়ায় পৌঁছে সিদ্ধার্থ কয়েক সপ্তাহ পরে তার সিরিয়াবাসের কথা টুইট করে জানায়। সঙ্গে একটি ছবি। সেই ছবিতে দেখা যায়, সিদ্ধার্থের কোলে তার নবজাতক সন্তান এবং অন্য হাতে রাইফেল। সঙ্গে লেখা: ব্রিটিশ নিরাপত্তা ব্যবস্থা খুবই জঘন্য। আর সে কারণেই আমি ব্রিটেন এবং আইএস-এর মধ্যে সংযোগ তৈরি করতে পারলাম।
__________________________
রুশ অস্ত্র আমদানিতে ভারতের ওপর চাপানো নিষেধাজ্ঞা শিথিল করল আমেরিকা। এই মর্মেই একটি বিল পাস হল মার্কিন কংগ্রেসে। রাশিয়ার সঙ্গে কোনওরকম অস্ত্র ব্যবসায় জড়িত থাকলে সেই দেশের উপর কঠোর নিষেধাজ্ঞার বিধি ছিল মার্কিন বিদেশনীতিতে। যদিও নতুন বিল পাশের পর ভারতের মত কৌশলগত সহযোগীর ক্ষেত্রে তা প্রযোজ্য হবে না। সেই ফাঁকফোকর মাথায় রেখেই নতুন আইন বানানো হয়েছে, এমনটাই মনে করছেন প্রতিরক্ষা বিশেষজ্ঞরা। রাশিয়ার কাছ থেকে তিরিশ হাজার আটশো কোটি টাকা দিয়ে পাঁচটি ট্রাইউম্ফ এয়ার ডিফেন্স সিস্টেম (এস -৪০০ ক্ষেপণাস্ত্র) কেনার কথা ভারতের। কিন্তু মার্কিন বিধিনিষেধের আওতায় পড়ে যেতে পারে নয়াদিল্লি, তা নিয়ে একটা সংশয় তৈরি হয়েছিল। নতুন বিলে সেই সংশয় কাটল, এমনটাই মনে করছে কূটনৈতিক মহল। আপাতত কাকে, কী ভাবে এই ছাড় দেওয়া হবে, তা ঠিক করার দায়িত্ব মার্কিন প্রেসিডেন্টের হাতে রাখা হয়েছে।  সহযোগী দেশগুলিকে সাহায্যের কথা মাথায় রেখেই এই নয়া নীতি, এমনটাই মনে করা হচ্ছে। তবে সহযোগী দেশ হলেও নিজস্ব অস্ত্রভান্ডারে রাশিয়া নির্ভরতা কমানো হচ্ছে, সেই প্রমাণ দিতে হবে, তবেই মিলবে মার্কিন প্রেসিডেন্টের ছাড়। সেই কথাও সুনির্দিষ্ট ভাবে বলা আছে বিলটিতে। নয়াদিল্লি অবশ্য আগেই ঘোষণা জানিয়েছিল, মার্কিন রক্তচক্ষু উপেক্ষা করেই রাশিয়ার থেকে এস-৪০০ ক্ষেপণাস্ত্র কেন  হবে। ওই চুক্তি এখন চূড়ান্ত পর্যায়ে। আমেরিকাকেও তা জানিয়ে দেওয়া হয়। এ বার মার্কিন প্রশাসন নিজেই সেই নিষেধাজ্ঞা শিথিল করছে জেনে বিদেশ মন্ত্রকের বিশ্লেষণ, সেপ্টেম্বর মাসে প্রতিরক্ষা ও বিদেশমন্ত্রী স্তরে ভারত-মার্কিন বৈঠকের আগে এটি ইতিবাচক পদক্ষেপ। আগামী ৬ সেপ্টেম্বর দিল্লিতে ওই বৈঠক হওয়ার কথা। সুষমা স্বরাজ, নির্মলা সীতারামনের সঙ্গে বৈঠকে বসবেন মার্কিন স্বরাষ্ট্রসচিব মাইক পম্পেয়ো ও প্রতিরক্ষাসচিব জেমস ম্যাটিস। বিদেশ মন্ত্রক সূত্রের খবর, ভারতকে এই ছাড় পাইয়ে দেওয়ার জন্য মার্কিন প্রশাসনের তরফে ম্যাটিস নিজে তৎপর হয়েছিলেন। আমেরিকায় নিযুক্ত ভারতের রাষ্ট্রদূত নভতেজ সারনার নেতৃত্বে চেষ্টা চালাচ্ছিলেন ভারতীয় কূটনীতিকরাও। কিছুদিন আগেই সাতহাজার কোটি টাকা দিয়ে আমেরিকার কাছ থেকে নয়াদিল্লির জন্য ক্ষেপণাস্ত্ররোধী বলয় বা মিসাইল ডিফেন্স সিস্টেম কেনার কথা জানায় ভারত। ভারতের এই সিদ্ধান্তও আমেরিকাকে খুশি করেছে, এমনটাও মনে করছেন কূটনৈতিক বিশেষজ্ঞরা।
__________________________
এক মাসেরও বেশি সময় জলে ভেসেছেন। নোনা জল খেয়েছেন। হার মানেননি। শেষমেশ পৌঁছন প্রশান্ত মহাসাগরের গুয়াম দ্বীপের কাছে। আলদি নোভেল আদিলাং নামে সেই যুবক গত জুলাই মাসে মাছ ধরার নৌকায় ইন্দোনেশিয়ার সুলাওয়েসি দ্বীপ থেকে গিয়ে পড়েন মাঝ-সমুদ্রে। প্রবল হাওয়ায় ওই ‘ফিশিং হাট’-এর দড়ি ছিঁড়ে ইন্দোনেশিয়ার উপকূল থেকে বেরিয়ে যায়। ‘লাইফ অব পাই’-এর পিসিং (পাই) পটেলের মতোই খানিকটা দশা হয় তাঁর। তবে রিচার্ড পার্কারের মতো বড়সড় বাঘ নয়, আলদির সঙ্গী ছিল ক’টা মাছ। যা খেয়ে তিনি বেঁচে ছিলেন! পরিবার জানায়, গুয়াম পৌঁছনোর পরে পানামার ভেসেল আলদিকে উদ্ধার করে। মাছ ধরার নৌকায় (‘ফিশিং হাট’) তিনি আলো জ্বালানোর কাজ করতেন। যে আলো দেখে মাছেরা আকৃষ্ট হয়ে ছুটে আসে। নৌকাটিই মাছ ধরার ফাঁদ।
__________________________
দলের ন’কোটি সদস্যের উদ্দেশে এমন ‘ফতোয়া’ই দিয়েছে চিনা কমিউনিস্ট পার্টি। দলের অভ্যন্তরীণ ঐক্য বজায় রাখতেই এই নির্দেশ। কেউ যদি তা অমান্য করে, তাঁকে শাস্তি পেতে হবে বলে সাফ জানিয়ে দিয়েছে চিনের কমিউনিস্ট পার্টি (সিপিসি)। দেশের সরকারি সংবাদ সংস্থার তেমনটাই দাবি। চিনে ধর্ম বিষয়ক শীর্ষ নিয়ন্ত্রক সংস্থার প্রধান ওয়াং জুওয়ানের বক্তব্য, পার্টি সদস্যরা ধর্মে মূল্যবোধ এবং বিশ্বাস খুঁজতে যাবেন না। যাঁরা মানেন, তাঁদের সে পথ থেকে সরতে হবে। তাঁর মতে, ‘‘কোনও ধর্মবিশ্বাস নয়। পার্টি সদস্যরা নাস্তিক হবেন। মার্ক্সবাদে দৃঢ় বিশ্বাস থাকবে। দলের নিয়ম মেনে চলবেন।’’ সিপিসি সেন্ট্রাল কমিটির পত্রিকা কিউশি জার্নালে গত শনিবার ওয়াং এই নিয়ম লিখে জানান এক প্রবন্ধে। দলে এখনও যাঁদের ধর্মবিশ্বাস রয়েছে, তাঁদের বোঝানো হয়েছে, সে বিশ্বাস ত্যাগ করাতে হবে। ওয়াংয়ের দাবি, সদস্যরা আর্থিক উন্নয়ন বা সংস্কৃতি প্রচারের নামে ধর্ম সংক্রান্ত অনুষ্ঠানে নিজেদের জড়াতে পারবেন না। সিপিসিতে এত দিন পরে হঠাৎ ধর্ম নিয়ে ফরমান কেন? বিশেষজ্ঞরা বলছেন, খ্রিস্ট ধর্ম প্রচারের হার চিনে অনেকটাই বেড়েছে। সেটাই মাথাব্যথা বেজিংয়ের। কারণ সমাজতান্ত্রিক দেশ পোল্যান্ডেও একই ভাবে একটা সময়ে কমিউনিস্ট পার্টিকে সরতে হয়েছিল। ওয়াংয়ের চিন্তা, ধর্মের নামে ‘বিদেশি শক্তি’ দেশে ঢুকে পড়ছে। দেশে দু’কোটির বেশি মুসলিম। বৌদ্ধ ধর্মের পরে চিনে খ্রিস্ট ধর্মেরই প্রাধান্য। সিপিসি-র সঙ্গে রোমের সম্পর্ক যথেষ্ট নড়বড়ে। খ্রিস্ট ধর্মের বাড়বাড়ন্ত নিয়ে বেজিং প্রশাসনের উদ্বেগ বাড়ছে। কখন ধর্মবেশে এই আন্দোলন সিপিসিকেই সরাতে উদ্যোগী হয়, তাদের ভয় সেটাই।
__________________________
বছর পনেরোর কিশোরীর সেই ছিল প্রথম ডায়েরি লেখা। বৃদ্ধ দিদার সঙ্গে পোল্যান্ডের এক ছোট্ট শহরে থাকত রেনিয়া স্পিগেল। সালটা ১৯৩৯। ওই বছরেরই শেষে জার্মান সেনার দখলে চলে যায় তাদের শহর। তার পর আর মাত্র তিন বছর ডায়েরি লেখার সুযোগ পেয়েছিল রেনিয়া। ১৮ বছরের জন্মদিনের এক সপ্তাহের মাথায় তাকে গুলি করে মারে নাৎসি বাহিনী। ৭৬ বছর বাদে ইংরেজিতে অনুবাদের পরে একটি পত্রিকায় প্রকাশিত হয়েছে সেই ডায়েরির কিছু অংশ।  ৭০০ পাতার সেই ডায়েরির ছত্রে ছত্রে কবিতা, গান।  প্রিয় বন্ধু থেকে প্রেমিক কী নেই! ১৯৩৯ সালের জানুয়ারিতে প্রথম দিনলিপি লেখা শুরু করে রেনিয়া। শেষ  হয় ১৯৪২ সালের, ৩০ জুলাই। শেষ লেখা অবশ্য তার প্রেমিক  জ়িগমুন্ট সোয়াৎজ়ার। কারণ, তত ক্ষণে সেনার গুলিতে থেমেছে রেনিয়ার জীবন। নাৎসি বাহিনীর হাত থেকে বাঁচতে সোয়াৎজ়ার মা-বাবার সঙ্গে লুকিয়েছিল রেনিয়া। সোয়াৎজ়া তখন অন্য শহরে। নাৎসি সেনারা খুঁজে পেয়ে গুলি করে মারে রেনিয়া ও  সোয়াৎজ়ার মা-বাবাকে। সোয়াৎজ়া ফিরে এসে রেনিয়ার ডায়েরিটা পায়। তার পর শেষ পাতায় লেখে— ‘তিনটি গুলিতে আমার প্রিয় তিনটি প্রাণ চলে দেল। আজ তোমার ডায়েরি লেখা শেষ হল, প্রিয় রেনিয়া।’’ দ্বিতীয় বিশ্বযুদ্ধে বেঁচে যান রেনিয়ার মা রোজ়া ও বোন আরিয়ানা। এর পর আমেরিকায় চলে যান তাঁরা। ১৯৫০ সালে তাঁদের খুঁজে পান সোয়াৎজ়া। রেনিয়ার ডায়েরিটি তিনি তুলে দেন মা-বোনের হাতে। অনেক পরে সেটি ইংরেজিতে অনুবাদ করতে পাঠান আরিয়ানার মেয়ে। শুরুতেই রেনিয়া লিখেছে, ‘‘কেন আমি এই ডায়েরি লিখছি? কারণ, আমি একজন বন্ধু চাই। যার সঙ্গে প্রতি দিনের কষ্ট, প্রতি দিনের আনন্দের কথা ভাগ করে নিতে পারব। আমি যা অনুভব করব, ও-ও তাই অনুভব করবে। আমি যা বলব, ও তাই বিশ্বাস করবে। কখনও আমার গোপন কথা প্রকাশ করবে না।’’ ১৯৪১ সালের ২০ জুন কিশোরী লিখেছে, ‘‘আমি ও সোয়াৎজ়া সুন্দর একটা সন্ধ্যা কাটালাম। ধীরে ধীরে তারা ফুটছিল... আকাশে চাঁদ ভাসছিল...অন্ধকারে রাস্তা হারিয়ে ফেলেছিলাম...।’’ এক সপ্তাহ বাদে তাঁদের ছোট্ট শহর সেমেসেল দখল করেছিল নাৎসিরা। রেনিয়া লিখেছিল কী ভাবে নীল তারা চিহ্ন দেওয়া সাদা ব্যান্ড পরতে হয়েছিল হাতে । যুদ্ধ লাগার পরে ওই কিশোরী লিখেছে, কী ভাবে তাদের কোণঠাসা করে ইহুদিদের জন্য তৈরি আলাদা এলাকায় পাঠিয়ে দেওয়া হয়। ১৯৪২ সালের ১৫ জুলাই সে লেখে, ‘‘সারা বিশ্ব থেকে আমি বিচ্ছিন্ন হয়ে পড়েছি। অনুমতিপত্র ছাড়া ওই এলাকা থেকে বেরনোর শাস্তি মৃত্যু।’’ আলাদা শহরে থাকা মাকে সে লিখেছে, ‘‘আমার খুব প্রিয়, কাছের মানুষ আমার মা। আমার জন্য প্রার্থনা করো। সেটাই আমার কাছে আশীর্বাদ। আমি তোমায় খুব ভালবাসি।’’ আরও লিখেছে, ‘‘কঠিন সময় এসেছে। আশা করি আমরা আবার একসঙ্গে থাকতে পারব।’’                       
__________________________
সীমান্তের ওপার থেকে মুহুর্মুহু গুলি ছুটে আসছে। পাল্টা জবাব দিচ্ছে ভারতীয় সেনারাও— ভারত-পাক সীমান্তে সংঘর্ষবিরতির এই ছবি দেখে অভ্যস্ত দুই প্রতিবেশী দেশ। কিন্তু সেই দুই চির প্রতিদ্বন্দ্বীকে মিলিয়ে দিল বলিউডের গান! সেখানে গুলির আওয়াজ নেই, হুঙ্কার-পাল্টা হুঙ্কার নেই, নেই আরোপ-দোষারোপের পালা। উল্টে একটা ‘বন্ধুত্বের’ ছবিই ধরা পড়ল! তবে দু’দেশের কোনও প্রান্তেই নয়, এ ছবি ধরা পড়েছে সুদূর রাশিয়ায়। সম্প্রতি রাশিয়ার চেবারকুল শহরে যৌথ মহড়া হয়ে গেল বেশ কয়েকটি দেশের সেনাবাহিনীর। পিসফুল মিশন ২০১৮ নামে ওই যৌথ মহড়ায় অংশগ্রহণ করেছিল চিন, রাশিয়া, কাজাখস্তান, তাজিকিস্তান, কিরঘিজস্তান, ভারত এবং পাকিস্তানের সেনারা। সব মিলিয়ে প্রায় ৩ হাজার সেনা যোগ দিয়েছিলেন ওই মিশনে। সন্ত্রাস দমন নিয়ে নানা রকম মহড়া হয়। মহড়ার পর্ব শেষ হতে সেনাদের একটা বিনোদনের ব্যবস্থা করা হয়। তারস্বরে বাজছিল বলিউডের  গান। সেই গানের তালে পা মেলাতে দেখা গেল ভারত-পাক সেনাদের। পাশাপাশি নাচছিলেন তাঁরা। সঙ্গে চলছিল হই-হুল্লোড়। বাকি দেশের সেনারাও ছিলেন সেখানে। কিন্তু সবচেয়ে নজর কেড়েছিল দুই চির প্রতিদ্বন্দ্বী দেশের জওয়ানদের এক সঙ্গে নাচ। এ দৃশ্য কার্যত বিরল গোটা বিশ্বের কাছে। শুধু ভারত-পাক নয়, গোটা বিশ্বের কাছে এই দুই দেশ মানেই একটা মার মার কাট কাট ছবি। সেখানে রাশিয়ায় দুই সীমান্ত যেন মিলেমিশে একাকার হয়ে গেল। নেপথ্যে বলিউডের গান। সীমান্তের ও পারে পাকিস্তানে বলিউডের গান বেশ জনপ্রিয়। বহু পাকিস্তানি গায়ক ভারতে বেশ সুনাম অর্জন করেছেন। রাশিয়ায় বলিউডের গান বাজতেই আর নিজেদের ধরে রাখতে পারেননি পাক সেনারা। ভারতীয় সেনাদের সঙ্গে নাচে পা মেলান। নয়াদিল্লিতে রাশিয়ার দূতাবাস সেই ভিডিয়ো টুইট করে। This video show the true meaning of peace and love #IndianArmy #pakistanarmy doing dance together in Russia #SCO2018 #Chebarkul Jai Hind jai Bharat Bharat mata ki..... pic.twitter.com/h8ahcKyE69 দুই দেশের যৌথ মহড়াকে স্বাগত জানিয়েছে চিন। সে দেশের বিদেশমন্ত্রকের মুখপাত্র হুয়া চুনিং বলেন, “ভারত-পাকিস্তানের যৌথ মহড়াকে স্বাগত। দক্ষিণ এশিয়ার শান্তির পক্ষে এই দুই দেশের সম্পর্ক খুবই গুরুত্বপূর্ণ।”দু’দেশের মধ্যে একটা মজবুত সম্পর্ক গড়ে ওঠার আশা প্রকাশও করেন তিনি।
__________________________
প্রধানমন্ত্রীর লন্ডন সফরের সময় কোহিনূর হিরে ফিরিয়ে দেওয়ার দাবি জানালেন ভারতীয় বংশোদ্ভূত ব্রিটিশ সাংসদ কিথ ভাজ। সম্প্রতি অক্সফোর্ড ইউনিয়নের বক্তৃতায় কংগ্রেস সাংসদ শশী তারুর মন্তব্য করেছিলেন, ২০০ বছরের ঔপনিবেশিক শাসনের খেসারত দিতে হবে ব্রিটেনকে। সেই প্রসঙ্গেই কিথ বলেন, ‘‘তারুরের বক্তৃতাকে স্বাগত জানাচ্ছি। বিষয়গুলি এ বার সত্যিই ভেবে দেখা দরকার।’’ কিথ জানিয়েছেন, আর্থিক ক্ষতিপূরণ দেওয়ার প্রক্রিয়া সময়সাপেক্ষ, তা ফলপ্রসূ না-ও হতে পারে। তবে কোহিনূরের মতো মূল্যবান জিনিসগুলি ফিরিয়ে দেওয়ার ক্ষেত্রে আর কোনও অজুহাত চলে না। আগামী নভেম্বরে ব্রিটেনে যাচ্ছেন প্রধানমন্ত্রী নরেন্দ্র মোদী। তত দিন কোহিনূর ফেরানোর দাবিতে লন্ডনে প্রচার চালিয়ে যাওয়ার কথা বলেছেন কিথ।
__________________________
আগ্রাসী ভাবে নয়, শান্তিপূর্ণ উপায়েই মেটাতে হবে দক্ষিণ চিন সাগরের সমস্যা। ভিয়েতনাম, ইন্দোনেশিয়া, ফিলিপাইন্স সহ সবক’টি দেশকে এই পরামর্শই দিল আমেরিকা। পরিস্থিতি শেষ পর্যন্ত শান্তিপূর্ণ না থাকলে তা মোকাবিলার জন্যও আমেরিকা প্রস্তুত থাকছে। খবর পেন্টাগন সূত্রের। তবে সুর নরম করছে চিনও। আন্তর্জাতিক আদালতের রায় সব দেশেরই মেনে চলা উচিত বলে যে মন্তব্য ভারত করছে, তার জবাবে চিনা বিদেশ বলছে, চিন আন্তর্জাতিক আইন মেনে চলতেই চায়। দক্ষিণ চিন সাগরের যতটা এলাকাকে চিন ঐতিহাসিক ভাবে নিজেদের বলে দাবি করছে, তা আসলে চিনের এলাকা নয়। রায় দ্য হেগ-এর আন্তর্জাতিক ট্রাইব্যুনালের। ঐতিহাসিক ভাবেই চিনের এই দাবি ভিত্তিহীন, বলেছে ট্রাইব্যুনাল। আন্তর্জাতিক আদালতের রায়ে ধাক্কা খেয়েছে তাইওয়ানও। স্প্র্যাটলি দ্বীপপুঞ্জের সবচেয়ে বড় দ্বীপ ইতু আবা বা তাইপিং এত দিন তাইওয়ানের দখলে ছিল। ওই এলাকার উপরে তাইওয়ানের কোনও অধিকার নেই বলেও আদালত জানিয়েছে।  এই রায় ঘোষিত হওয়ার পর বেজিং কড়া প্রতিক্রিয়া দিয়েছিল। আন্তর্জাতিক আদালতের রায় চিন মানছে না, জানানো হয়েছিল বেজিং-এর তরফে। তাইওয়ান আরও এক ধাপ এগিয়ে ইতু আবার উপকুলে যুদ্ধজাহাজ পাঠিয়ে দিয়েছিল। নিজেদের সার্বভৌমত্ব রক্ষা করতে তাইওয়ান বদ্ধপরিকর, জানানো হয়েছিল সে দেশের তরফে। অন্য দিকে আন্তর্জাতিক আদালতের রায় যে সব দেশকে স্বস্তি দিয়েছে, সেই ভিয়েতনাম, ফিলিপিন্স, ইন্দোনেশিয়াও পাল্টা পদক্ষেপ নেওয়ার কথা ভাবছিল। ইন্দোনেশিয়া স্থির করেছিল নাটুনা দ্বীপে মৎস্যজীবীদের পাঠিয়ে দেওয়া হবে। ওই দ্বীপ সংলগ্ন এলাকায় নিজেদের দাবি প্রতিষ্ঠা করতেই ইন্দোনেশিয়া এই পদক্ষেপ নেওয়ার কথা ভাবছিল। ফিলিপিন্সের মৎস্যজীবীরা যে ভাবে স্কারবোরো শোল এবং স্প্র্যাটলি দ্বীপপুঞ্জ থেকে চিনা বাহিনীর দ্বারা বিতাড়িত হয়েছিল, আন্তর্জাতিক আদালতের রায়ের উপর ভিত্তি করে সেই হেনস্থার জবাব দেওয়ার দাবি উঠতে শুরু করেছিল ফিলিপিন্সের অন্দরেও। কিন্তু মার্কিন হস্তক্ষেপে দু’দেশই ধীরে চলো নীতি নিয়েছে। আলোচনার মাধ্যমে শান্তিপূর্ণ উপায়ে প্রত্যেক দেশ নিজেদের জলসীমা নতুন করে নির্ধারণ করে নিক, এমন বার্তাই আমেরিকার তরফে থেকে দেওয়া হয়েছে ফিলিপিন্স, ইন্দোনেশিয়া এবং ভিয়েতনামকে। চিনের তরফেও কিন্তু কিছুটা বদলে গিয়েছে অবস্থান। রায় ঘোষণা হওয়ার পর প্রথম প্রতিক্রিয়ায় বেজিং যতটা আক্রমণাত্মক ছিল, এখন আর ততটা নয়। মঙ্গলবার ভারতীয় বিদেশ মন্ত্রক আন্তর্জাতিক আদালতের রায় প্রসঙ্গে বলেছিল, ‘‘ভারত মনে করে, সংশ্লিষ্ট সব পক্ষেরই রাষ্ট্রপুঞ্জ প্রণীত আন্তর্জাতিক জলভাগ আইনের প্রতি পূর্ণ শ্রদ্ধা রাখা উচিত।’’ ভারতীয় বিদেশ মন্ত্রকের তরফে আরও বলা হয়, ‘‘হুমকি বা বলপ্রয়োগ না করে শান্তিপূর্ণ উপায়ে সমস্যার সমাধান করা উচিত। যে ধরণের আচরণ পরিস্থিতিকে আরও জটিল করে তুলতে পারে এবং সমস্যা বাড়াতে পারে, সেই ধরনের আচরণের বিষয়ে সংযম দেখানো উচিত।’’ ভারতের এই বার্তা যে মূলত চিনের উদ্দেশেই, তা বেজিং-এর বুঝতে বাকি থাকেনি। কারণ আন্তর্জাতিক আদালতের রায় ঘোষিত হওয়ার পর থেকে হুমকি দেওয়া এবং শক্তিপ্রদর্শনের রাস্তায় হাঁটতে শুরু করেছিল চিনই। বুধবার সেই অবস্থান থেকে কিছুটা সরে চিনা বিদেশ মন্ত্রক আন্তর্জাতিক আইনকে সম্মান জানানোর কথাই বলেছে। ভারতীয় বিদেশ মন্ত্রকের বিবৃতি প্রসঙ্গে সাংবাদিকদের প্রশ্নের উত্তরে চিনা বিদেশ মন্ত্রকের মুখপাত্র লু ক্যাং বুধবার বলেন, ‘‘যদি এটা বলা হয় যে সমস্যার সমাধান খুঁজতে হবে আন্তর্জাতিক আইনকে সম্পূর্ণ ভাবে মেনেই, তা হলে আমার মনে হয়, চিনের সরকার ঠিক সেই পথেই হাঁটছে।’’ ভারতের বিবৃতিকে নস্যাৎ করার পথে হাঁটেনি চিন। আন্তর্জাতিক আদালতের রায়কে মানা হবে না, এমন কথাও আর নতুন করে বলা হয়নি। মার্কিন বিদেশ মন্ত্রকের এক পদস্থ কর্তার মন্তব্য, ‘‘আমরা শান্তির আহ্বান জানাচ্ছি, ওই অঞ্চলের সব দেশকে চিনের বিরুদ্ধে দাঁড় করিয়ে দিতে চাইছি না, কারণ সে ক্ষেত্রে একটা ভুল বার্তা যাবে যে আমেরিকা চিনের মোকাবিলা করতে অনেকগুলি দেশকে নিয়ে জোট বেঁধেছে।’’ তবে পেন্টাগন সূত্রের খবর, বিকল্প পথও খোলা রাখছে আমেরিকা। যদি শান্তিপূর্ণ সমাধানের চেষ্টা ব্যর্থ হয়, তা হলে আন্তর্জাতিক জলসীমা এবং আকাশসীমার সুরক্ষা নিশ্চিত করতে মার্কিন বায়ুসেনা এবং নৌসেনা প্রস্তুত।
__________________________
বাড়ির সামনেই বিশাল বড় পার্ক। সময় কাটাতে  প্রেমিক-প্রেমিকারা সেখানে প্রতিদিনই আসেন। কিন্তু তাঁদের ‘কুকীর্তি’তে অতিষ্ঠ ক্যামোয়িট মাইটিরাম নামে এক ব্যক্তি। একটি ইংরেজি সংবাদমাধ্যমের রিপোর্টে প্রকাশিত হয়েছে এই ঘটনা। তবে এই ঘটনাটি কোথায় হয়েছে, সে সম্পর্কে কিছু জানা যায়নি।   ওই ব্যক্তির দাবি, পার্কে আসা ওই প্রেমিকযুগলরা নাকি তাঁর বাড়ির সামনে যৌনসঙ্গম করেন! তিনি তাঁদের বার বার নিষেধও করেন। কিন্তু কে কার কথা শোনে! প্রতিদিনই সেই একই দৃশ্য। শিক্ষা দিতে এ বার অন্য পরিকল্পনা করলেন ওই ব্যক্তি। তাঁর বাড়ির সামনে একটি ল্যাম্পপোস্টে সিসিটিভি ক্যামেরা লাগান। যখনই তাঁরা কুকর্মে মজে ওঠেন সেই দৃশ্যের ভিডিও ফুটেজ সরাসরি ইউটিউবে ছাড়তে শুরু করেন। ওই ব্যক্তির দাবি, এতে যদি প্রেমিকযুগলদের লজ্জা হয়!
__________________________
জঙ্গি হানা, জবাবে সার্জিক্যাল স্ট্রাইক, পরে ফের জঙ্গি হানার জেরে এখন থমথমে ভারত-পাক সম্পর্ক। পাকিস্তানে সেনার প্রভাব ফের বাড়ছে বলেই মনে করে দিল্লি। তার মধ্যেই পাক সেনাপ্রধান রাহিল শরিফকে ‘ফিল্ড মার্শাল’ পদ দেওয়ার আর্জি পেশ হল ইসলামাবাদ হাইকোর্টে। ভারত ও পাকিস্তানের ইতিহাসে ‘ফিল্ড মার্শাল’-এর পদ এ যাবৎ পেয়েছেন মাত্র দু’জন— স্যাম মানেকশ ও আয়ুব খান। ১৯৭১ সালের ভারত-পাক যুদ্ধে জয়ী হওয়ার পরে মানেকশকে ওই পদ দেয় ইন্দিরা গাঁধী সরকার। আর আয়ুব যখন খেতাব পান, তখন তিনিই পাকিস্তানের সামরিক শাসক। ফলে কোনও নির্বাচিত সরকারের সিদ্ধান্তের জন্য তাঁকে অপেক্ষা করতে হয়নি। ভারত-পাক সম্পর্কে চলতি টানাপড়েনের মধ্যে রাহিলকে ওই পদ পাওয়ানোর এই উদ্যোগ তাৎপর্যপূর্ণ বলেই মনে করছেন অনেকে। হাইকোর্টে পেশ করা আর্জিতে আইনজীবী সর্দার আদনান সালিম জানিয়েছেন, রাহিলের পেশাগত দক্ষতা ‘দৃষ্টান্তমূলক’। পাকিস্তানের সীমান্ত রক্ষা ও জঙ্গিদমন‌ে যোগ্য নেতৃত্ব দিয়েছেন তিনি। তাই ‘বর্তমান পরিস্থিতিতে’ তাঁকে এই পদ দেওয়া বিশেষ প্রয়োজন বলে মনে করেন আবেদনকারী। এই বিষয়ে হাইকোর্টের সাহায্য চেয়েছেন তিনি। অনেকের মতে, ভারতের সঙ্গে টানাপড়েনে পাক সেনার গুরুত্বপূর্ণ ভূমিকা রয়েছে। কিন্তু ভারতীয় সার্জিক্যাল স্ট্রাইক ও জঙ্গিদের মদত দেওয়া নিয়ে নওয়াজ শরিফ সরকারের সঙ্গে মতভেদের ফলে সেনা কিছুটা প্যাঁচেও পড়েছে। তাই রাহিলকে ওই পদ পাইয়ে সেনার ভাবমূর্তি ফেরানোর চেষ্টা শুরু করেছে পাকিস্তানের কয়েকটি শিবির। নভেম্বর মাসের শেষে অবসর নেওয়ার কথা রাহিলের। তাঁর চাকরির মেয়াদ বাড়া নিয়ে জল্পনার মধ্যেই পাক সেনাপ্রধান বলেন, ‘‘মেয়াদ বাড়ানোয় আমি বিশ্বাস করি না। ঠিক সময়েই অবসর নেব।’’ তা সত্যি হলে দু’দশকে প্রথম ঠিক সময়ে অবসর নেবেন কোনও পাক সেনাপ্রধান। রাহিলের দুই পূর্বসুরি জেনারেল পারভেজ মুশারফ ও জেনারেল আশফাক পারভেজ কায়ানির মেয়াদ বে়ড়েছিল। মেয়াদ শেষের আগেই সরানো হয়েছিল আর এক পূর্বসুরি জাহাঙ্গির কারামতকে।
__________________________
শক্তিশালী দানব বোমা বানিয়ে ফেলল চিন। যার সফল পরীক্ষাও ইতিমধ্যে সেরে ফেলেছে তারা। সে দেশের সংবাদমাধ্যম সূত্রে শুক্রবার তার ভিডিয়ো সামনে এল। জঙ্গি ঘাঁটি ধ্বংস করতে ২০১৭ সালে আফগানিস্তানে ‘মাদার অব অল বম্বস’ (মোয়াব) ফেলেছিল মার্কিন যুক্তরাষ্ট্র। এই বোমা তারই চৈনিক সংস্করণ বলে দাবি করেছে বেজিং। পারমাণবিক অস্ত্রশস্ত্র বাদ দিলে, এটাই তাদের হাতে থাকা সবচেয়ে শক্তিশালী বোমা। প্রতিরক্ষা সংস্থা চায়না নর্থ ইন্ডাস্ট্রিজ গ্রুপ কর্পোরেশন লিমিটেড (নরিনকো) বোমাটি তৈরি করেছে। ডিসেম্বরের শেষ দিকে এইচ-৬কে বোমারু বিমানের মাধ্যমে নিক্ষেপ করে সেটির সফল পরীক্ষা করা হয়। যার ভিডিয়ো আপলোড করা হয় নরিনকো-র ওয়েবসাইটে। বিষয়টি সামনে আসার পর থেকেই বিভিন্ন সোশ্যাল মিডিয়া সাইটে সেই ভিডিয়ো ছড়িয়ে পড়েছে। তাতে দেখা গিয়েছে, বোমা পড়ার সঙ্গে সঙ্গে আগুনের কুণ্ডলী-তে ঢেকে যায় চারদিক।  পরমাণু শক্তিধর রাষ্ট্র হলেও এতদিন অস্ত্রশস্ত্রের পরীক্ষা গোপনেই সারত চিন। এই প্রথম এ ভাবে নতুন কোনও বোমা নিয়ে ক্ষমতা জাহির করতে দেখা গেল তাদের। চিনের রাষ্ট্রীয় সংবাদপত্র গ্লোবাল টাইমসে বোমাটি নিয়ে সবিস্তার আলোচনা করেছেন বেজিং নিবাসী প্রতিরক্ষা বিশেষজ্ঞ উই দোংজু। তিনি জানিয়েছেন,  বোমাটির দৈর্ঘ্য প্রায় ৫-৬ মিটার। ওজন বেশ কয়েক টন। আকারে বড় হওয়ায় একবারে একটা বোমাই বহন করতে পারে এইচ-৬কে বোমারু বিমান। NORINCO showcases #China’s MOAB, a new type of massive aerial bombhttps://t.co/PNeceaPXMs which it dubbed the #Chinese version of the "Mother of All Bombs" due to its huge destruction potential that is claimed to be only second to nuclear weapons.pic.twitter.com/IjWmxvgbih উই দোংজু জানান,  ‘‘শক্তিশালী ওই বোমা একটা গোটা এলাকা গুড়িয়ে দিতে পারে। আবার সেনাবাহিনীরও কাজে আসতে পারে। বন্ধুর এলাকা এবং বন-জঙ্গল সাফ করে সেখানে সেনা ঘাঁটি গড়তে চাইলে, অথবা কপ্টার ওঠানো নামানো করতে চাইলে, একটি বোমা ফেললেই হবে। মুহূর্তের মধ্যে নিশ্চিহ্ন হয়ে যাবে গোটা এলাকা।  শত্রুপক্ষের মনে ভয় ধরাতেও যথেষ্ট এই বোমা।’’ মার্কিন যুক্তরাষ্ট্রের মোয়াবের চেয়ে তাঁদের বোমাটি বেশি উন্নত বলেও দাবি করেছেন উই দোংজু। তাঁর দাবি, ‘‘মার্কিন বোমার তুলনায় এই বোমাটি ওজনে হাল্কা। যে কারণে বোমারু বিমান থেকেই নিক্ষেপ করা সম্ভব। তাই দ্রুত এক জায়গা থেকে অন্য জায়গায় পাঠানো সম্ভব।’’ মার্কিন যুক্তরাষ্ট্রের মোয়াবের চেয়ে বড় থার্মোব্যারিক বোমা রয়েছে রাশিয়ার হাতে। যাকে  ‘ফাদার অব অল বম্বস’ (ফোয়াব) বলা হয়। মোয়াবের চেয়ে আকারে ঢের বড় এই বোমা। গ্যাস ব্যবহার করা হয় বলে এই বোমা পড়লে অভিঘাতের সৃষ্টি হয় না। তার বদলে মাশরুমের মতো দেখতে মেঘের সৃষ্টি হয়। তবে চিনা মোয়াব থার্মোব্যারিক নয় বলে দাবি করেছে নরিনকো।
__________________________
প্রতিবেশী বেশ কিছু দেশের ক্ষেত্রে করলেও ভারতের অভ্যন্তরীণ রাজনীতি নিয়ে এখনও সরাসরি নাক গলায়নি বেজিং। যদিও কূটনীতির লোকজন জানাচ্ছেন, নাক না গলালেও বিভিন্ন সংস্থার মাধ্যমে তারা ভারতের আগামী সাধারণ নির্বাচন ও তাকে ঘিরে যাবতীয় ঘটনার উপরে কড়া নজর রেখে চলেছে। মূল আগ্রহ, নরেন্দ্র মোদী আবার প্রধানমন্ত্রী পদে ফিরছেন কি না তা দেখা। কূটনৈতিক সূত্রের খবর, যদি তাঁরা মনে করে মোদী ফের ক্ষমতায় আসতে চলেছেন, তা হলে লোকসভা ভোটের আগেই আগামী ফেব্রুয়ারিতে এক বার নয়াদিল্লি সফরে আসতে পারেন চিনের প্রেসিডেন্ট শি চিনফিং। ফলে এখনও কোনও পাকা সিদ্ধান্ত হয়নি।  চিনা সূত্রে জানা গিয়েছে, শি চিনফিংয়ের সম্ভাব্য সফরটির উদ্দেশ্য মূলত বাণিজ্যিক। ডোকলাম কাণ্ডের পর থেকে ভারতের সঙ্গে সম্পর্কে যে অপেক্ষাকৃত স্থিতিশীলতা এসেছে সেটা ঘরোয়া ভাবে স্বীকার করছে উভয় পক্ষই। বিশেষ করে গত এক বছরে ভারত এক পা বাড়িয়েই কার্যত চিনের সুরে সুর মিলিয়েছে বেশির ভাগ ক্ষেত্রে। দক্ষিণ-পূর্ব এশিয়ার ভূ-রাজনীতিতে চিনের সঙ্গে সংঘাতের পথে হাঁটা যে সম্ভব নয়, সে কথাও ঘরোয়া ভাবে স্বীকার করেছে মোদী সরকার। দু’দেশের মধ্যে প্রথম বার কৌশলগত চুক্তিও হয়েছে।  এমন বন্ধুত্বপূর্ণ সরকারের সঙ্গে  পরবর্তী ইনিংসের জন্য মঞ্চ তৈরি করে রাখতে চায় চিন। যদিও সবটাই নির্ভর করছে পরিবর্তন না ধারাবাহিকতা— ভারতবাসী কোন পথে হাঁটবেন, তার উপরে। সীমান্ত সংঘর্ষ থেকে শুরু করে ভারতীয় সংস্থাগুলির পণ্য রফতানির দাবি, প্রযুক্তির হাতবদলের মতো বিষয়গুলি নিয়ে আলোচনা বকেয়া রয়েছে। আমেরিকার সঙ্গে শুল্কযুদ্ধ যখন চরমে তখন ভারতের তথ্যপ্রযুক্তির বিরাট বাজারে উচ্চ পর্যায়ের প্রযুক্তি রফতানি বাড়ানো বেজিংয়ের পক্ষে গুরুত্বপূর্ণ। ফলে জল মাপছে চিন। পরিস্থিতি বুঝে শি-র সফর নিয়ে সিদ্ধান্ত চূড়ান্ত করবে বেজিং।
__________________________
সোমবার কাঠমান্ডুর আকাশ থেকে ফিরে আসা এয়ার ইন্ডিয়ার বিমান ত্রাণ ও জাতীয় বিপর্যয় মোকাবিলা দলকে নিয়ে মঙ্গলবার সকালেই নেমে পড়েছে কাঠমান্ডুতে। এয়ার ইন্ডিয়া সূত্রে জানা গিয়েছে, এ দিন দুপুরে কলকাতা থেকে নির্ধারিত উড়ানটিও কাঠমান্ডু পৌঁছয়। বুধবার কলকাতা থেকে সংস্থার নির্ধারিত কোনও উড়ান নেই। বিশেষ উড়ান চালানো হবে কি না, তা মঙ্গলবার রাত পর্যন্ত ঠিক হয়নি। বেসরকারি বিমানসংস্থা স্পাইসজেট সূত্রে জানা গিয়েছে, গত তিন দিনে আটকে পড়া ১১০০ যাত্রীকে তারা ভারতে নিয়ে এসেছে। এর মধ্যে স্পেনের ৫০ জন নাগরিকও আছেন। দিল্লি-কাঠমান্ডু রুটে প্রতি দিন গড়ে তিনটি করে বিমান চালাচ্ছে স্পাইস। এই রুটে তাদের ভাড়া নিয়ে যে বিতর্কের সূত্রপাত হয়েছে, সে প্রসঙ্গে সংস্থার তরফে জানানো হয়েছে, এই মূহূর্তে কাঠমান্ডু থেকে দিল্লি আসার ভাড়া ৮ হাজার টাকা ধরা হয়েছে। দিল্লি থেকে যাঁরা নেপালে ত্রাণ নিয়ে বা উদ্ধারকাজে যাচ্ছেন, তাঁদের জন্য ১ টাকায় টিকিট দেওয়া হচ্ছে। টিকিটের জন্য কর অতিরিক্ত দিতে হবে। বিধ্বস্ত নেপালে ত্রাণ ও উদ্ধারকাজে ভারতের ভূমিকার প্রশংসা করল আমেরিকা। নয়াদিল্লিতে নিযুক্ত মার্কিন রাষ্ট্রদূত রিচার্ড বর্মা মঙ্গলবার বলেন, ‘‘সাম্প্রতিক সময়ে ভারত আন্তর্জাতিক নেতৃত্বদানকারী রাষ্ট্রের ভূমিকা পালন করেছে। প্রথমে ইয়েমেনে, পরে নেপালে। আমরা কৃতজ্ঞ, মুগ্ধ এবং অনুপ্রাণিত।’’ ভূকম্প ঘটার পর রেকর্ড সময়ে সাহায্যের হাত বাড়িয়ে নজির গড়েছে বলে দাবি ভারতেরও। এ দিন আফগানিস্তানের প্রেসিডেন্ট আশরাফ ঘানির সঙ্গে প্রধানমন্ত্রী নরেন্দ্র মোদীর বৈঠকেও উঠে এসেছে নেপাল প্রসঙ্গ। আগামী দিনে নেপালবাসীর নতুন জীবন এবং বাসগৃহ গড়ার কাজেও পাশে থাকার আশ্বাস দেন মোদী। টানা তিন দিন ধ্বংসস্তূপের তলায় চাপা পড়েছিলেন। অবশেষে মঙ্গলবার জীবিত অবস্থায় উদ্ধার করা হল কাঠমান্ডুর বাসিন্দা সুনীতা সিতৌলাকে। সুনীতাদের পাঁচতলা বাড়ি ভেঙে পড়েছিল ভূমিকম্পে। স্বামী আর দুই ছেলে বেঁচে গিয়েছিলেন কোনও মতে। কিন্তু ধ্বংসস্তূপে আটকে যান সুনীতা। তাঁর পরিবারের লোকজন ভেবেছিলেন, হয়তো মারাই গিয়েছেন সুনীতা। উদ্ধারের পরে সুনীতা বলেছেন, ‘‘মনে হচ্ছে এক নতুন জগতে এলাম।’’ নেপালে আটক বাঙালিদের উদ্ধার করা নিয়ে মুখ্যমন্ত্রী মমতা বন্দ্যোপাধ্যায় মঙ্গলবার নবান্নে বলেন, ‘‘নেপালে ১০টা বাস পাঠাচ্ছি। রাজ্য থেকে যাঁরা ওখানে আটকে পড়েছেন, ফিরিয়ে আনা হবে। ১০৮ জনের হদিস পেয়েছি। তাঁদের আনার ব্যবস্থা হচ্ছে।’’  আধুনিক স্পাইডারম্যান: ফ্রান্সের মন্টপারনাসি টাওয়ারে উঠে দর্শকদের মনোরঞ্জন করলেন অ্যালিয়ান রবার্ট। এ থেকে সংগৃহীত অর্থ নেপালের ভূমিকম্পগ্রস্তদের জন্য পাঠাবেন তিনি। ছবি: এএফপি।
__________________________
হাতির শাবক এমনিতেই খুব আকর্ষণীয় হয়। খুনসুটি করতেও তাদের জুড়ি মেলা ভার। সম্প্রতি ভাইরাল হওয়া এক ভিডিয়োয় সেই প্রমাণ পাওয়া গেল আবার। সেখানে দেখা যাচ্ছে, একটি হাতি শাবক তার সঙ্গে খেলা করার জন্য সমানে খুঁচিয়ে যাচ্ছে এক যুবককে। তাইল্যান্ডের চিয়াং মায় শহরে রয়েছে হাতিদের নার্সারি। হাতি প্রতিপালনের সেই শিবিরের নাম মা-সা এলিফ্যান্ট ক্যাম্প। ভিডিয়োটি তোলা হয়েছে ওই ক্যাম্পের মধ্যেই। ভিডিয়োতে দেখা যাচ্ছে, শিবিরের একজন কেয়ারটেকার যুবক বাঁশের বেড়ায় আলকাতরার প্রলেপ দিচ্ছে। তাঁর পেছনে দাঁড়িয়ে আছে এক বছরের একটি হাতি শাবক। প্রথমে বেড়ার ফাঁক দিয়ে ওই যুবককে নিজের শুঁড়ে করে ডাকে হাতিটি। কাজে ব্যস্ত থাকায় যুবকটি শুঁড়ে হাত বুলিয়ে ফের কাজে লেগে পড়ল। কিন্তু হস্তি শাবকটিও ছেড়ে দেওয়ার পাত্র নয়। সে এবার বেড়ার উপরে উঠে শুঁড়ে করে ফের জড়িয়ে ধরতে লাগল তাঁকে। যেন আবদার, একটু খেললে কী হয়! গোটা ঘটনাটি ক্যামেরা বন্দি করে ফেসবুকে দিয়েছিলেন খুনসেউক ড্যাঞ্জ নামের এক ব্যক্তি। তার পর থেকেই নেটিজেনদের ভালবাসা উপচে পড়েছে ওই ছোট্ট হস্তি শাবকের উপর।
__________________________
৯৫ বছর নিষিদ্ধ থাকার পর কয়েক মাস আগে আমোদপ্রমোদের জন্য গাঁজা খাওয়াকে বৈধ ঘোষণা করেছে কানাডা সরকার। তাই সে দেশের বিভিন্ন জায়গায় গ্রিনহাউস তৈরি করে গাঁজা চাষ করার প্রবণতা বেড়েছে। কিন্তু চাষের জন্য উপযুক্ত কর্মী নেই সেখানে। অথচ গাঁজা চাষের সম্প্রসারণ ঘটায় প্রচুর কর্মীর চাহিদা রয়েছে। পাঁচ বছর ধরে কানাডায় গাঁজা চাষ জনপ্রিয় হয়েছে। বৈধ ঘোষণা করার পর থেকে সেই চাষে আরও গতি এসেছে। কিন্তু দক্ষ কর্মীর অভাবে কিছুটা হলেও ধাক্কা খাচ্ছে এই চাষ। পাশাপাশি গ্রিন হাউসের প্রচণ্ড গরম কর্মীদের টিকে থাকার পক্ষে অন্তরায় হয়ে দাঁড়াচ্ছে। লেমিংটনের লাইসেন্স প্রাপ্ত একটি কোম্পানি আফরিয়া ইনকর্পোরেটেড গ্রিনহাউসেগাঁজা চাষ করে। সেজন্য ক্যারিবিয়ান দ্বীপ ও গুয়েতেমালা থেকে ৫০ জন কর্মীকে প্রাথমিকভাবে নিয়োগ করেছিল তারা। কিন্তু এক সপ্তাহ পরই আট জন কর্মী কাজ ছেড়ে চলে যান। এ ব্যাপারে ওই কোম্পানির চিফ এগ্‌জিকিউটিভ অফিসার ন্যুফেল্ড কর্মী জানিয়েছেন, ‘‘গরমকালে যখন গরম ও আর্দ্রতা চরমে থাকে তখন গ্রিন হাউসের মধ্যে কাজ করা খুবই কষ্টকর। ঠান্ডা হাওয়া চালিয়ে আমরা গরম কম করার চেষ্টা করি। কিন্তু জুলাই-অগস্টে পরিস্থিতি খুবই কষ্টকর।’’ কানাডার লাইসেন্স প্রাপ্ত গাঁজা চাষ করা কোম্পানিগুলো ২০১৭ অবধি প্রায় আড়াই হাজার কর্মী নিয়োগ করেছিল। কানাডার বিএমও ক্যাপিটাল মার্কেটের পরিসংখ্যান অনুযায়ী, এ বছর অক্টোবরের মাঝামাঝি সময় অবধি প্রায় সাড়ে তিন হাজার লোকের দরকার ছিল। সে দেশের লাইসেন্স প্রাপ্ত সবথেকে বড় কোম্পানি ক্যানোপি গ্রোথ কর্পোরেশনের ১ হাজার ২০০টি চাকরির পদ খালি পড়ে রয়েছে। বর্তমান পরিস্থিতি অনুযায়ী, কানাডার গাঁজা চাষ করা প্রথম আটটি বড় কোম্পানি প্রায় ১ হাজার ৭০০ কর্মীকে নিয়োগ করবে। সে দেশের একটি ওষুধ প্রস্তুতকারক সংস্থা জানাচ্ছে, গাঁজা চাষ বৈধ হওয়ায় আগামী দিনে গাঁজা নিয়ে গবেষণা, নিষ্কাষণ ও ওইজাত দ্রব্য তৈরির জন্য প্রচুর লোক নিয়োগ করতে হবে। গাঁজা চাষ এবংসেই সম্পর্কিত শিল্পের বিস্তার আগামী এক বছরে প্রায় ১ লক্ষ ২৫ হাজার লোককে চাকরির ব্যবস্থা করবে।
__________________________
‘গিভ পিস আ চান্স’! গাজার এক তনয়ার কলমে জন লেননের বিখ্যাত এই গান স্লোগান হয়েছে। পড়শি দেশের আগুনের গোলায় নিজের শহরটাকে ছিন্নভিন্ন হয়ে যেতে দেখেছে ১৬ বছরের ফারহা বেকার। জানলায় বসে তার শহরের মৃত্যু দেখতে দেখতেই ফারহা ঠিক করেছিল, তার চোখ দিয়ে বিশ্বের প্রতিটি মানুষকে দেখাবে এই যুদ্ধ। বোঝাবে অস্ত্রহীনের অসহায়তা। দেখাবে, সারি দিয়ে রাখা শিশুদের রক্তাক্ত মৃতদেহ! কথা রেখেছে ফারহা। গত কয়েক দিন ধরে টুইটার অ্যাকাউন্টে যুদ্ধের ডায়েরি লিখছে সে। গত ১ অগস্ট তার টুইট, “অ্যাম্বুল্যান্সের শব্দ আর বোমাবর্ষণের সাইরেন কখন, কী ভাবে যে এক হয়ে যাচ্ছে কিছুতেই বুঝে উঠতে পারছি না।” ফারহার এই উদ্যোগে তার পাশে দাঁড়িয়েছে তামাম বিশ্বের মানুষ। তার যুদ্ধের ডায়েরির পাঠক সংখ্যা ৮০০ থেকে এক লাফে বেড়ে দাঁড়িয়েছে ১ লক্ষ ৬৬ হাজার। ১৬ বছরের কিশোরীকে টুইটারে সংঘর্ষ শেষের আশ্বাসও দিচ্ছেন অনেকে। কেউ আবার বলছেন, সাবধানে থাকতে। তবে ফারহার আফশোস একটাই শান্তিকে কেউ সুযোগই দিচ্ছে না!  যদিও আজ মিশরের প্রস্তাব মেনে  ক্ষণিকের শান্তি ফিরেছে গাজায়। দীর্ঘ টালবাহানার পর আজ সকাল থেকে গাজায় কার্যকর হল মিশরের প্রস্তাবিত ৭২ ঘণ্টার সংঘর্ষ-বিরতি। আপাতত তিন দিনের জন্য ধ্বংস শহরে বন্ধ হল বিস্ফোরণের শব্দ। বিরতি ঘোষণার পরেও গাজার রাস্তাঘাট আজও কার্যত ফাঁকাই ছিল। দোকানপাটও বিশেষ খোলেনি। রাফার একটি ত্রাণশিবিরে আশ্রয় নেওয়া হামিদ আলজেই বলেন, “শান্তিতে আমাদের বিশ্বাস হারিয়ে গিয়েছে। ভরসা নেই, কখন যে আবার বোমা-গুলি চলতে শুরু করবে কেউ তা বলতে পারে না। বিশ্বাস করতে পারছি না, তিন দিন শহরে বোমা পড়বে না!” তবে বিরতির ঘোষণা শুনেই ত্রাণশিবির থেকে বেরিয়ে পড়েছেন ৫৮ বছরের হাকিমত আট্টা। তাঁর বাবার তৈরি করা বাড়িটা এখন কী অবস্থায় আছে এক বার গিয়ে চোখের দেখা দেখে আসতে চান তিনি। যদি বাড়ির আশপাশে গিয়ে পরিচিত কারও সঙ্গে দেখা হয়ে যাওয়ার লোভটাও ঝেড়ে ফেলতে পারছেন না। ত্রাণশিবিরের সামনে দাঁড়িয়ে তিনি বলেন, “কাল সকালে বেঁচে থাকব কি না জানি না। আমার বাড়ি, আমার পরিজনেরা সবাইকে এক বার শেষ দেখা দেখতে চাই।” গাজা সমস্যার স্থায়ী সমাধান খুঁজতে আজ কায়রো পৌঁছেছেন ইজরায়েল এবং প্যালেস্তাইনের প্রতিনিধিরা। আরব লিগের সদস্য এবং মিশর প্রশাসনের মধ্যস্থতায় বৈঠকে বসার কথা তাদের। দু’দেশের অনড় অবস্থান ভেঙে মধ্যপন্থা বের করার এই প্রচেষ্টাকে সাধুবাদ জানিয়েছেন রাষ্ট্রপুঞ্জের মহাসচিব বান কি মুন। তবে হামাসের নির্বাসিত প্রধান খালেদ মেশাল আজও সাফ জানিয়ে দিয়েছেন, গাজা সীমান্ত থেকে সেনা সরানোর শর্ত না মানলে পিছু হটবে না এই জঙ্গিগোষ্ঠী।
__________________________
ফ্রান্সের একটি সৈকতে এক মহিলাকে ঘিরে ধরে বুর্কিনি (পুরো শরীর ও মাথা ঢাকা সাঁতারের পোশাক) খুলিয়ে দিল চার পুলিশ। সমু্দ্রসৈকতে জঙ্গি হানা রুখতে সম্প্রতি বুর্কিনির ওপর নিষেধাজ্ঞা জারি করেছে ফ্রান্স। মহিলাকে জরিমানাও করা হয়।
__________________________
ইরাকে নিখোঁজ ৩৯ জন ভারতীয় নিরাপদেই রয়েছেন। রবিবার প্যালেস্তাইন সফরররত ভারতীয় বিদেশমন্ত্রী সুষমা স্বরাজকে এমনটাই জানাল প্যালেস্তাইন। যদিও মসুলের ওই ভারতীয়দের নিরাপদে থাকা নিয়ে প্রত্যক্ষ কোনও তথ্য-প্রমাণ পেশ করতে পারেনি সে দেশের প্রশাসন। রাষ্ট্রপতি প্রণব মুখোপাধ্যায়ের প্যালেস্তাইন সফরের সময় সে দেশের প্রেসিডেন্ট মাহমুদ আব্বাসও ওই ভারতীয়দের নিরাপত্তার নিয়ে তাঁকে আশ্বস্ত করেন।
__________________________
 গত ২৪ ঘণ্টায় ফিলিপিন্সে মাদক-পাচার বিরোধী অভিযানে পুলিশের সঙ্গে সংঘর্ষে ৩২ জন দুষ্কৃতীর মৃত্যু হয়েছে। পুলিশ সূত্রের খবর, সাম্প্রতিক অতীতে এত বড় অভিযান এবং ‘সাফল্যে’র উদাহরণ নেই বললেই চলে। সোমবার রাত থেকে মঙ্গলবার সন্ধে পর্যন্ত বুলকান প্রদেশে এই অভিযান চালায় পুলিশ। শহরের রাস্তা থেকে অলি-গলি— ব্যাপক ধরপাকড় চলে। ড্রাগ পাচারে জড়িত সন্দেহে শতাধিক লোককে গ্রেফতার করা হয়। আটক করা হয় প্রচুর আগ্নেয়াস্ত্র, মাদকও। এই অভিযানের কথা স্বীকার করে বুধবারই প্রেসিডেন্ট রডরিগো দুতের্তে বলেন, ‘‘বুলকান প্রদেশে পুলিশি অভিযানে ৩২ জন দুষ্কৃতীর মৃত্যু হয়েছে। খবরটা ভালই।’’ তবে দুতের্তে যাই বলুন না কেন তাঁর ড্রাগ-বিরোধী অভিযানে নিহতের সংখ্যা ক্রমশ বাড়তে থাকায় মানবাধিকার কর্মীদের কপালে ভাঁজ আরও গভীর হচ্ছে। আন্তর্জাতিক স্তরে প্রশ্ন উঠছে, মানবাধিকার লঙ্ঘন করে এ ভাবে পুলিশি অভিযান চালানোর যৌক্তিকতা নিয়েও। ক্ষমতায় আসার পর গত বছর জুনে প্রেসিডেন্ট দুতের্তে ঘোষণা করেছিলেন ফিলিপিন্সকে মাদক-পাচার মুক্ত করার। তার পর থেকে এখনও পর্যন্ত দেশ জুড়ে অন্তত ৬০টি পুলিশ অভিযানে হাজারের বেশি পাচারকারীর মৃত্যু হয়েছে। মঙ্গলবারের ঘটনার পরে, বিরোধীদের অভিযোগ, অভিযানের নামে স্বেচ্ছাচার চালাচ্ছে দুতের্তে প্রশাসন। আন্তর্জাতিক অপরাধদমন আদালতে দুতের্তের বিরুদ্ধে মানবাধিকার লঙ্ঘনের অভিযোগ এনেছে বিরোধী দলগুলি। তাঁদের দাবি, ‘‘ভুয়ো সংঘর্ষে লোক খুন করছে দুতের্তের পুলিশ। সন্দেহ হলেই গুলি চালাচ্ছে তারা। নিহতদের দোষী প্রমাণ করতে চুপিসারে পাশে আগ্নেয়াস্ত্র বা মাদক রেখে আসতেও পিছপা হচ্ছে না বাহিনী।’’ এ হেন নালিশে অবশ্য একটুও না দমে প্রেসিডেন্ট পাল্টা হুঙ্কার দিয়েছেন, ‘‘পাচারকারীদের হাত থেকে ফিলিপিন্সকে বাঁচাতে জেলে যেতেও রাজি আছি। প্রয়োজনে রোজ ৩২ জন দুষ্কৃতীকে খতম করতে হবে। তাতে যদি দেশে অপরাধের সংখ্যা খানিকটা কমানো যায়!’’
__________________________
রাত তখন ৩টে। ফাঁকা পড়ে রয়েছে গোটা স্কুল বিল্ডিং। কেউ কোত্থাও নেই। কিন্তু নিরাপত্তার খাতিরে চালু রয়েছে স্কুলের সিসিটিভি ক্যামেরাগুলি। আর তাতেই ধরা পড়ল এমন কিছু যা দেখার পর তার ব্যাখ্যা দেওয়ার ভাষা খুঁজে পাচ্ছে না স্কুল কর্তৃপক্ষ। স্কুলের লকার রুমের সিসিটিভি ক্যামেরায় ধরা পড়েছে, করিডোরের দরজা আপনা থেকেই খুলে গিয়ে তার পর মুহূর্তেই আবার সেটা বন্ধ হয়ে গেল। এর পরই একটি লকার দুলতে শুরু করল। দেখে মনে হতে পারে কেউ যেন সেটাকে ধরে ঠেলে ফেলে দেওয়ার চেষ্টা করছে। লকারের দোলা বন্ধ হতেই পাশের একটি লকারের শাটার খুলে গেল। এর পরই খোলা লকার থেকে ছড়িয়ে পড়ল বেশ কিছু কাগজপত্র। মাত্র দেড় মিনিটের এই ভিডিওয় ধরা পড়েছে অদ্ভুত সব ভূতুরে কাণ্ড যা এখন রীতিমতো ভাইরাল নেট দুনিয়ায়। ১ অক্টোবর ঘটনাটি ঘটেছে আয়ারল্যান্ডের কর্ক-এর ডিয়ারপার্ক সিবিএস স্কুলে। ১৮২৮ সালে প্রতিষ্ঠিত এই স্কুলটি কর্কের সবচেয়ে প্রাচীন স্কুল। ভিডিওটি সম্প্রতি স্কুলের ফেসবুক পেজ আর ইউটিউব চ্যানেলে পোস্ট করেছে খোদ স্কুল কর্তৃপক্ষ। আর কয়েক দিনের মধ্যেই হলোউইন উত্সবে মাতবে গোটা আয়ারল্যান্ড। তার আগেই এমন একটা ভিডিও শেয়ার করায় অনেকে এই ভিডিওটিকে হলোউইন প্রেজেন্টেশন বলেও মনে করছেন।
__________________________
লম্বায় প্রায় ৩২ ফুট। ওজন প্রায় চার হাজার কিলোগ্রাম। মাঝ সমুদ্রে নয়, ব্রাজিলের রিও ডি জেনেইরোর সৈকতে দেখা মিলল এমনই এক বিশাল তিমির। সম্ভবত ঢেউয়ের তোড়ে দিক ভুল করে সৈকতে আটকে পড়ে সে। প্রায় এক দিন আটকে থাকার পর স্থানীয়দের চেষ্টায় অক্ষত অবস্থায় সমুদ্রে ফিরে গিয়েছে তিমিটি। স্থানীয় সূত্রে খবর, গত সপ্তাহে রিও ডি জেনেইরোর সৈকতে আটকে পড়ে বিশাল এই তিমিটি। বিপুল ওজনের ফলে এটিকে সমুদ্রে ফেরত পাঠাতে বেশ খানিকটা সময় লেগে যায়। খবর ছড়িয়ে পড়তেই তিমি দেখার জন্য প্রায় শ’খানেক মানুষ ভিড় জমান সেখানে। ঘটনাস্থলে উপস্থিত পর্যটকরা ব্যস্ত হয়ে পড়েন ছবি তুলতে। প্রায় ২৪ ঘণ্টা ধরে বিশাল আকৃতির ওই তিমিটি রিওর সমুদ্র সৈকতে আটকে ছিল। শেষ পর্যন্ত স্থানীয় বাসিন্দাদের উদ্যোগে ঘণ্টা খানেকের চেষ্টায় তিমিটিকে সমুদ্রে ফেরানো সম্ভব হয়। এক প্রত্যক্ষদর্শীর তোলা তিমি উদ্ধারের সেই ভিডিও এখন ছড়িয়ে পড়েছে সোশ্যাল মিডিয়ায়। দেখে নেওয়া যাক সেই ভিডিওটি।
__________________________
প্রথমে ছিল যৌথ উচ্ছ্বাস। কূটনৈতিক যুদ্ধে ভারতকে হারিয়ে দেওয়ার তৃপ্তি। সেই উচ্ছ্বাস, তৃপ্তি এ বার বদলে যাচ্ছে হতাশায়। যে অস্ত্রে ভারতকে ঘায়েল করা হয়ছে, সেই অস্ত্র এ বার ব্যুমেরাং হয়ে ফিরতে চলেছে চিনের দিকেই। বিষয়টি স্পষ্ট হতেই অস্বস্তিতে বেজিং। ফলে চিনের সরকারি সংবাদমাধ্যমে এখন তীব্র শ্লেষ ভারতের প্রতি। ভারতকে ‘আত্মতৃপ্ত’ এবং ‘নষ্ট’ দেশ হিসেবে গালিগালাজ করা হল চিনা কাগজ গ্লোবাল টাইমসে। ভারতকে পরমাণু সরবরাহকারী গোষ্ঠী বা এনএসজি-র সদস্য হতে দেয়নি চিন। অধিকাংশ সদস্য দেশ রাজি থাকলেও, চিনের তীব্র আপত্তিতে ভারতের অন্তর্ভুক্তি আটকে যায়। এতে শুধু চিন নয়, পাকিস্তানও যথেষ্ট উচ্ছ্বসিত। ভারতের এনএসজি-ভুক্তি আটকাতে চিনের দ্বারস্থ হয়েছিল পাকিস্তান। আর পাকিস্তানকে হাতিয়ার বানিয়ে ভারতকে রুখেছে চিন। পাকিস্তানকে দিয়ে তড়িঘড়ি এনএসজি সদস্যপদ পাওয়ার আবেদন জমা দেওয়া হয়েছিল। সেই আবেদন তুলে ধরে চিন এনএসজি বৈঠকে দাবি করে, এনপিটি সই না করা সত্ত্বেও ভারত যদি এনএসজিতে ঢুকতে পারে, তা হলে পাকিস্তানকেও এনএসজিতে ঠাঁই দিতে হবে। ভারতের আবেদন শেষ পর্যন্ত খারিজ হয়ে যায়নি। কিন্তু, চিনের বাধায় ভারতের অন্তর্ভুক্তি আটকে গিয়েছে। এতে ইসলামাবাদেও উচ্ছ্বাস প্রবল। পাক প্রধানমন্ত্রীর বিদেশনীতি সংক্রান্ত উপদেষ্টা সরতাজ আজিজ পাকিস্তানের সংসদে বিবৃতি দিয়ে জানিয়েছেন, পাকিস্তান সাফল্যের সঙ্গে এনএসজিতে ভারতের অন্তর্ভুক্তি আটকে দিয়েছে। চিন-পাকিস্তানের এই যৌথ প্রয়াস যে কয়েক দিনের মধ্যেই ব্যুমেরাং হয়ে ফিরেছে। গোটা বিশ্বে পরমাণু অস্ত্রশস্ত্র এবং অত্যাধুনিক সামরিক প্রযুক্তির বাণিজ্য নিয়ন্ত্রণ করে যে সংস্থা, সেই এমটিসিআর-এর পূর্ণাঙ্গ সদস্য হয়েছে ভারত। এই সংস্থার সদস্য হওয়ার চেষ্টা চিন বহু দিন ধরেই করছিল। কিন্তু চিনের সে আবেদন ইতিমধ্যেই এক বার খারিজ হয়েছে। এ বার ভারত এমটিসিআর-এর সদস্য হয়ে যাওয়ায় ওই সংগঠনে চিনের অন্তর্ভুক্তি আরও কঠিন হল। চিন যত দিন এনএসজিতে ভারতের অন্তর্ভুক্তির বিরোধিতা করবে, ভারতও তত দিন এমটিসিআর-এ চিনকে ঢুকতে দেবে না। এমন জল্পনা শুরু হয়ে গিয়েছে আন্তর্জাতিক মহলে। পাকিস্তানের সরকার বিষয়টি নিয়ে প্রকাশ্যে কোনও মন্তব্য করেনি। কিন্তু চিনের হতাশা গোপন থাকেন। চিনের কমিউনিস্ট পার্টি তথা সরকার নিয়ন্ত্রিত সংবাদপত্র গ্লোবাল টাইমসের সম্পাদকীয় প্রতিবেদনে কঠোর ভাষায় ভারতের সমালোচনা করা হয়েছে। মঙ্গলবার প্রকাশিত ওই প্রতিবেদনে লেখা হয়েছে, ‘‘সাম্প্রতিক বছরগুলিতে দেখা যাচ্ছে, পশ্চিমী দুনিয়া ভারতকে প্রচুর থাম্বস্‌ আপ দিচ্ছে, কিন্তু চিনের জন্য থাম্বস্‌ ডাউন। ভারতকে তারা নষ্ট করে দিয়েছে। যদিও ওই দক্ষিণ এশীয় দেশটির জিডিপি চিনের জিডিপির মাত্র ২০ শতাংশ, তবু পশ্চিমীদের চোখে ভারত সোনার টুকরো ছেলে।’’ কূটনীতিকরা বলছেন, এই সম্পাদকীয় প্রতিবেদনে স্পষ্ট, এমটিসিআর-এ ভারতের অন্তর্ভুক্তি হওয়ায় চিন প্রবল হতাশ। ভারতের এনএসজি-ভুক্তি মেনে না নেওয়া পর্যন্ত এমটিসিআর-এ নিজেদের প্রবেশের কোনও আশা যে আর রইল না, তা বেজিং ভালই বুঝতে পারছে। তাই কমিউনিস্ট পার্টি তথা সরকার নিয়ন্ত্রিত কাগজের সম্পাদকীয়তে ভারত সম্পর্কে এত কঠোর ভাষা প্রয়োগ করা হয়েছে। চিনা খবরের কাগজে আরও লেখা হয়েছে, ‘‘আন্তর্জাতিক মহল ভারতকে যে ভাবে তোষণ করে, তাতে নিজেদের বিদেশনীতি নিয়ে ভারত একটু বেশিই আত্মতৃপ্ত হয়ে পড়েছে।’’ আন্তর্জাতিক সম্পর্ক বিশারদরা কিন্তু চিনের এই প্রতিক্রিয়ায় কিছুটা আশ্চর্য। ভারতের সঙ্গে পশ্চিমী দুনিয়ার সুসম্পর্ক নিয়ে চিনের উদ্বেগ থাকা স্বাভাবিক। কিন্তু চিনা কাগজে যে ভাষায় ভারতের সমালোচনা করা হয়েছে, এই মুহূর্তে সত্যিই তার কোনও প্রাসঙ্গিকতা নেই বলে বিশেষজ্ঞরা মনে করছেন। চিনের সঙ্গে ভারতের দ্বিপাক্ষিক সম্পর্ক এই মুহূর্তে খুব মধুর নয় ঠিকই। কিন্তু ভারত এমটিসিআর-এর সদস্য হয়ে যাওয়ার পরই চিনা সংবাদমাধ্যম যে ভাবে ভারতের তীব্র নিন্দা করল, তা হতাশারই প্রতিফলন। বলছেন আন্তর্জাতিক সম্পর্ক বিশারদরা।
__________________________
প্রতিদিনের মতো সমুদ্রে মাছ ধরতে গিয়েছিলেন তিনি। জাল ফেলার তোড়জো়ড় শুরু করছিলেন সবে। এমন সময় আচমকা একটা বিশাল হাঙর লাফ দিয়ে উঠে পড়ল তাঁর ট্রেলারে। টাল সামলে ওঠার আগেই হাঙরটা কামড় বসিয়ে দিল ব্রায়ান কোরিয়ার নামে ওই মত্স্যজীবীর হাতে। কড়াতের মতো ধারালো দাঁতের চাপে হাত প্রায় কেটে বাদ যাওয়ার জোগাড়। হাঙরের দাপাদাপিতে মাঝ সমুদ্রে তখন টালমাটাল অবস্থা ট্রেলারের। ওই অবস্থাতেই কোনও রকমে রেডিও মেসেজ পাঠিয়ে বিপদ বার্তা দেন ওই মৎস্যজীবী। মৎস্যজীবীর বিপদ বার্তা পেয়ে মেরিন রেসকিউ টিম দ্রুত পৌঁছে যায়। কিন্তু যতক্ষণে তাঁরা ঘটনাস্থলে পৌঁছন ততক্ষণে হাঙরের হামলায় রক্তাক্ত অবস্থায় জলে পড়ে গিয়েছেন ব্রায়ান। উল্টে গিয়েছে ট্রেলারও। ঘটনাটি ঘটেছে ক্যালিফোর্নিয়ার মন্টেরি বে-তে। জানা গিয়েছে প্রায় ১৬ ফুট লম্বা হাঙরটির ওজন প্রায় ২০০ কেজি। মেরিন রেসকিউ টিমের ধারণা, হামলাকারী একটি গ্রেট হোয়াইট শার্ক। উদ্ধারকারী দলেরই এক জন সম্প্রতি শেয়ার করেছেন মাস দুয়েক আগের সেই ভিডিও।
__________________________
আমেরিকায় আবারও আক্রান্ত এক ভারতীয়। এ বার ক্যালিফোর্নিয়ায় দুষ্কৃতীর ছোড়া গুলিতে গুরুতর জখম হয়ে হাসপাতালে ভর্তি তেলঙ্গানার ছাত্র মুবিন আহমেদ। অবস্থা আশঙ্কাজনক। গত শনিবার সন্ধেয় ঘটনাটি ঘটেছে ক্যালিফোর্নিয়ার একটি দোকানে। তেলঙ্গানার সঙ্গরেড্ডির বাসিন্দা মুবিন মাস্টার্স করতে ক্যালিফোর্নিয়া যান ২০১৫ সালে। ক্যালিফোর্নিয়া বিশ্ববিদ্যালয়ে পড়ার পাশাপাশি একটি দোকানে আংশিক সময়ের কাজও করেন তিনি। গত শনিবার সন্ধ্যায় ওই দোকানেই কাজ করছিলেন মুবিন। সেই সময় অজ্ঞাতপরিচয় আততায়ী তাঁর উপর গুলি চালিয়ে পালায় বলে জানিয়েছে পুলিশ। তবে কী কারণে এই হামলা, বা মুবিনই ব্যক্তিগত ভাবে আক্রমণকারীর লক্ষ্য ছিল কি না, তা নিয়ে এখনও ধোঁয়াশা রয়েছে। ঘটনার তদন্ত শুরু করেছে পুলিশ। মুবিন গুলিবিদ্ধ হওয়ার পর দিন সেই দুঃসংবাদ আসে তাঁর তেলঙ্গানার বাড়িতে। বিদেশে পড়তে যাওয়া ছেলের এই গুরুতর খবরে স্বাভাবিক ভাবেই ভেঙে পড়েছেন তাঁর বাবা, মা। চরম উদ্বেগ নিয়ে এখন শুধু একটাই প্রার্থনা তাঁদের, বেঁচে ফিরে আসুক ছেলেটা। যত তাড়াতাড়ি সম্ভব এখন ছেলের কাছে পৌঁছতে চান তাঁরা। মুবিনের বাবা মুজিব আহমেদের কথায়, ''হাসপাতাল থেকে জানিয়েছে মুবিন এখন আইসিইউতে। ওর জ্ঞান নেই। অবস্থা খুবই খারাপ। আমরা ওর কাছে যেতে চাই। তাই ভিসার জন্য আবেদন করব।'' কেন্দ্রীয় বিদেশমন্ত্রী সুষমা স্বরাজের কাছেও সাহায্যের আবেদন করা হয়েছে বলে জানিয়েছেন তিনি। সাম্প্রতিক সময়ে বেশ কয়েকবার ভারতীয়দের উপর হামলার ঘটনা ঘটল আমেরিকায়। মে মাসে ঠিক এই ভাবেই মিসিগানের একটি গাড়ি পার্কিং এলাকায় আমেরিকা নিবাসী ভারতীয় বংশোদ্ভূত চিকিৎসকে রমেশ কুমারকে গুলি করে পালায় কয়েক জন আততায়ী। গাড়ির মধ্যে থেকে বছর বত্রিশের রমেশের মৃতদেহ উদ্ধার করে পুলিশ। এপ্রিলের প্রথমে টেনেসির একটি মোটেলে খুন করা হয় আর এক ভারতীয়কে। কানসাসের ওলেথের একটি বারে বর্ণ-বৈষম্যের শিকার হয়ে প্রাণ হারান বছর বত্রিশের ভারতীয় ইঞ্জিনিয়ার শ্রীনিবাস কুচিভোটলা।
__________________________
বুধবারই সান বার্নার্দিনোর হামলার পর মার্কিন প্রেসিডেন্ট বারাক ওবামা সন্দেহ করেছিলেন এই হামলার পিছনে সন্ত্রাসবাদীদের হাত থাকতে পারে। ঘটনার দু’দিনের মধ্যেই ক্যালিফোর্নিয়ার বন্দুকবাজের হামলার ঘটনায় সন্ত্রাসবাদী যোগের প্রমাণ মিলল। এক ফেসবুক পোস্টে জঙ্গি সংগঠন আইএস প্রতি নিজের অঙ্গীকারবদ্ধতার কথা জানিয়েছে হামলার অন্যতম চক্রী তাশফিন মালিক। আইএস নেতা আবু-বকর-আল-বাগদাদির প্রতি ফেসবুকে বার্তা দিয়েছে তাশফিন। গোয়েন্দারা জানিয়েছেন, স্বনামে নয় অন্য একটি অ্যাকাউন্ট থেকে এই পোস্টটি করে তাশফিন। হামলা চালানোর আগে ফেসবুক পোস্টটি করে সে। কিছু ক্ষণ পরেই অবশ্য পোস্টটি মুছে দেয় সে। তবে কী করে বেনামী অ্যাকাউন্টের হদিশ পাওয়া গেল তা অবশ্য খোলসা করে কিছুই জানাননি তারা। প্রাথমিক তদন্তে গোয়েন্দাদের অনুমান, নিজে থেকেই হয়ত তাশফিন এবং তার  স্বামী ফারুক জঙ্গি ভাবধারায় উদ্বুদ্ধ হয়েছিল। কেউ তাদেরকে এই হামলা চালাতে মগজধোলাই করেনি বলেই অনুমান পুলিশের। বুধবারের হামলায় ১৪ জনের মৃত্যু হয়েছে। আহত হন ২১ জন।  ৭৫ রাউন্ডেরও বেশি গুলি চালায় বন্দুকবাজরা। একটা কালো বড় গাড়ি চেপে পালাতে যায় তারা। কিন্তু তাড়া করে ধরে ফেলে পুলিশ। ফারুকদের সঙ্গে পুলিশের বেশ কিছু ক্ষণ গুলির লড়াই হয়। পুলিশের গুলিতে মারা যায় ফারুক (২৮) এবং তার স্ত্রী তাশফিন মালিক (২৭)। ফারুকদের গাড়ি থেকে উদ্ধার হয় তিন ধরনের বিস্ফোরক। তার মধ্যে আছে খেলনা গাড়ি আর রিমোটও। তাদের বাড়ি থেকেও উদ্ধার হয় প্রচুর বিস্ফোরক ও গোলাগুলি। ফারুকদের কাছে চারটি অত্যাধুনিক আগ্নেয়াস্ত্র ছিল। তার মধ্যে দু’টির বৈধ লাইসেন্স থাকলেও অন্য দু’টির ছিল না বলে পুলিশ জানিয়েছে। জানা গিয়েছে, তাশফিন জন্মসূত্রে মার্কিন নাগরিক হলেও সে পাকিস্তানি বংশোদ্ভূত। ফারুকের সঙ্গে তার অনলাইনে আলাপ হয়েছিল। সৌদি আরবে তাদের বিয়ে হয়।
__________________________
রাজপ্রাসাদেই নাকি ভূত-দর্শন হয়েছে তাঁর। নাহ! ভূত-ভবিষ্যত গুলিয়ে ফেলেননি। যথেষ্ট সচেতনভাবেই ভূতের সঙ্গে তাঁর দিন কাটানোর কথা বলেছেন সুইডেনের রানি সিলভিয়া। একটা দু’টো নয়, বেশ কিছু বন্ধু ভূতের সঙ্গেই নাকি তাঁর রোজকার বসবাস, এমনটাই বললেন খোদ রানি। শুধু তাই নয়, এই ভূতেদের ‘খুবই ভাল ভূত’ বলেও সম্বোধন করলেন সিলভিয়া। কিন্তু হঠাৎ ভূতেদের নিয়ে এত মাথা ব্যথা কেন রানির? সম্প্রতি সুইডেনের রাজভবন ড্রটনিংহম প্রাসাদের উপরে একটি তথ্যচিত্র নির্মিত হচ্ছে। সুইডেনের রাজধানী স্টকহমের কাছে লভন দ্বীপে ষোড়শ শতকে নির্মিত হয়েছিল এই প্রাসাদ। এই প্রাসাদেই রাজপরিবারের অন্যান্য সদস্যদের সঙ্গে থাকেন রানি সিলভিয়া ও তাঁর স্বামী ষোড়শ কার্ল গুস্তাফ। ড্রটনিংহম প্যালেসের উপর নির্মিত তথ্যচিত্রটি শুটিংয়ের সময়ই একটি সাক্ষাৎকারে সিলভিয়া বলেন, ‘‘এই প্রাসাদে অনেক খুদে বন্ধু আছে। এটা খুবই উত্তেজনার বিষয়। তবে এতে ভয়ের কিছু নেই।’’ ৭৩ বছরের রানি জানান, ওই প্রাসাদে থাকলে নাকি অনুভব করা যায় যে সেখানে কেউ একা নন। তবে সেখানকার ভূতেদের ‘বন্ধুসুলভ’ বলেও মন্তব্য করেন তিনি। রানি সিলভিয়া একা নন। রাজা কার্ল গুস্তাফের বোন প্রিন্সেস ক্রিস্টিনাও রানির বক্তব্যকে সমর্থন করেছেন। ক্রিস্টিনা বলেন, ‘‘প্রাসাদের মধ্যে অনেক শক্তির উপস্থিতি অনুভব করা যায়।’’ ড্রটনিংহম প্রাসাদ সারা বছরই দর্শনার্থীদের জন্য খোলা থাকে। তবে যে অংশটায় রাজপরিবারের সদস্যরা থাকেন, সেই অংশটিতে সাধারণ মানুষের প্রবেশাধিকার নেই। তা হলে কি রাজাবাড়ির ‘রাজকীয়’ ভূতেরা রাজা-রানির সঙ্গে প্যালেসের ওই অংশটিতেই থাকেন? উত্তর পেতে চাইলে যেতে হবে ড্রটনিংহম-এ।
__________________________
নিজেকে সুন্দর দেখতে কে না ভালবাসে। সুন্দর হওয়ার আশায় অনেকেই কৃত্রিম সৌন্দর্যায়ন পণ্যের উপর নির্ভরশীল। কিন্তু কৃত্রিম সেই সব পণ্যের পার্শ্বপ্রতিক্রিয়া আছে। তাই সেগুলি ব্যবহারের ঝুঁকি থেকেই যায়। সম্প্রতি ‘বোটক্স থেরাপি’ করাতে গিয়ে ব্রিটেনের এক মহিলার ঠোঁট ফুলে ঢোল। সেই মহিলার ভাইরাল হওয়া ছবি বিশ্বের দরবারে তুলে ধরেছে কৃত্রিম সৌন্দর্যায়ন পণ্যের ক্ষতিকর দিকটি। ইংল্যান্ডের লেস্টার সিটির বাসিন্দা র‌্যাচেল ন্যাপিয়ের সম্প্রতি ফেসবুকে একটি পোস্ট করেন। সেই পোস্টে বোটক্স থেরাপির পাশ্বপ্রতিক্রিয়ায় তাঁর ঠোঁটের কী ভয়ানক অবস্থা হয়েছে সে কথাই তুলে ধরেছেন তিনি। কৃত্রিম সৌন্দর্যায়ন পণ্যের ভুক্তভোগী হয়ে অন্যদের তা ব্যবহার না করারও পরামর্শ দিয়েছেন তিনি। একটি বিউটিফিকেশন ক্লিনিকে গিয়ে নিজের ঠোঁটে থাকা ওই মাংসপিণ্ডকে সমান করতে আশ্রয় নিয়েছিলেন বোটক্স থেরাপির। সেজন্য তাঁর কপালে দেওয়া হয় ইনজেকশন। বলা হয় এতেই তাঁর ঠোঁটে থাকা অতিরিক্ত মাংসপিন্ডের সমস্যা ঠিক হয়ে যাবে। তাঁর বন্ধু বিউটিশিয়ানকে বিশ্বাস করে ওই থেরাপির আশ্রয় নিয়েছিলেন। Rachael Knappier’s lips tripled in size after she got fillers from a beautician at a botox party.  She’s now warning others about the dangers of getting cosmetic treatments from non-medical professionals.  Read about Rachael’s story in full: https://t.co/9JrKEKnTBi pic.twitter.com/QLzIXarLVq কিন্তু ইনজেকশন নিয়ে বাড়ি ফেরার পরই শুরু হয় যন্ত্রণা। সেই সঙ্গে ফুলতে শুরু করে তাঁর ঠোট। এরপর তাঁর ঠোঁট ফুলে প্রায় বেলুনের আকার নেয়। তখন সেই বিউটিশান বন্ধুকে ফোন করলে সে বরফ লাগানোর পরামর্শ দেয়। কিন্তু যন্ত্রণা না কমায় বাধ্য হয়ে তিনি হাসপাতালে যান। এরপর তিনি একটি পিটিশনও ফাইল করেছেন তিনি। যে সমস্ত বিউটি ক্লিনিকে ডাক্তার ব্যতীত অন্যরা ইনজেকশন দেয় তাদের বিরুদ্ধে উপযুক্ত ব্যবস্থা নেওয়ার জন্য ব্রিটেনের পার্লামেন্টের কাছে পিটিশনের মাধ্যমে আবেদন জানিয়েছেন তিনি। প্রচুর মানুষ তাঁর আবেদনে সাড়া দিয়ে সইও করেছেন ওই পিটিশনে।
__________________________
ফাঁকা হুমকি নয়, সত্যিই মাটির নীচে পরীক্ষামূলক ভাবে হাইড্রোজেন বোমা বিস্ফোরণ ঘটিয়েছে দেশ। আর তা এতটাই শক্তিশালী যে গোটা আমেরিকাকে মানচিত্র থেকে নিশ্চিহ্ন করে দিতে পারে। রাষ্ট্রপুঞ্জে এমনটাই দাবি করল উত্তর কোরিয়ার প্রতিনিধিদল। গত ৬ জানুয়ারি স্থানীয় সময় সকাল ১০টা নাগাদ কেঁপে ওঠে দেশের উত্তর-পূর্ব উপকূলের পুঙ্গাই-রি শহর। সাড়ে পাঁচ ঘণ্টা পরে সরকারি টিভি চ্যানেলে ঘোষণা করা হয়, হাইড্রোজেন বোমার পরীক্ষামূলক বিস্ফোরণ সফল হয়েছে। এ-ও জানানো হয়, জাতে হাইড্রোজেন বোমা হলেও তা তুলনায় কম শক্তিশালী। বলা যায়, ‘ছোট সংস্করণ’। কিন্তু তাতেও প্রশ্ন ওঠে, আদৌ হাইড্রোজেন বোমা তো! নাকি স্রেফ ফাঁকা হুমকি দিচ্ছে উত্তর কোরিয়া! কারণও আছে। বিজ্ঞানীদের হিসেবমাফিক পরমাণু বোমার তুলনায় হাজার গুণ শক্তিশালী হাইড্রোজেন বোমা। কিন্তু সে হিসেবটা উত্তর কোরিয়ার ক্ষেত্রে মেলেনি। ঘটনার দিন মৃদু ভূমিকম্প হয়। রিখটার স্কেলে যার মাত্রা ছিল ৫.১। বিস্ফোরণে উৎপাদন হয়েছিল মাত্র ৬ কিলোটন শক্তি। বিজ্ঞানীদের দাবি, খুব ছোট মাপের হাইড্রোজেন বোমা হলেও অন্তত ১০ কিলোটন শক্তি উৎপাদন হওয়ার কথা। হিরোশিমা-নাগাসাকির পরমাণু বিস্ফোরণে তৈরি হয়েছিল ১৫-২০ কিলোটন শক্তি! গত কাল রাষ্ট্রপুঞ্জে এর জবাবটাই দিয়েছে উত্তর কোরিয়া। দেশের সংবাদ সংস্থার পাঠানো একটি রিপোর্ট রাষ্ট্রপুঞ্জে পেশ করেছে প্রতিনিধিদল। তাতে জানানো হয়েছে, ৬ জানুয়ারির ওই পরীক্ষা আদৌ কোনও ‘হুমকি’ নয়। কাউকে প্ররোচনা দিতেও এ কাজ করেনি উত্তর কোরিয়া। শুধু বার্তা দিতে চেয়েছে, তারা পরমাণুশক্তিধর দেশ। আমেরিকাকে জবাব দিতে সক্ষম। রিপোর্টে এ-ও লেখা হয়েছে, ‘‘হাইড্রোজেন বোমা ফাটানোর জন্য উত্তেজনায় টগবগ করে ফুটছেন উত্তর কোরিয়ার বিজ্ঞানীরা...। এক মুহূর্তে গোটা আমেরিকাকে উড়িয়ে দিতে পারেন তাঁরা।’’ রাষ্ট্রপুঞ্জের নিরাপত্তা পরিষদের তরফে জানানো হয়েছে, হাইড্রোজেন বোমার বিষয়টি তারা যথেষ্ট গুরুত্ব দিয়েই বিবেচনা করছে। তাই উত্তর কোরিয়ার উপর কঠিনতর নিষেধাজ্ঞা জারির কথা ভাবা হচ্ছে। খুব শীঘ্রই সে বিষয়ে একটি প্রস্তাব আনা হবে রাষ্ট্রপুঞ্জে। নাম প্রকাশে অনিচ্ছুক এক কূটনীতিক জানাচ্ছেন, উত্তর কোরিয়াকে ‘পরমাণুশক্তিবিহীন’ করা নিয়ে একমত নিরাপত্তা কাউন্সিলের ১৫টি সদস্য দেশ। তবে কোন কোন দেশ, জানা যায়নি তা।
__________________________
পাকিস্তানের প্রধানমন্ত্রী ইমরান খানকে বাংলাদেশের অর্থনৈতিক মডেল অনুসরণ করার পরামর্শ দিলেন সে দেশের বিশেষজ্ঞরা। সে কথা মেনে ইসলামাবাদ ঢাকার পথে কতটা এগোবে, সে বিষয়ে অবশ্য এখনও মুখ খোলেনি পাক সরকার। কিন্তু চিরবৈরী দেশকে অনুসরণ করার এই পরামর্শটুকুই যথেষ্ট তাৎপর্যপূর্ণ বলে মনে করা হচ্ছে। একাত্তরে পাকিস্তান ভেঙে বেরিয়ে আসার পর রাজনৈতিক পর্যবেক্ষকেরা যথেষ্ট দ্বিধায় ছিলেন, বাংলাদেশ স্বাধীন ভাবে বেঁচে থাকতে পারবে কি না। এই নিয়ে তখন তির্যক মন্তব্য করতে ছাড়েননি পাকিস্তানের বিশেষজ্ঞরাও। কিন্তু ৪৭ বছর পর সম্পূর্ণ উল্টো কথা উঠছে। সূত্রের খবর, এই মুহূর্তে পাকিস্তানের নতুন সরকার সুইডেনের আর্থিক মডেল অনুসরণ করার পরিকল্পনা নিয়ে চলছে। সুইডেনের আন্তর্জাতিক ঋণ এবং মূল্যবৃদ্ধির হার খুবই কম। ইউরোপীয় ইউনিয়নভুক্ত দেশগুলির মধ্যে তারই ব্যাঙ্কিং ব্যবস্থা সবচেয়ে ভাল। কিন্তু পাকিস্তানের প্রবীণ সাংবাদিক জায়গাম খান সুইডেনের পরিবর্তে বাংলাদেশকেই মডেল করার পরামর্শ দিয়েছেন পাক প্রধানমন্ত্রীকে। কারণ হিসাবে বলা হয়েছে, গত কয়েক বছরে বাংলাদেশ বিভিন্ন ক্ষেত্রে তুমুল উন্নতি করেছে। ঢাকা এবং ইসলামাবাদের স্টক এক্সচেঞ্জের তুলনা করে দেখানো হয়েছে, পাকিস্তানের দুর্বলতার দিকগুলি। সে দেশের একটি টক শো-এ জায়গাম এবং অন্য আর্থিক পরামর্শদাতারা সমস্বরে জানিয়েছেন, আজ থেকে চেষ্টা করলে উন্নয়নের নিরিখে দশ বছর লাগবে বাংলাদেশকে ছুঁতে। বছরে ৪০ বিলিয়ন ডলার পণ্য ও পরিষেবা বিভিন্ন রাষ্ট্রে রফতানি করে বাংলাদেশ। পাকিস্তানের এই পরিমাণ মাত্র ২২ মিলিয়ন ডলার।              অনুষ্ঠানটির ভিডিও ক্লিপ সোশ্যাল মিডিয়ায় দ্রুত ছড়িয়ে পড়েছে। বিষয়টি নিয়ে সাংবাদিকরা প্রশ্নও করেছেন বাংলাদেশের প্রধানমন্ত্রী শেখ হাসিনাকে।হাসিনার কথায়, ‘‘পাকিস্তান যদি কোনও সহযোগিতা চায়, আমরা সাহায্য করতে প্রস্তুত। কেন করব না!’’ উন্নয়নের তলানিতে পড়ে থাকা রাষ্ট্রের তালিকা থেকে বে়রিয়ে বাংলাদেশকে উন্নয়নশীল দেশ হিসেবে স্বীকৃতি দিয়েছে রাষ্ট্রপুঞ্জ। জাতীয় গড় আয়, মানবসম্পদ সূচক, আর্থিক বিপদমাত্রার সূচক— সব ক্ষেত্রেই বাংলাদেশের উন্নতি পাকিস্তানের চেয়ে অনেক বেশি।
__________________________
গভীর রাতে সদর দরজায় কড়া নাড়ার আওয়াজ। বাড়ির কর্তা ইরাকের পুলিশ অফিসার। আধো ঘুম চোখে দরজা খুলতেই ‘খেল’ শুরু! হাত পিছমোরা করে বেঁধে, চোখে পটি পরিয়ে আগন্তুকেরা তাঁকে টেনে হিঁচড়ে নিয়ে চলল শোয়ার ঘরে। এক জন তখন পিছনে দাঁড়িয়ে আপন মনে ধর্মীয় পাঠ করে চলেছেন। ঘরে পৌঁছতেই আর এক জন বের করলেন বিশাল ছোরা। নিমেষে ধড় থেকে আলাদা করে দিল মুণ্ডুটা। শেষ দৃশ্যটার ছবি তুলে রেখেছিল জঙ্গিরা। পরে সেটাই তারা পোস্ট করে দেয় সোশ্যাল নেটওয়ার্কিং সাইটে। সঙ্গে টুইট  “এটাই আমাদের ফুটবল, চামড়া দিয়ে তৈরি... বিশ্বকাপ!” এটাই এখন যুদ্ধবিধ্বস্ত ইরাকের ছবি। এই গৃহযুদ্ধ কার্যত দুই গোষ্ঠীর। সাদ্দাম হুসেনের একনায়কতন্ত্রের পতনের পর গোষ্ঠীদ্বন্দ্ব মাথাচাড়া দিয়ে ওঠে। সেই সংঘর্ষকে সামনে রেখে ইরাকে বাড়তে থাকে জঙ্গি কার্যকলাপ। ২০১১ সালে আমেরিকা পাকাপাকি ভাবে সেনা সরিয়ে নেওয়ার পর এখন দারুণ ভাবে সক্রিয় হয়ে উঠেছে জঙ্গিরা। দেশের সাধারণ মানুষ, সেনা, পুলিশকে নির্বিচারে হত্যা করে যাচ্ছে জেহাদি জঙ্গিগোষ্ঠী। প্রায় গোটা দেশটাই এখন তাদের কবলে। বিভিন্ন শহর দখল করতে করতে জঙ্গিরা রাজধানী বাগদাদের দোরগোড়ায় চলে এসেছে। রাষ্ট্রপুঞ্জ জানিয়েছে, বাগদাদের শুধুমাত্র একটা রাস্তাতেই ১৭টি দেহ পড়ে থাকতে দেখা গিয়েছে। জঙ্গিগোষ্ঠী আইএসআইএস-এর দাবি, এখনও পর্যন্ত তারা ১৭০০ সেনাকে নিকেশ করেছে। যদিও রাষ্ট্রপুঞ্জ বলছে, সংখ্যাটা অনেক বেশি। হত্যালীলার  পাশে মাঝেমধ্যেই ইন্টারনেটে ভেসে উঠছে জঙ্গিদের পোস্ট করা নানা ভিডিও। এমনই এক ভিডিওতে দেখা গিয়েছে, চলন্ত গাড়ি থেকে পথচারী, আশপাশের গাড়ি লক্ষ্য করে গুলি চালাচ্ছে সশস্ত্র জঙ্গিরা। আর এক দল সন্ত্রাসবাদীর হাতে ক্যামেরা। তারাই রেকর্ড করছে গোটা ঘটনাটা। ভিডিওতে পরের দৃশ্যটা ক্লোজ আপে ধরা। আক্রান্তদের গাড়ির ভিতরটা রক্তে ভাসছে। আসনে এলিয়ে পড়েছে নিথর দেহগুলো। পরিস্থিতি দেখেশুনে গত কাল মার্কিন প্রেসিডেন্ট বারাক ওবামা জানিয়ে দেন, ইরাককে বাঁচাতে ব্যর্থ সে দেশের সরকার। আমেরিকার পক্ষে কী কী করা সম্ভব, তা চিন্তা-ভাবনা করা হচ্ছে। তবে সেনা পাঠানোর সম্ভাবনা উড়িয়ে দিয়েছেন তিনি। ওবামার পর আজ ব্রিটিশ প্রধানমন্ত্রী  ডেভিড ক্যামেরনও ঘোষণা করে দিয়েছেন, তাঁরা ইরাকে সেনা পাঠাবেন না। যদিও গোয়েন্দা সূত্রের খবর, ২০ জন ব্রিটিশ নাগরিক বন্দি রয়েছেন ইরাকের জঙ্গি অধ্যুষিত এলাকাগুলোয়। বিদেশমন্ত্রী উইলিয়াম হেগ বলেছেন, “নাক গলানোর প্রশ্নই উঠছে না। তবে সন্ত্রাসবাদ রুখতে ইরাককে কী ভাবে সাহায্য করা যায়, তা নিয়ে অবশ্যই ভেবে দেখা হবে।” শোনা যাচ্ছে, মার্কিন বিদেশসচিব জন কেরির সঙ্গে কথা বলেই এই সিদ্ধান্তে পৌঁছেছে ব্রিটেন।
__________________________
প্রতিবাদ কানে তোলেনি পাকিস্তান। অনুরোধে সাড়া দেয়নি চিনও। ভারতের বিরোধিতা সত্ত্বেও দিব্যি অর্থনৈতিক করিডরের কাজ চালিয়ে গিয়েছে তারা। তা-ও আবার পাক অধিকৃত কাশ্মীরের উপর দিয়ে। যাকে ঘিরে দীর্ঘ টানাপড়েন চলে আসছে ভারত ও পাকিস্তানের মধ্যে। তবে এ বার আরও এক কদম এগোল ভারতের দুই প্রতিবেশি দেশ। ওই করিডরের উপর দিয়ে নিজেদের মধ্যে বাস পরিষেবা চালু করতে চলেছে তারা। পাকিস্তানের সরকারি সংবাদমাধ্যমে সোমবার বিষয়টি সামনে এসেছে। তার পরই নড়েচড়ে বসেছে নয়াদিল্লি। পাক অধিকৃত কাশ্মীরের উপর দিয়ে বাস পরিষেবা চালু করা যাবে না বলে ইসলামাবাদ ও বেজিংয়ের কাছে প্রতিবাদ জানানো হয়েছে। বিদেশ দফতরের মুখপাত্র রাভিশ কুমার বলেন, ‘‘পাক অধিকৃত কাশ্মীরের উপর দিয়ে বাস পরিষেবার তীব্র প্রতিবাদ করছি আমরা। তথাকথিত ওই করিডরের উপর দিয়ে তো নয়ই। ইসলামাবাদ এবং বেজিংকে ইতিমধ্যেই তা জানিয়েছি আমরা।’’ ভারত যে নিজের অবস্থান থেকে একচুলও নড়বে না, তা-ও নিশ্চিত করেছেন তিনি। ১৯৬৩ সালের চিন-পাকিস্তানের মধ্যে একটি সীমান্ত চুক্তি হয়। যার আওতায় পাকিস্তানের সঙ্গে সীমান্ত সংযোগ গডে় তুলতে উত্তর কাশ্মীর এবং লাদাখের কিছুটা জায়গা ছেড়ে দেয় চিন। অর্থাৎ উত্তর কাশ্মীরের উপর ভারতের অধিকার কার্যত অস্বীকার করে বেজিং। সেই প্রসঙ্গ টেনে রবিশ কুমার বলেন, ‘‘ভারত সরকারের অবস্থানের কথা কারও অজানা নয়। চিন-পাকিস্তানের ওই সীমান্ত চুক্তি একেবারে বেআইনি এবং অবৈধ। ভারত সরকার কোনওদিনই সেটিকে বৈধতা দেয়নি। তাই পাক কাশ্মীরের উপর দিয়ে বাস পরিষেবা চালু করলে আমাদের আঞ্চলিক অখণ্ডতা এবং সার্বভৌমত্ব লঙ্ঘন করা হয়।’’ চলতি সপ্তাহের শনিবার থেকে পাক অধিকৃত কাশ্মীরের উপর দিয়ে চিন ও পাকিস্তানের মধ্যে বাস পরিষেবা চালু হবে। একটি বেসরকারি পরিবহণ সংস্থা তার দায়িত্বে রয়েছে। তারা জানিয়েছে, আপাতত লাহৌর থেকে পাক কাশ্মীর হয়ে চিনের জিনজিয়াং প্রদেশের কাশগড় পর্যন্ত সপ্তাহে চার দিন ছুটবে বাস। ইতিমধ্যে টিকিট বুকিংও নাকি শুরু হয়ে গিয়েছে।
__________________________
যুবক-যুবতীদের মধ্যে নিজস্বী উদ্মাদনা নিয়ে লাগাতার প্রচার করা হচ্ছে। কিন্তু রাষে যে টান পড়ছে না, তা ফের প্রমাণ হল বৃহস্পতিবার। অ্যালেক্স গোমেজ (৩৬) নামে ওই যুবক হাসপাতালে। তাঁর ভাই জানায়, লেজ নেড়ে সাপটি রাগ দেখাচ্ছিল। তবে দাদা কোন দিকেই নজর না দিয়ে ঘাড়ে জড়িয়ে নেয় সেটিকে। ইতিমধ্যেই বিষক্রিয়ায় হাতের চামড়া পচতে শুরু রয়েছে ওই যুবকের। পরিস্থিতির অবনতি হলে হাত বাদও দিতে হতে পারে বলে চিকিৎসকেরা জানিয়েছেন।
__________________________
এক্কেবারে নতুন তৈরি করা ঝাঁ চকচকে একটা হোটেল। আর বুলডোজার নিয়ে সেই হোটেলের কাচের দরজা ভেঙে চুরমার করে ঢুকছেন একজন। ঘটনাটি লিভারপুলের। পুলিশ সূত্রে জানা গিয়েছে, যাঁদের হাতে তৈরি হয়েছে লিভারপুলের ওই হোটেল, তাঁদেরই এক জন শ্রমিক ওই কাণ্ড ঘটিয়েছেন। কারণ? দীর্ঘ দিন ধরে পারিশ্রমিকের টাকা চেয়ে হন্যে হয়ে শেষমেশ এমন কাণ্ড ঘটিয়েছেন তিনি। গত সোমবার দুপুরে লিভারপুলের হোটেলের এই ঘটনাটি ঘটেছে। আর তার পরেই সামনে আসে এই ভিডিয়ো। রিসেপশন এরিয়া ভেঙে তছনছ করে দিয়েছেন ওই শ্রমিক। ভিডিয়োতে এ-ও দেখা গিয়েছে, অন্য শ্রমিকরা তাঁদের সহকর্মীর এমনতর কাণ্ড হাঁ হয়ে দেখছেন। অভিযুক্ত সহকর্মীকে ‘ইডিয়ট’ বলে ওই হোটেলেরই এক সিলিং রিপেয়ারার স্যামুয়েল হোয়াইট বললেন, “২০ থেকে ৩০ মিনিট ধরে এই ধ্বংসের কাজ চালানো হয়েছে।” স্যামুয়েল আরও জানিয়েছেন যে, ৬০০ পাউন্ড অর্থাৎ ভারতীয় মূল্যে প্রায় ৫৬ হাজার টাকা পেতেন তাঁর ওই সহকর্মী। কিন্তু সে টাকা বহু দিন ধরে বাকি থাকায় শেষমেশ এমন কাণ্ড ঘটান অভিযুক্ত ওই শ্রমিক। স্যামুয়েল আরও জানিয়েছেন যে, “সব কাজ প্রায় শেষই হয়ে গিয়েছিল। খুব শীঘ্রই মালিককে হোটেল হ্যান্ডওভার করারও কথা ছিল। শেষ মুহূর্তের কিছু কাজ বাকি ছিল। আর ঠিক তখনই এমন কাণ্ড ঘটল।”
__________________________
প্রধানমন্ত্রী হওয়ার পর প্রতিবেশী-নীতিতে নেপালকে প্রাধান্য দেওয়ার কথা ঘোষণা করেছিলেন নরেন্দ্র মোদী। কিন্তু কার্যত দেখা গেল কাঠমান্ডু প্রশ্নেই সাম্প্রতিক অতীতে সবচেয়ে বেশি সমস্যার মুখে পড়তে হয়েছে সাউথ ব্লককে। আপাতত সেই মেঘ কাটল। ১৩৫ দিনের বিক্ষোভ এবং বনধ উঠিয়েছে মদেশীয় সম্প্রদায়। নেপালের পার্লামেন্টও সংবিধান সংশোধনে রাজি হয়েছে। এই পরিস্থিতিতে আগামি ১৯ তারিখ ভারত সফরে আসছেন নেপালের প্রধানমন্ত্রী কেপি শর্মা ওলি। প্রধানমন্ত্রী হিসাবে দায়িত্ব নেওয়ার পর এটি তাঁর প্রথম নয়াদিল্লি তথা ভারত সফর। বিদেশমন্ত্রক সূত্রের বক্তব্য, দীর্ঘ দ্বিপাক্ষিক অচলাবস্থার পর আসন্ন সফরটি দু’টি দেশের জন্যই অত্যন্ত তাৎপর্যপূর্ণ। মোদী সরকার ক্ষমতায় এসেছে দু’বছর হতে চলল। এটাও ঘটনা যে এর মধ্যে আইকে গুজরালের পর প্রথম ভারতীয় প্রধানমন্ত্রী হিসাবে কাঠমান্ডু সফরে গিয়েছিলেন মোদী। এক বছর আগে সে দেশে ভূমিকম্পের সময়ে চিনের সঙ্গে পাল্লা কষে ত্রাণকার্যে ঝাঁপিয়েছিল নয়াদিল্লি। কিন্তু এতদসত্ত্বেও নেপালের সঙ্গে কাঙ্খিত অগ্রগতি ঘটেনি। উল্টে সে দেশে ভারত-বিরোধী মনোভাব বেড়েছে। বিদেশমন্ত্রকসূত্রের মতে, ওলির সফরে দু’দেশের মধ্যে সম্পর্কের তাপমাত্রা স্বাভাবিক করে, কাঠমান্ডুতে বিদ্যুৎ, শিক্ষা, কৃষি, কৃষিপণ্য, পর্যটন-সহ বিভিন্ন ক্ষেত্রে বড় মাপের বিনিয়োগের পথে হাঁটবে ভারত। সম্প্রতি দু’দেশের সম্পর্কে তলানিতে থেকে তুলে সামনের দিকে এগিয়ে নিয়ে যাওয়ার কৌশল রচনার প্রথম ধাপ হিসাবে ওলির সঙ্গে টেলিফোনে কথা বলেছেন মোদী। মদেশীয় সম্প্রদায় তথা ভারতের চাপ মেনে নিয়ে নেপালের সরকার সে দেশের সংবিধান সংশোধন করার সিদ্ধান্ত নেওয়ায় স্বভাবতই খুশি মোদী সরকার। আর সেই ইতিবাচক বার্তা সে দেশের মানুষের কাছে পৌঁছে দিতে নেপালের প্রাক্তন প্রধানমন্ত্রী সুশীল কৈরালার অন্তেষ্টিকার্যে একটি ভারতীয় প্রতিনিধিদল (যার মধ্যে ছিলেন সীতারাম ইয়েচুরি, আনন্দ শর্মা, শরদ যাদবের মত বিভিন্ন দলের নেতারা) নিয়ে কাঠমান্ডু যান বিদেশমন্ত্রী সুষমা স্বরাজ। সেই সফরেও দু’দেশের মধ্যে ভবিষ্যৎ পথনির্দেশিকা নিয়ে প্রাথমিক আলোচনা হয়। এটা ঘটনা যে গত পাঁচ মাস ধরে নয়া সংবিধান ঘিরে মদেশীয়দের বিক্ষোভের জেরে ভারত থেকে পেট্রোলিয়াম-সহ অন্যান্য প্রয়োজনীয় জিনিস রফতানি বন্ধ হয়ে যায়। নয়াদিল্লির যদিও যুক্তি ছিল, নিরাপত্তার কারণে ভারতীয় ট্রাক ড্রাইভাররা নেপাল সীমান্তপথে মাল সরবরাহ করার ঝুঁকি নিচ্ছেন না। আর তাই এই অচলাবস্থা। কিন্তু নেপালের রাজনৈতিক শিবিরে রটে যায় মদেশীয়দের মাধ্যমে কাঠমান্ডুকে চাপে রাখার জন্যই ভারত নিত্যপ্রয়োজনীয় দ্রব্য রফতানি বন্ধ করে দিয়েছে। মদেশীয়দের মাধ্যমে নেপাল-রাজনীতিতে খেলছে ভারত—এমন সমালোচনা দীর্ঘদিন ধরেই নয়াদিল্লির বিরুদ্ধে করে এসেছে কাঠমান্ডু প্রশাসন। বর্তমান পরিস্থিতিতে এই প্রচারই এতটাই পুষ্টি পেয়েছে যে কয়েকমাস আগে ভারতে নিযুক্ত নেপালের রাষ্ট্রদূত দীপকুমার উপাধ্যায় সাউথ ব্লককে সাফ জানিয়ে গিয়েছিলেন যে এবার পেট্রোলিয়াম-সহ বিভিন্ন দ্রব্য আমদানির জন্য চিনের দ্বারস্থ হবে কাঠমান্ডু।
__________________________
আমেরিকার হাতে তামাক খাওয়া ছেড়ে, বন্ধুত্বপূর্ণ আলোচনার মাধ্যমেই দক্ষিণ চিন সাগর বিতর্কের রফা করুক ভারত। বলছে চিন। আগামি ১২ তারিখ হেগ-এ বিষয়টি নিয়ে রাষ্ট্রপূঞ্জের আন্তর্জাতিক ট্রাইবুন্যালের রায় দেওয়ার দিন। তার চার দিন আগে নয়াদিল্লিকে এই মর্মেই হুঁশিয়ারি দিল বেজিং। সরকারি সূত্রে জানা গিয়েছে, সম্প্রতি সাউথ ব্লককে দেওয়া গোপন বার্তায় ড্রাগনের দেশ এ কথাই বুঝিয়ে দিয়েছে, আন্তর্জাতিক আদালতের রায় যাই হোক না কেন, ওয়াশিংটনের পোঁ ধরে দক্ষিণ চিনা সাগরে যুদ্ধজাহাজ পাঠানোর মত পদক্ষেপ তারা মেনে নেবে না। সাউথ ব্লককে এ কথাও মনে করিয়ে দেওয়া হয়েছে যে ভারতের বেশ কিছু কূটনৈতিক এবং বাণিজ্যিক স্বার্থ এই মুহুর্তে বেজিং-এর কোর্টে পড়ে রয়েছে। সরকারিভাবে ভারত এর কোনও উত্তর এখনও দেয়নি। বিষয়টিকে অবশ্যই সর্বোচ্চ গুরুত্ব দিয়ে দেখা হচ্ছে। এটা ঘটনা যে ভারত-চিন সম্পর্ক এখন অত্যন্ত স্পর্শকাতর এবং সঙ্কটজনক পরিস্থিতির মধ্যে দিয়ে যাচ্ছে। পরমাণু সরবরাহকারী সংস্থা বা এনএসজি-তে প্রবেশের পথে বাধা হয়ে দাঁড়িয়ে রয়েছে চিনের প্রাচীর। ভারতীয় শীর্ষ নেতৃত্ব মরিয়া হয়ে চেষ্টা চালাচ্ছে পরমাণু অস্ত্র সম্প্রসারণে নিজেদের সদর্থক ভূমিকাকে আন্তর্জাতিক মঞ্চে তুলে ধরতে এবং চিনকে বোঝাতে। কিন্তু তাই বলে, এনএসজি-র টিকিট পাওয়ার জন্য নিজেদের নিরাপত্তাকে জলাঞ্জলি দেওয়ার আদৌ পক্ষপাতী নন ভারতের জাতীয় নিরাপত্তা উপদেষ্টা অজিত ডোভাল এবং তাঁর টিম।  চিন গত তিন বছর ধরে দাবি করতে শুরু করেছে, দক্ষিণ চিন সাগরের সিংহভাগই তাদের নিজস্ব জলসীমা। দখলদারি সুনিশ্চিত করতে দক্ষিণ চিন সাগরের বিভিন্ন অংশে চিন কৃত্রিম দ্বীপও বানিয়েছে। কিন্তু আমেরিকা-সহ বিভিন্ন দেশ চিনের এই আগ্রাসনের বিরুদ্ধে সরব। দক্ষিণ চিন সাগর এত দিন ধরে আন্তর্জাতিক জলপথ হিসেবেই স্বীকৃত। সেই অঞ্চলকে আচমকা চিন নিজেদের এলাকা বলে দাবি করলেই যে তা মেনে নেওয়া হবে না, সে বার্তা চিনকে দিয়ে দিয়েছে আমেরিকা। তা নিয়ে মার্কিন-চিন হুঁশিয়ারি-পাল্টা হুঁশিয়ারি সমানেই চলছে। বিষয়টি ফিলিপিন্স বা ভিয়েতনামের পাশাপাশি ভারতের নিরাপত্তার প্রশ্নেও যথেষ্ট উদ্বেগের। আর তাই, কয়েক মাস আগেই আমেরিকার সঙ্গে পরামর্শের পর রীতিমত যুদ্ধকালীন প্রস্তুতিতে অপারেশন ডেপ্লয়মেন্ট শুরু করে ভারত। অর্থাত্ চারটি অস্ত্রবোঝাই রণতরী দক্ষিণ চিন সাগর এবং প্রশান্ত মহাসাগরে নির্দিষ্ট সময়ের জন্য টহল দিতে পাঠানো হয়। পুরোদস্তুর রণসাজে সজ্জিত ভারতীয় নৌবহর দক্ষিণ চিন সাগরে দাপিয়ে বেড়াবে এবং আড়াই মাস ধরে ওই সমুদ্রের আশেপাশে বিভিন্ন বন্দরে নোঙর করবে— এটা চিনা আগ্রাসনকে সরাসরি চ্যালেঞ্জ ছোড়া ছাড়া আর কিছুই নয়। বিষয়টি ভালভাবে নেয়নি বেজিংও। কিন্তু এই মুহূর্তে আন্তর্জাতিক আদালতের রায়ের আগে যথেষ্ট শঙ্কায় ড্রাগনের দেশ। কূটনৈতিক বিশেষজ্ঞদের মতে ভারতকে এনএসজি-র গাজর দেখিয়ে এই সাগর-যুদ্ধে আমেরিকার বিরুদ্ধে নয়াদিল্লিকে পাশে পাওয়ার একটা প্রয়াস শুরু করেছেন চিনা কূটনীতিকেরা। নিঃসন্দেহে বিষয়টি ভারতের কাছে অত্যন্ত চ্যালে়ঞ্জের। ভারত এত দিন একই সঙ্গে আমেরিকা এবং চিনের সঙ্গে দ্বিস্তরীয় কূটনীতি চালিয়ে এসেছে। এক দিকে আমেরিকা, জাপান, ফিলিপিন্স, ভিয়েতনামের মত দেশগুলির সঙ্গে সমন্বয়ের মাধ্যমে রণতরী পাঠিয়ে চোখ লাল করে তাকিয়েছে বেজিং-এর দিকে। অন্য দিকে গত এপ্রিল মাসেই রিক (রাশিয়া-ভারত-চিন)-এর বৈঠকে চিনের বিদেশমন্ত্রী ওয়াং ই-র সঙ্গে বৈঠক করে বিদেশমন্ত্রী সুষমা স্বরাজ বলেছেন আলোচনার মাধ্যমেই বিতর্কের সমাধান করা হবে।
__________________________
টাকা দিয়ে যৌনকর্মী ভাড়া করেছিলেন এক ব্যক্তি। তাঁকে ঠিকানা দেওয়া হল। যথা সময়ে নির্দিষ্ট ঠিকানায় পৌঁছে তো চক্ষু চড়কগাছ। কোনও যৌনপল্লি নয়, রেস্তোরাঁর নীলচে ঘরও নয়— এ যে একটা আস্ত অ্যাম্বুল্যান্স। এটাই কী তবে...? দরজা ঠেলে ভিতরে ঢুকতেই ভুল ভাঙল। অবাক হয়ে জিজ্ঞাসা করলেন, ‘এখানে কী হবে?’ ভিতর থেকে সহজ গলায় উত্তর এল ‘সেক্স’। ব্যাপারটা ঠিক কী? ডেনমার্কের কোপেনহেগেন-এর রাস্তায় দাঁড়িয়ে রয়েছে এমনই সেকন্ড হ্যান্ড একটি অ্যাম্বুল্যান্স। স্থানীয় স্বেচ্ছাসেবী সংস্থা ড্যানিশ সোশ্যাল এন্টারপ্রেনিয়র যার নাম দিয়েছে ‘সেক্সেল্যান্স’। এই সংগঠনেরই অন্যতম কর্মী মাইকেল লোদবার্গ ওসলেন খোলসা করলেন বিষয়টা। ডেনমার্কে দেহ ব্যবসা আইননত বৈধ হলেও এই ব্যবসায় হিংসার সংখ্যাও নেহাত কম নয়। ন্যাশনাল সেন্টার ফর সোশ্যাল রিসার্চ-এর একটি পরিসংখ্যান বলছে, প্রায় ৪৫ শতাংশ দেহ ব্যবসায়ী ডেনমার্কে অত্যাচারের শিকার হন। প্রয়শই তাঁদের হুমকির মুখে পড়তে হয়। আর এই ঘটনার পুনরাবৃত্তি রুখতেই ‘সেক্সেল্যান্স’-এর চিন্তা মাথায় আসে এসলেনের। ‘‘আসলে এটা একটা সামাজিক বার্তা দেওয়ার উপায়। পুরনো অ্যাম্বুল্যান্সকে দেহ ব্যবসার কাজে লাগিয়ে কাস্টমারদের উদ্দেশ্যে আমরা বলতে চাই যে এটা কোনও অত্যাচারের জায়গা নয়।’’— বললেন মাইকেল। শুধু তাই নয়, যে কোনও রকমের আক্রমণ বা হিংসার ঘটনার মোকাবিলা করার জন্য এই অ্যাম্বুল্যান্সের বাইরে মোতায়েন থাকেন স্বেচ্ছাসেবকরাও। অন্য দিকে, ১৯৯৯ সাল থেকে ডেনমার্কে দেহ ব্যবসা বৈধ হলেও কোনও ঘর ভাড়া নিয়ে এই ব্যবসা চালানো এখানে অবৈধ। ফলে এখানকার যৌন কর্মীদের আস্তানা নিয়ে প্রায়শই সমস্যার সম্মুখীন হতে হয়। এই সমস্যারও সমাধান করেছে ‘সেক্সেলেন্স’। এসলান জানাচ্ছেন, সম্পূর্ণ বিনামূল্যে যৌনকর্মীদের ব্যবহার করতে দেওয়া হয় এই যান। ‘সেক্সেলেন্স’-এর ভিতরের সজ্জাও একেবারে অভিনব। ঢুকতেই চোখে পড়বে নোটিশ। যেখানে লেখা রয়েছে, ‘‘যে কোনও রকম হিংসায় তৎক্ষণাৎ পুলিশে ফোন করা হবে।’’ এখানেই শেষ নয়, এখানে যাঁরা আসছেন তাঁদের স্বাচ্ছন্দ্য এবং প্রয়োজনের কথা মাথায় রেখে ওয়েট ওয়াইপস থেকে শুরু করে কন্ডোম, লিউব, হিটার সবটাই রয়েছে ‘সেক্সেলেন্স’-এ। কিন্তু কেন হঠাৎ ‘সেক্সেলেন্স’-এর ভাবনা আসে ওসলেনের মাথায়? ‘‘আমার বেশ কয়েকজন বন্ধু এবং প্রতিবেশী এই পেশার সঙ্গে যুক্ত। ওঁদের সমস্যাটা তাই আমি খুব কাছ থেকে দেখেছি। যন্ত্রণায় তাঁদের কষ্ট পেতেও দেখেছি। এটার একটা প্রতিকার দরকার ছিল।’’ তবে শুধুই ‘সেক্সেলেন্স’ নয়, ২০১৩ সাল থেকে ড্রাগ অ্যাডিক্টদের উপর ‘ইললিগাল’ নামের একটি পত্রিকাও চালান মাইকেল। এই পত্রিকার বিশেষত্ব হল, মাদকাসক্তরাই এই পত্রিকা বিক্রি করেন। পত্রিকা বিত্রির টাকাও মাদকাসক্তদের মূল জীবনে ফিরিয়ে আনার কাজেই ব্যবহার করা হয়।
__________________________
ব্যাটারি-বিপত্তিতে ফের নাম শিরোনামে আইফোন। অভিযোগ, অতিরিক্ত মাত্রায় গরম হয়ে ফেটে গিয়েছে আইফোনের ব্যাটারি। হাত পুড়ে গিয়েছে এক ব্যক্তির। অল্পবিস্তর আহত হয়েছেন আরও সাত জন। সুইৎজারল্যান্ডের জুরিখের ঘটনা। তবে বিষয়টি নিয়ে এখনও পর্যন্ত মুখ খোলেননি অ্যাপল কর্তৃপক্ষ। সুইসইনফো ডট সিএইচ-এর রিপোর্ট অনুযায়ী, মঙ্গলবার জুরিখের ব্যানহফস্ট্রাসে এলাকায় একটি আইফোন বিপণিতে ওই ঘটনা ঘটে। ‘আইফোন-৬ প্লাস’ মডেলের ওই ফোনটি সারানোর সময় সেটির ব্যাটারি খোলা হয়। ওই রিপোর্টে বলা হয়েছে, ব্যাটারি খোলামাত্রই তা থেকে ঘন ধোঁয়া বেরোতে শুরু করে। এবং শেষমেশ সেটি ফেটে যায়। এতে জখম হয়েছেন ওই বিপণির এক ফোন মেরামতকারী। তাঁর হাতের খানিকটা পুড়ে গিয়েছে। তাঁকে স্থানীয় হাসপাতালে নিয়ে যাওয়া হয়। সামান্য আহত হয়েছেন আরও সাত জন। তবে তাঁদের প্রত্যেককেই প্রাথমিক চিকিৎসার পর ছেড়ে দেওয়া হয়। খবর পেয়ে ঘটনাস্থলে পৌঁছয় জুরিখ পুলিশ ও দমকল বাহিনী। জুরিখ সিটি পুলিশ জানিয়েছে, ব্যাটারি থেকে ধোঁয়া বেরোনোর পর তার উপর কোয়ার্ৎজ স্যান্ড (সিলিকা) ছড়িয়ে সেটির তাপমাত্রা নিয়ন্ত্রণে আনেন অ্যাপল স্টোরের কর্মীরাই। ঘটনার সময় ওই স্টোরে কেনাকাটা করছিলেন অনেকেই। ছিলেন অনেক কর্মীও। সব মিলিয়ে উপস্থিত প্রায় ৫০ জনকে দ্রুতই অন্যত্র সরিয়ে নিয়ে যাওয়া হয় বলে জানিয়েছে পুলিশ। এর আগেও আইফোনের ব্যাটারি ফেটে দুর্ঘটনা ঘটেছে। ২০১৫-র ফেব্রুয়ারিতে আমেরিকার লং আইল্যান্ডে এরিক জনসন নামে এক ব্যক্তির পকেটে রাখা আইফোন-৫সি মডেলটি হঠাৎ ফেটে যায়। তাতে পুড়ে যায় এরিকের পায়ের অনেকাংশ।
__________________________
বিমান যাত্রার সময় হারিয়ে ফেলেছিলেন নিজের ওয়ালেট। টাকা পয়সা, পরিচয়পত্র হারিয়ে বোনের বিয়েতে গিয়েও তিনি ছিলেন বেশ মনমরা। হারিয়ে যাওয়া ওয়ালেট ফিরে পাওয়া আশা যখন প্রায় ছেড়ে দিয়েছেন, তখন তাঁর বাড়িতে এল একটি খাম। সেটি খুলে তিনি দেখলেন তাঁর হারিয়ে যাওয়া ওয়ালেট। ভেতরের সব কাগজপত্র, টাকা পয়সা অক্ষত রয়েছে।  সঙ্গে রয়েছে অতিরিক্ত ৪০ ডলার। বোনের বিয়ের অনুষ্ঠানে যোগ দিতে ফ্রন্টিয়ার এয়ারলাইন্সের বিমানে ওমাহা থেকে লাস ভেগাস যাচ্ছিলেন হান্টার শামাত নামের এক ব্যক্তি। লাস ভেগাস বিমানবন্দর থেকে বেরোনোর পর  তিনি দেখলেন তাঁর ওয়ালেটটি হারিয়ে গিয়েছে। ওয়ালেটের ভিতর ছিল ৬০ মার্কিন ডলার, ৪০০ ডলারের একটি পে-চেক ও পরিচয়পত্র। স্বভাবত বিষণ্ণ মনে তিনি পৌঁছলেন বোনের বিয়েতে। বোনের বিয়ের অনুষ্ঠান শেষ করে হান্টার ও তাঁর মা ফিরবেন ওহামাতে। হান্টারের মা জেনি শামাত চিন্তিত পরিচয়পত্র না থাকায় তাঁর ছেলেকে বিমান যাত্রার অনুমতি মিলবে নাকি। বিমানবন্দরে ঘণ্টা খানেকের জেরার পর শেষ অবধি তাঁকে বিমানযাত্রার অনুমতি দেওয়া হল। বাড়ি ফেরার একদিন পর একটি খাম এল হান্টারের বাড়িতে। খাম খুলে নিজের চোখকেই বিশ্বাস করতে পারছিলেন না তিনি। খামের ভেতর তাঁর হারিয়ে যাওয়া সেই ওয়ালেট। ঝটপট ওয়ালেট খুলে তিনি দেখতে লাগলেন তাঁর সব জিনিস আছে কি না। তা করতে গিয়েও অবাক হলেন হান্টার। হারিয়ে যাওয়ার সময় তাঁর ওয়ালেটে ছিল ৬০ ডলার। ফিরে পাওয়া ওয়ালেটে আছে ১০০ ডলার। সঙ্গে একটি শুভেচ্ছা বার্তা। ওয়ালেট ফিরিয়ে দেওয়া অজ্ঞাত পরিচয় সেই দয়ালু ব্যক্তির পরিচয় জানতে ফেসবুকে একটি পোস্ট করেন হান্টারের মা জেনি শামাত। সেই পোস্টটিতে সহস্রাধিক লাইক ও কমেন্ট পড়েছে। স্থানীয় সংবাদমাধ্যম সূত্রে জানা গিয়েছে, ওয়ালেট ফিরিয়ে দেওয়া সেই ব্যক্তির নাম টড ব্রাউন। তিনি ওমাহার বাসিন্দা। ওয়ালেট ফিরিয়ে দেওয়ার জন্য টডকে ধন্যবাদ জানিয়েছেন হান্টারের মা জেনি শামাত।
__________________________
মহিলাদের গর্ভবতী হতে নিষেধ করে দিচ্ছে লাতিন আমেরিকার একের পর এক দেশ। জিকা ভাইরাসের প্রকোপে যেভাবে হাজার হাজার মাইক্রোসেফ্যালি আক্রান্ত নবজাতকের জন্ম নিচ্ছে, তার প্রেক্ষিতেই এই বার্তা ওই সব দেশের সরকারের। মহিলাদের সন্তান ধারণ না করতে সরকারের দেওয়া এই বার্তার তীব্র সমালোচনা করেছে লাতিন আমেরিকার নারী সংগঠনগুলি। জিকা ভাইরাসের প্রকোপ সবচেয়ে বেশি দেখা দিয়েছে ব্রাজিল, কলম্বিয়া, এল সালভাদোর, হন্ডুরাস, জামাইকায়। ব্রাজিলে গত কয়েক মাসে ৪০০০ শিশু জন্ম নিয়েছে মাইক্রোসেফ্যালিতে আক্রান্ত হয়ে। অর্থাৎ তাদের মাথা শরীরের তুলনায় অস্বাভাবিক রকমের ছোট হচ্ছে। মস্তিষ্কের গঠন অসম্পূর্ণ থাকায় এমন শারীরিক বিকৃতি। চিকিৎসা বিজ্ঞানীরা বলছেন, গর্ভবতী মহিলারা জিকায় আক্রান্ত হলে তাঁদের গর্ভস্থ সন্তানের উপর এর প্রভাব পড়ছে। জিকা গর্ভস্থ শিশুর মস্তিষ্ক নষ্ট করে দিচ্ছে। তার ফলই হল মাইক্রোসেফ্যালি আক্রান্ত হয়ে নবজাতকের জন্ম। জিকার প্রকোপ ক্রমশ বাড়তে থাকায়, লাতিন আমেরিকার বিভিন্ন দেশের সরকার মহিলাদের আপাতত সন্তান ধারণ না করার আর্জি জানাতে শুরু করেছে। ব্রাজিলের লাগোয়া কলম্বিয়ায় প্রায় ১৩ হাজার নবজাতক জিকার শিকার। এল সালভাদোরের মতো ছোট দেশেও ৫০০০ নবজাতক জিকার প্রকোপে শারীরিক বৈকল্য নিয়ে জন্মেছে। কলম্বিয়ার সরকার সে দেশের মহিলাদের আর্জি জানিয়েছে, আগামী বেশ কয়েক মাস গর্ভধারণ না করতে। এল সালভাদোরের স্বাস্থ্য মন্ত্রকও একই পথে হেঁটেছে। স্পষ্ট নিষেধাজ্ঞা জারি না করলেও, সে দেশের স্বাস্থ্য মন্ত্রক প্রায় নির্দেশ জারি করে বলেছে, দেশের মহিলারা যেন ২০১৮ সাল পর্যন্ত সন্তানের জন্ম না দেন। সরকারের তরফে এই বার্তা মেলার পর, বিভিন্ন লাতিন আমেরিকান দেশে গর্ভপাতের প্রবণতা বেড়েছে। গর্ভনিরোধক ওষুধের বিক্রি বেড়ে যাওয়া এবং গর্ভপাতের সংখ্যা হঠাৎ বেড়ে যাওয়ায় মহিলাদের স্বাস্থ্যহানির আশঙ্কা থেকেই যাচ্ছে। তাই কলম্বিয়া ও এল সালভাদোরের বেশ কিছু মানবাধিকার সংগঠন এবং নারী সংগঠন সরকারের তীব্র সমালোচনা শুরু করেছে। জিকা ভাইরাস এমন নিঃশব্দে সংক্রামিত হচ্ছে যে তার প্রকোপ থামানো না গেলে আগামী প্রজন্মের বিরাট অংশ শারীরিক বৈকল্য বা অপরিণত মস্তিষ্ক নিয়ে জন্ম নিতে পারে। একটা গোটা প্রজন্ম এমন ভয়ঙ্কর রোগের শিকার হলে, দেশের ভবিষ্যৎও সঙ্কটে পড়বে। সে কথা মাথায় রেখেই, জিকা ভাইরাসের সংক্রমণ নিয়ন্ত্রণে না আসা পর্যন্ত সন্তানের জন্ম দিতে মহিলাদের বারন করছে লাতিন আমেরিকান দেশগুলির সরকার। জিকা সংক্রমণ ক্রমশ মহামারীর আকার নেওয়ার দিকে এগোতে থাকায়, উদ্বিগ্ন বার্বাডোজ, বলিভিয়া, গুয়াতেমালা এবং পুয়ের্তো রিকো-র সরকারও। ওয়ার্ল্ড হেল্‌থ অর্গানাইজেশনের সাহায্য চেয়েছে এই দেশগুলি। জিকা ভাইরাসের সংক্রমণ চিহ্নিত করা যাচ্ছে না বলে, বেশ কয়েকটি দেশ নমূনা পরীক্ষার জন্য আমেরিকার দ্বারস্থ হচ্ছে।
__________________________
গত ৯ ডিসেম্বর জেরুসালেম-প্রসঙ্গে জরুরি বৈঠক ডেকেছিল নিরাপত্তা পরিষদ। ট্রাম্পের জেরুসালেমকে ইজরায়েলের রাজধানী ঘোষণা এবং তেল আভিভ থেকে মার্কিন দূতাবাস সেখানে সরিয়ে নিয়ে যাওয়ার সিদ্ধান্তকে সে দিন সমর্থন জানায়নি কোনও সদস্য দেশই। শনিবার ফের খসড়া প্রস্তাব দিয়েছে নিরাপত্তা পরিষদ। মিশরের তরফে পেশ করা এক পাতার খসড়া প্রস্তাবে অনুগ্রহ করা হয়েছে— ‘জেরুসালেম সম্পর্কিত কোনও সিদ্ধান্তকেই আইনি স্বীকৃতি দেওয়া হবে না এবং অবশ্যই বাতিল বলে গণ্য করা হবে।’ শনিবার ১৫ সদস্যের পরিষদের প্রত্যেক দেশকে দেওয়া হয়েছে ওই প্রস্তাব। খসড়াটি দেখানো হয়েছে সংবাদমাধ্যমকেও। তবে ওই প্রস্তাবের কোথাও আমেরিকা বা ডোনাল্ড ট্রাম্পের নাম উল্লেখ করা হয়নি। কূটনীতিকরা জানাচ্ছেন, এই পদক্ষেপে তাঁদের পূর্ণ সমর্থন রয়েছে। কিন্তু ওয়াশিংটন ভেটো দিতে পারে। এ সপ্তাহের গোড়ায় ভোট হতে পারে। প্রস্তাব পাশ হতে হলে তার সমর্থনে অন্তত ৯টি ভোট চাই। যে হেতু আমেরিকার ভেটো দেওয়ার সম্ভাবনা প্রবল, তাই আগেই জানিয়ে দেওয়া হয়েছে, আমেরিকা, ফ্রান্স, ব্রিটেন, রাশিয়া, চিনের ভেটো গৃহীত হবে না। গত ৬ ডিসেম্বর ট্রাম্প ঘোষণা করেন, জেরুসালেমকে ইজরায়েলের রাজধানীর স্বীকৃতি দিচ্ছে আমেরিকা। ক্ষোভে জ্বলতে থাকে প্যালেস্তাইন। উত্তেজনা ছড়ায় আরব দেশগুলোতেও। এর পরেই তারা একসঙ্গে রাষ্ট্রপুঞ্জের দ্বারস্থ হয়েছিল। এই প্রস্তাব পাশ হলে, জেরুসালেম প্রসঙ্গে নতুন করে কোণঠাসা হয়ে পড়বে ওয়াশিংটন। রাষ্ট্রপুঞ্জের মার্কিন প্রতিনিধিরা অবশ্য এ নিয়ে মন্তব্য করতে রাজি হননি। রাষ্ট্রপুঞ্জের মার্কিন দূত নিকি হ্যালি এ দিনও প্রেসিডেন্টের সমর্থনে বলে গিয়েছেন, ‘‘যেটা ঠিক, সেটাই হবে।’’ ইজরায়েলের প্রতিনিধি ড্যানি ড্যানন একটি বিবৃতি দিয়ে জানিয়েছেন, ‘‘জেরুসালেম যে ইজরায়েলেরই রাজধানী, কোনও ভোট বা বিতর্কে সেই সত্যিটা বদলে যাবে না।’’ প্যালেস্তাইন চায় পূর্ব জেরুসালেমই হোক তাদের রাজধানী। আর জেরুসালেম ভাগ হয়ে যাক, ইজরায়েল সেটা চায় না। অভিযোগ, ১৯৮০ সালে শহরটি জবরদখল করেছিল ইজরায়েল। নিজেদের রাজধানী ঘোষণা করেছিল। দুনিয়া অবশ্য কোনও দিনই ইজরায়েলের দাবিকে স্বীকৃতি দেয়নি। মুসলিম, ইহুদি ও খ্রিস্টানদের পবিত্রভূমিকে ঘিরে বিতর্ক রয়েই গিয়েছে।
__________________________
ভাবুন তো, আপনি রাস্তা দিয়ে হাঁটছেন, হঠাত্ই দু’পাশ দিয়ে জল এসে রাস্তায় ভরে গেল। জলের উচ্চতা আপনার সমান! হ্যাঁ, এ রকমই একটি রাস্তা রয়েছে ফ্রান্সে। কেন এমন হয় জেনে নিন এই গ্যালারিতে।
__________________________
চিনের সেনাবাহিনী ‘পিপল্‌স লিবারেশন আর্মি’র সেনা-সংখ্যা ২৩ লক্ষ থেকে কমিয়ে ১০ লক্ষ করার সিদ্ধান্ত নিয়েছে বেজিং। বিশ্বের বৃহত্তম সেনাবাহিনীর বহর যে ভাবে কমানো হচ্ছে, ইতিহাসে তা বেনজির। চিনা সেনাবাহিনীর সংবাদপত্রের খবর, পদাতিক সেনার সংখ্যা কমিয়ে নৌ ও বিমানবাহিনীর বহর বাড়ানোর সিদ্ধান্ত নিয়েছে বেজিং। বাড়ানো হবে ক্ষেপণাস্ত্র বাহিনীর বহরও। বাহিনীর গঠনগত বৈশিষ্ট্যের বেশ কিছু রদবদল ঘটানো হবে। যা আদতে সাংগঠনিক সংস্কার। তাতে সাবেক সেনাবাহিনী অনেকটাই বদলে যাবে। পিএলএ’র ওই সংবাদমাধ্যমে বলা হয়েছে, নিরাপত্তা ও কৌশলগত কারণেই এই রদবদল ঘটানো হচ্ছে। অতীতে সেনাবাহিনী স্থলযুদ্ধ আর দেশের প্রতিরক্ষাকেই অগ্রাধিকার দিত। তাই পদাতিক বাহিনীর বহর অত বিশাল ছিল। কিন্তু এ বার নৌ, বিমান ও ক্ষেপণাস্ত্র বাহিনীর বহর বাড়ানো হবে কৌশলগত কারণে। পদাতিক বাহিনীর বহর কমিয়ে সেই সেনাদের দিয়েই বহর বাড়ানো হবে নৌ, বিমান ও ক্ষেপণাস্ত্র বাহিনীর।
__________________________
একে রাজবধূ তায় আবার ডাকসাইটে মার্কিন অভিনেত্রী। কিন্তু তাঁর এ কী পোশাক! বাড়ির বিছানার চাদর কেটেই বানিয়েছেন নাকি।পর্দাও হতে পারে। তবে কি রাতপোশাকে ভুল করে চলে এসেছেন অনু্ষ্ঠানে? কথাগুলো যাঁর সম্পর্কে বলা হচ্ছে তিনি মেগান মার্কল। গত ১৯ মে প্রিন্স হ্যারির সঙ্গে বিবাহবন্ধনে আবদ্ধ হয়েছেন মেগান। সম্প্রতি ডাচেস অফ সাসেক্স লিঙ্কনশায়ারে একটি বিয়ের অনুষ্ঠানে গিয়েছিলেন, সঙ্গে ছিলেন ডায়না-পুত্র অর্থাৎ তাঁর স্বামী রাজকুমার হ্যারিও। সেখানেই নীল-সাদা ফুলছাপ একটি পোশাক পরেছিলেন মেগান। আর তারপরই টুইটার, ইনস্টাগ্রাম-সহ সোশ্যাল মিডিয়ায় ট্রোলড হতে থাকেন। ‘মেগান একজন রাজবধূ, তিনি কীভাবে এরকম বোহেমিয়ানের মত একটা আধা-কাফতান জাতীয় পোশাক পরে বিয়েবাড়িতে আসেন।’ ‘এই পোশাকটা বেশ আরামদায়ক, রাতপোশাক হিসাবে খুব ভাল’, এই জাতীয় মন্তব্য ভেসে আসে হলিউডের জনপ্রিয় অভিনেত্রীর বিরুদ্ধে। জর্জ উডহাউসের ছোট্ট একটি গির্জায় বিবাহ অনুষ্ঠানে মেগানের এই পোশাক নির্বাচন নিয়ে অনেকেই বেশ অবাক হয়েছেন। স্যুটে তো মেগানকে বেশ লাগে। ‘স্মার্ট ও স্টাইলিশ’, তবে এই ধরনের ঢিলেঢালা পোশাক কেন, এটা অনু্ষ্ঠানের সঙ্গে একেবারেই মানানসই নয়, মন্তব্য করেন এক ফ্যাশন ডিজাইনারও। যদিও অনুরাগীরা বলেছেন, মেগানের পোশাক একেবারেই ‘ফ্ল-লেস’।
__________________________
দু’মাস ধরে নাগাড়ে পেটে যন্ত্রণা। শেষমেশ সহ্য করতে না পেরে চিকিৎসকের কাছে ছুটেছিলেন তিনি। শেষ পর্যন্ত মুখ দিয়ে বের হল ছয় ফুট লম্বা একটি ফিতাকৃমি। যন্ত্রণা থেকে মুক্তি পেলেন ৪৮ বছরের ওই ব্যক্তি। পেটের যন্ত্রণা নিয়ে ইংল্যান্ডের কেমব্রিজে অ্যাডেনব্রোকস হাসপাতালে এসেছিলেন ওই ব্যক্তি। যন্ত্রণার কারণ প্রথমে ধরতে পারেননি চিকিৎসকরাও। শুরু হল পরীক্ষা-নিরীক্ষা। প্রাথমিক ভাবে চিকিত্সকেরা মনে করেছিলেন ওই ব্যক্তির কোলনের মধ্যে রয়েছে কৃমি। আর সেই জন্যই হচ্ছে প্রচণ্ড যন্ত্রণা। আন্দাজটা ঠিকই ছিল, কিন্তু কৃমির ‘বাসস্থান’ বুঝতে ভুল হয়েছিল চিকিত্সকদের। ভুল হয়েছিল কৃমির আকার বুঝতেও। পরীক্ষার পরে দেখা যায় বিশাল একটি ফিতাকৃমি ওই ব্যক্তির কোলনে নয় কুণ্ডলী পাকিয়ে রয়েছে ক্ষুদ্রান্ত্রের মধ্যে। অ্যাডেনব্রোকস হাসপাতালের চিকিৎসক সিরিয়াক ফিলিপস জানান, এরপরেই কৃমিটি মুখ দিয়ে বাইরে বের করে আনার সিদ্ধান্ত নেওয়া হয়। দেখা যায়, ফিতাকৃমিটির দৈর্ঘ্য প্রায় ছয় ফুট। চিকিৎসক ফিলিপস জানান, এর আগে এত বড় কৃমি তিনি কখনও দেখেননি। পেট থেকে কৃমি বের করে আনার পর অ্যান্টি-প্যারাসাইটিক ড্রাগও দেওয়া হয় ওই ব্যক্তিকে। যাতে কৃমির কোনও অংশ পেটে থেকে গেলে তা নষ্ট হয়ে যায়। কিন্তু কোথা থেকে পেটের ভিতরে এসেছিল ওত বড় কৃমিটি? চিকিৎসকরা জানাচ্ছেন, ছয় ফুট লম্বা টিনিয়া সোলিয়াম বা ফিতাকৃমিটি ছিল আসলে একটি পর্ক টেপ ওয়ার্ম। যারা শূকরের পেটে থাকে। অনেক সময় গরুর পেটেও পাওয়া যায় এই ধরনের কৃমির লার্ভা। ভাল করে রান্না না করে অর্ধ সিদ্ধ শূকর বা গরুর মাংস খাওয়ার ফলেই শূকরের দেহ থেকে কৃমির লার্ভা চলে এসেছিল ওই ব্যক্তির দেহে। ধীরে ধীরে বাড়তে বাড়তে সেটি বিশালাকার ধারণ করে।
__________________________
ঢাকার সেন্ট্রাল জেলে গণহত্যার দুই নায়ক বিএনপি নেতা সালাউদ্দিন কাদের (সাকা) চৌধুরী এবং জামাতে ইসলামির সাধারণ সম্পাদক আলি আহসান মহম্মদ মুজাহিদকে ফাঁসি দেওয়ার পর শনিবার গভীর রাতেই কড়া পাহারায় তাদের দেহ অ্যাম্বুল্যান্সে করে আলাদা আলাদা ভাবে চট্টগ্রাম ও ফরিদপুরে নিয়ে যাওয়া হয়। ঢাকা গোয়েন্দা পুলিশের যুগ্ম কমিশনার জানান, ওই দুই নেতার পরিবারের ইচ্ছেতেই তাঁদের গ্রামের বাড়িতে নিয়ে যাওয়ার অনুমতি দিয়েছে প্রশাসন। গ্রামে তাঁদের দেহ নিয়ে যাওয়ার সময় যাতে কোনও রকম অপ্রীতিকর পরিস্থিতি না ঘটে তার জন্য পুরো রাস্তায় র‌্যাব ও পুলিশ মোতায়েন করা হয়। রবিবার সকালেই চট্টগ্রামের রাউজানে সাকা চৌধুরী এবং ফরিদপুরে মুজাহিদের শেষকৃত্য সম্পন্ন হয়। একাত্তরে নির্বিচারে গণহত্যার এই দুই কাণ্ডারী নিজেদের বাঁচানোর আপ্রাণ চেষ্টা করেন। কিন্তু শেষ পর্যন্ত সব চেষ্টা ব্যর্থ হয় তাঁদের। শনিবার গভীর রাতে ফাঁসিতে ঝোলানোর পর পরই মুক্তিযোদ্ধাদের পরিবারের মুখে হাসি ফোটে। সারা বাংলাদেশ জুড়ে যেন উত্সবের চেহারা নেয়। গণজাগরণ মঞ্চের নেতা থেকে সমর্থকরা উল্লাসে ফেটে পড়েন। এ দিন তারা ঢাকার বিভিন্ন প্রান্ত থেকে মিছিল বের করে শহিদ মিনারে জমায়েত হন। সেখানে গণজাগরণ মঞ্চের আহ্বায়ক চন্দন দাশ জানান, এই গণহত্যাকারীদের বিচারপ্রক্রিয়া শুরু থেকে রায়দান পর্যন্ত গোটা ব্যাপারটাই ছিল বেশ কষ্টসাধ্য। তবে সালাউদ্দিন আর মুজাহিদকে ফাঁসিতে ঝোলানের জন্য সরকারকে ধন্যবাদও দেন তিনি। সালাউদ্দিনের ছেলে হুম্মাম কাদের এ দিন অভিযোগ করেন, এই রায় অবৈধ। এক জন নিরাপরাধ মানুষকে অন্যায় ভাবে হত্যা করা হয়েছে। এক দিন না এক দিন এই ফাঁসির বিচার হবেই। সালাউদ্দিনের শেষকৃত্যের সময় পরিবারের সকলেই উপস্থিত ছিলেন রাউজানে।  
__________________________
কামানের গোলা-যুদ্ধে নয়। কাশ্মীর সমস্যাটা আলোচনার টেবিলে বসেই মেটাক ভারত ও পাকিস্তান। আর কেউ নন এই আর্জি জানালেন এ বার পাকিস্তানের প্রয়াত প্রধানমন্ত্রী বেনজির ভুট্টোর পুত্র বিলাবল ভুট্টো। টুইটারে। যে কোনও যুদ্ধের পরিণতিতেই যে দেশের কোনও মঙ্গল হয় না, তা মনে করিয়ে দিতে তাঁর টুইটার মেসেজের সঙ্গেই একটি ভিডিও দিয়েছেন বিলাবল। টুইটারে বিলাবল লিখেছেন, ‘‘ডিয়ার পাকিস্তান অ্যান্ড ইন্ডিয়া। দিস ইজ হোয়াট ওয়ার লুক্‌স লাইক।’’ উরি হামলা ও তার প্রেক্ষিতে ভারতের ‘সার্জিক্যাল স্ট্রাইকে’র পর পাকিস্তানের রাজনৈতিক, কূটনৈতিক ও সামরিক অবস্থান কী হওয়া উচিত, তা নিয়ে আলোচনার জন্য একটি সর্বদলীয় বৈঠক ডেকেছিলেন পাক প্রধানমন্ত্রী নওয়াজ শরিফ। সরকারি সূত্রের খবর, সেই বৈঠকেও শরিফ সরকারের কয়েকটি ভুল নীতির দিকেই আঙুল তুলেছিলেন বেনজির-পুত্র। বিলাবল নাকি ওই বৈঠকেই বলেছিলেন, সেনাবাহিনী দিয়ে কাশ্মীর সমস্যা মেটানো যাবে না। সে ভাবে কাশ্মীর সমস্যা মেটানো উচিতও হবে না। শুধু তাই নয়, শরিফ সরকারের বিদেশনীতিরও কড়া সমালোচনা করেছিলেন বিলাবল। বলেছিলেন, ওই ভুল বিদেশনীতির জন্য গোটা বিশ্বে পাকিস্তানের শত্রুর সংখ্যা উত্তরোত্তর বাড়ছে। সেই সময় তাঁর প্রয়াত মাতামহ প্রাক্তন পাক প্রেসিডেন্ট জুলফিকার আলি ভুট্টোর কাশ্মীর-কূটনীতিরও উল্লেখ করেন বিলাবল।
__________________________
যদিও ব্যাকরণগত ভাবে অবশ্য এক জনকে আর সতীন বলা যায় না। এখন তিনি মার্কিন প্রেসিডেন্টের প্রাক্তন স্ত্রী। কিন্তু তাতে কী! ট্রাম্পের সঙ্গে বিচ্ছেদ না হলে ‘ফার্স্ট লেডি’ই তো হতেন। শত হলেও তিনিই তো প্রথম স্ত্রী! তাই সে অর্থে ‘ফার্স্ট লেডি’-ও! এক সাক্ষাৎকারে ইভানা তেমনটাই বলেছেন। আর তাতেই আগুনে ঘি পড়েছে। ইভানার মন্তব্যে বিরক্ত বর্তমান ফার্স্ট লেডি এবং ট্রাম্পের তৃতীয় স্ত্রী মেলানিয়া ট্রাম্প। তিনি বলেছেন, নজর কাড়তেই এ সব উল্টোপাল্টা কথা বলছেন ইভানা। প্রেসিডেন্টের প্রাক্তন স্ত্রী এবং ইভাঙ্কার মা সম্প্রতি একটি স্মৃতিকথা লিখেছেন, যার নাম ‘রেজিং ট্রাম্প’। আর সেই বইয়ের প্রচার উপলক্ষে সোমবার ইভানা ট্রাম্প সাক্ষাৎকার দিচ্ছিলেন একটি টিভি চ্যানেলে। সেখানেই তিনি জানান, প্রাক্তন স্বামীর সঙ্গে তাঁর সম্পর্ক ভালই। প্রতি দু’সপ্তাহে এক বার কথা হয়। হোয়াইট হাউসে তাঁর একটি ‘ডিরেক্ট’ নম্বরও আছে বলে দাবি করেন ইভানা। তবে সে নম্বর তিনি ব্যবহার করেন না। এর পরেই হাসতে হাসতে তিনি বলে বসেন, ‘‘মেলানিয়া ওখানে আছে। আমি কোনও ঈর্ষার কারণ হতে চাই না! কারণ আমি ট্রাম্পের প্রথম স্ত্রী। আমিই তো ফার্স্ট লেডি, তাই না?’’ এই সব কথা শুনে প্রাথমিক ভাবে প্রতিক্রিয়া না জানালেও মঙ্গলবার ফার্স্ট লেডি মেলানিয়া ট্রাম্প তাঁর প্রচার অধিকর্তা স্টেফানি গ্রিশামের মাধ্যমে বলেছেন, ‘‘উনি (ইভানা) নিজের ঢাক পেটাচ্ছেন। প্রচার পাওয়ার চেষ্টা।’’ গ্রিশাম পরে মেলানিয়া সম্পর্কে মার্কিন সংবাদমাধ্যমে ইভানাকে ঠুকে জানান, ‘মিসেস ট্রাম্প (মেলানিয়া) হোয়াইট হাউসকে ব্যারন (মেলানিয়া-ট্রাম্পের ছেলে) আর প্রেসিডেন্টের জন্য ‘বাড়ি’তে রূপান্তরিত করেছেন। ওয়াশিংটনে থাকতে উনি ভালবাসেন। আমেরিকার ফার্স্ট লেডি হিসেবে উনিই সম্মান পান। উনি শিশুদের সাহায্য করার জন্য এই খেতাব ব্যবহার করেন, নিজের কোনও বই প্রচারের জন্য নয়।’ এই প্রসঙ্গে গ্রিশামের সাফ কথা, ‘‘প্রাক্তন স্ত্রীর মন্তব্যে কোনও সারবত্তা নেই। দুর্ভাগ্যজনক ভাবে তাতে শুধুই প্রচারের আলো কাড়ার চেষ্টা রয়েছে।’’ মেলানিয়ার এমন প্রতিক্রিয়ায় অনেকেই একটু অবাক। এমন বিতর্কে প্রাথমিক ভাবে তিনি দূরত্ব বজায় রেখেই উচিত কাজ করেছিলেন বলে মনে করছেন হোয়াইট হাউস ঘনিষ্ঠ অনেকে। সাধারণত মেলানিয়া সেটাই করেন। বলে থাকেন, তাঁর ‘মোটা চামড়া’। তিনি সমালোচনার ভয় পান না। ছেলে ব্যারনের ভালমন্দেই তাঁর সব চেয়ে বেশি নজর। তাঁর স্বামীর প্রাক্তন স্ত্রী-র স্মৃতিকথা প্রকাশের সময় মেলানিয়া যাবেন ওয়েস্ট ভার্জিনিয়া। সেখানে অসুস্থ শিশুদের সঙ্গে দেখা করবেন তিনি। ইভানার স্মৃতিকথায় ট্রাম্পের প্রশংসার পাশাপাশি নিন্দেও রয়েছে। মার্লা মেপলসের (যিনি পরে ট্রাম্পের দ্বিতীয় স্ত্রী হন) সঙ্গে ঘনিষ্ঠতা বাড়তেই ১৯৯২ সালে ইভানার সঙ্গে সম্পর্কে ইতি টানেন ট্রাম্প। ইভানার দাবি, ‘‘বিচ্ছেদের সময় নিষ্ঠুর ট্রাম্পকে দেখেছিলাম। ওঁর কাছে বিচ্ছেদটাও যেন একটা ব্যবসায়িক চুক্তি, যেটা ওঁকে জিততেই হবে।’’ এখন অবশ্য তাঁদের বন্ধুত্বপূর্ণ সম্পর্ক। এই ইভানা সম্পর্কে ২০০৯ সালে নিজের বই ‘দ্য ট্রাম্প কার্ড’-এ ইভাঙ্কা লিখেছিলেন, ‘‘আমার মায়ের অফুরান প্রাণশক্তি। কোনও একটা জায়গায় উনি আটকে যাননি ওই জন্যই।’’
__________________________
এ বার চাপাতির ঘায়ে খুন করার হুমকি দেওয়া হল  বাংলাদেশের বিশিষ্ট লেখক ও অধ্যাপক আনিসুজ্জামানকে। এ দিন বিকেলে অচেনা নম্বর থেকে তাঁর মোবাইল ফেনে একটি এসএমএস আসে। তাতে লেখা ছিল, চাপাতির কোপে খুন হতে না-চাইলে ব্লগারদের সমর্থন করা ছাড়ুন। প্রধানমন্ত্রী শেখ হাসিনার বিরুদ্ধেও কিছু কটু কথা তাতে লেখা ছিল। বাংলাদেশে সম্প্রতি চোরাগোপ্তা হামলায় চার লেখক-ব্লগার ও এক প্রকাশক খুন হয়েছেন। এক পুলিশও হামলায় খুন হয়েছেন। এ দিনও রাস্তায় মোতায়েন এক মিলিটারি পুলিশের উপরে হামলা হয়েছে। আততায়ীদের চিহ্নিত করে গ্রেফতারে সরকার ব্যর্থ হওয়ায় এ দিনই বাংলাদেশের ডজন খানেক বিশিষ্ট ব্যক্তি একটি বিবৃতি জারি করেছেন। আনিসুজ্জামান, কামাল লোহানী, সিরাজুল ইসলাম চৌধুরী, আবেদ খান, শাহরিয়ার কবীররা এই বিবৃতিতে খুনিদের অবিলম্বে ধরার দাবি জানিয়েছেন। তার পরেই খুনের হুমকি পেলেন ঢাকা বিশ্ববিদ্যালয়ের প্রাক্তন অধ্যাপক আনিসুজ্জামান।
__________________________
শুক্রবার সকাল সাড়ে দশটা। ক্যালিফোর্নিয়া হাইওয়েতে টহলরত পুলিশের কাছে খবর গেল, নাপা ভ্যালির প্রাক্তন সেনা আবাসে এক বন্দুকবাজ হানা দিয়েছে। আবাসেরই একটি ঘরে চার মহিলাকে আটকে রেখেছে সে। খবর পেয়ে এলাকা ঘিরে ফেলে পুলিশ। এর পর দু’তরফের সংঘর্ষ, গুলির লড়াই। পুলিশের দিনভর চেষ্টায় এক মহিলাকে বন্দুকবাজ মুক্তি দিলেও ছাড় পাননি বাকি তিন জন। সারা দিন উৎকণ্ঠা আর অপেক্ষার পরে সন্ধে ছ’টা নাগাদ দরজা ভেঙে ঘরে ঢোকে পুলিশ। তবে বাঁচানো যায়নি কাউকেই। হামলাকারী এবং তিন মহিলার গুলিবিদ্ধ দেহ উদ্ধার করা হয়। অনুমান, তিন জনকে গুলি করে আত্মঘাতী হয়েছে হামলাকারী। প্রাথমিক আতঙ্ক কাটিয়ে তত ক্ষণে জানা গিয়েছে তিন পণবন্দি এবং হামলাকারীর পরিচয়। ক্রিস্টিন লোবার (৪৮), জেনিফার গোলিক (৪২) এব‌ং জেনিফার গঞ্জালেস (২৯) নামে ওই তিন মহিলা একটি স্বেচ্ছাসেবী সংগঠনের কর্মী। তাঁরা মনোবিদ্‌ও। প্রাক্তন সেনাকর্মীদের ক্ষত-বিক্ষত মন সারিয়ে সমাজের মূল স্রোতে ফিরিয়ে আনতে সাহায্য করতেন তাঁরা। বছর ছত্রিশের হামলাকারী, অ্যালবার্ট উং তাঁদেরই প্রাক্তন রোগী। প্রাক্তন সেনাকর্মী। আবাস থেকে কয়েক দিন আগেই ছাড়া পেয়েছিল সে। নাপা ভ্যালির এই ঠিকানা আমেরিকার সবচেয়ে বড় প্রাক্তন সেনা আবাস। সবুজঘেরা ওই বাড়িতে মূলত আফগানিস্তান আর ইরাক ফেরত সেনাকর্মীদের মানসিক চিকিৎসা করা হয়। আবাসে কর্মরত স্বেচ্ছাসেবী সংগঠনের অন্য কর্মীদের মুখে জানা গেল পুরো ঘটনাটা। সে দিন সহকর্মী এক দম্পতির জন্য বিদায়ী অনুষ্ঠানের আয়োজন করেছিলেন অন্য কর্মী-বন্ধুরা। আনা হয়েছিল কেক, মিষ্টি। হাসি, ঠাট্টায় শুক্রবারের সকালটা ফুরফুরে মেজাজেই শুরু হয়েছিল। আচমকা বন্দুক হাতে এক ব্যক্তির প্রবেশ। যদিও মুখ চেনা। ‘‘মাত্র কয়েক দিন আগেই ছুটি পাওয়া অ্যালবার্টকে দেখেও তেমন কিছু মনে হয়নি বাকিদের’’, বলছিলেন ল্যারি কামের। ল্যারির স্ত্রী ডেভেরক্স স্মিথ ওই স্বেচ্ছাসেবী সংগঠনেরই কর্মী। তাঁর চোখে মুখে তখনও আতঙ্কের ছাপ স্পষ্ট। জানালেন, পর পর গুলির আওয়াজে মুহূর্তে বদলে গেল প্রাক্তন সেনা আবাসের পরিবেশ। কোনও রকমে পালিয়ে বাঁচেন স্মিথ। তবে অ্যালবার্ট কেন হামলা চালাল, কেনই বা ওই মহিলাদের পণবন্দি করল, কিছুই জানা যায়নি। পুলিশ তদন্ত শুরু করেছে। যুদ্ধ-ফেরত ওই সেনার মানসিক সুস্থতা নিয়েও প্রশ্ন উঠছে। ক্যালিফোর্নিয়ার গভর্নর জেরি ব্রাউন শনিবার জানিয়েছেন, ‘‘যাঁরা দেশ ও দেশবাসীর সেবার নিজেদের নিযুক্ত করেছিলেন, তেমন তিন সাহসিনীকে হারালাম আমরা।’’
__________________________
অস্ত্র ফেলে একে অপরকে জড়িয়ে ধরে নিজস্বী তুলছিলেন তালিবান এবং আফগান সেনারা। ইদের দ্বিতীয় দিন, যুদ্ধবিরতি চলাকালীন এই ঘটনার সাক্ষী থাকল পূর্ব আফগানিস্তানের বাতি কট। আর এই যুদ্ধবিরতিতে সায় না থাকায় তালিবান জমায়েতের মধ্যেই শনিবার নিজেকে উড়িয়ে দিল এক আত্মঘাতী জঙ্গি। নানগার প্রদেশের রোদাত জেলার ঘটনা। মৃত্যু হয়েছে ২১ জনের। আহত ৪১। মৃত ও আহতদের অধিকাংশই তালিবান। হামলার দায় স্বীকার করেনি কোনও জঙ্গি সংগঠন। বিস্ফোরণের পরেই ন’দিনের যুদ্ধবিরতি আরও দীর্ঘ হবে বলে ঘোষণা করে দিয়েছেন আফগান প্রেসিডেন্ট আশরাফ ঘানি। গত মঙ্গলবার থেকে শুরু করে ন’দিন শুধুমাত্র তালিবানের সঙ্গে যুদ্ধবিরতি ঘোষণা করেছিল ঘানি সরকার। আজ আফগান এবং তালিবান পতাকা উড়িয়ে গাড়ি এবং মোটরবাইকে চড়ে অস্ত্র-সহ বাতি কট জেলায় ঢুকেছিল তালিবান জঙ্গিরা। চেকপোস্টে কর্তব্যরত আফগান সেনারা তাঁদের আলিঙ্গন করে ইদের শুভেচ্ছা জানান। এক তালিবান কম্যান্ডারের কথায়, ‘‘আজ সেনা ভাইদের শুভেচ্ছা জানাতেই আমরা এখানে এসেছি।’’ একই ছবি দেখা যায় রোদাত জেলাতেও। উত্তরের কুন্দুজ় প্রদেশে ইদ পালন করেন ২ হাজার তালিবান। সূত্রের খবর, আফগান সরকারের যুদ্ধবিরতিতে সমর্থন ছিল না আইএসের একটি শাখা সংগঠনের। তাই নানগার প্রদেশে হামলার পিছনে তাদেরই হাত থাকতে পরে বলে মনে করছেন গোয়েন্দারা।
__________________________
বাংলাদেশ সফর শেষে শনিবার রাতেই কলকাতা ফিরলেন মুখ্যমন্ত্রী মমতা বন্দ্যোপাধ্যায়। বাংলাদেশের প্রধানমন্ত্রী শেখ হাসিনা ব্যক্তিগত ভাবে মমতাকে অনুরোধ করেছিলেন আরও একটি দিন থেকে যেতে। সূত্রের খবর, মুখ্যমন্ত্রী রাজিও ছিলেন থাকতে। কিন্তু, রবিবার সকালে ঢাকা থেকে কলকাতাগামী কোনও বিমান নেই। ওই দিন রাতে কলকাতায় ফেরার বিমান আছে। তাই শেখ হাসিনার আতিথ্যে অল্প কিছু আহার করেই কলকাতা ফিরলেন মুখ্যমন্ত্রী।
__________________________
রোহিঙ্গাদের জন্য মায়ানমারের রাখাইন প্রদেশের উত্তরে ত্রাণ নিয়ে আসছিল নৌকো। তা আটকে দেওয়ার চেষ্টা করে রোহিঙ্গা বিরোধী জনতা। সেই জনতাকে ছত্রভঙ্গ করতে শূন্যে গুলি চালায় পুলিশ। বুধবার রাতে রেড ক্রসের ত্রাণবাহী নৌকো এ ভাবে আটকে দেওয়ার ঘটনা ঘটেছে মায়ানমারে। ত্রাণ ঘিরে এমন হিংসা সত্ত্বেও রাষ্ট্রপুঞ্জে বৃহস্পতিবার মায়ানমারের দাবি, রাখাইন প্রদেশের অবস্থা ধীরে ধীরে ভাল হচ্ছে। সরকারের পরামর্শদাতা আউং সান সু চি-র জায়গায় রাষ্ট্রপুঞ্জের সাধারণ সভায় দেশের দ্বিতীয় ভাইস প্রেসিডেন্ট হেনরি ভ্যান থিও গিয়েছেন। তিনি সেখানে দাবি করেছেন, ‘‘আপনাদের আনন্দের সঙ্গে জানাচ্ছি, ওখানে পরিস্থিতি স্বাভাবিক হচ্ছে।’’ তাঁর দাবি, ৫ সেপ্টেম্বরের পরে মায়ানমারে আর কোনও সংঘর্ষের ঘটনা ঘটেনি। বস্তুত নেপিদও থেকে দেওয়া টিভি বক্তৃতায় একই দাবি ছিল সু চি-রও। রাখাইন প্রদেশের চিত্রটা অবশ্য তা বলছে না। ২৪ অগস্ট এই প্রদেশের উত্তরেই সেনা ও পুলিশের উপরে জঙ্গি গোষ্ঠী আরাকান রোহিঙ্গা স্যালভেশন আর্মি (আরসা)-র হামলায় জ্বলে ওঠে আগুন। অন্তত ১৫০ জন পুলিশ ও সেনাকে জঙ্গিরা হত্যা করে। তার পর থেকে সেনা অভিযানে অন্তত চার লক্ষেরও বেশি রোহিঙ্গা মুসলিম মায়ানমার ছাড়তে বাধ্য হয়েছেন বলে অভিযোগ। তাঁরা আশ্রয়ের খোঁজে বাংলাদেশ-ভারত দৌড়ে বেড়াচ্ছেন। যাঁরা দেশ ছাড়তে পারেননি, তাঁদের অবস্থাও দুর্বিষহ। তাই রেড ক্রসের তরফে সাহায্য আসছিল রাখাইন প্রদেশে। প্রায় ৫০ টন সামগ্রী ছিল তাতে। অথচ সেই নৌকায় পেট্রোল বোমা ছোড়ে বিক্ষুব্ধ জনতা। কারও হাতে লাঠি, কারও রড। পরে শ’দুয়েক পুলিশ পরিস্থিতি নিয়ন্ত্রণে আনে। অভিযুক্তদের গ্রেফতারও করা হয়। পুলিশ সূত্রে দাবি, ক্ষুব্ধ জনতা ভেবেছিল শুধু রোহিঙ্গাদের জন্য সাহায্য এসেছে। তাতেই খেপে যায় তারা। পরে রেড ক্রস জানায়, যাদের প্রয়োজন, তাদের কাছেই ত্রাণসামগ্রী পৌঁছবে। নিরপেক্ষ ভাবে বিতরণ প্রক্রিয়া চালানো হবে। মায়ানমার সরকার রোহিঙ্গাদের এ দেশের নাগরিক বলে মানতে নারাজ। বৌদ্ধরা রাখাইন প্রদেশে সংখ্যাগুরু। রোহিঙ্গাদের তাঁরা বাংলাদেশ থেকে আসা বেআইনি অভিবাসী ছাড়া আর কিছু ভাবতে রাজি নন। সেই নিয়ে সংঘর্ষ চলছে বহু দিন ধরে। অগস্টে তা চরমে ওঠে। আপাতত রেড ক্রসের ওই নৌকো রাখাইন প্রদেশের রাজধানী সিত্তে-তে রয়েছে। কিন্তু যে ভাবে ত্রাণ নিয়েও হিংসা চলছে, তাতে উদ্বিগ্ন আন্তর্জাতিক দুনিয়া। মায়ানমার সরকারের সমালোচনা করা হলেও তারা অভিযোগে গুরুত্ব দিচ্ছে না। দু’দিন আগে সু চি-র বক্তৃতাতেও সেই ছবি উঠে এসেছে। সেনার অত্যাচারের প্রসঙ্গে কিছুই বলেননি তিনি। থিও অবশ্য পরে রাষ্ট্রপুঞ্জে জানান, রোহিঙ্গাদের দেশ ছাড়ার ঘটনায় মায়ানমার সরকার চিন্তিত। এই হিংসা বন্ধ করতে নিরাপত্তা পরিষদ দ্রুত পদক্ষেপ করুক— চান মার্কিন প্রেসিডেন্ট ডোনাল্ড ট্রাম্প। মার্কিন সহকারী বিদেশসচিব প্যাট্রিক মার্ফি এখন মায়ানমারে। তাঁর সঙ্গে সরকারি অফিসার এবং রাখাইন প্রদেশের বিভিন্ন সম্প্রদায়ের প্রতিনিধির দেখা হওয়ার কথা। যদিও ‘আন্তর্জাতিক পর্যবেক্ষণ’ নিয়ে তাদের ভয় নেই— আগেই জানিয়েছেন সু চি। মায়ানমারের সেনাপ্রধান সিনিয়র জেনারেল মিন আউং লায়িং আরসা জঙ্গিদের হামলা চালানো সেনাঘাঁটি ঘুরে বুধবার বলেন, ‘‘এটা একশো বছর আগে ব্রিটিশ উপনিবেশ ছিল। ওদের অনিয়ন্ত্রিত কাজকর্মের খেসারত আমাদের এখনও দিতে হচ্ছে।’’
__________________________
এর আগে অবশ্য ছবিটা এমন ছিল না। দিনের বেলায় এক বোতল বিয়ার বা এক গ্লাস ওয়াইন পাওয়ার জন্য পর্যটকদের অপেক্ষা করতে হতো সেই সন্ধে পর্যন্ত। কিন্তু এ বছর রমজানের আগেই সেই নিয়ম শিথিল করে দেওয়া হল। ইতিমধ্যেই নতুন নিয়ম জানিয়ে দুবাইয়ের পর্যটন এবং বাণিজ্য দফতরের তরফে দুবাইয়ের হোটেলগুলির ম্যানেজারদের কাছেও নোটিস পাঠিয়ে দেওয়া হয়েছে। কিন্তু কী কারণে এই নতুন সিদ্ধান্ত? সংবাদমাধ্যমের কাছে পর্যটন এবং বাণিজ্য দফতর জানিয়েছে, আরও বেশি সংখ্যক পর্যটক যাতে দুবাইয়ে আসেন, তা নিশ্চিত করাটাই মূল লক্ষ্য। দুবাই যে একটি বিশ্বমানের পর্যটন কেন্দ্র, সেটাই ফের মনে করিয়ে দিতে চান কর্তৃপক্ষ। পর্যটন মন্ত্রকের তরফেও জানানো হয়েছে, আগামী ইদে অন্তত ১০ লক্ষ পর্যটক দুবাইয়ে আসবেন। তাঁদের কথা ভেবেই এই সিদ্ধান্ত। তবে রমজানের পবিত্রতা সম্পর্কেও সচেতন করা হবে পর্যটকদের। পাশাপাশি, রমজানের নিয়মকানুন যাতে তাঁরা মেনে চলেন, তা নিয়েও তাঁদের কাছে আবেদন জানানো হবে।
__________________________
তিন বিষয়ে ডিগ্রি নিয়ে আমেরিকার একটি কলেজ থেকে স্নাতক হল ১১ বছরের ভারতীয় কিশোর তানিষ্ক আব্রাহাম। ক্যালিফোর্নিয়ার আমেরিকান রিভার কলে়জ থেকে অঙ্ক, বিজ্ঞান এবং বিদেশি ভাষা —এই তিন বিষয় নিয়ে স্নাতক হয়েছে সে। কলেজ কর্তৃপক্ষ জানিয়েছেন, এই বছর তানিষ্ক ছিল তাদের সব চেয়ে ছোট পড়ুয়া। সাত বছর বয়স থেকে কোনও প্রতিষ্ঠানে না গিয়ে বাড়িতে শিক্ষকের কাছে (হোম স্কুল) প্রস্তুতি শুরু করে ভারতীয় বংশোদ্ভূত তানিষ্ক। ২০১৪-র মার্চে রাজ্যস্তরের একটি পরীক্ষায় পাশ করে সে। হাই স্কুল ডিপ্লোমা পাওয়ার সমান শিক্ষাগত যোগ্যতা অর্জন করতে পারলেই উতরানো সম্ভব এই পরীক্ষায়। তানিষ্কের এই সাফল্য নজরে আসে মার্কিন প্রেসিডেন্ট বারাক ওবামারও। অভিনন্দন জানিয়ে চিঠি পাঠান তিনি।
__________________________
যা হয়তো লাফিয়ে এসে বসবে না আমাদের কোলে, আমাদের গালে গাল ঘষে আদর করবে না, তবে আনন্দ, বিষাদ, অবসাদ ও ঘুমের মুহূর্তগুলি আইবো আমাদের সঙ্গে কিছুটা হলেও শেয়ার করতে পারবে। অনায়াসে। পারবে লেজ নাড়াতে, কানদু’টো দোলাতে। আইবোর সামনে গিয়ে ‘ব্যাং ব্যাং’ বলুন। দেখবেন, সে আপনার সামনে গিয়ে শুয়ে পড়বে। আর তার পর এমন ভান করবে যেন, তার দেহে আর প্রাণ নেই! ওকে বলুন, ‘ব্রিং মি দ্য বোন’। সঙ্গে সঙ্গে আইবো তার খুব পছন্দের গোলাপি রংয়ের একটা খেলনা মুখে করে এনে দেবে আপনাকে। আইবো তার পিছনের পা দু’টি মাটি থেকে ওপরে তুলে দিলেই টুং টাং আওয়াজ হবে। যেন কোনও ঘণ্টা বাজছে! মার্কিন মুলুকে এই রোবট কুকুর বাজারে আনল ‘সোনি’। দাম ২ হাজার ৯০০ ডলার। আমেরিকান কেনেল ক্লাবের তরফে জানানো হয়েছে, বাড়িতে একটি কুকুর পুষতে যেখানে বছরে গড়ে খরচ হয় মোটামুটি ২৩ হাজার ৪১০ ডলার, সেখানে এই রোবট কুকুরের জন্য কেনার পর আর তেমন কোনও খরচ নেই বললেই চলে। ব্যাটারি রিচার্জ করিয়ে নিলেই হল! আইবোর পিঠ, মাথা আর চিবুকটা বানানো প্লাস্টিক দিয়ে। সেখানে বসানো রয়েছে কয়েকটি সেন্সর। তার ওপর আপনি হাত বোলালে দেখবেন, আইবো চোখ বন্ধ করে আদর খাচ্ছে। সেখানে চিমটি কাটলে তার মুখটা কিছুটা গোমড়া হয়ে যাবে। আইবোর সবক’টি মাংসপেশীই যান্ত্রিক। তাই আইবো নড়াচড়া করলেই শব্দ হবে। আর সেই শব্দটা মোটেই বিরক্তিকর নয়। বরং বেশ সুরেলা। আইবোর নাক আর পিঠের নীচের দিকটায় রয়েছে দু’টি ক্যামেরা। তা দিয়ে আপনার গোটা বাড়ির কোথায়, কী রয়েছে, তা দেখে নিতে পারবে আর প্রয়োজন হলে যেখানে তার চার্জারটা রাখা আছে, সেখানে গুটি গুটি পায়ে পৌঁছে যেতে পারবে। আইবোকে চালানো হয় যে ব্যাটারিতে, তা একটানা চলতে পারে সর্বাধিক দু’ঘণ্টা। আমাদের দেওয়া কম্যান্ডগুলি শোনা ও শব্দ-সংকেতগুলি চেনা ও বোঝার জন্য রোবট কুকুরটির সারা শরীরে বসানো রয়েছে চারটি মাইক্রোফোন।
__________________________
জায়গাটা শহরের সবচেয়ে সুরক্ষিত এলাকার মধ্যে অন্যতম। কড়া নিরাপত্তা ব্যবস্থাকে কার্যত বুড়ো আঙুল দেখিয়ে কাবুলের সেই জানবাক স্কোয়ারে আজ হামলা চালাল আত্মঘাতী এক জঙ্গি। এত ভয়াবহ বিস্ফোরণ কাবুল শহর শেষ কবে দেখেছে, মনে করতে পারছেন না কেউ। দেশের অভ্যন্তরীণ মন্ত্রকের মুখপাত্র জানিয়েছেন, ইতিমধ্যেই হামলায় মৃত্যু হয়েছে ৯০ জনের। আহত তিনশো ছাড়িয়েছে। মাঝ সপ্তাহের কাজের দিন। সকাল সাড়ে আটটায় জানবাক স্কোয়ার তখন গাড়ি আর মানুষের ভিড়ে গমগম করছে। আশপাশেই বেশ কয়েকটা দেশের দূতাবাস, দেশের সামরিক দফতর। নিরাপত্তার কড়াকড়ির জন্য জানবাক স্কোয়ারে গাড়ির গতি সব সময়ই শ্লথ থাকে। আচমকাই আকাশ ফাটানো আওয়াজে কেঁপে ওঠে গোটা গ্রিন জোন। ১০০ মিটার দূরের বাড়িতেও ঝনঝন করে ভেঙে পড়েছে কাচের জানলা। মুহূর্তে বোঝা যায় ওই ভিড়েই দাঁড়িয়ে থাকা জলের ট্রাকে বিস্ফোরক ঠেসে নিজেকে উড়িয়ে দিয়েছে তার চালক। তত ক্ষণে চিৎকার, আর্তনাদ, রক্তমাখা আতঙ্কিত মুখ আর নিথর লাশের ভিড়ে চেহারা পাল্টে গিয়েছে সদা ব্যস্ত জানবাক স্কোয়ারের। পাশেই পুড়ে খাক কমপক্ষে ৫০টা গাড়ি। আকাশ ঢেকে যায় কালো ধোঁয়ায়। সঙ্গে সঙ্গে গোটা এলাকা ঘিরে ফেলা হয়। তত ক্ষণে আসতে শুরু করেছে অ্যাম্বুল্যান্স। বিপর্যয় মোকাবিলা বাহিনীর লোকজনও ধ্বংসস্তূপ খুঁড়ে প্রাণের সন্ধান চালাচ্ছেন। বিস্ফোরণের খবর পেয়ে পরিজনের খোঁজে ছুটে আসা স্থানীয় মানুষদের যথেষ্ট বেগ পেতে হয় ঘটনাস্থলে পৌঁছতে। কাবুলের হাসপাতাল এখন উপচে পড়ছে আহতদের ভিড়ে। আফগানিস্তানের সাধারণ মানুষকে রক্ত দেওয়ার আহ্বান জানিয়েছে দেশের সরকার। একটি বিবৃতিতে তারা বলেছে, ‘যে কোনও মুহূর্তে রক্তের সঙ্কট দেখা দিতে পারে’। নিহতদের মধ্যে বেশির ভাগই সাধারণ আফগান। ওই এলাকায় অনেকগুলি দেশের দূতাবাস থাকলেও কোনও বিদেশি দূতাবাস কর্মীর হতাহতের খবর নেই। আফগানিস্তানে এই ধরনের হামলায় সবার আগে যাদের দিকে অভিযোগের আঙুল ওঠে, সেই তালিবান গোষ্ঠী প্রথমেই জানিয়ে দিয়েছে এটা তাদের কাজ নয়। জাবিহুল্লাহ মুজাহিদ নামে তালিবানি মুখপাত্র উল্টে জানিয়েছেন, ওই হামলার কড়া নিন্দা করছে তাদের সংগঠন। মুজাহিদের কথায়, ‘‘এ ভাবে কোনও নিশানা ছাড়া নিরীহ লোককে মেরে ফেলাকে আমাদের গোষ্ঠী মোটেও সমর্থন করে না।’’ দিন কয়েক আগে কাবুলে মার্কিন বাহিনীর একটি গাড়ি লক্ষ করে হামলা চালিয়েছিল ইসলামি জঙ্গি সংগঠন আইএস। তাতে আট জনের মৃত্যু হয়। সন্দেহের তালিকায় ছিল তারাও। তবে রাতের দিকে আফগান গোয়েন্দা সূত্রে জানানো হয়, পাকিস্তানের আইএসআইয়ের মদতে হক্কানি গোষ্ঠীই এই হামলা চালিয়েছে। পাক সরকার অবশ্য প্রথমেই গোটা ঘটনার নিন্দা করেছে। বিদেশ দফতরের মুখপাত্র একটি বিবৃতি দিয়ে জানিয়েছিলেন, লাগাতার জঙ্গি হানার নিশানায় থাকা তাঁদের দেশ সন্ত্রাসের মর্ম বোঝে। আজকের হামলার নিশানা আসলে কে বা কারা ছিল, তা স্পষ্ট বলতে পারেননি আফগান পুলিশ-প্রশাসনের শীর্ষ কর্তারাও। হামলাস্থলের কাছেই ফ্রান্স, তুরস্ক আর জার্মানির দূতাবাস। রয়েছে মার্কিন, জাপানি আর ভারতীয় দূতাবাসও। কিন্তু আঁটোসাঁটো নিরাপত্তার জন্য সব দূতাবাসের কর্মীরাই অল্পের জন্য রক্ষা পেয়েছেন। জাপানের তিন দূতাবাস কর্মী আঘাত পেয়েছেন, তবে গুরুতর নয়। মৃত্যু হয়েছে জার্মান দূতাবাসের বাইরে কর্তব্যে থাকা এক আফগান নিরাপত্তারক্ষীর। এক ব্রিটিশ সংবাদ চ্যানেলের আফগান গাড়ির চালকও মারা গিয়েছেন, আহত তাদের চার কর্মী। বিস্ফোরণে খানিকটা হলেও ক্ষতিগ্রস্ত হয়েছে ভারত, চিন-সহ কয়েকটি দূতাবাস ভবন। পবিত্র রমজান মাসে এই হামলার কড়া নিন্দা করেছেন আফগান প্রেসিডেন্ট আশরফ ঘানি। সন্ত্রাসের বিরুদ্ধে সরব হয়েছেন পোপ ফ্রান্সিসও। ভারতের প্রধানমন্ত্রী নরেন্দ্র মোদী এবং রাষ্ট্রপতি প্রণব মুখোপাধ্যায়ও হামলার সমালোচনা করেছেন। আজ সকালে বিস্ফোরণের কিছু পরেই টুইট করেন ভারতের বিদেশমন্ত্রী সুষমা স্বরাজ। ‘কাবুল অ্যাটাক’ হ্যাশট্যাগ দিয়ে তিনি লেখেন, ‘‘ঈশ্বরের কৃপায় ভারতীয় দূতাবাসের কর্মীরা সুরক্ষিত আছেন।’’
__________________________
দু’দিনের রক্তাক্ত সংঘর্ষের পরে ধীরে ধীরে শান্ত হচ্ছে গাজা ও তার সীমান্তবর্তী এলাকা। তবে প্রবল আন্তর্জাতিক চাপ সত্ত্বেও ইজরায়েলি সরকার আজ সাফ জানিয়ে দিয়েছে, প্যালেস্তিনীয় হত্যার কোনও তদন্ত তারা করবে না। প্যালেস্তিনীয়দের বিক্ষোভে গত কয়েক দিন ধরেই উত্তপ্ত ছিল গাজা। ইজরায়েল জোর করে তাঁদের জমি অধিগ্রহণ করে রেখেছে—প্যালেস্তাইনের এই অভিযোগ দীর্ঘদিনের। গত শুক্রবার থেকে ইজরায়েলের অধিকৃত এলাকায় ঢোকার দাবিতে বিক্ষোভ দেখাতে শুরু করেছিলেন প্রায় তিরিশ হাজার প্যালেস্তিনীয়। তাঁদের ঠেকাতে গুলি ছোড়ে ইজরায়েলের সেনা। ২০১৪ সালের পরে এত ভয়াবহ হিংসা দেখেনি গাজা সীমান্ত। শেষ দু’দিনেই সেখানে মৃত্যু হয়েছে প্রায় তিরিশ জন প্যালেস্তাইনীর। আহতের সংখ্যা তিন হাজার ছাড়িয়ে গিয়েছে। বিষয়টি নিয়ে উদ্বিগ্ন রাষ্ট্রপুঞ্জ। মহাসচিব অ্যান্তোনিও গুতেরেজ এবং ইউরোপীয় ইউনিয়নের কূটনৈতিক প্রধান ফেডেরিকা মঘেরিনি-সহ আরও কয়েকটি আন্তর্জাতিক সংগঠন একযোগে ইজরায়েলি সেনার বিরুদ্ধে স্বাধীন ও নিরপেক্ষ তদন্তের দাবি জানিয়েছিলেন। কিন্তু সে রকম কোনও তদন্তই তাঁরা করবেন না বলে আজ জানিয়ে দিয়েছে ইজরায়েলের প্রতিরক্ষামন্ত্রী অ্যাভিগডর লিবারম্যান। উল্টে তাঁর দাবি, ‘‘এই দু’দিনে আমাদের সেনা যা করেছে, তার জন্য আমরা গর্বিত। শান্তিপূর্ণ বিক্ষোভের নামে ইজরায়েল সীমান্তে কার্যত সন্ত্রাস চালাচ্ছিল প্যালেস্তাইন। তাদের যোগ্য সঙ্গত দিচ্ছে হামাস গোষ্ঠীও। ইজরায়েল সীমান্তের নিরাপত্তা বেষ্টনি ভেঙে ঢুকে পড়ার চেষ্টা করছিল প্যালেস্তিনীয়রা। গুলিও ছোড়ে ওরা। তারই জবাব দিয়েছে আমাদের সেনা। তাই সেনার বিরুদ্ধে তদন্তের কোনও প্রশ্নই ওঠে না।’’ এ কথা শুনে ইউরোপীয় ইউনিয়নের তরফে মঘেরিনির বক্তব্য, ‘‘নিজেদের সীমান্ত রক্ষার অধিকার যেমন ইজরায়েলের রয়েছে, তেমনই পাল্টা গুলির পরিমাণটাও এখানে সমান হওয়া উচিত ছিল।’’ ইজরায়েলের আবার বক্তব্য, গত শুক্রবার যে ১৭ জন প্যালেস্তিনীয়র মৃত্যু হয়েছিল, তাদের মধ্যে অন্তত পাঁচ জন জঙ্গি গোষ্ঠীর সদস্য। ইজরায়েল-প্যালেস্তাইনের জমি বিবাদকে অন্য মাত্রা দিয়েছে মার্কিন প্রেসিডেন্ট ডোনাল্ড ট্রাম্পের একটি সিদ্ধান্ত। সম্প্রতি তিনি জেরুসালেমকে ইজরায়েলের রাজধানীর স্বীকৃতি দিয়েছেন। আগামী ১৪ মে সেখানে মার্কিন দূতাবাস খোলার কথাও রয়েছে। আর তারই প্রতিবাদে ছ’সপ্তাহব্যাপী বিক্ষোভ কর্মসূচি নিয়েছেন প্যালেস্তিনীয়রা। তবে এই ক’দিনে এত জন প্যালেস্তিনীয়ের মৃত্যুতে শোক প্রকাশ করেছেন ট্রাম্প। ইজরায়েলি সেনার এই হত্যাকাণ্ডে বিরুদ্ধে ক্ষুব্ধ আরবও। স্থানীয় বাসিন্দারা জানাচ্ছেন, আজ সারাদিন মোটের উপর শান্তই ছিল গাজা। নিহতদের শেষকৃত্যেই ব্যস্ত ছিলেন পরিজনেরা। ভবিষ্যতে ়বৃহত্তর আন্দোলনের জন্য তৈরি হচ্ছে বলে জানালেন এক প্যালেস্তিনীয়।
__________________________
কুলভূষণ যাদব মামলায় শুধু পাকিস্তান সরকারই নয়, আন্তর্জাতিক আদালতে একই সঙ্গে লড়বে পাক সেনাবাহিনীও। পাকিস্তানের ন্যাশনাল অ্যাসেম্বলির স্পিকার সর্দার আয়াজ সাদিককে উদ্ধৃত করে এই খবর দিয়েছে রেডিও পাকিস্তান। কোনও ‘জাতীয় ইস্যু’তে কোনও দেশের সরকারের সঙ্গে সেই দেশের সেনাবাহিনীর সুর মিলে যাওয়াটা ততটা বিস্ময়ের নয়, কিন্তু সেনাবাহিনীও যে আন্তর্জাতিক আদালতে কুলভূষণ যাদব মামলা লড়বে, সেটা এক জন রাজনীতিক ঘোষণা করায় অনেকেই অবাক হয়ে গিয়েছেন। ন্যাশনাল অ্যাসেম্বলির স্পিকারের ওই ঘোষণা পাকিস্তানে সরকারটা আদতে কে চালায়, সেই চিরাচরিত প্রশ্নটাকে ফের উসকে দিল। ন্যাশনাল অ্যাসেম্বলির স্পিকার সাদিকের গতকালের ওই ঘোষণাকে উদ্ধৃত করে শুধুই যে সরকারি সংবাদমাধ্যম রেডিও পাকিস্তান খবর করেছে, তাই নয়; সরকার-ঘেঁষা পাক সংবাদপত্র ‘দ্য নেশন’ও দিয়েছে একই খবর। তাঁর গতকালের ভাষণে ন্যাশনাল অ্যাসেম্বলির স্পিকার সাদিক এও বলেছেন, ‘‘এখনই জোট বাঁধার সময়।’’ রাজনীতিকরা মনে করছেন, এ কথা বলে স্পিকার সাদিক পাক সেনাবাহিনী ও সরকারের মধ্যে জোট বাঁধার প্রয়োজনীয়তাই বোঝাতে চেয়েছেন। আর ‘গুপ্তচরবৃত্তির দায়ে’ পাকিস্তানে আটক ও মৃত্যুদণ্ডপ্রাপ্ত ভারতীয় নৌবাহিনীর প্রাক্তন অফিসার কুলভূষণ যাদবকে ‘জঙ্গি’ আখ্যা দিয়ে ন্যাশনাল অ্যাসেম্বলির স্পিকার বলেছেন, ‘‘রাজনীতিকদের মাথায় রাখা উচিত, তাঁদের মন্তব্য যেন জাতীয় স্বার্থ রক্ষা করে। অনেকেই সেটা ভুলে যান বলে অতীতে আমরা অনেক গুনাগার দিয়েছি। কাউকে কাউকে আড়াল করার জন্য অনেক খেসারত দিতে হয়েছে আমাদের, অতীতে।’’ পাক সেনাবাহিনী কী করবে, সেই কথাটা যেমন বেরিয়ে এসেছে এক জন পাক রাজনীতিকের মুখ থেকে, তেমনই কুলভূষণ মামলায় আন্তর্জাতিক আদালত পাকিস্তানকে কিছু অনুরোধ করলে ইসলামাবাদও যথাযথ জায়গায় তার জবাব দেবে বলে জানিয়েছেন পাক সেনাবাহিনীর মুখপাত্র মেজর জেনারেল আসিফ গফুর।
__________________________
প্রধানমন্ত্রী নরেন্দ্র মোদীর সঙ্গে মার্কিন প্রেসিডেন্ট ডোনাল্ড ট্রাম্পের আসন্ন বৈঠকে বিশেষ গুরুত্ব পাবে সন্ত্রাসবাদ এবং এইচ-ওয়ান বি ভিসা প্রসঙ্গ। মঙ্গলবার এমনটাই জানিয়েছেন হোয়াইট হাউসের মিডিয়া বিষয়ক সচিব এস স্পিসার। পাশাপাশি, ভারত-মার্কিন দ্বিপাক্ষিক সম্পর্ক নিয়ে দুই শীর্ষ প্রধানের মধ্যে কথা হবে বলেও জানিয়েছেন তিনি। নয়া মার্কিন ভিসা নীতি যাতে দু’দেশের সম্পর্কে কোনও জটিলতা তৈরি না করে, তা নিয়ে প্রথম থেকেই সচেষ্ট ছিলেন ট্রাম্প। মৌখিক ভাবে প্রকাশ্যে সে কথা বার বার জানিয়েছেন তিনি। আগামী ২৬ জুন মোদীর সঙ্গে তাঁর বৈঠক। সেখানে দু’জনেই যে এই বিষয়ে আলোচনা করবেন, তা এক প্রকার নিশ্চিত। পাশাপাশি, দু’দেশের মধ্যে বহুমুখী কূটনৈতিক সম্পর্ক যে এই বৈঠকে নতুন দিশা দেখবে এ দিন তা নিয়েও আশা প্রকাশ করেছেন স্পিসার। তিনি জানান, সন্ত্রাসবাদ দু’দেশের ক্ষেত্রেই একটি বড় সমস্যা। জঙ্গি কার্যকলাপ দমনে দু’দেশই বিশেষ ভাবে সক্রিয়। তাঁর কথায়, ‘‘ভারতীয় প্রধানমন্ত্রীর সঙ্গে ফোনে কথা বলার সময়ে সন্ত্রাস দমন প্রসঙ্গে উদ্বেগ প্রকাশ করেছিলেন প্রেসিডেন্ট ট্রাম্প। আগামী দিনে কী ভাবে নয়াদিল্লি এবং ওয়াশিংটন সন্ত্রাসদমনে দৃঢ় এবং যৌথ ভাবে কাজ করতে পারে, দুই শীর্ষ নেতা তা নিয়ে কথা বলবেন।’’ এর আগে মোদী এবং ট্রাম্পের মধ্যে তিন বার ফোনে কথা হয়েছে। কিন্তু, মুখোমুখি সাক্ষাৎ এই প্রথম। ভারত এবং চিনের বিরুদ্ধে অভিযোগ তুলে চলতি মাসের শুরুতে প্যারিস জলবায়ু চুক্তি থেকে সরে এসেছিল আমেরিকা। তার পরেই কড়া প্রতিক্রিয়া জানান ভারতের বিদেশমন্ত্রী সুষমা স্বরাজ। সেই প্রেক্ষিতে ওই হাই প্রোফাইল সাক্ষাত্ কূটনৈতিক ভাবে বেশ তাৎপর্যপূর্ণ হবে বলেই বিশেষজ্ঞদের ধারণা। বারাক ওবামার আমলে আমেরিকার সঙ্গে ভারতের সুসম্পর্ক ছিল। প্রাক্তন মার্কিন প্রেসিডেন্টের সঙ্গে মোট আট বার দেখা করেছিলেন মোদী। ট্রাম্প জমানাতেও সেই দ্বিপাক্ষিক সম্পর্ক টিকিয়ে রাখার পক্ষপাতী প্রধানমন্ত্রী। ৪৫তম প্রেসিডেন্ট হিসেবে শপথ গ্রহণের দিন রাতেই মোদীকে ফোন করেন ট্রাম্প। সেই ফোনালাপে আগামী দিনে দু’দেশের দ্বিপাক্ষিক সম্পর্ককে আরও মজবুত করার প্রতিশ্রুতিও ছিল৷ পরে উত্তরপ্রদেশ  নির্বাচনে জেতার পরেও মোদীকে ফোনে শুভেচ্ছা জানিয়েছিলেন ট্রাম্প।
__________________________
চিনের ইয়াঙ্গসি নদীতে জাহাজডুবির ঘটনায় মৃতের সংখ্যা শনিবার বেড়ে দাঁড়াল ৩৯৬। উদ্ধারকাজ অব্যাহত, তবু এখনও নিখোঁজ প্রায় ৫০ জন। দুর্ঘটনার পর পেরিয়ে গিয়েছে পাঁচ দিন। জীবিত অবস্থায় উদ্ধার করা গিয়েছে ১৪ জনকে। যাঁদের মধ্যে রয়েছেন দুর্ঘটনাগ্রস্ত প্রমোদতরী ‘ইস্টার স্টার’-এর ক্যাপ্টেনও। কিন্তু ডুবে থাকা জাহাজের অংশ থেকে আর কাউকে জীবিত উদ্ধার করা যাবে কিনা, ধন্দে প্রশাসন। ধন্দ রয়েছে দুর্ঘটনার প্রকৃত কারণ নিয়েও। ঘূর্ণিঝড় আর প্রবল বৃষ্টির কারণেই সোমবার রাতে ওই দুর্ঘটনাটি ঘটে বলে প্রাথমিক অনুমান। কিন্তু খারাপ আবহাওয়ার পূর্বাভাস স্থানীয় হাওয়া-অফিস কেন পায়নি, প্রশ্ন উঠছে। নিরপেক্ষ তদন্তের আশ্বাস দিয়েছে বেজিং। তদন্তে সম্পূর্ণ সহযোগিতা করার কথা জানিয়েছে সাংহাইয়ের পর্যটন সংস্থাটিও। পাশাপাশি, চারশোর কাছাকাছি প্রাণহানির ঘটনায় আজ দুঃখপ্রকাশ করেন সংস্থার জেনারেল ম্যানেজার জিয়াং ঝাও। প্রশাসন সূত্রের খবর, ক্যাপ্টেনের সঙ্গে জিজ্ঞাসাবাদ করা হচ্ছে জাহাজের চিফ ইঞ্জিনিয়ারকেও। পুলিশের দাবি, জাহাজে সে দিন কোনও ভাবেই অতিরিক্ত যাত্রী ছিল না। 
__________________________
ফের ভারতীয় হস্তক্ষেপের আর্জি এল মলদ্বীপের রাজনৈতিক শিবির থেকে। দেশে রাজনৈতিক অস্থিরতা এবং সাংবিধানিক সঙ্কট কাটানোর সব অভ্যন্তরীণ চেষ্টা ব্যর্থ হয়েছে বলে মলদ্বীপের প্রাক্তন ভাইস প্রেসিডেন্ট মহম্মদ জামিল আহমেদ রবিবার মন্তব্য করেছেন। এই পরিস্থিতিতে আন্তর্জাতিক হস্তক্ষেপ জরুরি এবং সে প্রক্রিয়ায় নেতৃত্ব দেওয়া উচিত ভারতের— বলেছেন জামিল। ‘‘গণতন্ত্র ফেরানোর যত রকম উপায় ছিল, সেই সব রকম ভাবেই চেষ্টা করেছেন মলদ্বীপের মানুষ। বিচারবিভাগ তার রায় দিয়েছে, পার্লামেন্ট চেষ্টা করেছে, সাংবিধানিক প্রতিষ্ঠানগুলি চেষ্টা করেছে, মলদ্বীপে আইনের শাসন এবং গণতন্ত্র ফেরাতে সবাই ব্যর্থ।’’ রবিবার এমন মন্তব্যই করেছেন দ্বীপরাষ্ট্রের প্রাক্তন ভাইস প্রেসিডেন্ট। মহম্মদ জামিল আহমেদ বলেছেন, ‘‘আমার মত, এই পরিস্থিতিতে সাহায্যের হাত বাড়িয়ে দেওয়া উচিত আন্তর্জাতিক মহলের। আন্তর্জাতিক আইনের আওতায় থাকা সব রকম বৈধ সংস্থান প্রয়োগ করে মলদ্বীপে গণতন্ত্র ফেরানোর প্রচেষ্টায় নেতৃত্ব দেওয়া উচিত ভারতের।’’ এর আগে মলদ্বীপের প্রাক্তন প্রেসিডেন্ট মহম্মদ নাশিদও সে দেশে ভারতের হস্তক্ষেপ চেয়েছিলেন। প্রেসিডেন্ট আবদুল্লা ইয়ামিন জরুরি অবস্থা ঘোষণা করে সুপ্রিম কোর্টের বিচারপতিদের এবং তাঁর বিরোধী শিবিরে থাকা রাজনৈতিক নেতাদের গ্রেফতার করার পরেই নাশিদ আর্জি জানিয়েছিলেন, মলদ্বীপে সেনা পাঠাক ভারত। নাশিদের আর্জির পরে মলদ্বীপ নিয়ে মুখ খুলেছিল ভারতীয় বিদেশ মন্ত্রক। দ্বীপরাষ্ট্রের পরিস্থিতিতে ভারত অত্যন্ত উদ্বিগ্ন বলে জানানো হয়েছিল। মলদ্বীপের দিকে ভারত সতর্ক নজর রাখছে বলেও জানানো হয়েছিল। দিন কয়েক আগে মলদ্বীপের প্রেসিডেন্ট জরুরি অবস্থান মেয়াদ ফের বাড়িয়েছেন। তাতে নতুন করে উষ্মা প্রকাশ করেছে ভারত। বৃহস্পতিবার বিদেশ মন্ত্রক উদ্বেগ প্রকাশ করে জানিয়েছে, মলদ্বীপে জরুরি অবস্থার মেয়াদ বাড়ানোর কোনও ‘বৈধ কারণ’ ভারত খুঁজে পাচ্ছে না। ‘‘আমরা অবশ্যই পরিস্থিতির দিকে নজর রাখছি এবং মলদ্বীপের সরকারকে আমরা বলব, রাজনৈতিক বন্দিদের মুক্তি দেওয়া হোক, প্রধান বিচারপতিকে মুক্তি দেওয়া হোক, সুপ্রিম কোর্টের নির্দেশ পালন করা হোক ও গণতান্ত্রিক প্রতিষ্ঠানগুলির স্বাভাবিক সক্রিয়তা ফিরিয়ে আনা হোক।’’ ভারতের এই বিবৃতির বিরোধিতা করেছে মলদ্বীপ। ইয়ামিন সরকারের বিদেশ মন্ত্রী মহম্মদ আসিম পাল্টা বিবৃতি দিয়ে বলেছেন, ভারত সরকার যে বিবৃতি প্রকাশ করেছে, মলদ্বীপের সরকার সে সম্পর্কে অবহিত। ভারতের বিবৃতিতে মলদ্বীপের বাস্তব পরিস্থিতির প্রতিফলন নেই এবং দ্বীপরাষ্ট্রে রাজনৈতিক ঘটনাপ্রবাহ এখন যে পথে, তাকে ভারত অবজ্ঞা করেছে বলে মহম্মদ আসিম মন্তব্য করেছেন। ইয়ামিনের বিদেশ মন্ত্রী যা-ই বলুন, মলদ্বীপে ভারতীয় হস্তক্ষেপের দাবি যে ক্রমশ প্রবল হচ্ছে, প্রাক্তন ভাইস প্রেসিডেন্ট জামিলের কথায় তা আরও স্পষ্ট হয়ে গিয়েছে। প্রথমে নাশিদ এবং আজ জামিল যে ভাবে মলদ্বীপে ভারতীয় হস্তক্ষেপের দাবি তুলেছেন, তাতে ইয়ামিন সরকারের অস্বস্তি ক্রমশ বাড়ছে বলেই মনে করছেন আন্তর্জাতিক সম্পর্ক বিশারদরা।
__________________________
‘র‌্যাপ’সঙ্গীতের ওপর ভীষণ খেপেছেন রাশিয়ার প্রেসিডেন্ট ভ্লাদিমির পুতিন। তাঁর ধারণা এই ধরণের সঙ্গীতের সঙ্গে নাকি মাদকের যোগ রয়েছে! তাই তিনি এই সঙ্গীত নিয়ন্ত্রণ করার জন্য ইতিমধ্যেই নির্দেশ দিয়েছেন। তিনি বলেছেন, ‘‘র‌্যাপসঙ্গীত যেহেতু নিষিদ্ধ করা সম্ভব নয়, তাই এটিকে নিয়ন্ত্রণ করতে হবে।’’ ‘গার্ডিয়ান’-এর খবর, র‌্যাপসঙ্গীত শিল্পী হাস্কি একটি গাড়ির ওপর দাঁড়িয়ে গান গেয়েছিলেন। এই অপরাধে তাঁকে ১২ দিনের সাজা দেয় রাশিয়ার আদালত। সম্প্রতি ক্রাসনোডরে তাঁর একটি কনসার্ট বাতিল করা হয়েছে। এ ছাড়াও রাশিয়াজুড়ে বেশ কিছু র‌্যাপ কনসার্টও বাতিল করেছে পুতিন প্রশাসন। হাস্কি তাঁর কনসার্টে গানের মাধ্যমে সরকারের সমালোচনা করে থাকেন। সে জন্যই পুতিনের চক্ষুশূল হয়েছেন তিনি বলে তথ্যাভিজ্ঞ মহলের ধারণা। রাশিয়ার শিল্প ও সংস্কৃতি বিভাগের উপদেষ্টা পরিষদের বৈঠকে ভ্লাদিমির পুতিন নির্দেশ দিয়েছেন, কীভাবে তরুণদের কনসার্টগুলো নিয়ন্ত্রণ করা যায় সে বিষয়টি দেখার জন্য। তিনি বলেছেন, ‘‘র‌্যাপ এবং অন্যান্য আধুনিক শিল্পের স্তম্ভ আসলে তিনটি—সেক্স, ড্রাগ ও প্রতিবাদ। আমি সবচেয়ে বেশি উদ্বিগ্ন মাদক নিয়ে। একটা জাতিকে ধ্বংস করার এটাই যথেষ্ট।’’র‌্যাপ সঙ্গীতে ব্যবহৃত কিছু শব্দকে তিনি ‘বাজে’ বলেও উল্লেখ করেছেন। তিনি বলেছেন, ‘‘গানের ভাষা আমাদের মাতৃভাষা থেকে নেওয়া উচিত। আর যদি তা নেওয়া হয়ে থাকে, তবে অবশ্যই লক্ষ্য রাখা উচিত কীভাবে এটার ব্যবহার হচ্ছে।’’ পুতিনের মতে, ‘যদি কোনও কিছুকে নিয়ন্ত্রণ করা সম্ভব হয়, তবে তা নিয়ন্ত্রণ করাই উচিত।’কোন প্রক্রিয়ায় রাশিয়ায় র‌্যাপ সঙ্গীতকে নিয়ন্ত্রণ করা হবে, তা প্রশাসনের আধিকারিকদের হাতেই ছেড়েছেন তিনি।
__________________________
সেটাও মা-বাবার কাছে শুনে তার নিজের মতো করে বুঝেছে দমদম এলাকার খুদেটি। চার বছরের মেঘ জানে, সিরিয়ার ছোটদের কারও কারও এখন নিশ্চিন্তে বাড়িতে থাকার জো নেই! তাদের মা-বাবারা তাদের আদর করতে পারছে না ঠিক মতো। এবং তাদের কাছে এখন খেলনাও নেই যথেষ্ট। তাই নিজের সব থেকে প্রিয় দু’টো খেলনার একটি, সেই না-দেখা দূরদেশের দুঃখী বন্ধুদের হাতে তুলে দিচ্ছে সে। মেঘের মা-বাবা বলছিলেন, একটা তুলতুলে কুকুর আর শ্বেতভল্লুককে পাশে নিয়ে রোজ সে ঘুমোত। সিরিয়ার খুদেদের জন্য এদের মধ্যে ‘ভালু’কে সে দিয়ে দিতে রাজি হয়েছে এক কথায়। বেঙ্গালুরুতে কর্মরত কলকাতার মেয়ে বিদিশা দাসও সিরিয়ার বাচ্চাদের জন্য চান্নাপটনা এলাকা থেকে কর্নাটকের সাবেক কাঠের খেলনা বোঝাই করেছেন। আলেপ্পোর খবরাখবরের জন্য সারা ক্ষণ সোশ্যাল মিডিয়ায় দুশ্চিন্তা নিয়ে তাকিয়ে এই তরুণী। আরও কিছু সংবেদী কিন্তু যুদ্ধধ্বস্ত দুর্গম দেশে সেই খেলনা যাবেটা কী করে? এর জন্য সবার ভরসা এখন সিরিয়ার ‘টয় স্মাগলার’ বলে পরিচিত যুবক রামি আধাম। আদতে আলেপ্পোর ছেলে রামি দীর্ঘদিন ধরে ফিনল্যান্ডের হেলসিঙ্কিবাসী। গত পাঁচ বছরে ২৫ বার জীবনের ঝুঁকি নিয়ে সিরিয়ায় পাড়ি দিয়েছেন তিনি। দুর্গতদের জন্য ত্রাণের সঙ্গে ছোটদের মন ভাল করতে অঢেল খেলনা নিয়ে গিয়েছেন রামি। এ দেশ থেকে যাঁরা খেলনা কলকাতা ও বেঙ্গালুরুতে সংগ্রহ করা সব খেলনা নিয়ে ক’দিন বাদেই হেলসিঙ্কির উদ্দেশে রওনা দেবেন ফিনল্যান্ডের আলতো বিশ্ববিদ্যালয়ের আর্ট ডিজাইনিংয়ের ছাত্র গৌতম বিশ্বনাথ। তিনিই রামির হাতে খেলনা তুলে দেবেন। সোশ্যাল মিডিয়ার মাধ্যমেই সবার মধ্যে যোগাযোগ হয়েছে। শনিবার রামি হেলসিঙ্কি থেকে আনন্দবাজারকে বলেছেন, ‘‘যা-ই ঘটুক, জানুয়ারির গোড়াতেই খেলনা নিয়ে সিরিয়ায় যাচ্ছি। তুরস্ক হয়ে ঢুকব, আমি!’’ ওই যুবকের কথায়, ‘‘আমার এক মেয়েই প্রথম বলেছিল, ‘বাবা, খেলনা নিয়ে যাও!’ যুদ্ধ, বোমাবাজির মধ্যে ভয়ে, হতাশায় সামান্য একটা খেলনা হাতে পেলে বাচ্চারা যেন নতুন করে প্রাণ পায়।’’ তবে কোনও কোনও মহলে রামির কাজ নিয়ে বিতর্কও তৈরি হয়েছে। রামির তহবিল গড়া ও টাকা খরচ নিয়ে ফিনল্যান্ড সরকার তদন্ত করেছে। যদিও এখনও পর্যন্ত তাঁর বিরুদ্ধে গোলমেলে কাজের প্রমাণ মেলেনি। তবে ছড়িয়ে পড়েছে মাইলের পর মাইল হেঁটে বাচ্চাদের রামির খেলনা বিলির ছবি। ঠিক যেমন ভূমধ্যসাগরপারে পড়ে থাকা সিরিয়ার মৃত শিশু আলান কুর্দি বা বিস্ফোরণে আহত, কালিঝুলিমাখা ওমরান দাকনিশের ছবি এখনও সবার চোখে লেগে। আলেপ্পোর সাম্প্রতিক সঙ্কটের পরে সাত বছরের বানা আল-আবেদের টুইট-ছবি নিয়েও নানা জল্পনা চলছে। ঠিক তেমনই অজস্র ছবিতে দেখা যাচ্ছে, রামির হাত থেকে পুতুল বা খেলনা জন্তু নিতে মুখিয়ে রয়েছে বাচ্চারা। সিরিয়ার রাজনীতি নিয়ে নানা মুনির নানা মত। তবে সোশ্যাল মিডিয়ায় সিরিয়ার শিশুদের ছবি অনেকের মনেই গভীর ছাপ ফেলছে। মেঘের বাবা যেমন বলছিলেন, ‘‘সিরিয়ার বাচ্চারা খেলনা পেয়ে কষ্ট ভুলে থাকবে, এটা ভেবেই শান্তি পাচ্ছি।’’ রামির মাধ্যমে সিরিয়ার শিশুদের জন্য এ দেশ থেকে অনেক খেলনাই এখন ফিনল্যান্ডে যাচ্ছে। আগামী বছরের গোড়াতেই যা সঙ্গে নিয়ে ফের সিরিয়ায় যেতে রামি তৈরি। 
__________________________
অভিযোগ আছে ভুরি ভুরি। ক্ষোভও রয়েছে বিস্তর। কিন্তু ব্রাজিলের প্রেসিডেন্ট দিলমা রুসেফ প্রত্যয়ী আর্থিক দুরবস্থা বা বিশ্বকাপ থেকে ছিটকে যাওয়া, কিছুরই প্রভাব পড়বে না আসন্ন নির্বাচনে। শুক্রবার বিদেশি সাংবাদিকদের সঙ্গে বৈঠকে তিনি বললেন, “ফুটবল আর রাজনীতি এক নয়।” পাশাপাশি সাম্বার সুর ভাঁজতে ভাঁজতে বার্তাও দিলেন, এ বার ঘুরে দাঁড়ানোর পালা। জার্মানির কাছে স্রেফ খড়কুটোর মতো উড়ে যাওয়া ব্রাজিল সে বার্তায় কতটা আশ্বাস পাবে বলা মুশকিল। আমজনতা তো বটেই, ব্রাজিলের ‘স্টার’ নেইমার দ্য সিলভাও যে মঙ্গলবারের হার মেনে নিতে পারেননি, তা সাংবাদিক সম্মেলনেই স্পষ্ট হয়ে গিয়েছে। প্রকাশ্যে কেঁদে ফেলেছেন নেইমার। ভরসা তবু একটাই। এই ফুটবল তারকার অন্তত বার্সেলোনা আছে। সুযোগ আছে ক্লাব ফুটবলে দুর্দান্ত খেলে হৃত সম্মান ফিরিয়ে আনার। আম ব্রাজিলবাসীর সে সব নেই। বেকারত্ব, আর্থিক দুর্দশা, দুর্নীতি এ সবে জর্জরিত বাসিন্দাদের কাছে ফুটবলই আশা-ভরসার জায়গা ছিল। কিন্তু এখন তা-ও শেষ। এবং সব কিছুর জন্যই তাঁরা দায়ী করছেন দিলমা ও তাঁর অকর্মণ্য প্রশাসনকে। শুক্রবারের বৈঠকে অবশ্য সে সব নিয়ে সরাসরি কোনও জবাব দেননি দিলমা। শুধু বুঝিয়েছেন, বিশ্বকাপ থেকে ব্রাজিল ছিটকে যাওয়ার পর তিনিও আমজনতার মতো ভেঙে পড়েন। বলেছেন, “ভবিষ্যতেও হয়তো বহু দিন পর্যন্ত এই হারের কথা আলোচনা করব।” ব্যস ওটুকুই। তাঁর বক্তব্যের বেশিরভাগ অংশ জুড়েই ছিল ঘুরে দাঁড়ানোর কথা, ভুল-ত্রুটি বুঝে নিয়ে নতুন ভাবে ফিরে আসার ইতিবাচক ভাবনা-চিন্তা। সাংবাদিকদের সামনে পাওলো ভানজোলিনির ‘পিক ইওরসেল্ফ আপ’ নামে যে গানটির ক’টি ছত্র গুনগুন করেছেন দিলমা, তার প্রতিটি অংশই ইতিবাচক বার্তায় ভরা। কিন্তু এ সব তো সুদূর ভবিষ্যতের পরিকল্পনা। তাতে ভর দিয়ে অক্টোবরের নির্বাচনী তরী কি পার করতে পারবেন তিনি? বিরোধীরা নিশ্চিত, এ যাত্রায় রক্ষে নেই। তাঁদের মতে, গত বছর থেকেই দিলমা-প্রশাসনের বিরুদ্ধে ক্ষোভ জানাতে শুরু করেছেন দেশের মানুষ। প্রত্যেকেরই প্রশ্ন ছিল, আর্থিক দুর্দশার মধ্যেও কী ভাবে বিশ্বকাপ আয়োজনের বিলাসিতা করছেন দিলমা? কিন্তু সে সবে পাত্তা না দিয়েই আয়োজন চলেছিল। ভরসা ছিল ক্ষুব্ধ ব্রাজিলকে হয়তো ফুটবল বিশ্বকাপের ট্রফিই শান্ত করতে পারে। কিন্তু জার্মানির কাছে ৭-১ গোলে হারার দিলমা-বিরোধীরা বলছেন, যে ফুটবলপ্রেমকে কাজে লাগিয়ে নির্বাচন জেতার কথা ভেবেছিলেন তিনি, সেটিই এ বার ব্যুমেরাং হয়ে ফিরবে। ব্রাজিলের প্রেসিডেন্ট অবশ্য মোটেও চিন্তিত নন। বরং তিনি মনে করেন, দেশের পরাজয়ের থেকেও অনেক বেশি লজ্জার বিষয় হতো যদি বিশ্বকাপ আয়োজনে কোনও ত্রুটি থাকত। বলা বাহুল্য, তা হয়নি। তা ছাড়া, দিলমা মনে করিয়ে দিয়েছেন ফুটবল-বিশ্বকাপের ফলাফল আর নির্বাচনের জেতা-হারার মধ্যে সম্পর্ক নেই। কারণ তথ্য বলছে, ২০০২-র বিশ্বকাপ ব্রাজিল জিতলেও সে বছরের নির্বাচনে হেরেছিলেন তৎকালীন শাসক দলের প্রার্থী। আবার ১৯৯৮ সালে বিশ্বকাপ ফাইনালে ফ্রান্সের কাছে ব্রাজিল হেরে গেলেও নির্বাচনে কিন্তু জিতেছিলেন সে সময়ের প্রেসিডেন্ট ফার্নান্দো এনরিকে কার্দোসো। ব্রাজিলের বর্তমান প্রেসিডেন্টের অবস্থান এর থেকেই স্পষ্ট। এর পাশাপাশি অবশ্য দিলমা জানিয়েছেন, তাঁর সময় থেকে বৈষম্য কমেছে, কমেছে বেকারত্বও। সত্যিটা কী, সেটা নিয়ে সংশয় রয়েছেই। কিন্তু তার থেকেও বড় প্রশ্ন, রবিবারের ফাইনালে কাকে সমর্থন করবেন দিলমা? দেশের দুর্গতির দায় এড়ানোর মতোই এই প্রশ্নের উত্তরও এড়িয়ে গিয়েছেন ব্রাজিল-প্রেসিডেন্ট।
__________________________
প্রতি দিনের মতোই মালবিক স্টেশন ছেড়ে এগোচ্ছিল মেট্রো। হঠাৎই প্রচণ্ড বিস্ফোরণ শেষ কামরায়। ব্রাসেলসের ঘড়িতে তখন ঠিক সকাল ন’টা এগারো। জাভেন্তেম বিমানবন্দরের পাশাপাশি আজ গণহত্যার জন্য ব্রাসেলসের মেট্রোকেই বেছে নিয়েছিল আইএস জঙ্গিরা। মেট্রোর যাত্রী ইভান লেমোস জানিয়েছেন, বিস্ফোরণের পরে সুড়ঙ্গের মধ্যেই নামিয়ে দেওয়া হয় যাত্রীদের। অন্ধকার রক্তাক্ত সুড়ঙ্গে ধোঁয়ার কুণ্ডলীর মধ্যে দিয়ে হেঁটেই তাঁরা পৌঁছন পরের স্টেশনে। মালবিক স্টেশনের খুব কাছেই ইউরোপীয় ইউনিয়নের কিছু দফতর। তার একটিতে কাজ করেন হ্যাঙ্ক স্টুটেন। প্রথমে একটা জোর শব্দ পান স্টুটেন ও সহকর্মীরা। তার পরেই অফিসটা কেঁপে ওঠে। বেরিয়ে আসেন সকলে। স্টেশন থেকেও তখন দলে দলে বেরিয়ে আসছেন আতঙ্কিত যাত্রীরা। স্টুটেন বলছেন, ‘‘বিস্ফোরণের কয়েক মিনিট আগেই আমার কয়েক জন সহকর্মী মেট্রোয় চেপে এসেছেন। বুঝতে পারছেন, এ সব ঘটনা কী ভাবে আপনার ঘাড়ে এসে পড়তে পারে?’’ মালবিকের ঘণ্টা দেড়েক আগেই অবশ্য আরও ভয়ঙ্কর দৃশ্য দেখেছে জাভেন্তেম বিমানবন্দর। সকাল আটটা নাগাদ সেখানে পরপর দু’টি বিস্ফোরণ হয়। একটা বিমানবন্দর থেকে বেরোনোর রাস্তায়। অন্যটা আমেরিকান এয়ারলাইন্সের চেক-ইন ডেস্কের কাছে। ব্রাসেলসের সাংবাদিক মার্টিন বাক্সান্টকে এক প্রত্যক্ষদর্শী জানিয়েছেন, ‘‘প্রথম বিস্ফোরণের পরে কয়েকটি দেহ উপর দিকে ছিটকে গেল। তার পরে মেঝেতে আছড়ে পড়ল।’’ তার কিছু ক্ষণ পরেই দ্বিতীয় বিস্ফোরণ। আরও বড়, আরও ভয়ঙ্কর। ব্যস্ত জাভেন্তেমের তখন লন্ডভন্ড অবস্থা। পাইপ ফেটে বেরিয়ে আসা জলের সঙ্গে মিশছে রক্ত। চিৎকার করে ছুটোছুটি করছেন মানুষ।  বিমানবন্দরের মধ্যে একটি রেস্তোরাঁয় কাজ করেন সামির দেরুইশ। বলছেন, ‘‘বিস্ফোরণের শব্দ শুনেই বেরোনোর রাস্তার দিকে ছুটতে শুরু করি। আমার মনে হয়েছিল জঙ্গিরা বন্দুক নিয়ে ঢুকে পড়েছে। তাই পালানোই ভাল।’’ তেমনটাই ভেবেছিলেন আর এক প্রত্যক্ষদর্শী দ্রি ভালায়ে। বলছেন, ‘‘আত্মঘাতী জঙ্গি হামলা চালিয়েছে বলে মনে হয়নি।’’ পুলিশ অবশ্য জানাচ্ছে, বিমানবন্দরে হানায় আত্মঘাতী জঙ্গিরা জড়িত ছিল। বেশ কয়েক ঘণ্টা পেরোনোর পরেও মাঝে মাঝে চমকে উঠছিলেন বিমানবন্দরের নিরাপত্তাকর্মী আলফোন্স ইয়ুলা। অন্তত জনা সাতেককে চোখের সামনে মরতে দেখেছেন তিনি। তার মধ্যে কারও কারও শরীর থেকে আলাদা হয়ে গিয়েছিল পা। চোখের জল মুছতে মুছতে ইয়ুলা বললেন, ‘‘কিচ্ছু করতে পারলাম না। চোখের সামনে মারা গেলেন ওঁরা।’’ ব্রাসেলস প্রশাসনের বিরুদ্ধে ক্ষোভ উগরে দিচ্ছেন কেউ কেউ। ট্যাক্সিচালক ফিলিপ্পি উত্তেজিত স্বরে বলছেন, ‘‘বিমানবন্দরের টার্মিনাল রক্তে ভেসে যাচ্ছিল। পুলিশ, অনেক ক্ষণ পরে এসেছে।’’ দিনের শেষে সরকারি হিসেবে নিহত ৩৪ জন, আহত শতাধিক। কিন্তু তার চেয়েও বড় একটা প্রশ্ন ঘুরপাক খাচ্ছে ব্রাসেলসবাসীর মনে। কালও কি ফের মেট্রো, বিমানবন্দর বা রাস্তায় অপেক্ষা করবে কোনও জঙ্গি?
__________________________
এ বার ‘বাম্প স্টক’ বন্ধ করুন! অস্ত্র আইনে রাশ টানার পাশাপাশি ফ্লরি়ডার স্কুলে বন্দুকবাজের হামলার পরে এই দাবিটাও ক্রমশ জোরালো হচ্ছে দেখে শেষমেশ নড়ে বসলেন মার্কিন প্রেসিডেন্ট ডোনাল্ড ট্রাম্প। তিনি এ দিন বিচার বিভাগকে নির্দেশ দিয়েছেন, ‘বাম্প স্টক’ নিষিদ্ধ করার ব্যাপারে ভাবনাচিন্তা করুন। কী এই ‘বাম্প স্টক’? বিতর্কিত সেই যন্ত্র, যার মাধ্যমে যে কোনও আধা-স্বয়ংক্রিয় রাইফেলকে পূর্ণ স্বয়ংক্রিয় রাইফেলে পরিণত করা যায়। যাতে এক মিনিটে কয়েকশো রাউন্ড গুলি ছোড়া যায়। এ ধরনের ‘বাম্প স্টক’ সহজলভ্য হলে বন্দুকবাজদের আরও সুবিধে হবে, এই আশঙ্কা থেকে দাবি উঠেছে তা নিষিদ্ধ করার। ট্রাম্প একটি মেমোয় সই করে অ্যাটর্নি জেনারেল জেফ সেশনসকে নির্দেশ দিয়েছেন, সেই সব যন্ত্র যা বৈধ অস্ত্রকে মেশিন গান-এ পরিণত করার ক্ষমতা রাখে, সেগুলিতে নিষেধাজ্ঞা চাপানোর জন্য আইনের কথা ভাবা হোক। ট্রাম্পের বক্তব্য, ‘‘আশা করি এই জটিল আইন দ্রুত চূড়ান্ত হবে।’’ ফ্লরিডার স্কুলে ‘বাম্প স্টক’ ব্যবহার করা হয়নি। কিন্তু গত বছর অক্টোবরে লাস ভেগাসে বিধ্বংসী হত্যালীলায় বন্দুকবাজের গুলির শিকার হতে হয়েছিল ৬০ জনকে। তার পর থেকেই ‘বাম্প স্টক’ নিয়ে বিতর্ক ক্রমশ বেড়েছে। ট্রাম্প সেই প্রসঙ্গ টেনে বলেছেন, ‘‘অ্যাটর্নি জেনারেলকে বলেছি লাস ভেগাসে যে ধরনের ‘বাম্প স্টক’ ব্যবহার করা হয়েছিল, সেটা বর্তমান আইনে অবৈধ কি না, সেটাও দেখুন।’’ গোটা আমেরিকা জুড়ে অস্ত্র আইন নিয়ন্ত্রণের পক্ষে যাঁরা, আগামী ২৪ মার্চ ওয়াশিংটনে তাঁরা আয়োজন করছেন ‘মার্চ ফর আওয়ার লাইভস।’ সঙ্গে থাকছে ফ্লরিডার সেই স্কুলের পড়ুয়ারাও। সেখানে ৫ লক্ষ ডলার করে দেওয়ার প্রতিশ্রুতি দিয়েছেন ওপ্রা উইনফ্রে, জর্জ ক্লুনি এবং স্টিভেন স্পিলবার্গের মতো ব্যক্তিত্বরা। জর্জ ক্লুনি এবং তাঁর স্ত্রী আমাল ক্লুনি প্রথম এই ঘোষণা করে জানান, তাঁরা ছাত্রছাত্রীদের পাশে হাঁটবেন। পড়ুয়াদের সমর্থন জানিয়েছেন, জাস্টিন বিবার, লেডি গাগা-রাও। প্রতিবাদ জানাতে বেশ কয়েক জন মার্কিন নাগরিক নষ্ট করে ফেলছেন নিজেদের হাতে থাকা অস্ত্র। তাঁদের এই কর্মসূচির নাম #ওয়ানলেস (একটা কম)। স্কট ডানি পাপ্পালার্ডো নামে নিউ ইয়র্কের এক ব্যক্তির ভিডিও এতে অনুপ্রেরণা জুগিয়েছে। বৈধ ভাবে অ্যাসল্ট রাইফেল-১৫ কিনেছিলেন এক সময়। ফ্লরিডার ঘটনা তাঁর মনোভাব পাল্টে দিয়েছে। নিজের সেই রাইফেল মেশিনে কেটে অর্ধেক করে ভিডিওয় দেখিয়েছেন তিনি।
__________________________
যেমন ভাবা, তেমন কাজ। বাবাকে ‘উড়িয়ে’ দিতে অনলাইনে একেবারে বিস্ফোরক অর্ডার দিয়ে ফেলল সে। ক্রিপটোকারেন্সির মাধ্যমে কেনা সেই বিস্ফোরক চলেও এসেছিল নির্দিষ্ট ঠিকানায়। বাবার গাড়িতে বিস্ফোরক রেখে উড়িয়ে দেওয়ার ছক করেছিল সে। কিন্তু, বিষয়টি নজরে আসে ব্রিটিশ গোয়েন্দাদের। তদন্ত শুরু করে লন্ডনের ন্যাশনাল ক্রাইম এজেন্সি। আর তার পরই ভারতীয় বংশোদ্ভূত ওই যুবককে গ্রেফতার করে পুলিশ। গত মে মাসে গুরতাজ সিংহ রনধওয়াকে গ্রে‌ফতার করেছিল পুলিশ। লন্ডনের উলভারহ্যাম্পটনে বাড়ি ওই যুবকের। সম্প্রতি ব্রিটেনের এক আদালত আট বছরের কারাদণ্ড দিল বছর উনিশের ওই যুবককে। তার বিরুদ্ধে বিস্ফোরক মজুত এবং খুনের চেষ্টার অভিযোগ প্রমাণিত হয়েছে।
__________________________
ইরাকে নয়া সরকার গঠনের প্রক্রিয়া এক ধাপ এগোল। আজ প্রেসিডেন্ট পদে নির্বাচিত হয়েছেন কুর্দিশ নেতা ফুয়াদ মাসুম। সুন্নি আইএসআইএস জঙ্গিদের মোকাবিলায় নুরি অল-মালিকি সরকারের বদলে সব সম্প্রদায়কে নিয়ে নয়া সমীকরণ তৈরির জন্য বেশ কিছু দিন ধরেই চাপ দিচ্ছে আমেরিকা-সহ আন্তর্জাতিক শিবির। এখন তা নিয়েই চাপ দিতে ইরাকে গিয়েছেন রাষ্ট্রপুঞ্জের মহাসচিব বান কি মুন। তবে হিংসা অব্যাহতই আছে ইরাকে। আজ সকালে, বাগদাদ থেকে ২৫ কিলোমিটা র উত্তরে, তাজি শহরে  সেনার হাতে বন্দিদের উপরে হামলা চালায় জঙ্গিরা। নিহতদের মধ্যে ৫২ জন বন্দি। বাকি ৮ জন সেনা জওয়ান। জখম ১৫। কাল রাতে তাজি কারাগারে মর্টার হামলা চালায় জঙ্গিরা। আজ সকালে বাসে বন্দিদের নিরাপদ স্থানে সরিয়ে নিয়ে যাওয়া হচ্ছিল। তখনই ফের হামলা হয়।      ইরাকি বন্দিদের বাসে মর্টার হামলা চালাল জঙ্গিরা। আজ সকালে, বাগদাদ থেকে ২৫ কিলোমিটার উত্তরে, তাজি শহরের ঘটনা। মৃতদের মধ্যে ৫২ জন বন্দি। বাকি ৮ জন সেনা জওয়ান। জখম ১৫। কাল রাতে তাজি কারাগারে মর্টার হামলা চালায় জঙ্গিরা। আজ সকালে বাসে বন্দিদের নিরাপদ স্থানে সরিয়ে নিয়ে যাওয়া হচ্ছিল। তখনই ফের হামলা হয়। ট্রান্সএশিয়া এয়ারওয়েজ-এর জিই-২২২ বিমানের ব্ল্যাক বক্স পাওয়া গিয়েছে। প্রাথমিক ভাবে মনে করা হচ্ছে, খারাপ আবহাওয়ার কারণেই এই দুর্ঘটনা। বুধবার তাইওয়ানের রাজধানী তাইপেইয়ের কাওশিউং বিমানবন্দর থেকে পেংঘু দ্বীপের উদ্দেশে উড়ে যাওয়ার সময় ভেঙে পড়ে বিমানটি।
__________________________
ফের পিঠে উঠল স্কুলব্যাগ। প্রায় মাস দেড়েক পর ফের স্কুলের পোশাকে গাজার রাস্তায় কচিকাঁচারা। আপাতত যুদ্ধবিরতিতে রাজি হয়েছে ইজরায়েলি ডিফেন্স ফোর্স (আইডিএফ)। মানুষকে ঢাল বানিয়ে যুদ্ধ করা যে উচিত হয়নি, মেনে নিয়েছে হামাসও। রবিবার গাজার রাস্তায় তাই সেই চেনা ছবি। বছর এগারোর স্কুলপড়ুয়া তামার তৌথা-র চোখমুখে তবু যেন সেই স্বাভাবিক উচ্ছ্বাস নজরে এল না। কারণ জানতে চাইলে, তৌথার আনমনা জবাব “সেই মজাটাই তো আর নেই। ভালই লাগছে না স্কুলে যেতে। আগে রোজ যাদের সঙ্গে হাত ধরাধরি করে স্কুলে যেতাম, শুনলাম যুদ্ধে আহত হয়ে ঘরে পড়ে আছে। দু’-এক জন তো মরেই গিয়েছে!” যুদ্ধ এসে ছিনিয়ে নিয়েছে শৈশব। তবু প্রাণপণে ছন্দে ফিরতে চাইছে গাজার আট থেকে আশি প্রত্যেকেই। স্বাভাবিক জনজীবন ফিরিয়ে আনতে তৎপরত প্রশাসনও। প্যালেস্তাইনের শিক্ষামন্ত্রী জিয়াদ থাবেত আজ সংবাদমাধ্যমকে জানান, “৫০ দিন ধরে যুদ্ধ চলার পর আজই খুলেছে স্কুল। সরকারি, বেসরকারি এবং রাষ্ট্রপুঞ্জ চালিত স্কুল মিলিয়ে গাজায় স্কুলপড়ুয়ার সংখ্যা প্রায় সাড়ে ৪ লাখ। স্কুলের স্বাভাবিক পঠনপাঠন শুরু করে ফের বাচ্চাদের মূলস্রোতে ফিরিয়ে আনতে চাইছি আমরা।” বস্তুত সপ্তাহ দুয়েক আগেই সব স্কুল খুলে যাওয়ার কথা ছিল এখানে। যুদ্ধ শেষ হয়েছে গত ২৬ অগস্ট। কিন্তু যুদ্ধের রেশ থেকে গিয়েছে বলেই যে স্কুল খোলা সম্ভব হয়নি, মেনে নিয়েছে প্রশাসনও। যুদ্ধে প্রাণ গিয়েছে ২১০০ প্যালেস্তাইনির। ইজরায়েলি ক্ষেপণাস্ত্র হামলায় ক্ষতিগ্রস্ত হয়েছে গাজার বেশ কয়েকটি স্কুল। ২৬টি স্কুল আজ পুরোপুরি ধ্বংসস্তূপের চেহারা নিয়েছে। দেওয়াল-ছাদ ভাঙলেও কাঠামোটুকু টিকিয়ে রেখেছে, এমন স্কুলের সংখ্যা ২৩২টি। যুদ্ধবিধ্বস্ত গাজাবাসীদের জন্যই ত্রাণশিবির খোলা হয়েছিল রাষ্ট্রপুঞ্জের বেশ কিছু স্কুলে। যুদ্ধ থামলেও সব ত্রাণশিবির খালি হয়নি এখনও। তবু বাচ্চাদের স্কুলমুখী করতে অনড় প্রশাসন। থাবেত জানালেন, “যুদ্ধের আতঙ্ক কাটিয়ে ওঠা মোটেই সহজ কথা নয়। তাই আমরা যুদ্ধ পরবর্তী পরিস্থিতিতে কী ভাবে বাচ্চাদের পড়াতে হয়, তা নিয়ে বিশেষ প্রশিক্ষণ দিয়েছি প্রায় ১১ হাজার শিক্ষক ও ৩ হাজার প্রিন্সিপালকে।” তাই এখনই সিলেবাসের পড়া নয়, যুদ্ধের রেশ মন থেকে মুছে ফেলতে পড়ুয়াদের মনস্তাত্ত্বিক পরামর্শ দেবেন শিক্ষকরা। চলবে কাউন্সেলিং। যুদ্ধের কারণে যে হেতু দেশের শিক্ষা পরিকাঠামোর একটা বড় অংশ ধসে গিয়েছে, তাই আজ শিক্ষা খাতে সরকারি বরাদ্দ নিয়ে ফের একবার উদ্বেগ প্রকাশ করেন স্বয়ং শিক্ষামন্ত্রী। একই মত ইউনিসেফের শিক্ষা বিষয়ক আধিকারিক জুন কুনুগি-রও। তাঁর কথায়, “শিক্ষা ক্ষেত্রে বিনিয়োগ আসলে ভবিষ্যতের জন্যই। সরকার যদি না পড়ুয়াদের পাশে দাঁড়ায়, তাদের যথাযথ শিক্ষার প্রতি দায়বদ্ধ  হয়, গাজার এই প্রজন্মটাই আস্তে আস্তে শেষ হয়ে যাবে।” প্যালেস্তাইনে রাষ্ট্রপুঞ্জের ত্রাণ বিষয়ক একটি সংস্থার দাবি, সরকারি স্কুলে সাহায্য হিসেবে ইতিমধ্যেই ১ লক্ষ ৩০ হাজার স্কুলব্যাগ এবং অন্যান্য অনুদান দেওয়া হয়েছে। তাঁদের তরফেও স্কুলে মনস্তাত্ত্বিক ট্রেনিং-এর ব্যবস্থা করা হয়েছে বলে সূত্রের খবর। এতে লাভবান হবেন প্রায় ১২ হাজার শিক্ষক ও শিক্ষাকর্মী। যুদ্ধের স্মৃতি তবু মন থেকে মুছতে পারছেন না শিক্ষকদেরও একাংশ। বছর পঁয়তাল্লিশের স্কুল শিক্ষক আক্রম-আল-ফারেস জানান, “ভয়াবহ দিন কাটিয়ে এসেছি আমরাও। তবু জীবন যে থেমে থাকে না, এটা আমাদের শেখাতেই হবে। ওদের শেখাতে গিয়ে এই সত্যিটা শিখব আমরা নিজেরাও।”
__________________________
সরকারের ইস্তফা চেয়ে খালেদা ৫ জানুয়ারি গোটা দেশে যে অবরোধের ডাক দিয়েছেন, তাতে সাড়া দিয়ে তাঁর দল বিএনপি ও শরিক জামাতে ইসলামির কর্মীরা চোরাগোপ্তা হামলা চালিয়ে একের পর এক যানবাহনে আগুন দিচ্ছে। তাদের হামলায় এ পর্যন্ত ৬৪ জনের প্রাণহানি হয়েছে, যাঁদের বেশির ভাগই নিরীহ মানুষ মারা গিয়েছেন আগুনে পুড়ে। মারাত্মক দগ্ধ অবস্থায় হাসপাতালে ভর্তি রয়েছেন আরও অন্তত ৫৫ জন। আগুনে পুড়েছে অন্তত ৩০০টি গাড়ি। শুক্রবার রাতে ঢাকার যাত্রাবাড়ি এলাকায় খালেদা অনুগামীরা একটি যাত্রিবাহী বাসে পেট্রোল বোমা ছুড়ে আগুন ধরিয়ে দিলে অন্তত ৩২ জন মারাত্মক ভাবে দগ্ধ হন। পুলিশ জানায়, শনিবার যাত্রাবাড়ি থানায় দায়ের করা মামলায় বাসে হামলার চক্রান্তকারী হিসেবে খালেদা জিয়া-সহ বিএনপি-র ১৮ জন নেতা-নেত্রীর নাম দিয়েছে পুলিশ। চক্রান্ত বাস্তবায়নের জন্য অভিযুক্ত করা হয়েছে দলের আরও ৫০ কর্মীকে। বৃহস্পতিবারই প্রধানমন্ত্রী শেখ হাসিনা জানিয়েছিলেন, অবরোধের নামে হিংসা বন্ধ না-হলে খালেদার বিরুদ্ধেও সরকার ব্যবস্থা নেবে। তার দু’দিন পরেই এই মামলা, যার জেরে গ্রেফতার পর্যন্ত করা যায় খালেদাকে। শনিবার দুপুরেই খালেদার ছোট ছেলে আরাফত রহমান কোকোর মৃত্যু সংবাদ আসে মালয়েশিয়া থেকে। খালেদাকে সমবেদনা জানাতে প্রধানমন্ত্রী হাসিনা তাঁর গুলশনের দফতরে গেলে দরজা বন্ধ করে তাঁকে ঢুকতে দেননি বিএনপি নেতৃত্ব। হাসিনা ফিরে যান। বিএনপি-র মুখপাত্র রুহুল কবির রিজভি আজ বিবৃতি দিয়ে বলেন, হাসিনার সমবেদনা জানাতে আসাটা ছিল নিছক কুমিরের কান্না। মামলা করে খালেদাকে গ্রেফতারের ছক কষে তার পরে হাসিনা তাঁর সঙ্গে দেখা করতে এসেছিলেন। শাসক দল আওয়ামি লিগ অবশ্য খালেদার ছেলের অকালমৃত্যুতে শোক প্রকাশ করেছে। মঙ্গলবার তাঁর দেহ আসার পরে শেষকৃত্য অনুষ্ঠানেও আওয়ামি লিগের নেতারা অংশ নেবেন বলে জানিয়েছেন। সরকারি সূত্রের খবর, ছেলের শেষকৃত্য না-হওয়া পর্যন্ত খালেদার বিরুদ্ধে কোনও আইনি পদক্ষেপ নেওয়া হচ্ছে না। তবে তাঁদের নেত্রীকে গ্রেফতার করার চেষ্টা হলে সরকার বিপদে পড়বে বলে হুমকি দিয়েছেন বিএনপি-র মুখপাত্র।
__________________________
মাঠে তখন ঘোড়া ছুটছে। আর রেসকোর্সের গ্যালারিতে বসে কয়েক জন ফুটবলার গ্লাসে মূত্র ত্যাগ করছেন! গ্লাস উল্টে গ্যালারি থেকে তা দর্শকদের দিকে ছুড়েও দিচ্ছেন। চেলটেনহাম ফেস্টিভ্যালে ক্যামেরায় এই ছবি ধরা পড়েছে। অশালীন আচরণের জন্য এই ফুটবলারদের রেসকোর্সে ঢোকার উপর নিষেধাজ্ঞা জারি করেছেন উৎসব কর্তৃপক্ষ। বুধবার ঘটানটি ঘটেছে লন্ডনে। অভিযুক্তেরা লন্ডনেরই ৩টি ফুটবল ক্লাবের সদস্য। ক্যামেরায় দেখা গেছে, লন্ডনের এমকে ডন ক্লাবের মিডফিল্ডার সমীর কারুথারস প্রথম এই কাজ করেন। তাঁর দেখাদেখি নর্দাম্পটন টাউনের জেমস কলিনস এবং ব্রিস্টল সিটির খেলোয়াড় লিউকও-সহ আরও কয়েক জন ফুটবলার একই ভাবে গ্লাসে মূত্র ত্যাগ করেন। এর পর তারা সকলেই এক এক করে গ্যালারি থেকে তা নীচে ছু়ড়ে দেয়। গ্যালারিতে তাদের সঙ্গে কয়েক জন মহিলা সেলিব্রিটিও ছিলেন। ফুটবলারদের এই কাজে নাকি তাঁরাও প্রশ্রয় দিচ্ছিলেন।
__________________________
রবিবার থেকে শুরু হয়েছে মোদীর দু’দিনের ভুটান সফর। কিন্তু তার আগেই শুধুমাত্র প্রথম বিদেশ সফরের জন্য ভুটানকে বেছে নেওয়ার সিদ্ধান্ত নিয়েই সে দেশের মন জিতে নিয়েছেন মোদী। তাই ভারতের প্রধানমন্ত্রীর বিমান রবিবার ভুটানের পারো বিমানবন্দরে পৌঁছনো থেকেই উষ্ণ অভ্যর্থনা অপেক্ষা করে ছিল। থিম্পুতে দুর্যোগপূর্ণ আবহাওয়া যাতে মোদীর সফরে কোনও রকম বাধার সৃষ্টি না করে, সেজন্য বৌদ্ধ সন্ন্যাসীদের বৃষ্টি বন্ধে প্রার্থনা করতে অনুরোধ করেছিল সে দেশের সরকার। শেষ পর্যন্ত যদিও মোদীর অভ্যর্থনায় বৃষ্টি বাধা হয়ে ওঠেনি। মোদী আজ ভুটানের রাজপ্রাসাদে গিয়ে রাজা জিগমে ওয়াংচুকের সঙ্গে এক ঘন্টা ধরে দ্বিপাক্ষিক সম্পর্কের গুরুত্বপূর্ণ বিষয়গুলি নিয়ে আলোচনা করেন। তার আগে মোদীকে সেখানে ‘গার্ড অব অনার’ দেওয়া হয়। যদিও রবিবার সফরের শুরু থেকেই ভারতের নতুন প্রধানমন্ত্রীকে স্বাগত জানাতে ভুটানের পারো বিমানবন্দর থেকেই থিম্পু পর্যন্ত ৫০ কিলোমিটার যাত্রাপথের দু’ধারে অপেক্ষা করছিল সাধারণ মানুষ, স্কুলের বাচ্চারা। রাস্তার দুধারে টানানো হয়েছিল দু’দেশের প্রধানমন্ত্রীর ছরি। আর মোদী যখন রাজপ্রাসাদে পৌঁছচ্ছেন, তার আগেই শুরু হয় প্রবল বৃষ্টি। আশঙ্কা ছিল, হয়তো খোলা আকাশের নীচে রাজকীয় অভ্যর্থনার যাবতীয় প্রস্তুতি মাটি হয়ে যাবে। কিন্তু সব কিছুই ভালয় ভালয় কেটেছে। শপথ নেওয়ার দিন থেকেই প্রতিবেশী কূটনীতিকে অগ্রাধিকার দিয়ে এসেছেন মোদী। আর সেই লক্ষ্যেই প্রথম বিদেশ সফরে ভুটানে পৌঁছেছেন তিনি। বিদেশ সফরের জন্য তার তালিকা দীর্ঘ ছিল। কিন্তু সেখানে ভুটানকেই প্রথম সফরের জন্য বেছে নেওয়ায় অবাক হয়েছেন কেউ কেউ। কিন্তু এর পিছনের যুক্তিকে ঘনিষ্ঠ মহলে ব্যাখ্যাও করেছেন মোদী। মনমোহন জমানায় প্রতিবেশী এই দেশের সঙ্গে সম্পর্কের দূরত্ব তৈরি হচ্ছিল। এমনকী, প্রতিবেশী দুই দেশের নেতৃত্বে দেখাশোনা করতে যেতে হচ্ছিল নিউ ইয়র্কে! আর নয়াদিল্লি ও থিম্পুর এই দুরত্বের বাতাবরণের ভিতরে পাহাড়ি দেশে নিজেদের জাল ছড়াচ্ছিল চিন। কখনও কখনও থিম্পুর বন্ধু হিসাবে নিজেদের প্রতিষ্ঠা করতে আগ্রহ দেখাচ্ছিল পাকিস্তান। নয়াদিল্লির ক্ষমতায় এসে পুরনো বন্ধুর সঙ্গে যাবতীয় দূরত্ব কাটাতে উদ্যোগী হয়েছেন নরেন্দ্র মোদী। আর এই কাজে তিনি কতটা সফল হয়েছেন, তা ভূটানের প্রধানমন্ত্রী শেরিং তোবগের কথাতে ফুটে উঠেছে। তোবগের সঙ্গেও  বৈঠক করেছেন মোদী। আর মোদীর এই সফরকে ভুটান যে একটা ‘সুযোগ’ হিসাবে দেখতে চায়, ভুটানের প্রধানমন্ত্রী তা স্পষ্ট করে দিয়েছেন। তাঁর মন্তব্য,“নরেন্দ্র মোদী আমাদের বন্ধু। উনি জ্ঞানী মানুষ। ভারত-ভুটানের দ্বিপাক্ষিক সম্পর্ক নিয়ে উনি অনেক জানেন।” পাশাপাশি, এ দিন ভুটানকে ‘স্বাভাবিক পছন্দের দেশ’ হিসাবে তুলে ধরে মোদী দ্বিপাক্ষিক সম্পর্ককে ‘বি টু বি’ বা ‘ভারত থেকে ভুটান’ সম্পর্ক আখ্যা দিয়েছেন।  থিম্পু সফরে মোদী ভারতের সহযোগিতায় তৈরি সুপ্রিম কোর্টের ভবন উদ্বোধন করেছেন, ভারতে পাঠরত ভুটানের ছাত্রছাত্রীদের স্কলারশিপ দ্বিগুণ করার কথা ঘোষণা করেছেন। একাদশ যোজনায় ভুটানকে ৪৫০০ কোটি টাকা সহায়তা দেবে ভারত। কৃষি, পরিকাঠামো, স্বাস্থ্য, পর্যটন ক্ষেত্রে এই অর্থ দেওয়া হবে। আর ভারতের জঙ্গি গোষ্ঠীগুলি যাতে সে দেশের জমিকে ব্যবহার করে এ দেশে নাশকতার পরিকল্পনা না নিতে পারে, তা নিশ্চিত করতে ভুটানের সঙ্গে কথা বলছেন মোদী। বিদেশমন্ত্রী সুষমা স্বরাজ, বিদেশসচিব সুজাতা সিংহ ও জাতীয় নিরাপত্তা উপদেষ্টা অজিত দাভোল তাঁর এ বারের সফরসঙ্গী। ভুটান সফরে প্রধানমন্ত্রীর রান্নার জন্য দিল্লির গুজরাত ভবন থেকে একজন রাধুনিকে সঙ্গে নিয়ে যাওয়া হয়েছে। সোমবার মোদী ভুটানের আইনসভায় ভাষণ দেবেন। তার পরে ৬০০ মেগাওয়াট জলবিদ্যুৎ উৎপাদন কেন্দ্র খোলোংচু প্রকল্পের শিলান্যাস করবেন। প্রধানমন্ত্রী হিসাবে প্রথম ভুটান সফরে তিনি ভুটানকে কী ধরনের সহায়তার কথা বলবেন, তা নিয়ে জল্পনা শুরু হয়েছে পাহাড়ের কোলের ছোট্ট দেশ জুড়ে। মোদীর বক্তব্যর সরাসরি সম্প্রচার দেখাতে বিভিন্ন এলাকায় রাস্তার মোড়ে বড় বড় টেলিভিশন স্ক্রিন বসানোর প্রস্তুতিও শুরু হয়েছে। মোদীর নিরাপত্তার কথা মাথায় রেখে রবিবার থেকে মঙ্গলবার পর্যন্ত ফুন্টশোলিং থেকে রাজধানী থিম্পুতে বিদেশিদের যাতায়াতের উপরে নিষেধাজ্ঞা জারি করেছে ভুটান সরকার।
__________________________
আন্তর্জাতিক মাদক মাফিয়া জোয়াকিন গুজ়ম্যানকে দোষী সাব্যস্ত করল নিউ ইয়র্কের এক আদালত। মেক্সিকোর নাগরিক গুজ়ম্যানকে এল চ্যাপো নামেই বিশ্ব চেনে। দক্ষিণ আমেরিকার দেশগুলি তো বটেই আমেরিকাতেও ছড়ানো ছিল তাঁর মাদক চক্রের জাল।  ৬১ বছরের এল চ্যাপোর বিরুদ্ধে দশ দফা অভিযোগ আনে মার্কিন পুলিশ। প্রত্যেকটিতেই তাকে গত কাল দোষী সাব্যস্ত করে কোর্ট। বিশ্বের একটা বড় অংশে মাদক চক্র চালানো, পাচার তো বটেই, খুন, ঘুষ নেওয়া, অস্ত্র কারবার, জেল ভাঙার মতো অপরাধও রয়েছে তালিকায়। ২৫ জুন র সাজা ঘোষণা। আদালতের একটি সূত্র জানায়, যাবজ্জীবন কারাদণ্ডের সম্ভাবনাই সব চেয়ে বেশি।  ১৯৯৩ সালে গুয়াতেমালায় প্রথম ধরা পড়েছিলেন এল চ্যাপো। সেখান থেকে তাঁকে মেক্সিকোয় প্রত্যর্পণ করা হয়। তার পর একাধিক বার পুলিশের চোখে ধুলো দিয়ে জেল থেকে পালিয়েছেন এই মাদক মাফিয়া। ২০১৬ সালে শেষ বার ধরা পড়ার পরে আর পালাতে পারেননি। অনেক আইনি জটিলতার পরে তাঁকে আমেরিকায় প্রত্যর্পণ করানো হয়।  তিন মাসের বিচার প্রক্রিয়ায় ৫৬ জন মাদক মাফিয়ার বিরুদ্ধে সাক্ষ্য দিয়েছেন। যাঁদের মধ্যে ১৪ জন ছিলেন তাঁরই এক সময়ের ছায়াসঙ্গী। রায় শোনার পরে এল চ্যাপোর আইনজীবীরা স্বীকার করে নিয়েছেন, তাঁদের মক্কেলের বিরুদ্ধে এত প্রমাণ ছিল যে তাঁদের যুক্তি আদালতে ধোপে টেঁকেনি। কাল রায় ঘোষণার সময়ে আদালত কক্ষে উপস্থিত ছিলেন মাদক মাফিয়ার বর্তমান স্ত্রী। 
__________________________
আরব বিশ্বে কাতার একঘরে হওয়ার পর নিঃশব্দে কূটনৈতিক দৌত্য শুরু করল নয়াদিল্লি। ঘটনার পরেই বিদেশমন্ত্রী জানিয়েছিলেন, এটি নেহাতই আরব বিশ্বের অভ্যন্তরীণ বিষয়। ঘটনার জেরে কোনও ভারতীয় সমস্যায় পড়লে সাহায্য করবে সাউথ ব্লক। কিন্তু সময়ের সঙ্গে সঙ্গে পশ্চিম এশিয়ার এই জট ছাড়াতে নিজের মতো করে সক্রিয় হচ্ছে নয়াদিল্লি। বিদেশ মন্ত্রক সূত্রের খবর, সৌদি-সহ বিভিন্ন দেশ, কাতার এবং আমেরিকার সঙ্গেও বিভিন্ন সূত্রের মাধ্যমে যোগাযোগ করছে সাউথ ব্লক। আজ কাতার পরিস্থিতি নিয়ে নীরবতা কাটিয়ে একটি বিস্তারিত এবং সতর্ক বিবৃতি দিয়েছে বিদেশ মন্ত্রক। তাতে এক দিকে আন্তর্জাতিক সন্ত্রাসবাদের নিন্দা করা হয়েছে, অন্য দিকে আলোচনার মাধ্যমে সমস্যার সমাধান করতে আরব দেশগুলিকে অনুরোধ করা হয়েছে। বিদেশ মন্ত্রকের মুখপাত্র গোপাল ওয়াগলে জানিয়েছেন, ‘‘সৌদি আরব এবং বেশ কিছু দেশ কাতারের সঙ্গে কূটনৈতিক সম্পর্ক ছিন্ন করেছে। আমরা ঘটনার উপরে নজর রাখছি। আমরা মনে করি মতপার্থক্যের বিষয়গুলি আলোচনার মাধ্যমে মেটানো সম্ভব।’’ এটা ঘটনা যে নরেন্দ্র মোদী সরকারের গত তিন বছরের বিদেশনীতিতে যেটুকু সাফল্য এসেছে তার মধ্যে প্রধান হলো পশ্চিম এশিয়ার সঙ্গে লাভজনক সম্পর্ক তৈরি হওয়া। সৌদি আরব এবং কাতার, এই দু’টি রাষ্ট্রের সঙ্গেই পৃথক ভাবে ভারতের সম্পর্ক যে ভাল তা গত সপ্তাহেই জোর গলায় বলেছেন বিদেশমন্ত্রী সুষমা স্বরাজ। পাশাপাশি আন্তর্জাতিক সন্ত্রাসবাদের বিরুদ্ধে যদি কোনও রাষ্ট্র সরব হয় (যে অভিযোগ কাতারের বিরুদ্ধে) তাহলে গলা না-মেলানো ছাড়া উপায় নেই ভারতের। তাই পশ্চিম এশিয়ার এই পরিস্থিতিতে অত্যন্ত সতর্কতার সঙ্গে ভারসাম্য বজায় রেখেই চলতে হচ্ছে মোদী সরকারকে। কূটনৈতিক শিবিরের দাবি, কাতারকে সামনে রেখে আসলে ইরানের উপর চাপ সৃষ্টি করতে চাইছে সৌদি। সেই কাজে সম্পূর্ণ মদত রয়েছে ডোনাল্ড ট্রাম্প প্রশাসনের। কিন্তু আমেরিকার পক্ষেও শেষ পর্যন্ত কাতারের বিরুদ্ধে কোনও বড় পদক্ষেপ করা সম্ভব নয়। কারণ, মার্কিন সেনার একটি বড় ঘাঁটি রয়েছে কাতারে। আমেরিকা ও কাতার, এই দু’দেশের মধ্যে কূটনৈতিক বোঝাপড়াও এতদিন ধরে মসৃণই থেকেছে। সূত্রের খবর, নয়াদিল্লির কর্তাদের সঙ্গে পরিস্থিতি নিয়ে ট্রাম্প প্রশাসনের কর্তাদের কথা হয়েছে। পশ্চিম এশিয়ার সঙ্গে ভারতের স্বার্থ যে ওতপ্রোতভাবে মিশে রয়েছে তা আজ মনে করিয়ে দিয়েছে সাউথ ব্লক। বিদেশ মন্ত্রকের বিবৃতিতেও বলা হয়েছে, ‘‘গাল্ফ কো-অপারেশন কাউন্সিল বা জিসিসি-ভুক্ত দেশগুলির সঙ্গে ভারতের বহু পুরনো বন্ধুত্বের সম্পর্ক। আট লক্ষ অনাবাসী ভারতীয় এই দেশগুলিতে থাকেন। ফলে এখানকার শান্তির সঙ্গে ভারতের জাতীয় স্বার্থ জড়িত। আমাদের সরকার সংশ্লিষ্ট সমস্ত দেশগুলির সঙ্গে কথা বলছে।’’
__________________________
যত দ্রুত সম্ভব বাস থেকে বয়স্কদের নামিয়ে আনার চেষ্টা চলতে লাগল। নামানো হল অন্যান্য যাত্রীদেরও। তত ক্ষণে ছুটে এসেছে দমকল। কালো ধোঁয়ায় ঢেকে গিয়েছে চারপাশ। ঘটনাটি ঘটেছে গত বুধবার চিনের সিনচুয়ান প্রদেশের ওয়াইবিং শহরে। সম্প্রতি ঘটনাটি ভিডিওবন্দি হয়ে ভাইরাল হয়েছে সোশ্যাল মিডিয়ায়। ভিডিওতে দেখা গিয়েছে, আগুন থেকে বাসযাত্রীদের রক্ষার জন্য পথচারীরা জানলার কাচ ভাঙছেন। জল এবং অগ্নিনির্বাপন যন্ত্র নিয়েও তৎপর হতে দেখা গিয়েছে কয়েক জনকে। এক প্রত্যক্ষদর্শীর কথায়, ‘‘হঠাৎ করে একটি বাসে আগুন লাগতে দেখে আমরা ছুটে যাই। ভিতর থেকে মানুষজনের চিৎকার ভেসে আসছিল। দ্রুত ছড়িয়ে পড়ছিল আগুন।’’ নিজের অভিজ্ঞতা স্থানীয় একটি সংবাদমাধ্যমকে জানিয়েছেন আর এক জন উদ্ধারকারী। তিনি বলেছেন, ‘‘বাসে জনা কুড়ি যাত্রী ছিলেন। তাঁদের উদ্ধার করতে আমরা ছুটে যাই। আমার বিশ্বাস, এই রকম ঘটনা আমার সঙ্গে ঘটলে অন্যরাও একই ভাবে উদ্ধারের জন্য ছুটে আসতেন।’’
__________________________
ছাত্র-ছাত্রীদের জ্ঞানের আলো দেখিয়ে সমাজ গঠনে বড় ভূমিকা নেয় শিক্ষক সমাজ। এই ধারণার উল্টো চিত্র উঠে এল আমেরিকার এক স্কুলে। সেখানে এক ছাত্রী ক্লাসরুমের মধ্যেই লাথি-চাটি মারছেন শিক্ষককে। পেছনে তার সহপাঠীরা হাসাহাসি করছে। শিক্ষক লাঞ্ছনার এই ভিডিয়ো ভাইরাল হতেই নেটদুনিয়ায় সমালোচনার ঝড় উঠেছে। সম্প্রতি এই ঘটনাটি ঘটেছে, মার্কিন যুক্তরাষ্ট্রের ক্যালহুন কাউন্টি হাই স্কুলে। সেখানে ১৭ বছরের ছাত্রী লিন গ্লোভারকে দেখা যাচ্ছে ক্লাস চলার সময় শিক্ষকের টেবিলের উপর দাঁড়িয়ে আছে। সেখান থেকে চেয়ারে বসে থাকা শিক্ষককে লাথি মারার চেষ্টা করছে সে। মাঝে মধ্যে শিক্ষককে চড়থাপ্পড় মারছে। আর চেয়ার ছেড়ে উঠে যেতে বলছে। ভাইরাল হওয়া ভিডিয়োতে দেখা গিয়েছে, চেয়ার ছেড়ে উঠে না যাওয়া অবধি ওই শিক্ষকের সঙ্গে এ রকম করে যাচ্ছে গ্লোভার। সম্ভ্রম বাঁচাতে শিক্ষক চেয়ার ছেড়ে নিরাপদ দূরত্বে যাওয়ার পরই লাফ মেরে চেয়ারে বসে পড়ল ওই ছাত্রী। তারপর পা টেবিলে পা তুলে দিল। গোটা ঘটনার সময় অন্য ছাত্র-ছাত্রীরা প্রতিবাদ করা তো দূরে থাক, উল্টে মজা লুটছিল। ঘটনার ভিডিয়ো সামনে আসতেই নড়ে চড়ে বসে স্কুল কর্তৃপক্ষ। সঙ্গে সঙ্গে সাসপেন্ড করা হয় ওই ছাত্রীকে। তার নামে জনসমক্ষে দুর্ব্যবহার ও থার্ড ডিগ্রি অ্যাসল্টের অভিযোগ আনা হয়েছে। এ জন্য তাকে ৩০ দিন হাজত বাসও করতে হতে পারে। এই ঘটনার জেরে স্কুলের ভাবমূর্তিতেও ধাক্কা লেগেছে। সে জন্য স্কুল কর্তৃপক্ষ একটি বিবৃতি দিয়ে জানিয়েছে, ‘ক্যালহুন কাউন্টি সেরা স্কুলগুলির মধ্যে অন্যতম। আমাদের ছাত্রদের আচরণ কখনও এ রকম হওয়া উচিত নয়। ভিডিয়োতে যা প্রতিফলিত হচ্ছে, আমাদের স্কুল মোটেও সে রকম নয়।’ NEW INFO: The Calhoun County Sheriff’s Office says a 17 year old girl has been charged with public disorderly conduct and third degree assault and battery related to a video that surfaced at Calhoun County High School of her standing on a teacher’s desk and hitting him. @wis10 pic.twitter.com/w0SDLOYQmk
__________________________
সেনাবাহিনীর মধ্যস্থতায় কিছুটা থিতিয়েছিল বিক্ষোভ। তবু পৌঁছনো গেল না ঐকমত্যে। যার ফলে আজ নতুন করে অশান্ত হয়ে উঠল ইসলামাবাদ। প্রধানমন্ত্রী নওয়াজ শরিফের ইস্তফার দাবিতে তাঁর বাসভবন ঘেরাও করতে গিয়ে পুলিশের সঙ্গে সংঘর্ষ ও কাঁদানে গ্যাসের শেলের আঘাতে গভীর রাত পর্যন্ত অন্তত ৭ জন বিক্ষোভকারী নিহত হয়েছেন বলে অসমর্থিত সূত্রের খবর। আহত প্রায় ৭০। এমনকী পাক পার্লামেন্টের দরজা ভেঙে বিক্ষোভকারীরা ভিতরে ঢুকে পড়েন। শরিফ অবশ্য জানিয়ে দিয়েছেন, চাপ যতই আসুক, তিনি পদত্যাগ করছেন না। বিক্ষোভ সামাল দিতে নামানো হয়েছে সেনা। শরিফের বিরুদ্ধে কারচুপি করে ক্ষমতায় আসার অভিযোগ তুলে গত দু’সপ্তাহেরও বেশি সময় ধরে সমর্থকদের নিয়ে ইসলামাবাদে বিক্ষোভ দেখাচ্ছেন পাকিস্তান তেহরিক-ই-ইনসাফের নেতা ইমরান খান। সঙ্গে যোগ দেন আর এক বিরোধী নেতা তাহির উল কাদরি ও তাঁর সমর্থকেরা। রাজধানীর যে অঞ্চলে সবচেয়ে গুরুত্বপূর্ণ ভবনগুলি রয়েছে, সেই রেড জোনে ঢুকে পড়ে পার্লামেন্টের অদূরে ঘাঁটি গেড়ে ছিলেন দুই নেতা। গত কালই শরিফ সরকার এবং বিক্ষোভকারীদের মধ্যে প্রথম সরাসরি কথা হয়। বৈঠক ফলপ্রসূ না হওয়ায় বিক্ষোভ কর্মসূচি জারি রাখার সিদ্ধান্ত নেন বিরোধীরা। শুক্রবার গভীর রাতে কাদরির কাছে আসেন তেহরিক-ই-ইনসাফের প্রতিনিধিরা। বৈঠকের পরেই শরিফের পদত্যাগের জন্য নতুন করে ২৪ ঘণ্টা সময়সীমা বেঁধে দেন কাদরি। ইমরানের দল ঘোষণা করে, ইসলামাবাদের পর এ বার লাহৌর, করাচি, ফয়জলাবাদ, মুলতানের মতো শহরেও শরিফের পদত্যাগের দাবিতে ধর্নায় বসবেন দলীয় সমর্থকেরা। কাদরি তাঁর দলের সমর্থকদের ইমরানের বিক্ষোভ কর্মসূচিতে যোগ দিতে বলেন। আজ সেখান থেকে প্রধানমন্ত্রীর বাসভবনের দিকে এগোতে সমর্থকদের নির্দেশ দেন ইমরান। কন্টেনার ও কাঁটাতার দিয়ে ঘিরে দেওয়া হয়েছিল রেড জোনের গুরুত্বপূর্ণ ভবনগুলি। মোতায়েন ছিল দাঙ্গা পুলিশ। সঙ্গে আনা ক্রেন দিয়ে সেই কন্টেনার সরিয়ে এগোতে থাকেন বিক্ষোভকারীরা। পুলিশ প্রথমে কাঁদানে গ্যাস, পরে রবার বুলেট ছোড়ে। সরকার পক্ষের দাবি, কয়েক জন পুলিশ গুলিবিদ্ধ হয়েছেন। আত্মরক্ষার্থেই পুলিশকে রবার বুলেট চালাতে হয়েছে। ঘটনাস্থলে টায়ার পোড়াতেও দেখা যায় কয়েক জন বিক্ষোভকারীকে। পাক চ্যানেলগুলির দাবি, আহতদের হাসপাতাল থেকেই গ্রেফতার করা হয়েছে। ইতিমধ্যে শরিফ ইসলামাবাদ থেকে লাহৌর পৌঁছেছেন বলে শোনা যাচ্ছে।
__________________________

__________________________
গদি হারানোর ভয় পাচ্ছেন মার্কিন প্রেসিডেন্ট ডোনাল্ড ট্রাম্প। মধ্যবর্তী নির্বাচনে সংখ্যাগরিষ্ঠতা পেয়ে হাউস অব রিপ্রেজ়েন্টেটিভস এখন ডেমোক্র্যাটদের দখলে। এই অবস্থায় প্রেসিডেন্টের বিরুদ্ধে অনাস্থা প্রস্তাব বা ইমপিচমেন্টের দাবি তুললে তা হাউসে গৃহীত হতে পারে বলে আশঙ্কিত মার্কিন প্রেসিডেন্ট। ট্রাম্প-ঘনিষ্ঠ একটি সূত্র এমনই জানিয়েছে বলে সম্প্রতি একটি মার্কিন সংবাদমাধ্যম দাবি করেছে। হোয়াইট হাউসের অন্য একটি সূত্রের দাবি, ২০১৬-এর নির্বাচনী প্রচারের সময়ে আর্থিক দুর্নীতির অভিযোগ তুলে ট্রাম্পের বিরুদ্ধে ইমপিচমেন্ট প্রস্তাব আনতে পারে বিরোধীরা। ট্রাম্পের বিরুদ্ধে অভিযোগ, ওই সময়ে মুখ বন্ধ রাখতে স্টর্মি ড্যানিয়েলস এবং ক্যারেন ম্যাকডোগালকে ব্যক্তিগত আইনজীবী মাইকেল কোহেনের মাধ্যমে বিপুল অর্থ দিয়েছিলেন তিনি। তার আগে দু’পক্ষের মধ্যে গোপন চুক্তি হয়েছিল। ওই দুই মহিলাই ট্রাম্পের সঙ্গে তাঁদের ঘনিষ্ঠ সম্পর্ক রয়েছে বলে দাবি করেছেন।  সম্প্রতি নিউ ইয়র্কে এক দল সরকারি আইনজীবীর পেশ করা নথির ভিত্তিতে ট্রাম্পের ইমপিচমেন্ট নিয়ে জল্পনা আরও জোরদার হয়েছে। ওই নথিতে এই প্রথম ট্রাম্পের বিরুদ্ধে সরাসরি আঙুল তুলে বলা হয়েছে, ট্রাম্পের নির্দেশেই ২০১৬-র নির্বাচনী প্রচারে আইন ভেঙে স্টর্মিদের টাকা দিয়েছিলেন কোহেন। ডেমোক্র্যাটদের দাবি, ইমপিচমেন্ট করার মতোই অপরাধ করেছেন ট্রাম্প। এই অপরাধে মেয়াদ ফুরোলে ট্রাম্পের হাজতবাসও হতে পারে। হাউসের বিচারবিভাগীয় কমিটির হবু চেয়ারম্যান, জেরি ন্যাডলার বলেছেন, অপরাধ প্রমাণিত হলে  তা ‘ইমপিচমেন্ট প্রস্তাব-যোগ্য’ অপরাধ বলেই গৃহীত হবে। তবে এখনই এমন কিছু ঘটবে বলে বিশ্বাস করেন না হোয়াইট হাউসের অধিকারিকেরা। 
__________________________
এত দিন বিষয়টা ছিল হুমকি এবং পাল্টা হুমকির পর্যায়ে। এ বার সেই হুমকিকে বেশ কয়েক ধাপ বাড়িয়ে জাপানের উপর দিয়ে ক্ষেপণাস্ত্র ছুড়লো উত্তর কোরিয়া। যার তীব্র প্রতিবাদ জানিয়েছে জাপান, দক্ষিণ কোরিয়া এবং অবশ্যই মার্কিন যুক্তরাষ্ট্র। কিমের ক্ষেপণাস্ত্র অবশ্য জাপানের মূল ভূখণ্ডে আঘাত করেনি। বেশ কয়েক মাস ধরেই পরীক্ষামূলক ভাবে ক্ষেপণাস্ত্র পরীক্ষা করে চলেছে কিম জং উনের সরকার। দিন কয়েক আগেও তিনটি স্বল্প পাল্লার পরমাণু অস্ত্রবাহী ক্ষেপণাস্ত্রের পরীক্ষা করে উত্তর কোরিয়া। মোটামুটি ২৫০ কিলোমিটার পথ পাড়ি দিয়ে সেগুলি জাপান সাগরে গিয়ে পড়েছিল। আমেরিকার নাগাল পেতে ১২ হাজার কিলোমিটার পাল্লার ইন্টার কন্টিনেন্টাল ক্ষেপণাস্ত্র (আইসিবিএম) বানানোর কথাও এত দিন বলছিল পিয়ংইয়ং। এত দিন হুমকি দিলেও আন্তর্মহাদেশীয় ক্ষেপণাস্ত্রের সফল পরীক্ষা করতে পারেননি কিম। এ বার সেই পরীক্ষাই সফল ভাবে করল উত্তর কোরিয়া। ১৯৯৮ সালের পর থেকে এই প্রথম সফল ভাবে জাপানের উপর দিয়ে ক্ষেপণাস্ত্র উড়িয়ে নিয়ে যেতে সক্ষম হল কিম জং উনের দেশ। জাপানের স্থানীয় সময় সকাল ৬টায় এই ঘটনা ঘটেছে বলে জানিয়েছে জাপান  ও দক্ষিণ কোরিয়া। সংবাদ সংস্থা সূত্রে খবর, এরিমোমিসাকির উপর দিয়ে উড়ে গিয়ে উত্তর জাপানের হোক্কাইদো দ্বীপের কাছে জাপানের মূল ভূখণ্ড থেকে এক হাজার ১৮০ কিলোমিটার(৭৩৩ মাইল) দূরে প্রশান্ত মহাসাগরের উপর পড়েছে এই ক্ষেপনাস্ত্র। প্রশান্ত মহাসাগরে পড়ার আগে তিন টুকরো হয়ে ভেঙে য়ায় ক্ষেপণাস্ত্রটি। ঘটনার তীব্র উৎকণ্ঠা প্রকাশ করেছেন প্রধানমন্ত্রী শিনজো আবে। জাপানের কাছে এই পরিস্থিতি ভয়ঙ্কর এবং দেশের কাছে গুরুতর হুমকি বলে মন্তব্য করেছেন তিনি। তবে এই ঘটনায় কোনও হতাহতের খবর পাওয়া যায়নি। জাপানের চিফ ক্যাবিনেট সেক্রেটারি সাংবাদিক সম্মেলনে জানিয়েছেন, কোনও ক্ষয়ক্ষতির ঘটনা ঘটেনি। উত্তর কোরিয়ার রাজধানী পিয়ংইয়ং-এর কাছাকাছি এলাকা থেকেই ক্ষেপনাস্ত্রটি ছোড়া হয়েছিল বলে জানিয়েছেন তিনি। মাত্র দিন দুয়েক আগেই দক্ষিণ কোরিয়া ও মার্কিন সেনা যখন যৌথ সামরিক মহড়া চালাচ্ছে, সেই সময় ক্ষেপণাস্ত্র ছুড়েছিল উত্তর কোরিয়াও। তিনটি ক্ষেপণাস্ত্রের মধ্যে দু’টি ২৫০ কিলোমিটার পাড়ি দিয়ে জাপান সাগরে গিয়ে পড়ে। আর একটি ছোড়ার কিছু ক্ষণের মধ্যেই সাগরে পড়েছিল। এর আগেও একাধিক বার জাপানের দিকে ক্ষেপণাস্ত্র ছুড়েছে উত্তর কোরিয়া। চলতি মাসেই প্রশান্ত মহাসাগরীয় দ্বীপ গুয়ামে মাঝারি থেকে দীর্ঘ দূরত্বের রকেট ধেয়ে আসতে পারে বলে হুঁশিয়ারি দিয়েছিল পিয়ংইয়ং। কিমের দেশের এ হেন হুমকিতে আতঙ্কিত গুয়ামের বাসিন্দারা। ওই দ্বীপে নজরদারিও বাড়িয়েছে মার্কিন প্রশাসন। মার্কিন প্রেসিডেন্ট ডোনাল্ড ট্রাম্পও পাল্টা হুঁশিয়ারি দিয়েছিলেন, ‘‘আমেরিকাকে এ বার হুমকি দেওয়া বন্ধ করুক উত্তর কোরিয়া।’’
__________________________
সরাসরি নাম না করে সন্ত্রাসবাদ নিয়ে পাকিস্তানের অবস্থানের কড়া সমালোচনা করলেন বিদেশমন্ত্রী সুষমা স্বরাজ। নিউইয়র্কে, রাষ্ট্রপুঞ্জের সাধারণ পরিষদের অধিবেশনের ফাঁকে ‘সার্ক’ জোটের দেশগুলির বৈঠকে। বৃহস্পতিবার সুষমা বলেছেন, ‘‘সন্ত্রাসবাদ দমনে শুধুই সদিচ্ছা দেখালে হবে না। গঠনমূলক কিছু করার ইচ্ছা থাকলে, আগে তা করে দেখাতে হবে। না হলে, শুধু বৈঠকে বসে কোনও কাজের কাজ হবে না।’’ বহু দিন পর এখানেই ভারত ও পাকিস্তানের বিদেশমন্ত্রীদের মধ্যে দ্বিপাক্ষিক আলোচনা শুরুর প্রস্তাব দিয়েছিলেন নতুন পাক প্রধানমন্ত্রী ইমরান খান। দিল্লি প্রথমে তাতে সাড়া দেয়। কিন্তু হালে জম্মু-কাশ্মীরের সোপিয়ানে এক জওয়ান ও তিন পুলিশকর্মীর মৃত্যু ও বছরদু’য়েক আগে সেনাগুলিতে হত জঙ্গি বুরহান ওয়ানির স্মরণে ইসলামাবাদের ডাকটিকিট প্রকাশের উদ্যোগের প্রক্ষিতে ভারত সেই বৈঠক বাতিল করে দেয়। নিউইয়র্কে গত কাল ‘সার্ক’ দেশগুলির বৈঠকে সুষমা দক্ষিণ এশিয়ায় সন্ত্রাসবাদের বাড়বৃদ্ধিতে উদ্বেগ প্রকাশ করে বলেন, ‘‘এই অঞ্চলে সন্ত্রাসের আশঙ্কা ও ঘটনা উত্তরোত্তর বেড়েই চলেছে। গোটা বিশ্বে তো বটেই, আমাদের এই এলাকা (দক্ষিণ এশিয়া)-তেও শান্তি ও স্থায়ীত্বের পক্ষে সবচেয়ে বেশি বিপজ্জনক হয়ে উঠেছে সন্ত্রাসবাদ। কোনও বাছবিচার না করে সন্ত্রাসবাদকে সব রকম ভাবে মোকাবিলা করতে হবে আমাদের।’’ ‘সার্ক’ বৈঠকে তাঁর ভাষণ শেষ হতেই সভা ছেড়ে বেরিয়ে যান ভারতের বিদেশমন্ত্রী। আর তার কিছু ক্ষণ পরেই বলতে ওঠেন পাক বিদেশমন্ত্রী শাহ মেহমুদ কুরেশি। সবাইকে কিছুটা অপ্রস্তুত করে দিয়ে পাক বিদেশমন্ত্রী সরাসরি নাম না করে সুষমার দ্রুত প্রস্থান নিয়ে তির্যক মন্তব্য করেন। কুরেশি বলেন, ‘‘সার্ক দেশগুলির জোটের এগিয়ে যাওয়ার ক্ষেত্রে একটি দেশ (পড়ুন, ভারত)-ই বাধা হয়ে দাঁড়াচ্ছে। ভারতের দিক থেকে গঠনমূলক উদ্যোগ বলতেই আমার মনে আসবে, উনি (পড়ুন, সুষমা স্বরাজ) বৈঠকের মাঝ পথে উঠে গেলেল সভা ছেড়ে। হতে পারে, উনি সুস্থ বোধ করছেন না।’’ কুরেশির ওই মন্তব্যের পর অবশ্য প্রতিক্রিয়া জানাতে দেরি করেনি ভারতের বিদেশমন্ত্রক। মন্ত্রকের এক কর্তা কুরেশির ওই মন্তব্যকে ‘ভিত্তিহীন ও অবাস্তব’ বলে উড়িয়ে দিয়েছেন। পরে বিদেশমন্ত্রকের তরফে পাক বিদেশমন্ত্রীর ওই মন্তব্যকে ‘বিস্ময়কর ও দুর্ভাগ্যজনক’ আখ্যা দিয়ে বলা হয়েছে, ‘‘এ ব্যাপারে সুষমাই প্রথম বা একা নন, যিনি সার্ক বৈঠক শেষ হওয়ার আগেই উঠে এসেছেন। ভারতের বিদেশমন্ত্রীর বেরিয়ে আসার আগেই সভা ছেড়ে উঠে এসেছেন বাংলাদেশ ও আফগানিস্তানের বিদেশমন্ত্রীরা। নিজের ভাষণ শেষ করে বহুপাক্ষিক বৈঠক ছেড়ে বেরিয়ে আসাটা নতুন কিছু নয়। কয়েকটি দ্বিপাক্ষিক বৈঠক ও নিউইয়র্কে ভারতীয় সংগঠনগুলির সঙ্গে বৈঠকের জন্যই বিদেশমন্ত্রীকে তড়িঘড়ি সভা ছেড়ে বেরিয়ে আসতে হয়েছে।’’
__________________________
প্লাস্টিকের ব্যবহার বন্ধ করার চেষ্টায় ইতিমধ্যেই আমেরিকার ফ্লোরিডায় প্লাস্টিকজাত বিভিন্ন সামগ্রীর উপর নিষেধাজ্ঞা জারি করা হয়েছে। বিভিন্ন হোটেল রেস্তরাঁকেও আনা হয়েছে সেই আওতায়। তাই হোটেল রেস্তরাঁতে পাওয়া যাচ্ছে না ‘স্ট্র’-ও। সেই স্ট্র চাইতে গিয়েই ধুন্ধুমার কান্ড বেঁধে গেল ফ্লোরিডার সেন্ট পিটার্সবার্গের একটি ম্যাকডোনাল্ডসের রেস্তরাঁয়। পুরো ঘটনাটি ভিডিয়ো করে ফেসবুকে পোস্ট করেছেন ব্রেন্দা বায়ান্দুদি নামের এক মহিলা। ব্রেন্দার কথা অনুযায়ী, তিনি নতুন বছরের সন্ধেবেলায় স্থানীয় একটি ম্যাকডোনাল্ডসের রেস্তরাঁয় খেতে যান। সেখানে ঢোকার সময় তিনি দেখেন যে এক মধ্যবয়স্ক ভদ্রলোক রেস্তরাঁর এক কর্মীর থেকে খাবারের সঙ্গে ‘স্ট্র’ চান। কিন্তু একজন মহিলা কর্মী ‘স্ট্র’ দিতে অস্বীকার করায়, ওই ভদ্রলোক হঠাৎ ক্ষেপে গিয়ে জামা ধরে টেনে আনতে চেষ্টা করেন ওই মহিলাকে। সঙ্গে সঙ্গে পাল্টা আক্রমণ করেন ওই মহিলা। বেধড়ক মারতে শুরু করেন ওই খরিদ্দারকে। শেষে কোনও মতে ওই মহিলাকে সরিয়ে নিয়ে যান তাঁর সহকর্মীরা।
__________________________
পেনমার গল্ফ ক্লাবে তখন খেলায় ব্যস্ত ছিলেন ভারতীয় বংশোদ্ভূত মার্কিন চিকিৎসক সঞ্জয় খুরানা। হঠাৎই প্রবল শব্দ। খুরানা দেখেন মুখ থুবড়ে পড়ে রয়েছে একটি ভিন্টেজ বিমান। দৌড়ে বিমানটির কাছে যেতেই চিকিৎসকের চক্ষু চড়কগাছ। বিমানের ভিতর রক্তাক্ত অবস্থায় পড়ে রয়েছেন তাঁর স্বপ্নের নায়ক হ্যারিসন ফোর্ড। যাঁর ‘স্টার ওয়ার্স’, ‘ইন্ডিয়ানা জোনস’ দেখে তিনি বড় হয়েছেন। যন্ত্রণাক্লিষ্ট, রক্তাক্ত নায়ককে বিমান থেকে বের করে আনায় হাত লাগিয়েছিলেন যাঁরা, সেই দলেও ছিলেন খুরানা। বৃহস্পতিবার স্থানীয় সময় দুপুর আড়াইটে নাগাদ লস অ্যাঞ্জেলেসের পেনমার গল্ফ ক্লাবের কাছেই ভেঙে পড়ে ফোর্ডের দ্বিতীয় বিশ্বযুদ্ধের সময়কার ভিন্টেজ বিমানটি। খুরানা বলেন, “প্রথমে ফোর্ডের ভিন্টেজ বিমানটি একটি গাছে ধাক্কা মারে। তার পরেই সেটি ভেঙে পড়ে।” খুরানা জানিয়েছেন, প্রচণ্ড রক্তক্ষরণ হলেও তখনও জ্ঞান ছিল ফোর্ডের। কথাও বলছিলেন তিনি। এই ঘটনায় মাথায় চোট পেয়েছেন ৭২ বছরের অভিনেতা। তবে চিকিৎসকরা জানিয়েছেন, ফোর্ডের অবস্থা স্থিতিশীল। প্রাণসংশয়েরও আশঙ্কা নেই। খুব শীঘ্রই ফোর্ড সুস্থ হয়ে যাবেন বলে আশা প্রকাশ করেছেন তাঁর ভক্ত খুরানাও। ফের বন্দুকবাজের হানায় প্রাণ হারিয়েছেন অন্তত ৫ জন। এ বার ঘটনাস্থল মালির রাজধানী শহর বামাকো। সবে ভোরের আলো ফুটতে শুরু করেছে। শহরের নাইটক্লাব ও রেস্তোরাঁগুলিতে তখনও বহু মানুষের ভিড়। হঠাৎই কালো কাপড়ে মুখ ঢেকে হাজির চার বন্দুকধারী। মেশিন গান নিয়ে তারা রীতিমতো তাণ্ডব চালাল ওই নাইটক্লাবে। এর পর কিছু দূরে একটি পুলিশ চৌকিতে গ্রেনেডও ছোড়ে  হামলাকারীরা। তাণ্ডব শেষে আবার স্লোগান দিতে দিতেই একটি গাড়িতে চড়ে তারা পালিয়ে যায়। পুলিশ জানিয়েছে, শনিবার ভোররাতে মালির রাজধানী বামাকোর লা টেরাসি নামে একটি নাইটক্লাবে হামলা চালায় বন্দুকবাজেরা। ওই এলাকায় মূলত অন্য দেশের বাসিন্দারাই থাকেন। সপ্তাহের শেষে ছুটি উপভোগ করতে বেশির ভাগ বিদেশিই নাইটক্লাবগুলিতে ভিড় জমান। নাইটক্লাবের হামলায় প্রাণ হারিয়েছেন ফ্রান্স ও বেলজিয়ামের দুই বাসিন্দা। ওই হামলায় আহত হয়েছেন অন্তত ৯ জন। আহতদের মধ্যে রয়েছেন  সুইৎজারল্যান্ডের দুই সেনা। পরে পুলিশ এসে ঘটনাস্থল থেকে জিজ্ঞাসাবাদের জন্য দুই সন্দেহভাজনকে আটক করেছে। তবে কোনও জঙ্গি দল এখনও পর্যন্ত হামলার দায় স্বীকার করেনি। প্রবল শব্দে শনিবার সকালে কেঁপে উঠল হোয়াইট হাউস। অল্প কিছু ক্ষণের মধ্যেই হোয়াইট হাউসের সাউথ লন থেকে হেলিকপ্টার ছাড়ার কথা ছিল মার্কিন প্রেসিডেন্ট বারাক ওবামার। আলাবামা যাওয়ার জন্য প্রেসিডেন্ট সপরিবার বাইরে আসবেন, তাই জড়ো হয়েছিলেন সাংবাদিকরাও। তীব্র শব্দের পর তাঁদের প্রেস রুমে ঢুকিয়ে দরজা বন্ধ করে দেন সিক্রেট সার্ভিসের অফিসারেরা। তবে এর সঙ্গে জঙ্গি হানার যোগ নেই বলেই জানিয়েছেন নিরাপত্তা কর্মীরা। মার্কিন সিক্রেট সার্ভিসের এক মুখপাত্র জানিয়েছেন, রাস্তার ধারে একটি খাবারের গাড়িতে আগুন লাগে। প্রায় একই সময় কাছের এক গাড়িতে পুলিশের বিশেষ প্রশিক্ষণপ্রাপ্ত কুকুর সন্দেহজনক কিছু খুঁজে পায়। গাড়িটি পরীক্ষা করে দেখা হচ্ছে। তবে এই দুই ঘটনার মধ্যে কোনও যোগ আছে কি না, তা এখনও স্পষ্ট নয়। এর জেরে অল্প সময়ের জন্য বন্ধ করে দেওয়া হয় গোটা হোয়াইট হাউসই।
__________________________
তাঁর বিরুদ্ধে এখনও পর্যন্ত মামলার সংখ্যা ৭৯। এর মধ্যে দেশদ্রোহিতার মামলা ১৭টি। আর মানহানির মামলা ৬২টি। তিনি মাহফুজ আনম, বাংলাদেশের প্রথম সারির ইংরেজি সংবাদপত্র ‘দ্য ডেইলি স্টার’-এর সম্পাদক। বাংলাদেশের ৫৩টি জেলায় তাঁর বিরুদ্ধে একের পর এক মামলা দায়ের হচ্ছে। তাঁর বিরুদ্ধে মানহানির টাকার পরিমাণ কত? বাংলাদেশি ১,৩২,৮১১.৫৫ কোটি টাকা! এই গোষ্ঠীরই বাংলা সংবাদপত্র হল ‘প্রথম আলো’। আন্তর্জাতিক সংবাদ মাধ্যমেও এই ঘটনায় আলোড়ন সৃষ্টি হয়েছে। ‘নিউ ইয়র্ক টাইমস’ থেকে বিবিসি, এই সংক্রান্ত যে সব প্রতিবেদন প্রকাশিত হয়েছে, তার মূল সুরটিই সমালোচনার তারে বাঁধা। ফেব্রুয়ারির গোড়ার দিকে একটি টেলিভিশন চ্যানেলে দেওয়া সাক্ষাৎকারে মাহফুজ আনম স্বীকার করেন, ২০০৭ সালে শেখ হাসিনার ‘দুর্নীতি’ সংক্রান্ত এমন কয়েকটি রিপোর্ট তাঁর কাগজে প্রকাশিত হয় যেগুলি তৎকালীন সামরিক শাসকদের সূত্রে এসেছিল এবং তার সত্যতা যাচাই না করেই সেগুলি ছেপে দেওয়া হয়। এরই পাশাপাশি মাহফুজ স্বীকার করেন, ওই প্রতিবেদনগুলি প্রকাশ করাটা তাঁর ভুল সম্পাদকীয় সিদ্ধান্ত ছিল। তাঁর কথায়: ‘‘দ্বিধাহীন ভাবে আমি এই ভুল স্বীকার করছি।’’ এই সাক্ষাৎকারের পরেই প্রধানমন্ত্রী শেখ হাসিনার পুত্র সাজীব ওয়াজেদ অভিযোগ আনেন, আনম এবং ‘দ্য ডেইলি স্টার’ তাঁর মাকে রাজনীতি থেকে দূরে সরিয়ে দেওয়ার জন্য ওই রিপোর্টগুলি প্রকাশ করেছিলেন। শেখ হাসিনা পুত্রের অভিযোগ, মাহফুজ ‘আদ্যন্ত নীতিহীন’। যদিও সে সময়ে বাংলাদেশের দু’-একটি সংবাদমাধ্যম বাদে বেশির ভাগ সংবাদপত্রেই ওই ধরনের প্রতিবেদন প্রকাশিত হয়েছিল। তবে, তাঁর বিরুদ্ধে ওঠা অভিযোগগুলি অস্বীকার করেছেন মাহফুজ। তাঁর বক্তব্য, সামরিক শাসনের সময়ে অন্তত ২০৩টি সম্পাদকীয়ে গণতন্ত্রের পুনঃপ্রতিষ্ঠার দাবি জানানো হয়েছিল। এমনকী, দুর্নীতির অভিযোগে শেখ হাসিনার গ্রেফতারির বিরুদ্ধে তাঁর কাগজ সরব হয়েছিল। বাংলাদেশের তথ্যমন্ত্রী হাসানুল হক ইনু জানিয়েছেন, ‘দ্য ডেইলি স্টার’-এর বিরুদ্ধে কোনও প্রচার চালানো হচ্ছে না। তাঁর বক্তব্য, মাহফুজের বিরুদ্ধে সমস্ত অভিযোগই ব্যক্তিবিশেষের আনা। এর সঙ্গে সরকারের কোনও সম্পর্ক নেই।   
__________________________
পাকিস্তানি রাজনীতির মূল স্রোতে গা ভাসাতে মরিয়া চেষ্টা করছে লস্কর প্রধান হাফিজ সইদ। পাক সেনা ও আইএসআইয়ের একাংশের মদতও তার পিছনে রয়েছে বলে ধারণা ভারত ও আমেরিকার। কিন্তু মার্কিন চাপের ফলে হাফিজের বিরুদ্ধে পদক্ষেপ করতেও বাধ্য হচ্ছে পাক সরকার। আজ দেশের সব উর্দু সংবাদপত্রে বিজ্ঞাপন দিয়ে সরকার জানিয়েছে, হাফিজের তথাকথিত স্বেচ্ছাসেবী সংগঠনকে কেউ আর্থিক সাহায্য করলে আইনি পদক্ষেপ করা হবে। ওই বিজ্ঞাপনে স্পষ্ট জানানো হয়েছে, হাফিজ সইদের লস্কর ই তইবা, জামাত উদ দাওয়া, ফালাহ ই ইনসানিয়ত এবং মৌলানা মাসুদ আজহারের জইশ ই মহম্মদকে কোনও চাঁদা দেওয়া বেআইনি। এগুলি জঙ্গি সংগঠন। কোনও ব্যক্তি বা সংগঠন জঙ্গিদের চাঁদা দিলে ৫ থেকে ১০ বছরের কারাদণ্ড এবং ১ কোটি পাকিস্তানি টাকা জরিমানা হতে পারে। পাক সরকার হাফিজের স্বেচ্ছাসেবী সংস্থাগুলির সম্পত্তি বাজেয়াপ্ত করার পরিকল্পনা করছে বলেও দাবি সে দেশের সংবাদমাধ্যমের একাংশের। এই পরিস্থিতিতে আজ ফের আমেরিকার বিরুদ্ধে তোপ দেগেছে হাফিজ। এক সম্মেলনে সে দাবি করেছে, সন্ত্রাসের বিরুদ্ধে লড়াইয়ে পাকিস্তান আমেরিকাকে অনেক সাহায্য করেছে। কিন্তু সে কথা আমেরিকা ভুলে গিয়েছে। এখন ওয়াশিংটন পাকিস্তানিদেরই হুমকি দিচ্ছে। আমেরিকার ‘দান’ ছা়ড়াও পাকিস্তান নিজের অস্তিত্ব বজায় রাখতে পারবে। সন্ত্রাসের বিরুদ্ধে সঠিক পদক্ষেপ না করায় সম্প্রতি পাকিস্তানের বিপুল অঙ্কের আর্থিক সাহায্য বন্ধ করে দিয়েছে ডোনাল্ড ট্রাম্প প্রশাসন। টুইটারে পাকিস্তানকে হুমকিও দিয়েছেন ট্রাম্প। তবে পাক সরকার হাফিজকে নিয়ে কড়া মনোভাব দেখালেও মোটেই নিশ্চিন্ত নয় ওয়াশিংটন। বরং পাকিস্তানকে বাগে আনতে চিনের সাহায্য নেওয়ার কথা ভাবছে তারা। নামপ্রকাশে অনিচ্ছুক এক মার্কিন কর্তা জানিয়েছেন, পাকিস্তানে জঙ্গিদের কার্যকলাপ সম্পর্কে আমেরিকা ও চিনের উদ্বেগ অনেকাংশেই এক। তাই ইসলামাবাদকে বাগে আনতে বেজিংয়ের সঙ্গে হাত মিলিয়ে কাজ করা যেতে পারে। ইতিমধ্যে আজ কূটনৈতিক অস্বস্তি বেড়েছে পাকিস্তানের। জেরুসালেম বিতর্ক নিয়ে হাফিজ সইদের সঙ্গে এক মঞ্চে এসেছিলেন পাকিস্তানে নিযুক্ত প্যালেস্তাইনি রাষ্ট্রদূত ওয়ালিদ আবু আলি। ভারত কড়া প্রতিক্রিয়া জানানোর পরে তাঁকে সরিয়ে দেয় প্যালেস্তাইন। গতকাল পাকিস্তান উলেমা কাউন্সিলের নেতা মৌলানা তাহির আশরফি পাক সংবাদমাধ্যমে দাবি করেন, আবু আলিকে ইসলামাবাদে ফেরৎ পাঠাচ্ছে প্যালেস্তাইনি সরকার। আজ প্যালেস্তাইনি বিদেশ মন্ত্রক বিবৃতি দিয়ে জানিয়েছে, এই তথ্য ভুল। আবু আলিকে ইসলামাবাদে ফেরৎ পাঠানোর পরিকল্পনা তাদের নেই।
__________________________
বিপক্ষে ভয়ঙ্কর যোদ্ধা। ক্ষণে ক্ষণে ছুঁড়ে দিচ্ছে কড়া চ্যালেঞ্জ। চোখের সামনে ধেয়ে আসছে মৃত্যু। নিশ্চিত মৃত্যুর হাত থেকে রক্ষা পেতে শত্রুকে ধরাশায়ী করতে হবে। কিন্তু গুলি-বারুদ কিংবা কামান নয়। শত্রুপক্ষকে মোকাবিলা করতে বিষাক্ত পোকা থেকে সাপ— সব কিছুরই ব্যবহার হয়েছে যুদ্ধে। অবাক হলেন? এমনটাই সত্যি। এমন কোনও জিনিস নেই যার ব্যবহার মানুষ করেনি। প্রতিপক্ষকে নিকেশ করার জন্য বিষাক্ত পোকামাকড় ব্যবহারের এই পদ্ধতিকে বলে ‘এন্টেমোজিক্যাল ওয়ারফেয়ার’। হাতিয়ার হিসেবে যুদ্ধে যে বিষাক্ত পোকামাকড় ব্যবহার করা হয় তাকে জৈব অস্ত্র বলা হয়। ইতিহাসে জৈব অস্ত্র ব্যবহারের প্রমাণও মিলেছে বহু বার। দ্বিতীয় বিশ্বযুদ্ধের সময় জাপানিরা যখন চিনের মূল ভূখণ্ড আক্রমণ করেছিল তখন মাঞ্চুরিয়ার পিন ফানে এক গোপন মিশন শুরু হয়েছিল তারা। ওই মিশনের কাজ করত ইউনিট-৭৩১। সবচেয়ে বিধ্বংসী অস্ত্র হিসেবে হিরোসিমা ও নাগাসাকিতে পারমাণবিক বোমা বিস্ফোরণ ঘটানো হয়েছিল। কিন্তু, ইতিহাস বলে জাপানের এই গোপন মিশন ছিল আরও ভয়ঙ্কর। জাপানি দল অস্ত্র হিসেবে ব্যবহার করত মাছিদের। এই মাছি কুড়ি থেকে চব্বিশ হাজার প্লেগ ভাইরাস ছড়াতে পারত। জাপানের গবেষণা রিপোর্ট অনুযায়ী, তাদের দেশের সেনারা বেলুনের মধ্যে প্লেগ ভাইরাস বহনকারী ওই মাছি ছেড়ে দিয়েছিল আমেরিকায়। সেই মিশনে তিন হাজার মানুষ মারা গিয়েছিলেন বলে জানা গিয়েছে  ওই রিপোর্টে। শুধুমাত্র আধুনিক যুগেই নয়, অস্ত্র হিসেবে বিষাক্ত পোকামাকড়ের ব্যবহার হয়েছিল ৩০০ খ্রিস্ট পূর্বের রোমেও। শত্রু নিধনের অস্ত্র হিসেবে সে সময় মৌমাছির ব্যবহার করা করেছিল। জাহাজে যুদ্ধ চলাকালীন রোমান সৈনিকেরা কাচের বোতলে ভরে মৌমাছি ছুড়ে মারত। এর কামড় থেকে বাঁচতে বিপক্ষের সৈনিকেরা জলে ঝাঁপিয়ে পড়ত। তার ফলেও বহু সৈনিকের মৃত্যু ঘটত। রোমান সম্রাট সেপটিমাস যখন মেসোপটেমিয়া আক্রমণ করেন তখন তিনি সঙ্গে নিয়ে আসেন হাজার হাজার সৈন্য। রাস্তায় পড়ে বিশাল আকৃতির ৪০ ফুট উঁচু হাটরা দূর্গ। এর ভিতরে প্রজাদের নিয়ে বাস করতেন রাজা বার্সামিয়া। তাঁরা রোমানদের সঙ্গে যুদ্ধে কোনও ভাবে রাজি ছিলেন না। রোমানদের খরত করতে সম্রাট সেপটিমাস ওই দূর্গের ভিতরে ছেড়ে দিয়েছিলেন হাজার হাজার বিছে।
__________________________
স্বাধীনতা ঘোষণা করল কাতালুনিয়া। আঞ্চলিক পার্লামেন্টে ভোটাভুটির পর কাতালান প্রেসিডেন্ট কার্লেস পুইদমোঁ ঘোষণা করলেন, স্পেনের কর্তৃত্ব থেকে মুক্ত হয়ে কাতালুনিয়া নিজেকে স্বাধীন, সার্বভৌম, সমাজতান্ত্রিক গণতন্ত্র হিসেবে ঘোষণা করছে। পাল্টা পদক্ষেপ করেছে স্পেনের সরকারও। মাদ্রিদে শুক্রবার স্পেনের পার্লামেন্ট ভোটাভুটির মাধ্যমে সিদ্ধান্ত নিয়েছে, কাতালুনিয়ায় ১৫৫ ধারা প্রয়োগ করা হবে। এই ধারা প্রয়োগ করে স্পেনের প্রধানমন্ত্রী কাতালুনিয়ার আঞ্চলিক সরকারকে বরখাস্ত করে ওই অঞ্চলের শাসন ব্যবস্থা নিজের হাতে নিতে পারবেন। শুক্রবার বার্সেলোনায় কাতালুনিয়া আঞ্চলিক পার্লামেন্টে স্বাধীনতার প্রস্তাবের উপর ভোটাভুটি হয়। স্পেনপন্থী দলগুলি ভোট বয়কট করে। তবে কাতালান প্রেসিডেন্ট কার্লেস পুইদমোঁর অনুগামীরা স্বাধীনতার পক্ষে ভোট দেন এবং স্বাধীনতার প্রস্তাব ৭০-১০ ভোটে জয়ী হয়। এই জয়ের পর পুইদমোঁ আনুষ্ঠানিক ভাবে স্বাধীনতা ঘোষণা করেন এবং কাতালুনিয়াকে স্বাধীন রাষ্ট্র হিসেবে স্বীকৃতি দেওয়ার জন্য অন্যান্য দেশকেও অনুরোধ করেন। কাতালুনিয়া পার্লামেন্ট এই পদক্ষেপ করার পর স্পেনের প্রধানমন্ত্রী মারিয়ানো রাজয় গোটা দেশে শান্তি বজায় রাখার আহ্বান জানান। তার পরেই মাদ্রিদে পার্লামেন্টের উচ্চকক্ষ সেনেটে কাতালুনিয়া নিয়ে আলোচনা ও ভোটাভুটি হয়। সেনেটের অধিকাংশ সদস্য কাতালুনিয়ার সরকারকে বরখাস্ত করে সেখানে কেন্দ্রীয় শাসন জারির পক্ষে ভোট দেন। স্পেনের কেন্দ্রীয় সরকারের বিরুদ্ধে বঞ্চনার অভিযোগ তুলে বেশ কিছু দিন ধরেই আরও বেশি স্বায়ত্তশাসনের দাবি জানাচ্ছিলেন কাতালনরা। সে দাবিকে মাদ্রিদ স্বীকৃতি না দেওয়ায় স্বাধীনতার দাবি তীব্র হতে থাকে। শুক্রবার সে লড়াই চূড়ান্ত পর্যায়ে পা রাখল। কাতালাত স্বাধীনতাপন্থীদের সঙ্গে স্পেনের সরকারের চূড়ান্ত সঙ্ঘাতের দরজা খুলে গেল।
__________________________
সিরিয়ার ঘাঁটিতে বিমান হানা চালানো হয়েছে বলেই প্যারিসে হামলা চালায়নি আইএস জঙ্গিরা। বরঞ্চ ফ্রান্স ধর্মনিরপেক্ষতা এবং সাম্যবাদে বিশ্বাস করে বলেই শুক্রবার ওই হামলা চালায় আইএস। আইএসের দাবি নস্যাত্ করে সোমবার এমনই দাবি করলেন ফরাসি প্রধানমন্ত্রী মান্যুয়েল ভালস। সেই সঙ্গে তাঁর হুঁশিয়ারি, শুধুমাত্র প্যারিসেই হামলা চালিয়ে থেমে থাকবে না আইএস। ফ্রান্স এবং ইউরোপের অন্য শহরেও বড় ধরনের হামলার প্রস্তুতি নিচ্ছে তারা। তবে আশ্বস্ত করেছেন প্রধানমন্ত্রী ভালস। ফরাসি সেনা-পুলিশ হামলা রোখার জন্য সম্পূর্ণ প্রস্তুত। সন্দেহভাজনদের খোঁজে ব্যপক হারে তল্লাশি চালাচ্ছেন গোয়েন্দারা। অন্য দিকে, প্যারিসে সন্ত্রাসবাদী হামলায় নিহতের সংখ্যা বেড়ে দাঁড়াল ১৩২। এ দিন হাসপাতালে মৃত্যু হয়েছে তিন জনের। আহত ৩৪৯ জন। এঁদের মধ্যে ৯৬ জনের অবস্থা গুরুতর।
__________________________
যস্মিন দেশে যদাচার। ঠিক সেটাই কাজে করে দেখালেন নরেন্দ্র মোদী। দু দিনের বাংলাদেশ সফরে গিয়ে বাংলায় টুইট করলেন তিনি। আর মাউসের এক ক্লিকেই আম বাঙালির মন জিতে নিতে চাইলেন ‘নমো’। বর্তমানে ভারতের শো-ম্যান শিপের সেরা মডেলের কাছ থেকে বোধহয় এই সৌজন্যই আশা করা যায়।   শনিবার সকালে বিমানবন্দরে মোদীকে স্বাগত জানান সে দেশের প্রধানমন্ত্রী শেখ হাসিনা। ফুল দিয়ে মোদীকে বরণ করে গার্ড অব অনার দেওয়া হয়। এরপরই তাঁর টুইট আছড়ে পড়ে ওয়েব দুনিয়ায়। বাংলায় লেখা-‘বাংলাদেশ, আমি আমার সাথে ভারতের মানুষের ভালবাসা এবং শুভেচ্ছা নিয়ে আসছি।’ কিছুক্ষণের মধ্যেই তার ইংরেজি তর্জমাও টুইট দেওয়ালে দেন তিনি। এক মিনিট খানেকের মধ্যেই বাংলায় দ্বিতীয় টুইট করেন মোদী। ‘প্রধানমন্ত্রী শেখ হাসিনা, উষ্ণ অভ্যর্থনার জন্য ধন্যবাদ। আমি একটি সুন্দর সফর আশা করছি, যা ভারত ও বাংলাদেশের সম্পর্ককে সুদৃঢ় করবে।’ প্রথমটির মতো দ্বিতীয়টিরও পৃথক ইংরেজি টুইট করেন প্রধানমন্ত্রী। বাংলাদেশকে ভারতের সবচেয়ে ঘনিষ্ঠ প্রতিবেশী বললেও কেন তাঁর বিদেশ সফরের ১৯ নম্বরে বাংলাদেশ এল, এ প্রশ্ন ওঠার আগেই বাংলায় টুইট করলেন কি এজন্যই? হৃদয়ের উষ্ণতায় বিতর্কের মেঘ গলে জল হবে?
__________________________
মার্কিন সু্প্রিম কোর্টে সদ্য নিযুক্ত বিচারপতি ব্রেট ক্যাভানাকে নিয়ে বিতর্ক এখনও থামেনি। এর মধ্যেই ফের #মিটু আন্দোলন নিয়ে রসিকতা করলেন মার্কিন প্রেসিডেন্ট ডোনাল্ড ট্রাম্প।  বুধবার মধ্যবর্তী নির্বাচন উপলক্ষে পেনসিলভেনিয়ার এক সভায় #মিটু আন্দোলন নিয়ে কটাক্ষ করেন প্রেসিডেন্ট। বলেন, ওই আন্দোলনের জন্যই তিনি ‘দ্য গার্ল দ্যাট গন আওয়ে’ শব্দবন্ধনীটি ব্যবহার করতে পারেন না। গত জুলাইয়েও এই আন্দোলন নিয়ে রসিকতা করেছিলেন ট্রাম্প।  যৌন হেনস্থার অভিযোগে হলিউড প্রযোজক হার্ভি ওয়াইনস্টাইনের বিরুদ্ধে মুখ খুলেছিলেন হলিউডের বহু অভিনেত্রী। তার পর থেকেই গোটা বিশ্বে জোরদার হয় #মিটু আন্দোলন। ডোনাল্ড ট্রাম্পের বিরুদ্ধেও এক সময় প্রচুর মহিলা যৌন হেনস্থা বা নিগ্রহের অভিযোগ এনেছিলেন। কিন্তু তিনি বরাবর সেই অভিযোগ অস্বীকার করেছেন এবং বিষয়টি নিয়ে রসিকতা ও মশকরা করে এসেছেন। তাঁর পাল্টা দাবি, বিশ্বে নিপীড়িত পুরুষদের নিয়ে তিনি বেশি চিন্তিত। তবে এরই মধ্যে যৌন হেনস্থা নিয়ে মুখ খুলেছেন হলিউডের অভিনেতা আরনল্ড শোয়ার্ৎজেনেগার। ৭১ বছরের এই অভিনেতা এক সাক্ষাৎকারে জানিয়েছেন, অতীতে বেশ কিছু মহিলার সঙ্গে অশালীন আচরণ করেছিলেন তিনি। এবং পরে তার জন্য ক্ষমাও চেয়ে নেন।  মার্কিন ফার্স্ট লেডি মেলানিয়া ট্রাম্প আবার এক সাক্ষাৎকারে জানিয়েছেন, খাস হোয়াইট হাউসেই এমন কিছু মানুষ বাস করেন, যাঁদের তিনি একেবারেই বিশ্বাস করেন না। প্রেসিডেন্ট ট্রাম্পও বিষয়টি নিয়ে ওয়াকিবহাল বলে জানান মেলানিয়া। যদিও ফার্স্ট লেডির এই বক্তব্যের সঙ্গে যৌন হেনস্থার কোনও সম্পর্ক নেই বলেই মনে করা হচ্ছে। বিষয়টি নিয়ে প্রেসিডেন্টকেও জিজ্ঞাসা করা হয়েছিল। তিনিও জানান, বিশ্বাস করা যায় না এমন কিছু মানুষকে হোয়াইট হাউস থেকে বার করে দেওয়া হয়েছে। এখনও কিছু মানুষ প্রশাসনিক দায়িত্বে আছেন, যাঁদের মেলানিয়া একদমই বিশ্বাস করেন না।
__________________________
কাবুলের ইরাকি দূতাবাসে জঙ্গি হানার পর এক দিন কাটতে না কাটতেই ফের রক্তাক্ত আফগানিস্তান। মঙ্গলবার রাতে হেরাটের জায়াদ্যা মসজিদে আত্মঘাতী জঙ্গি হানায় মৃত্যু হল অন্তত ২৯ জনের। গুরুতর আহত অবস্থায় চিকিৎসাধীন আরও অন্তত ৬৩ জন। তবে এখনও পর্যন্ত এই হামলার ঘটনায় দায় স্বীকার করেনি কোনও জঙ্গি সংগঠন। হেরাট পুলিশের মুখপাত্র আব্দুল আহাদ ওয়ালিজাদা জানাচ্ছেন, স্থানীয় সময় রাত আটটা নাগাদ ঘটনাটি ঘটে। গোটা নাশকতার মূলে ছিল দু’জন জঙ্গি। তারা দু’জনেই আত্মঘাতী জ্যাকেট পরে ছিল। একজনের হাতে ছিল একটি আগ্নেয়াস্ত্র। ক্রমাগত গুলি বর্ষণ করতে করতে মসজিদে ঢুকেছিল তারা। আত্মঘাতী বিস্ফোরণে ওই দুই জঙ্গিরই মৃত্যু হয়েছে বলে জানা গিয়েছে। এখনও পর্যন্ত কোনও জঙ্গি সংগঠন এই ঘটনার দায় স্বীকার না করলেও এই হামলার পিছনে আইসিস-এরই হাত দেখছে হেরাট পুলিশ। সাম্প্রতিককালে সিয়া সম্প্রদায়কে লক্ষ্য করে বেশ কিছু হামলা চালিয়েছে আইসিস। এ বারও হামলার লক্ষ্য একটি সিয়া মসজিদ। আর এই সূত্র ধরেই মনে করা হচ্ছে জায়াদ্যা মসজিদের আত্মঘাতী হামলার পিছনেও হাত রয়েছে নিষিদ্ধ ওই জঙ্গি সংগঠনেরই
__________________________
প্রয়াত শাসক কিম জং ইল এমন ট্রেনেই দেশ-বিদেশ সফরে স্বচ্ছন্দ ছিলেন কারণ তিনি আকাশপথে ভয় পেতেন। কড়া নিরাপত্তায় মোড়া জলপাইরঙা ওই ট্রেনে হলুদ রং দিয়ে লম্বা দাগ টানা থাকত। তাতে চড়ে ১৯৯৪-২০১১ সালের শাসনকালে কিমের বাবা সাত বার চিন সফরে যান। আর রাশিয়ায় যান তিন বার। গোটা ট্রেন ইস্পাতের পাতে মোড়া এবং বুলেটপ্রুফ। এত ভারী বলে গতিবেগ কখনওই ঘণ্টার ৬০ কিলোমিটারের বেশি হয় না। জরুরি অবস্থার কথা ভেবে সশস্ত্র অন্য যান এবং হেলিকপ্টারও থাকে ট্রেনে! উত্তর কোরিয়ার সরকারি সূত্রে দাবি, এমন ট্রেনেই ২০১১ সালে হৃদ্‌রোগে আক্রান্ত হয়ে মারা যান কিম জং ইল। কিম শাসকদের হেফাজতে এক রকম দেখতে এই ধরনের বেশ কয়েকটি ট্রেন আছে। পিয়ংইয়ংয়ের বিশেষ কারখানায় তৈরি হয় সেগুলো। রাষ্ট্রনেতার সফরের সময় তিনটি ট্রেন এক সঙ্গে যায়। সামনে থাকে যেটি, সেটি রেললাইন পর্যবেক্ষণের দায়িত্বে থাকে। মাঝেরটিতে থাকেন শাসক আর তাঁর আধিকারিকরা। একেবারের শেষে আর একটি ট্রেন, বাকি প্রতিনিধিদের জন্য। কিমের ঠাকুরদা কিম ইল সাং-ও এই ভাবেই সফর করতেন। ১৯৮৪ সালে পূর্ব ইউরোপ পর্যন্ত নিয়ে গিয়েছিলেন ট্রেনকে। এখন ওই ট্রেনে আছে বিনোদনের সব সামগ্রী। ফ্ল্যাট স্ক্রিন টিভি, সম্মেলন কক্ষ, শোয়ার সুবন্দোবস্ত মজুত সবই। খানা-পিনা-নাচা-গানা— প্রয়োজনে ব্যবস্থা হয় তারও। জ্যান্ত চিংড়ি এবং পোড়া শুয়োরের মাংস মেনুর অন্যতম পদ। কিম জং ইল যে বার রাশিয়া যান, সংবাদমাধ্যম কাছে ঘেঁষতে পায়নি। এ বারের ঘটনা একেবারেই আলাদা। কিম জং উনের বেজিং সফরের অনেকটাই ফাঁস হয়ে যায়, ট্রেনের যাত্রীদের তোলা ঢালাও মোবাইল ছবি ও ভিডিয়োর দৌলতে।
__________________________
চিনে প্রাথমিক স্কুলে খুদে পড়ুয়াদের উপর হামলা। ছুরি দিয়ে তাদের কুপিয়েছে স্কুলেরই এক প্রাক্তন সাফাইকর্মী। হামলায় গুরুতর জখম হয়েছে প্রায় ২০ শিশু। তাদের মধ্যে তিনজনের অবস্থা আশঙ্কাজনক।মাথায় আঘাত পেয়েছে তারা। স্থানীয় জুয়াংয়ু হাসপাতালে তাদের চিকিৎসা চলছে। গ্রেফতার করা হয়েছে হামলাকারীকে। চিনা সংবাদমাধ্যম সূত্রে জানা গিয়েছে, বেজিংয়ের শিনচেং জেলার একটি প্রথম সারির প্রাথমিক স্কুলে এই ভয়ঙ্কর ঘটনা ঘটেছে। মঙ্গলবার স্থানীয় সময় সকাল সওয়া ১১টা নাগাদ আচমকাই ছোট ছেলেমেয়েগুলির উপর ঝাঁপিয়ে পড়ে হামলাকারী। খবর পেয়েই ঘটনাস্থলে হাজির হন অভিভাবকরা। স্কুলের সামনে বিক্ষোভ দেখাতে শুরু করেন তাঁরা। সংবাদমাধ্যমে অভিযোগ জানান, স্কুল কর্তৃপক্ষ সবিস্তার কিছু জানায়নি। ছুরি দিয়ে কোপানো হয়েছে না হাতুড়ি দিয়ে থেঁতলে দেওয়া হয়েছে, তা নিয়েও ধোঁয়াশা রয়েছে। সোশ্যাল মিডিয়ায় অভিভাবকদের কেউ কেউ দাবি করেছেন, স্কুলের একতলায় দ্বিতীয় শ্রেণীর পড়ুয়াদের ঘর। তাদের উপরই হামলা চালানো হয়েছে। হামলাকারীকে প্রাথমিক জিজ্ঞাসাবাদের পর পুলিশ জানিয়েছে, অস্থায়ী সাফাইকর্মী হিসাবে চাকরিতে যোগ দিয়েছিল সে। কিন্তু স্থায়ী পদের জন্য পরীক্ষাও দিয়েছিল। কিন্তু তাতে সফল হয়নি। চিনে এই ধরনের নৃশংস ঘটনা সাধারণত কমই ঘটে। তবে গত কয়েক বছরে ছুরি, কুঠার এবং গাড়ি হামলার ঘটনা উল্লেখযোগ্যভাবে বেড়ে গিয়েছে সেখানে। যা থেকে নিস্তার পাচ্ছে না খুদে পড়ুয়ারাও। গত সপ্তাহেই এক কৃষকের মৃত্যুদণ্ড কার্যকর করেছে চিন। ২০১৭ সালের জানুয়ারি মাসে পিংজিয়াংয়ের একটি কিন্ডারগার্টেন স্কুলে ঢুকে শিশুদের কুপিয়েছিল সে। গতবছর নভেম্বরে রাস্তা পেরনোর সময় ৬ শিশুকে পিষে দেয় একটি গাড়ি। আহত হয় আরও ২০ জন। তার আগে অক্টোবরে সবজি কাটার ছুরি নিয়ে চোংকিংয়ের একটি কিন্ডারগার্টেন স্কুলে ঢুকে ৩-৪ বছর বয়সের ১৪ শিশুকে কোপায় এক মহিলা।
__________________________
‘উহানের পর: কত দূর যেতে পারে ভারত-চিন সম্পর্ক, কত দ্রুত’ শীর্ষক ওই সেমিনারে এ দিন শাওহুই বলেন, ‘‘আমার কয়েক জন ভারতীয় বন্ধু প্রস্তাব দিয়েছেন, সাংহাই কোঅপারেশন অর্গানাইজেশন (এসসিও)-এর বৈঠকের এক ফাঁকে ভারতকে নিয়ে তো আলাদা ভাবে বলতে পারে চিন, পাকিস্তান। এটা খুবই গঠনমূলক ভাবনা।’’ শাওহুইয়ের কথায়, ‘‘শান্তি ফেরাতে এর আগে একই ভাবে ত্রিপাক্ষিক বৈঠকে বসেছে চিন, রাশিয়া ও মঙ্গোলিয়া। তাতে কাজও হয়েছে। সে ক্ষেত্রে ভারত ও পাকিস্তানকে নিয়ে চিনের আলাদা ভাবে বৈঠকে না বসার কোনও কারণ থাকতে পারে না। লক্ষ্যটা যখন শান্তি ফেরানো। সীমান্তে শান্তি বজায় রাখাটা তো সব দেশেরই দরকার।’’ শাওহুই বুঝিয়ে দিয়েছেন, উন্নততর বাণিজ্যের জন্য বৃহত্তর ভৌগোলিক এলাকায় শান্তির প্রয়োজনই সর্বাগ্রে। আর তার জন্য প্রতিবেশী দেশগুলিকে ছোট ছোট কিছু স্বার্থত্যাগ করতেই হবে। ভারতে চিনা দূত বলেছেন, ‘‘ডোকলামের মতো ঘটনা আবার ঘটুক, চায় না চিন। বরং ভারত, পাকিস্তান আর চিনের ভৌগোলিক এলাকায় দ্রুত শান্তি ফিরে আসুক আর তা স্থায়ী হোক, এটাই বেজিংয়ের কাম্য। আর তা হোক যৌথ প্রচেষ্টায়।’’ গত এপ্রিলেই চিনা প্রেসিডেন্ট শি চিনফিং বলেন, ভারত-চিন-ভূটান সীমান্তের ডোকলামে টানা ৭৩ দিনের উত্তেজনা এখন অতীতের ঘটনা। ভবিষ্যতে যাতে ওই ঘটনার পুনরাবৃত্তি না হয়, তার জন্য সংশ্লিষ্ট দেশগুলির মধ্যে সম্পর্ক জোরদার করে তোলার ওপরেও জোর দিয়েছিলেন চিনের প্রেসিডেন্ট। টুইটে শাওহুই লিখেছেন, ‘‘সংশ্লিষ্ট দেশগুলির মধ্যে সহযোগিতার ক্ষেত্র সম্প্রসারণের জন্য আমাদের নিজেদের নিয়ন্ত্রণ করতে হবে আরও বেশি। বিভিন্ন বিষয়ে দূরত্বগুলি কমিয়ে আনতে হবে দ্রুত। জরুরি ভিত্তিতে।’’ My 4-point vision for future #China-#India cooperation: Sign a Treaty of Friendship and Cooperation, negotiate a bilateral Free Trade Agreement, enhance connectivity and work for early harvest on boundary issues. We need to control, manage & narrow differences through expanding cooperation. The boundary question was left over by history. We need to find a mutual acceptable solution through Special Representatives' Meeting while adopting confidence building measures. pic.twitter.com/v9cXwpAPHx বলেছেন, ‘‘দরকার চারটি জিনিস। এক, বন্ধুত্ব ও সহযোগিতার চুক্তি। দুই, দ্বিপাক্ষিক অবাধ বাণিজ্যের চুক্তি। তিন, দু’দেশের মধ্যে যোগাযোগ ও কাজের ক্ষেত্রগুলির সম্প্রসারণ। চার, সীমান্ত সমস্যা ও পরিস্থিতি নিয়ে নিয়মিত ভাবে ফি বছর পর্যালোচনা।’’ বিশেষজ্ঞদের বক্তব্য, চিন আগামী দিনে গোটা বিশ্বেই প্রধান অর্থনৈতিক শক্তি হয়ে উঠতে চাইছে। আর তার জন্যই বিশ্বশান্তির জন্য এতটা উঠেপড়ে লেগেছে বেজিং। মার্কিন প্রেসিডেন্টের সঙ্গে উত্তর কোরিয়ার প্রেসিডেন্টের ঐতিহাসিক বৈঠকের পিছনেও তাই হাত ছিল বেজিংয়ের।
__________________________
এক চোখ বন্ধ। আর একটা, ক্যামেরার ভিউ-ফাইন্ডারে। জাভা উপকূলে দাঁড়িয়ে গত কালও ৪৭ কিলোমিটার দূরের আগ্নেয়গিরিটাকে তাক করছিলেন অয়স্টিন এল অ্যান্ডারসন। এখন প্রাণ হাতে করে পড়িমরি ছুটছেন জাকার্তার দিকে। নরওয়ের এই পেশাদার আলোকচিত্রীর প্রিয় বিষয় আগ্নেয়গিরি। আজ ‘পালাতে-পালাতেই’ ছবি-লেখা পোস্ট করছেন টুইটার-ফেসবুকে।  কী দেখেছিলেন কাল? অ্যান্ডারসন জানাচ্ছেন— প্রথম বড় ঢেউটা কারিতা সৈকত থেকে ১০-১৫ মিটার দূরে থেমে যাওয়ায় বিশেষ গা করেননি। কিন্তু তার ঠিক পিছনে আরও একটা ঢেউ আসছে দেখেই টনক নড়ে তাঁর। তার আগে ক্যামেরায় বুঁদ ছিলেন। ভাবছিলেন, এই বুঝি শুক্রবারের মতো ফের শুরু হবে আনাক ক্রাকাতোয়ার ‘খেল’। কিন্তু ঢেউয়ের গর্জনেই মনে পড়ে গেল, সৈকত-লাগোয়া হোটেলে থাকা স্ত্রী-পরিবারের কথা। ক্যামেরা কাঁধেই ছুট লাগালেন অ্যান্ডারসন। তত ক্ষণে পাহাড়ের মতো একটা ঢেউ আনাক ক্রাকাতোয়ার পুরোটা ঢেকে দিয়েছে। অ্যান্ডারসনের কথায়, ‘‘হোটেলে পৌঁছনোর আগেই দেখলাম, শুরু হয়ে গিয়েছে তাণ্ডব। রাস্তার গাড়ি-দোকান সব ভাসিয়ে ঢেউ আছড়ে পড়েছে হোটেলেও। হাহাকার চারদিকে। কিন্তু আমার মাথায় ঘুরছে শুধুই পরিবারের কথা। ওদের সঙ্গে নিয়ে উল্টো দিকের রাস্তায় নেমে, সোজা ঢুকে গেলাম জঙ্গলে।’’ এর পরের টুইটে অ্যান্ডারসন জানালেন, কী ভাবে স্থানীয়েরা কোমর বেঁধে নামলেন উদ্ধারকাজে। তাঁদেরই সাহায্যে এখন নিরাপদ তাঁর পরিবার। প্রশাসন-সেনা রাতারাতি বেশ কিছু রাস্তার হাল ফিরিয়েছে। অ্যান্ডারসনদের মতো অনেকেই গাড়ি ধরে ধ্বংসস্তূপ পাশে রেখে চলেছেন জাকার্তা বিমানবন্দরের দিকে। এ বার বাড়ি ফেরার পালা। কিন্তু কাল রাতের স্মৃতি কিছুতেই যেন ভুলতে পারছেন না ডাকসাইটে আলোকচিত্রী। শুক্রবার ‘লাইভ’ অগ্ন্যুৎপাতের ছবি তুলেছিলেন অ্যান্ডারসন। বুক ফুলিয়ে বেশ কয়েকটি ছবি পোস্টও করেছিলেন সোশ্যাল মিডিয়ায়। ২৪ ঘণ্টার মধ্যেই সেই ভয়ঙ্কর সুন্দর ‘লাল দৈত্য’টা যে এমন সর্বগ্রাসী সুনামির কারণ হবে, ভাবেননি। অগ্ন্যুৎপাতের জেরে সমুদ্রের তলদেশে ভূমিধসের কারণেই এই সুনামি কি না,  তা নিয়ে জোর জল্পনা চলছে। পূর্ণিমার জেরে সাগর আরও ফুলে-ফেঁপে উঠতে পারে বলে আশঙ্কা বিশেষজ্ঞদের। বাড়তে পারে মৃতের সংখ্যা। আহতদের ভিড় বাড়ছে হাসপাতালে। ডাঁই করে রাখা দেহের স্তূপ ঘাঁটছেন উদ্বিগ্ন মানুষজন। এরই মধ্যে আবার প্রাণে বাঁচায় ঈশ্বরকেই ধন্যবাদ দিচ্ছেন তানজুং লেসাংয়ের বাসিন্দা নোনো। সংবাদমাধ্যমকে জানিয়েছেন, কাল রাত ৯টা ২০ নাগাদ তিনি তাঁর পরিবারকে নিয়ে প্রার্থনা-ঘরে ছিলেন। হঠাৎ বাইরে থেকে হল্লা শুনতে পান। সঙ্গে হাহাকার, আর্তনাদ। ঘর থেকে বেরোতেই দশ বছরের ছেলেকে নিয়ে নোনোও একটা বড় ঢেউয়ে বেশ খানিকটা দূরে গিয়ে আছড়ে পড়েন। তবে নোনোর স্ত্রী বাকি সন্তানদের নিয়ে পাহাড়ের দিকে চলে যাওয়ার অক্ষত আছেন। প্রাণে বেঁচেছেন। কিন্তু চোখের সামনে সাত মিটারের ঢেউ দেখার আতঙ্ক ভুলতে পারছেন না  অনেকেই।
__________________________
মিল ছিল পাগড়িতে। লাদেনের মাথায় পাগড়ি, অ্যারিজোনার গ্যাস স্টেশনের কর্মী বলবীর সিংহ সোধির মাথাতেও তাই। পাগড়িতে মিল থাকায় লাদেনের সঙ্গী সন্দেহ করে, এক মার্কিন নাগরিক গুলি করে মেরেছিল বলবীরকে। সে ঘটনার পর হাডসনের বুক দিয়ে কত জলই না গড়িয়েছে! যে পাগড়ি পরার অপরাধে বলবীরকে গুলি খেয়ে মরতে হয়েছিল, প্রায় সেকরমই পাগড়ি পরা এক শিখ কন্যাকে এবার দেখা যাবে নিউ ইয়র্কের রক্ষকের ভূমিকায়। নাম গুরুসচ কউর। নিউ ইয়র্ক পুলিশের অ্যাকাডেমি থেকে গ্র্যাজুয়েশনের পর তাঁকে সহায়ক পুলিশ অফিসার পদে নিয়োগ করা হয়েছে। জানানো হয়েছে, ২০১৬ সালের হিসেব অনুযায়ী, নিউ ইয়র্ক পুলিশে ১৬০ জন শিখ রযেছেন, কিন্তু গুরুসচ হলেন প্রথম মহিলা। শিখ হলেও একটা সময় মাথায় পাগড়ি কিংবা দাড়ি রাখার অনুমতি পেতেন না নিউ ইয়র্কের শিখ পুলিশ কর্মীরা। নানা ক্ষোভ বিক্ষোভের পর ২০১৬ সালে এ নিয়ে নিয়ম শিথিল করা হয়ে ছিল। শিখদের দেড় ইঞ্চি পর্যন্ত দাড়ি এবং মাথায় পুলিশের টুপির নীচে নীল পাগড়ি পরার অনুমতি দেওয়া হয়। পুলিশের পোশাকে, মাথায় পাগড়ি পরে গুরুসচ যে ছবি তুলেছেন, তা এখন ইন্টারনেটে ভাইরাল হয়ে গিয়েছে। নিউ ইয়র্ক পুলিশের আশা, তাঁদের প্রথম শিখ মহিলা পুলিশকর্মী হিসেবে সফল হবেন গুরুসচ। শিখধর্মকে আরও বেশি করে বোঝার সুযোগ পাবে মার্কিন যুক্তরাষ্ট্র। গুরসচ কউরকে অভিনন্দন জানিয়েছেন ভারতের কেন্দ্রীয় মন্ত্রী হরদীপ সিংহ পুরি।
__________________________
অসম বয়স। অসম বন্ধুত্ব। এক প্রান্তে একটি জ্যাক রাসেল কুকুর এবং অপর প্রান্তে একটি চিতাবাঘ। খাওয়া, ঘুম সবই তাদের একসঙ্গে। একে অপরের গায়ে ওঠে খেলাও করে তারা। কেমন সেই বন্ধুত্ব? জানতে দেখুন ভিডিও।  
__________________________
সুষমার দু’দিনের মায়ানমার সফরের শেষে এমনই মনে করছেন কূটনৈতিক পর্যবেক্ষকেরা। আজ সে দেশের শীর্ষ নেত্রী তথা স্টেট কাউন্সিলর আউং সান সু চি এবং প্রেসিডেন্ট এইচ ই দাও-এর সঙ্গে বৈঠকে রোহিঙ্গা শরণার্থীদের নিরাপদ, দ্রুত এবং স্থায়ী প্রত্যাবর্তনে জোর দিয়েছেন সুষমা। এ ব্যাপারে ভারত যে মায়ানমারকে সাহায্য করতে রাজি, সে কথাও জানান বিদেশমন্ত্রী। গত বছর ডোকলাম বিতর্ক মেটার ঠিক পরই মায়ানমারে গিয়েছিলেন প্রধানমন্ত্রী নরেন্দ্র মোদী। কিন্তু বাংলাদেশের উষ্মা বাড়িয়ে তিনি রোহিঙ্গা প্রশ্নে সমর্থন করে বসেন মায়ানমারকেই। রোহিঙ্গাদের সঙ্গে পাকিস্তানের জঙ্গি সংগঠনগুলির যোগাযোগ রয়েছে, এমন কথাও বলেন। ক্ষুব্ধ শেখ হাসিনা সরকার সে সময় ভারতের ভূমিকার সমালোচনা করে বলেছিলেন, তাঁরা সর্ববিষয়ে নয়াদিল্লির পাশে থাকেন। কিন্তু প্রায় সাড়ে ৬ লক্ষ শরণার্থী নিয়ে যখন হিমসিম খাচ্ছে ঢাকা, নয়াদিল্লি তাদের ফেরত পাঠাতে মায়ানমারকে চাপ দেওয়া দূরস্থান, উল্টে সে দেশের রোহিঙ্গা-নীতিকেই উৎসাহিত করছে। এর পর চিন একসঙ্গে মায়ানমার ও বাংলাদেশকে কাছে টানার কৌশল শুরু করে। উভয়সঙ্কটে পড়ে (কারণ, ভারত মায়ানমারকে চটাতে চাইছিল না, চিন-মায়ানমার ঘনিষ্ঠতার কথা ভেবেই) এরপরই অবস্থান পাল্টাতে হয় সাউথ ব্লককে। রোহিঙ্গাদের বাসস্থান রাখাইন প্রদেশের আর্থ-সামাজিক উন্নয়নের মডেল তৈরি করে সহায়তার আশ্বাস দেওয়া হয় সু চি-কে। সঙ্গে অনুরোধ করা হয়, এ বার তাঁরা ফিরিয়ে নিন শরণার্থীদের। আজ সু চি এবং সুষমার বৈঠকের পরে বিদেশ মন্ত্রকের তরফে বিবৃতি দিয়ে রোহিঙ্গাদের মায়ানমারে ফিরিয়ে নেওয়ার পক্ষে সওয়াল করা হয়েছে। বিবৃতিতে বলা হয়েছে, ‘রাখাইন প্রদেশ থেকে বিতাড়িত জনগোষ্ঠীকে দ্রুত নিরাপদে ও স্থায়ীভাবে ফিরিয়ে নেওয়ার প্রয়োজনীয়তা নিয়ে ভারত আজ মায়ানমারকে জানিয়েছে। সে প্রদেশে বিভিন্ন প্রকল্পের কাজ ভারত শুরু করেছে। উদ্বাস্তুদের জন্য আবাসন প্রকল্প গড়ার কাজ শুরু হয়েছে।’’ দু’দেশের মধ্যে সাতটি চুক্তিপত্রও সই হয়েছে। তার মধ্যে অন্যতম হল স্থলসীমান্ত পারাপার সংক্রান্ত। এই চুক্তির ফলে তীর্থযাত্রা, চিকিৎসা এবং শিক্ষা পরিষেবার কারণে পরস্পরের দেশে যাতায়াত সহজ হবে, অবশ্যই বৈধ পাসপোর্ট, ভিসা-সহ।
__________________________
এপ্রিলে জঙ্গিরা বিস্ফোরণ ঘটিয়েছিল সেন্ট পিটার্সবার্গের মেট্রোতে। শনিবার রাশিয়াকে আরও এক বার সন্ত্রাসের সাক্ষী হতে হল। এ বার ঘটনাস্থল সাইবেরিয়ার সুর্গুত শহর। মস্কোর ১৩৩০ মাইল উত্তর-পূর্বে সুরগুত তেল সম্পদের জন্য পরিচিত। শনিবার সকালে স্থানীয় সময় ১১টা ২০ মিনিটে শহরের ব্যস্ত রাস্তায় এক যুবক আচমকা ছুরি নিয়ে দৌড়তে দৌড়তে পথচারীদের উপরে ঝাঁপিয়ে পড়ে এলোপাথাড়ি কোপাতে শুরু করে। ওই হামলায় জখম হয়েছেন সাত জন। তার মধ্যে চার জনের অবস্থা আশঙ্কাজনক। পুলিশ এসে আততায়ীকে সতর্ক করতে প্রথমে শূন্যে গুলি চালায়। শেষ অবধি পুলিশের গুলিতেই যুবকের মৃত্যু হয়। শনিবারই নিজেদের সংবাদ সংস্থা ‘আমাক’-এ এই হামলার দায় স্বীকার করেছে আইএস। প্রাথমিক তদন্তের পর পুলিশ জানিয়েছে, বছর কুড়ির ওই যুবক স্থানীয় বাসিন্দা। শুক্রবারই ফিনল্যান্ডের টুর্কু শহরে এক ছুরি হামলার ঘটনায় দু’জন নিহত হয়েছিলেন। পরের দিন রক্তপাত সাইবেরিয়ায়। পর্যবেক্ষকরা মনে করছেন, ব্রিটেন-ফ্রান্স-জার্মানি-বেলজিয়াম-স্পেন— ইউরোপের মূল ভূখণ্ড আগে থেকেই সন্ত্রাসকবলিত। শুক্র-শনি পরপর দু’দিনের ঘটনা বুঝিয়ে দিচ্ছে স্ক্যান্ডিনেভিয়াও আর জেহাদি সন্ত্রাস থেকে নিরাপদ নয়। শুক্রবার পায়ে গুলি করে আততায়ীকে গ্রেফতার করেছিল ফিনল্যান্ডের পুলিশ। শনিবার তারা জানিয়েছে, ধৃত বছর আঠারোর ওই তরুণ আদতে মরক্কোর নাগরিক। নিহতদের মধ্যে এক জন স্থানীয় বাসিন্দা। অন্য জন ইতালীয় নাগরিক। এই ঘটনাকে জঙ্গি নাশকতা বলেই দেখছে ফিনল্যান্ড। তবে শনিবারের রাশিয়ার ঘটনা নিয়ে আইএস নিজে দায় নিলেও রাশিয়া নিজে কিন্তু এখনই একে জেহাদি সন্ত্রাসের তকমা দেয়নি। আততায়ী মানসিক ভাবে সুস্থ কি না, খতিয়ে দেখা হচ্ছে সেটাই। পুলিশের অনুমান, অপ্রকৃতিস্থ অবস্থায় খুনখারাপির ঘটনাও হতে পারে এটা।
__________________________
সম্প্রতি মার্কিন প্রেসিডেন্সিয়াল নির্বাচনে জিতে হোয়াইট হাউসের দিকে পা বাড়িয়েছেন ডোনাল্ড ট্রাম্প। তাঁর বিতর্কিত জীবন, লাগামহীন মন্তব্য, অনিয়ন্ত্রিত জীবনযাপনের কথা বারবার উঠে এসেছে সংবাদ মাধ্যমের শিরোনামে। কিন্তু হেডলাইন দখলের দৌড়ে শুধু মাত্র ভাবী প্রেসিডেন্টই নন, তালিকায় বারবার উঠে এসেছেন তাঁর স্ত্রী এবং মেয়েরাও। ট্রাম্পের দ্বিতীয় স্ত্রী মেলানিয়া তো সে দেশের বিনোদন দুনিয়ায় যথেষ্ট জনপ্রিয়। কম যান না ট্রাম্পের প্রথম পক্ষের মেয়ে ইভাঙ্কাও। আমেরিকার ফ্যাশন জগতে তিনি বেশ পরিচিত মুখ। পাশাপাশি এখন তিনি সফল বিজনেস ওম্যানও। পাশাপাশি বিভিন্ন রাজনৈতিক বিষয়ে বাবা ডোনাল্ড ট্রাম্পকে সহযোগিতাও করেন ইভাঙ্কা। সম্প্রতি ডোনাল্ড ট্রাম্প যখন জাপানের প্রধানমন্ত্রী শিনজো আবের সঙ্গে দেখা করেছন, সেখানে ছিলেন ইভাঙ্কা ও তাঁর স্বামীও। শোনা যাচ্ছে হোয়াইট হাউজে ঢোকার পর জাপানে মার্কিন রাষ্ট্রদূত করে মেয়েকে পাঠাতে পারেন ট্রাম্প। ইভাঙ্কার জীবন কিন্তু বর্ণময়। সেই বর্ণময় জীবনেরই কয়েকটা ঝলক দেখে নিন।
__________________________
সামনে ধোঁয়া ওঠা কফির কাপ, সঙ্গে পছন্দের গান। কাবুলে এমনই একটি ঝাঁ চকচকে ক্যাফে চালান বছর তিরিশের মিনা রেজাই। কিন্তু আগামী দিনেও এই স্বাধীনতা থাকবে তো?  একই প্রশ্ন রেস্তরাঁ মালিক লায়লা হায়দারির। আফগানিস্তানের রাজধানীতে হাতেগোনা যে কয়েকটি রেস্তরাঁয় নারী পুরুষ পাশাপাশি বসে খেতে পারেন, তেমনই একটি রেস্তরাঁ চালান লায়লা। আগামী দিনে আফগানিস্তান থেকে আমেরিকা সেনা সরালে শান্তি ফিরুক না-ই বা ফিরুক, তালিবান শাসন যে আরও জাঁকিয়ে বসবে তা নিয়ে সন্দেহ নেই। আর তখন তাঁদেরকেই যে স্বাধীনতা জলাঞ্জলি দিতে হবে সে বিষয়ে এক রকম নিশ্চিত লায়লারা। আফগানিস্তান থেকে আংশিক ভাবে সেনা প্রত্যাহারের কথা ঘোষণা করেছে আমেরিকা। সেই মতো দিন ছয়েক আগে কাতারে বৈঠক ডেকে শান্তিচুক্তির খসড়া তৈরিতে সম্মত হয়েছে ট্রাম্প প্রশাসন ও তালিবান প্রতিনিধিরা। এতেই সিঁদুরে মেঘ দেখছেন মহিলারা। তাঁদের আশঙ্কা, মার্কিন সেনা সরলেই তালিবান আসল চেহারা দেখাবে।  ২০০১ সাল থেকে আফগানিস্তানে মার্কিন সেনা মোতায়েন রয়েছে। তার আগে পাঁচ বছর কট্টর তালিবানি শাসন জারি ছিল দেশে। তখন মেয়েদের অবস্থাটা ঠিক কেমন ছিল মনে করলেই শিউরে ওঠেন জাঘোরি প্রদেশের বাসিন্দা, বছর পঁচিশের নাভিদা বয়াত। বললেন ‘‘আমাদের চোখের সামনে স্কুলে আগুন লাগিয়ে দিয়েছিল তালিবান জঙ্গিরা। আমি তখন খুবই ছোট। কিন্তু এখনও স্পষ্ট মনে আছে।’’  মার্কিন সেনা আসার পরে দেশে মেয়েদের অবস্থা অনেকটাই বদলেছে বলে মনে করেন কাবুলের সমাজকর্মী ও গবেষক হিদার বার। রাষ্ট্রপুঞ্জের সমীক্ষায়, এখন দেশের ৮০ লক্ষ স্কুলপড়ুয়ার মধ্যে অন্তত ২৫ লক্ষ মেয়ে। পার্লামেন্টে মোট আসনের চার ভাগের এক ভাগ মহিলাদের দখলে। ২০১৬-এর একটি সমীক্ষা অনুযায়ী, দেশে পাঁচ ভাগের এক ভাগ রোজগেরে এই মেয়েরাই। গত দু’দশকে খানিকটা হলেও সুর নরম হয়েছে তালিবানের। তবে এই সব বদল সত্ত্বেও নারী ক্ষমতায়নের ক্ষেত্রে আফগানিস্তান এখনও অনেক পিছিয়ে বলেই মত অধিকাংশের। তবে যেটুকু স্বাধীনতা পেয়েছেন তা কোনও ভাবেই হারাতে চান না আফগান আধুনিকারা। পার্লামেন্টের মহিলা ও মানবাধিকার রক্ষা কমিটির সদস্য ফৌজিয়া কুফি বললেন, ‘‘আজকের আফগান মেয়েরা তো বটেই, পুরুষেরাও চান না আগের অবস্থা ফিরে আসুক’’। সমাজকর্মী আত্তিয়া মেহেরবান বললেন, ‘‘অন্য সকলের মতো আমিও চাই দেশে শান্তি ফিরুক। কিন্তু তার থেকেও বেশি করে চাই স্বাধীনতা।’’
__________________________
নেপাল নিয়ে টানাপড়েনে চিনকে আবার পিছনে ফেলল ভারত। পাহাড়ি দেশটার সেরা উন্নয়ন সহযোগীদের তালিকায় ফের অন্তর্ভুক্ত হল ভারতের নাম। বাদ পড়ে গেল চিন। সাম্প্রতিক আন্তর্জাতিক পরিস্থিতিতে চিনের সঙ্গে ভারতের স্নায়ুর লড়াই যে ভাবে তুঙ্গে, তার প্রেক্ষিতে নেপালের মতো কৌশলগত এবং অবস্থানগত ভাবে গুরুত্বপূর্ণ একটি দেশ বেজিংকে বাদ দিয়ে নয়াদিল্লিকে নিজেদের সহযোগী ঘোষণা করায় স্বাভাবিক ভাবেই কূটনৈতিক মহলে জল্পনা শুরু হয়েছে। ২০১৫-১৬ অর্থবর্ষে কোন কোন দেশ নেপালের উন্নয়নে সবচেয়ে বেশি খরচ করেছে, তার তালিকা প্রকাশ করেছে নেপালের অর্থ মন্ত্রক। এই তালিকায় প্রতি বছর পাঁচটি দেশের নাম থাকে। ভারতের নাম এ বার পঞ্চম স্থানে রয়েছে। প্রথম স্থানে আমেরিকা, দ্বিতীয় ব্রিটেন, তৃতীয় জাপান, চতুর্থ সুইৎজারল্যান্ড। নেপালের প্রকাশ করা সাম্প্রতিকতম রিপোর্ট বলছে, ২০১৫-১৬ অর্থবর্ষে ভারত নেপালের উন্নয়নে ৩ কোটি ৫৭ লক্ষ ৬০ হাজার মার্কিন ডলার খরচ করেছে। নিজেদের উন্নয়নের জন্য অন্যান্য দেশের কাছ থেকে নেপাল ২০১৫-১৬ অর্থবর্ষে যে পরিমাণ অর্থসাহায্য পেয়েছে, ভারত তার ৩.৩৩ শতাংশ দিয়েছে। আমেরিকার কাছ থেকে প্রায় ১২ কোটি ডলার, ব্রিটেনের কাছ থেকে প্রায় ৯ কোটি ডলার, জাপানের কাছ থেকে প্রায় ৪ কোটি ৬০ লক্ষ ডলার এবং সুইৎজারল্যান্ডের কাছ থেকে প্রায় ৩ কোটি ৭০ লক্ষ ডলার পেয়েছে নেপাল। ২০১৪-১৫ অর্থবর্ষে ভারত নেপালের এই উন্নয়ন সহযোগী তালিকা থেকে বেরিয়ে গিয়েছিল। প্রথম, দ্বিতীয় এবং তৃতীয় স্থানে সেই আমেরিকা, ব্রিটেন আর জাপানই ছিল। চতুর্থ স্থানে ঢুকে পড়েছিল চিন। পঞ্চম স্থানে ছিল সুইৎজারল্যান্ড। নেপালের সেরা উন্নয়ন সহযোগী দেশগুলির তালিকা থেকে ভারতের নাম বাদ পড়ায় সাউথ ব্লক কিন্তু সে বছর বেশ আশ্চর্যই হয়েছিল। পাঁচ বছরের মধ্যে প্রথম বার ভারতের নাম বাদ পড়েছিল ওই তালিকা থেকে। কিন্তু ভারতীয় বিদেশ মন্ত্রকের দাবি ছিল, নেপাল ভুল হিসেব প্রকাশ করেছে। ভারতের দেওয়া যে অর্থ নেপালের কোষাগারের মাধ্যমে সরাসরি খরচ হয়েছিল, শুধু সেই অর্থের হিসেবই নেপাল দেখিয়েছে। তার বাইরেও বিপুল অঙ্কের টাকা ভারত নেপালের জন্য খরচ করেছিল, ভূকম্প-বিধ্বস্ত নেপালের পুনর্গঠনে প্রচুর টাকা ঢালা হয়েছিল। সে সবের অনেকটাই হিসেবের মধ্যে ধরা হয়নি। সে কারণে ভারতকে টপকে চিন নেপালের সেরা সহযোগীর তালিকায় ঢুকে পড়েছিল বলে নয়াদিল্লি সে বছর জানিয়েছিল। এক বছর কাটতে না কাটতেই চাকা কিন্তু ফের ঘুরে গিয়েছে। চিন এক বছরের মাথাতেই বাদ পড়ে গিয়েছে নেপালের সেরা সহযোগী দেশগুলির তালিকা থেকে। আর ভারত তার স্থান ফিরে পেয়েছে। উন্নয়নে সরাসরি সহযোগিতা ছাড়াও আরও একটি ক্ষেত্রে ভারত নেপালকে উল্লেখযোগ্য সাহায্য করেছে বলে সে দেশের অর্থ মন্ত্রক জানিয়েছে। প্রশিক্ষণ ও ছাত্রবৃত্তি দিয়ে এবং শিক্ষামূলক ভ্রমণ আয়োজন করে নেপালকে ভারত বিপুল পরিমাণ কারিগরি সহায়তা দিয়েছে বলে কাঠমান্ডু জানিয়েছে। তবে কারিগরি সহায়তাকারীদের তালিকায় ভারতের পাশাপাশি চিন এবং কোরিয়ার নামও রয়েছে। গোটা নেপালেরই অবস্থান হিমালয়ের উপরে। চার পাশে শুধুই স্থলভাগ, সমুদ্রের সঙ্গে যোগই নেই ছোট্ট আয়তাকার দেশটার। কিন্তু এ হেন নেপাল তার ভৌগোলিক অবস্থানের কারণে কৌশলগত অত্যন্ত গুরুত্বপূর্ণ। পৃথিবীর দুই বৃহৎ শক্তির অবস্থান দক্ষিণ এশিয়ায়। ভারত এবং চিন নামক সেই দুই বড় শক্তির মধ্যে বিবাদও রয়েছে বিভিন্ন বিষয়ে। সীমান্ত সমস্যা সে সব বিবাদের অন্যতম। সেই বিবাদের জেরে সীমান্তে সামরিক তৎপরতাও মাঝেমধ্যেই বৃদ্ধি পায়। এ হেন দু’টি দেশের ঠিক মাঝখানে অবস্থান নেপালের। ভারত এবং চিন নিজেদের সীমান্তে সামরিক পরিকাঠামো দ্রুত বাড়াচ্ছে। নেপাল, ভুটানের মতো দেশগুলিতে ভারত এবং চিন নিজেদের প্রভাব বাড়িয়ে তোলার চেষ্টা করছে। এই লড়াইয়ে যে এগিয়ে থাকবে, স্বাভাবিক ভাবেই তার অবস্থান কিছুটা সুবিধাজনক হবে। তাই চিনকে ছেঁটে ফেলে ফের নেপালের সেরা উন্নয়ন সহযোগীর তালিকায় ঢুকে পড়তে পারা ভারতের বড় কূটনৈতিক সাফল্য। বলছেন আন্তর্জাতিক সম্পর্ক বিশারদরা। একই কারণে ভারতের আর এক প্রতিবেশী দেশ শ্রীলঙ্কায় গত কয়েক বছর ধরে চিন নিজেদের প্রভাব বাড়াতে চাইছে। কিন্তু মাহিন্দা রাজাপক্ষের সরকার ক্ষমতাচ্যুত হওয়ার পর থেকে চিনের অবস্থান শ্রীলঙ্কাতেও নড়বড়ে হয়েছে। নতুন প্রেসিডেন্ট মৈত্রিপালা সিরিসেনা ভারতের দিকেই ঝুঁকে। ঘটনাচক্রে কয়েক দিনের মধ্যেই শ্রীলঙ্কা সফরে যাচ্ছেন ভারতের প্রধানমন্ত্রী নরেন্দ্র মোদী। দক্ষিণ এশিয়ার সমীকরণ নির্ধারণে মোদীর এই শ্রীলঙ্কা সফরও গুরুত্বপূর্ণ হতে চলেছে বলে বিশেষজ্ঞদের মত।
__________________________
রাত ১০:০৫ বেনাপোল  চেকপোস্টে দুই বাংলার মোহনায় ভাষাপ্রেমীদের মিলনমেলা বেনাপোল আন্তর্জাতিক চেকপোস্টে দুই বাংলার মোহনায় হতে যাচ্ছে ভাষাপ্রেমীদের মিলনমেলা। ২১ ফেব্রুয়ারি আন্তর্জাতিক মাতৃভাষা দিবস উপলক্ষে এর আয়োজন করেছে কাঠপেন্সিল ইভেন্টস। দৃষ্টিনন্দন মঞ্চে থাকবে ভাষা শহীদের স্মরণে স্থানীয় শহীদ মিনারে পুষ্পার্ঘ্য অর্পণ, পতাকা বিনিময়, দুই বাংলার বিশিষ্টজনদের মধ্যে ক্রেস্ট, উত্তরীয় ও ফুলেল শুভেচ্ছা, অতিথি আপ্যায়ন, আলোচনা ও মতবিনিময়, সাংস্কৃতিক অনুষ্ঠান। একুশে ফেব্রুয়ারি সকাল ১০টায় শুরু হয়ে অনুষ্ঠান চলবে বিকেল পর্যন্ত। এখানে সঙ্গীত পরিবেশন করবেন গণসঙ্গীত শিল্পী ফকির আলমগীর, বরেণ্য কণ্ঠশিল্পী সৈয়দ আবদুল হাদী ও ভাওয়াইয়া শিল্পী সফিউল আলম রাজা। ২০০০ সাল থেকে বেনাপোল আন্তর্জাতিক চেকপোস্টে অনুষ্ঠানটির আয়োজন করছে কাঠপেন্সিল। প্রতিবারই দুই দেশের (ভারত ও বাংলাদেশ) মন্ত্রীবর্গ, সাংবাদিক, রাজনৈতিক, শিক্ষা ও সামাজিক ব্যক্তিত্বরাও অনুষ্ঠানে অংশগ্রহণ করেন।। এবারও ব্যতিক্রম হবে না। কাঠপেন্সিল ইভেন্টসের ব্যবস্থাপনা পরিচালক আবদুস সালাম বাংলা ট্রিবিউনকে বলেন, ‘প্রতিবারের মতো এবারও ভাষা দিবসে সকাল থেকেই বেনাপোল সীমান্ত এলাকায় দুই বাংলার মানুষের উপস্থিতিতে সরব হয়ে উঠবে বলে আমাদের আশা। বাংলা ভাষার প্রতি আবেগাপ্লুত হয়ে দুই বাংলার ভাষাপ্রেমীরা একত্র হয়ে আন্তর্জাতিক মাতৃভাষা দিবস উদযাপন করবেন। এরই মধ্যে সীমান্ত এলাকাটি তোরণ, মঞ্চ, ফেস্টুন, ব্যানারসহ বর্ণিল আয়োজনে সাজানো হয়েছে।’ রাত ৯:৪৫ গ্রন্থমেলার অমর একুশের অনুষ্ঠানসূচি: আন্তর্জাতিক মাতৃভাষা ও শহীদ দিবস উপলক্ষ্যেআগামীকাল রবিবার বিস্তারিত কর্মসূচি ঘোষণা করেছে অমর একুশে গ্রন্থমেলা কর্তৃপক্ষ। এর মধ্যে থাকছে শহীদদের প্রতি শ্রদ্ধা নিবেদন, কবিতা পাঠের আসর ও বক্তৃতানুষ্ঠান। এ দিন মেলা শুরু হবে সকাল ৮টায়। যা একটানা চলবে রাত আটটা পর্যন্ত। গ্রন্থমেলার কর্মসূচির মধ্যে রয়েছে, শনিবার দিবাগত রাত সাড়ে ১২টায় কেন্দ্রীয় শহিদ মিনারে মহাপরিচালক শামসুজ্জামান খানের নেতৃত্বে বাংলা একাডেমির পক্ষ থেকে ভাষা আন্দোলনের অমর শহীদদের স্মৃতির প্রতি শ্রদ্ধা নিবেদন। সকাল সাড়ে ৭টায় গ্রন্থমেলার মূল মঞ্চে রয়েছে স্বরচিত কবিতা পাঠের আসর। এতে সভাপতিত্ব করবেন কবি আসাদ চৌধুরী। এ ছাড়া বিকেল ৪টায় অমর একুশে গ্রন্থ মেলার মূল মঞ্চে অনুষ্ঠিত হবে অমর একুশে বক্তৃতানুষ্ঠান। অনুষ্ঠানে স্বাগত ভাষণ দেবেন বাংলা একাডেমির মহাপরিচালক শামসুজ্জামান খান। বক্তৃতা প্রদান করবেন সমাজ বিজ্ঞানী ড. অনুপম সেন। এতে সভাপতিত্ব করবেন বাংলাএকাডেমির সভাপতি ইমেরিটাস অধ্যাপক আনিসুজ্জামান। যে ভাষার জন্যে এমন এমন হন্যে, এমন আকুল হলাম/সে ভাষায় আমার অধিকার/এ ভাষার বুকের কাছে মগ্ন আছে আমার অঙ্গিকার।  ওপার বাংলার কবীর সুমনের অঙ্গীকার নিয়ে এগিয়ে যাওয়ার উৎসাহিত করে বটে কিন্তু এপার বাংলায় কি ভাষাকে এগিয়ে নেওয়ার গান তৈরীতে গত ৬৫ বছরে ভাটা পড়লো? সাংস্কৃতিক আন্দোলনকর্মীরা বলছেন, সাংস্কৃতিক আন্দোলন রাস্ট্রভাষার দাবিতে মাঠে নেমেছিল, ভাষা সঠিকপথে টিকিয়ে রাখতে তার ধারাবাহিকতা তারা রাখতে পারেনি। একাত্তরের পর সেটা ক্রমেই হারিয়ে যেতে থেকেছে। গান, কবিতা, সাহিত্যে যদি ইতিহাস না থাকে তবে সেই সমাজকে ধরে রাখা কঠিন হয়।তাহলে এখন কারা আবার আমাদের মুখের ভাষা কেড়ে নিতে চাইছে সেই আত্মসমালোচনাও দরকার। ৪৮ থেকে শুরু হওয়া বাংলা ভাষার দাবিতে গান ছিলো বাংলা রাষ্ট্রভাষা করতে পারার লড়াই, এরপরের সময়ের ভাষার গান ছিলো ৫২ রক্ত রঙিন শহীদদের স্মরণে কিন্তু বাংলা ভাষাকে ভালবেসে, বাংলার পরিসর বাড়াতে সেই উদ্যোগ থেমে গেল কিনা প্রশ্ন ওঠার সময় এসেছে। প্রশ্ন উঠছে তখনই যখন কিনা বাংলার থেকে ইংরেজিতে সাচ্ছন্দ বোধ করছে প্রজন্ম।অফিস আদালতের বড় একটি অংশ ইংরেজি ভাষাতেই চলছে। ১৯৪৮ সালে জিন্নাহর রেসকোর্স ভাষণের রাতেই ঝাঁঝালো বাক্যে রচিত হলো প্রথম ভাষা-সংগ্রামের গান: 'ওরে ভাইরে ভাই/বাংলাদেশে বাঙালি আর নাই/..শোনেন হুজুর, বাঘের জাত এই বাঙালেরা/জান দিতে ডরায় না তারা/তাদের দাবি বাংলা ভাষা/আদায় করে নেবেই।' নিজের কথা ও সুরে আবদুল লতিফ গেয়েছেন, ওরা আমার মুখের কথা কাইরা নিতে চায়/ওরা আমার মুখের কথা কাইরা নিতে চায়/ ওরা কথায় কথায় শিকল পরায় আমার হাতে-পায়ে/ওরা আমার মুখের কথা কাইরা নিতে চায়...... পরিস্থিতি দ্রুত পাল্টাতে থাকে। ঢাকা থেকে শহরে গ্রামে ছড়িয়ে যায় কেন রাষ্ট্রভাষা বাংলা দরকার, পৌছে যায় গানকে মাধ্যম করেই। ২১ ফেব্রুয়ারি ১৪৪ ধারা ভঙ্গের মধ্য দিয়ে সালাম, বরকত, রফিক, শফিক, জব্বারের মতো সূর্যসন্তানের প্রাণ গেলে ভাষা সংগ্রামের গানে ভরে ওঠে বাংলা গানের ধারা। ২২ ফেব্রুয়ারি আবদুল গাফফার চৌধুরী রচনা করলেন কালোর্ত্তীণ কবিতা : 'আমার ভায়ের রক্তে রাঙানো একুশে ফেব্রুয়ারি/আমি কি ভুলিতে পারি।আলতাফ মাহমুদের সেই মর্মর্শী সুর গানটিকে একমাত্র ভাষার গানের মযাদার জায়গায় নিয়ে গেলো। মধ্যবিত্তের বাইরে হাটবাজারের মানুষেকে ছুঁয়ে দিতে সিলেটের গণকবি শাহ আবদুল করিম লিখেছেন 'ফেব্রুয়ারির একুশ তারিখে/ সালাম বরকতের বুকে/ গুলি চালায় বেঈমানে/ বাঙালির বাংলা ভাষা এই যে তাদের মূল ভরসা/ এই আশায় বঞ্চিত হলে কি চলে।গ্রামীণ গীতিকার শামসুদ্দীন আহমদ একটি মর্মস্পর্শী গান লিখেছিলেন সেই সময়। 'রাষ্ট্রভাষা আন্দোলন করিলি রে বাঙালি, তোরা ঢাকা শহর রক্তে ভাসাইলি।' গাজিউল হক রচনা করেছিলেন 'ভুলবো না ভুলবো না.../রাষ্ট্রভাষা বাংলা চাই এই দাবিতে ধর্মঘট'। এই গানগুলো যে রক্ত হীম করা এক সংগ্রামী জীবনবোধ তৈরী করে দিয়েছিল সেটা আগে বাড়িয়ে নেওয়ার জন্য সময়ের সাথে সাথে নতুন গানের দরকার ছিল বলে মনে করেন সাংস্কৃতিক আন্দোলনকর্মীরা।
__________________________
পঠানকোটে যে পদ্ধতিতে হামলা করেছিল পাকিস্তান থেকে আসা জঙ্গিরা, ঠিক সেই পদ্ধতিতেই আক্রান্ত পাকিস্তান। পাক সেনাবাহিনীর বিবৃতিই সে কথা বলছে। সেনা মুখপাত্র জানিয়েছেন, প্রতিবেশী দেশের মোবাইল নিয়ে পেশওয়ারে ঢুকেছিল জঙ্গিরা। হামলা চলাকালীন এই নাশকতার মূল চক্রীদের সঙ্গে জঙ্গিরা মোবাইল থেকে কথাও বলছিল। বাচা খান ইউনিভার্সিটিতে গোলাগুলির লড়াই থেমেছে। কিন্তু পেশওয়ারে পাক সেনার জঙ্গি বিরোধী অভিযান এখনও শেষ হয়নি। চরসাড্ডা এলাকায় পাক সেনা এখন চিরুনি তল্লাশি চালাচ্ছে। কোনও জঙ্গি এলাকায় এখনও লুকিয়ে রয়েছে বলে সেনার আশঙ্কা। তাই এই অভিযান। তবে বিশ্ববিদ্যালয় ক্যাম্পাসে তেহরিক-ই-তালিবান এর গিদর গোষ্ঠীর চালানো হামলা সম্পর্কে যে সব নতুন তথ্য সামনে এসেছে, তা বেশ চাঞ্চল্যকর। পাক সেনার মুখপাত্র লেফটেন্যান্ট জেনারেল আসিম বাজওয়া জানিয়েছেন, বাচা খান ইউনিভার্সিটিতে যে জঙ্গিরা হামলা চালিয়েছে, তাদের মোবাইলে আফগানিস্তানের সিম কার্ড ছিল। তারা হামলার সময় ফোনে এই নাশকতার মূল চক্রীদের সঙ্গে কথাও বলছিল। এই চক্রীরা সকলেই আফগানিস্তানে রয়েছে। জঙ্গিদের এই কার্যকলাপ খুবই চেনা। পঠানকোটে ভারতীয় বায়ুসেনার ঘাঁটিতে জঙ্গি হামলার স্মৃতি এখনও টাটকা। সেখানেও তো ঠিক এই ঘটনাই ঘটেছে। পঠানকোটে পাকিস্তান থেকে আসা জঙ্গিদের সঙ্গে যে সব মোবাইল ছিল, সেগুলিতেও পাকিস্তানের সিম ছিল। সেই ফোন থেকে তারা পাকিস্তানে ফোন করে কথা বলেছিল। গুরুদাসপুরের পুলিশ সুপারের কাছ তেকে ছিনতাই করা মোবাইল থেকেও একাধিকবার পাকিস্তানে ফোন করে জঙ্গিরা। ফোন ট্যাপ করে ভারতীয় গোয়েন্দারা জানতে পেরেছিলেন, হামলার মূল চক্রীদের সঙ্গেই ফোন করে কথা বলছে জঙ্গিরা। এর থেকে স্পষ্ট, ভারতের পঠানকোটে জঙ্গি হামলার ছক যেমন প্রতিবেশী পাকিস্তান থেকেই কষা হয়েছিল, পাকিস্তানে হওয়া হামলার ছকও সেই একই ভাবে তার আর এক প্রতিবেশী আফগানিস্তানের কষা হয়েছে। ওয়াকিবহাল মহল বলছেন, পঠানকোটের ঘটনার পর পরই প্রায় একই ধাঁচে পেশওয়ারে হামলা হওয়ায়, পাকিস্তানের বড় শিক্ষা নেওয়া উচিত। নিজের দেশের মাটি প্রতিবেশী দেশে নাশকতার জন্য ব্যবহৃত হতে দিলে যে সেই একই অস্ত্রে নিজেদেরও ঘায়েল হতে পারে, তা বুঝে নেওয়া উচিত পাকিস্তানের। মত প্রতিরক্ষা বিশেষজ্ঞদের।
__________________________
বিশ্ব যখন কাঁপছে তাঁর ভয়ে, তিনি তখন ল্যাপটপে মুখ গুঁজে জেরির পিছনে টমের ছুট লাগানো দেখছেন। কিংবা হয়ত দুরন্ত মার্শাল আর্টস-এ জ্যাকি চ্যানের প্রতিপক্ষকে মাত করা দেখতে ব্যস্ত। নয়তো মিস্টার বিনের অদ্ভুত সব কাণ্ডকারখানা দেখে হেসে লুটিয়ে পড়ছেন। তিনি কে জানেন? এক সময়ের বিশ্বের ত্রাস ওসামা বিন লাদেন। সম্প্রতি তাঁর এই অন্য রূপটার কথা প্রকাশ করেছে আমেরিকার ইনটেলিজেন্স এজেন্সি (সিআইএ)। ওসামার ব্যক্তিগত ল্যাপটপ থেকে এমন সব ফাইল মিলেছে বলে জানিয়েছে সিআইএ। সিআইএ-র প্রকাশিত তথ্য অনুযায়ী, ওসামার বাজেয়াপ্ত ল্যাপটপ থেকে ৪ লক্ষ ৭০ হাজার ফাইল উদ্ধার করা হয়েছে। এই ফাইলগুলোর মধ্যে বেশির ভাগই সন্ত্রাস সংক্রান্ত তথ্য বা ভিডিও। কিন্তু তার মধ্যে এমন কিছু ভিডিও ছিল, যা দেখে তাজ্জব হয়ে যান ইনটেলিজেন্স এজেন্সির অফিসাররাও। লাদেনের ল্যাপটপ থেকে পাওয়া গিয়েছিল টম অ্যান্ড জেরি কার্টুন ভিডিও, কার্টুন ফিল্ম থেকে একাধিক হলিউড সিনেমা। তার মধ্যে যেমন রয়েছে জ্যাকি চ্যানের অ্যাকশন ফিল্ম, তেমনই রয়েছে ‘কারস্‌’ বা ‘চিকেন লিটল’-র মতো কার্টুন ফিল্মও। আবার ‘রেসিডেন্ট এভিল’-এর মতো অ্যাকশন ফিল্মও দেখতে পছন্দ করতেন তিনি। এমনকী দুই শিশুর হাসির কাণ্ড নিয়ে ভাইরাল ভিডিও ‘চার্লি বিট মাই ফিঙ্গার’-ও রয়েছে তাঁর ল্যাপটপে। অবসর সময়ে আমাদের মতোই ভিডিও গেম-এ বুঁদ হয়েও থাকতেন।
__________________________
ফের ধাক্কা। ‘ওবামাকেয়ার’ বাতিলের চেষ্টায় আবারও ব্যর্থ হলেন মার্কিন প্রেসিডেন্ট ডোনাল্ড ট্রাম্প। সাত মাসে এই নিয়ে তিন বার! তারিখের পর তারিখ। সংশোধিত প্রস্তাবে ধারাবাহিক সংশোধন। তবু সেই সেনেটেই মাঠে মারা গেল রিপাবলিকানদের গত সাত বছরের স্বপ্ন! দলেরই তিন সেনেটর বেঁকে বসায় ‘ট্রাম্পকেয়ার’ যে আপাতত অবাস্তব, টের পেলেন প্রেসি়ডেন্টও। তবু যথারীতি মচকাতে নারাজ। ‘ট্রাম্পোচিত’ ভঙ্গিতেই আজ তিনি টুইটারে একহাত নেন বিরোধীদের। বলেন, ‘‘৪৮ জন ডেমোক্র্যাট আর ৩ জন রিপাবলিকান মিলেই দেশটাকে ডুবিয়ে ছাড়ল!’’ সাফ জানালেন— আগে ওবামাকেয়ার বাতিল হোক, পরে অন্য চুক্তি। কিন্তু মার্কিন কংগ্রেসের বাজেট দফতর যে অন্য কথা বলছে! তাদের দাবি, ‘ট্রাম্পকেয়ার’ এলে প্রায় ২ কোটি মার্কিন নাগরিক স্বাস্থ্যবিমার সুযোগ হারাবেন। এতে বিমার প্রিমিয়ামও অন্তত ২০ শতাংশ বাড়বে বলে জানিয়েছেন বিশেষজ্ঞরা। আজ তাই দিনের শুরুতে সেনেট-ভোটে ব্যাপক নাটকীয়তার শেষে দেখা গেল রিপাবলিকানদের ঝুলিতে সব মিলিয়ে ওই ৪৯ ভোট! ১০০ সদস্যের সেনেটে ৫২ জন রিপাবলিকান। কিন্তু ডেমোক্র্যাটদের সঙ্গে সুর মিলিয়ে এ দিন ওবামাকেয়ার বাতিলের প্রস্তাব সরাসরি নাকচ করে দেন রিপাবলিকান জন ম্যাকেন। স্পষ্ট ভাষণে বুঝিয়ে দেন, দেশে কেন এখনও ওবামাকেয়ারের কোনও বিকল্প নেই। তাঁকে সমর্থন করেন আরও দুই রিপাবলিকান সেনেটর। যার প্রতিক্রিয়ায় সেনেট ছাড়ার মুখে রিপাবলিকান নেতা মিচ ম্যাককনেল বলেন, ‘‘অনুতাপ ছাড়া আর কিছু করার নেই আমাদের। আমাদের দুর্ভাগ্য যে, এত দিনেও আমরা স্বাস্থ্যবিমার ক্ষেত্রে ভাল কোনও বিকল্প আনতে পারলাম না।’’ প্রাক্তন প্রেসিডেন্ট বারাক ওবামা কিন্তু দেশের সবচেয়ে বেশি সংখ্যক মানুষকে স্বাস্থ্যবিমার সুবিধা দিতেই ২০১০-এ চালু করেছিলেন ‘পেশেন্ট প্রোটেকশন অ্যান্ড অ্যাফোর্ডেবল কেয়ার অ্যাক্ট’। যারই পোশাকি নাম ‘ওবামাকেয়ার’। যে সংস্থায় ৫০-এর বেশি কর্মী, তাঁদের সবাইকে বিমার আওতায় আনার কথা বলা হয়েছিল এই প্রকল্পে। কিন্তু এতে সরকারি তহবিলের উপর চাপ বেড়েছে বলে গোড়া থেকেই সুর চড়িয়ে আসছিলেন রিপাবলিকানরা। প্রেসিডেন্ট নির্বাচনের আগে বিষয়টিকে হাতিয়ার করেন ট্রাম্পও। কিন্তু অবিলম্বে বুঝতে পারেন, এই পরিষেবা পুরোপুরি বাতিল সম্ভব নয়। হোয়াইট হাউসে আসার দ্বিতীয় দিনেই ট্রাম্প তাই ওবামাকেয়ারের প্রভাব কাটাতে চেয়ে সই করেন বিশেষ প্রশাসনিক নির্দেশে। গো়ড়াতেই যা খারিজ করে দেয় কংগ্রেস। তার পর এপ্রিলে রিপাবলিকান নিয়ন্ত্রিত প্রতিনিধি পরিষদে অল্প ব্যবধানে ‘ট্রাম্পকেয়ার’ পাশ হলেও আটকে যায় সেনেটে। সংশোধিত প্রস্তাবে প্রয়োজনীয় সমর্থন জোটাতে না পেরে দিন দশেক আগে দ্বিতীয় বার রিপাবলিকানরা ধাক্কা খেয়েছিল সেনেটে। তার পর আজ আবার। হাউসের স্পিকার পল রায়ান একটা চেষ্টা করেছিলেন বটে। কিন্তু দমিয়ে রাখা যায়নি ‘বিদ্রোহী’ ম্যাকেনকে। ভোটের ফল কোনও ভাবে ৫০-৫০ হলে, বাড়তি সমর্থন জোগাতে সেনেটে আনা হয়েছিল ভাইস-প্রেসিডেন্ট মাইক পেন্সকেও। কিন্তু কাজে লাগেনি সেই ‘ট্রাম্প-কার্ডও’!
__________________________
নিজেদের নৌসেনায় ডলফিন নিয়োগ করছে রাশিয়া। অন্তত ৫টি ডলফিনকে নিয়োগ করা হচ্ছে। উপযুক্ত দৈর্ঘ্য এবং মজবুত দাঁত সম্পন্ন পাঁচটি ডলফিন কেনার জন্য বিজ্ঞাপনও দিয়েছে রুশ প্রতিরক্ষা মন্ত্রক। ঠিক কী কাজের জন্য ডলফিন নিয়োগ করা হচ্ছে, তা অবশ্য স্পষ্ট করা হয়নি। কিন্তু রাশিয়ার এই নতুন নিয়োগ ঠান্ডা যুদ্ধের সময়ের স্মৃতি উস্কে দিয়েছে। সেই সময় ডলফিন বাহিনীকে গুপ্তচর এবং ঘাতক হিসেবে ব্যবহার করত রুশ নৌসেনা। পাঁচটি ডলফিনের জন্য ২৪ হাজার ডলার খরচ করতে চলেছে রুশ প্রতিরক্ষা মন্ত্রক। যে বিজ্ঞাপন তারা দিয়েছে, তাতে বলা হয়েছে, তিনটি পুরুষ এবং দু’টি স্ত্রী ডলফিন চাই। তাদের দাঁত মজবুত হতে হবে। প্রত্যেকটির দৈর্ঘ্য অন্তত আট ফুট হতে হবে। নৌসেনার জন্য ঠিক কী ধরনের কাজ ডলফিনগুলি করবে, তা জানানো হয়নি। কেন মজবুত দাঁতের কথা বিশেষ করে উল্লেখ করা হয়েছে বিজ্ঞাপনে, তাও স্পষ্ট নয়। অবিভক্ত সোভিয়েত ইউনিয়নের সঙ্গে আমেরিকার ঠান্ডা যুদ্ধের সময়ও ডলফিন বাহিনী তৈরি করেছিল মস্কো। সেই ডলফিন বাহিনীকে রাখা হত ক্রিমিয়ার উপকূলে। সোভিয়েত ইউনিয়ন ভেঙে যাওয়ার পরে ইউক্রেন যখন স্বাধীন রাষ্ট্র হয়, তখন ক্রিমিয়ায় মোতায়েন ডলফিন বাহিনী তাদের দখলে চলে যায়। রাশিয়া পরে ফের ইউক্রেনের কাছ থেকে ক্রিমিয়া দখল করে এবং ডলফিনগুলিকে নিজেদের নৌসেনার দখলে নিয়ে নেয়। কিন্তু সেই ডলফিনগুলিকে বয়স বেড়ে যাওয়ার কারণে আগেই নৌসেনা থেকে অবসর দিয়ে দেওয়া হয়েছিল। রুশ প্রতিরক্ষা মন্ত্রক নৌসেনার জন্য নতুন করে ডলফিন নিয়োগের প্রস্তুতি শুরু করায় ঠান্ডা যুদ্ধের স্মৃতি ফিরে এসেছে। সেই সময় সোভিয়েত নৌসেনার প্রশিক্ষিত ডলফিনগুলি আতঙ্কের কারণ হয়ে উঠেছিল আমেরিকার জন্য। প্রাথমিক ভাবে গুপ্তচর হিসেবে কাজ করত সেই ডলফিন বাহিনী। শত্রুপক্ষের সাবমেরিন কখন কোথায় লুকিয়ে হানা দিচ্ছে, খবর এনে দিত ডলফিনরা। রুশ সাবমেরিন এবং বিপক্ষের সাবমেরিনের ইঞ্জিনের আওয়াজে ফারাক ছিল। সেই ফারাক চিনিয়ে দেওয়া হত ডলফিনগুলিকে। মার্কিন সাবমেরিন রুশ জলসীমার আশেপাশে এলেই ডলফিন সে খবর পৌঁছে দিত নৌসেনা ঘাঁটিতে। শুধু গুপ্তচর নয়, ঘাতক হিসেবেও ব্যবহার করা হত তাদের। ডলফিনের শরীরে হারপুন বেঁধে দেওয়া হত। প্রতিপক্ষের ডুবুরি গুপ্তচরবৃত্তি করতে এলে ডলফিন হারপুনে গেঁথে ফেলত তাকে। বিপক্ষের সাবমেরিন বা যুদ্ধজাহাজে বিস্ফোরক লাগিয়ে দেওয়ার প্রশিক্ষণও দেওয়া হয়েছিল ডলফিন বাহিনীকে। কখনও কখনও সোভিয়েত নৌসেনা উদ্ধার কাজ চালানোর কাজেও তাদের ডলফিন ব্যবহার করত। উপকূল থেকে অনেক দূরে গিয়েও তারা কাজ করত। সোভিয়েত রাশিয়া হেলিকপ্টার থেকে প্যারাশুটে চড়ে জলে নামার প্রশিক্ষণও দিয়েছিল তাদের ডলফিন বাহিনীকে। রুশ নৌসেনা আবার নতুন করে ডলফিন নিয়োগের প্রক্রিয়া শুরু করায়, আমেরিকার চিন্তা বেড়েছে। ঠিক কী ধরনের কাজে এই ডলফিনদের ব্যবহার করতে চলেছে রাশিয়া। গুপ্তচর হিসেবে। নাকি আরও ধংসাত্মক কোনও উদ্দেশ্যে? জানার চেষ্টা করছে পেন্টাগন।
__________________________
গুলশনের ঘটনার অনেক আগে থেকেই আঁচ মিলছিল যে, বাংলাদেশে আইএস বারেবারে কৌশল বদলে একের পর এক হত্যাকাণ্ড ঘটিয়ে অস্তিত্ব জানান দিচ্ছে। এবং প্রায় প্রতিটি ক্ষেত্রেই আইএস দায় স্বীকার করায় এটাও স্পষ্ট হচ্ছিল যে, মুক্তিযুদ্ধের দেশে তারা কী ভাবে জাল বিস্তার করছে। কেন্দ্রীয় স্বরাষ্ট্র মন্ত্রকের সূত্র বলছে, গত দু’বছরে বাংলাদেশে একাধিক ঘটনায় আইএস-যোগের প্রমাণ মিলেছে। ২০১৫-র ২৮ সেপ্টেম্বর এই গুলশনেই কূটনৈতিক এলাকার ভিতরে গুলিবিদ্ধ হন সিজার তাভেলা নামক এক ইতালীয় নাগরিক। বছর পঞ্চাশের তাভেলা সকালে জগিং করতে বেরিয়েছিলেন। তিনি ডাচ চার্চ কোঅপারেটিভ-এর প্রবীণ কর্মী ছিলেন। হাই সিকিয়োরিটি জোনের মধ্যেই একটা মোটরসাইকেলে চেপে তিন জন আততায়ী তাঁকে গুলি করে পালায়। হাসপাতালে নিয়ে গেলে চিকিৎসকরা তাভেলাকে মৃত ঘোষণা করেন। ঢাকার তৎকালীন পুলিশ কমিশনার আসাদুজ্জামান মিয়াঁ বলেছিলেন, হত্যাটি সুপরিকল্পিত। একদিন পর আইএস এই হত্যার দায় স্বীকার করে জানায়, কিছু দিন ধরে তারা তাভেলার উপরে নজর রেখেছিল। তাদের দাবি, তাভেলা ইসলাম-বিরোধী কাজে যুক্ত ছিলেন। ২০১৫-র ২৬ অক্টোবর ওই হত্যাকাণ্ডের দায়ে বাংলাদেশ পুলিশ চার জনকে গ্রেফতার করে। সাংবাদিক বৈঠকে পুলিশ কমিশনার বলেন, তিন আততায়ী জেরার মুখে জানিয়েছে, তাদের ওই বিদেশিকে হত্যা করার নির্দেশ দেওয়া হয়েছিল। কিন্তু কারা সেই নির্দেশ দিয়েছিল, তা জানা যায়নি। আইএস দাবি করলেও তারাই যে কাজটি করেছে, তা প্রমাণিত হয়নি। শেষে পুলিশ সিদ্ধান্তে পৌঁছয়, এটা আইএস-এর কাজ নয়, ইচ্ছা করেই এ নিয়ে সংশয় তৈরি করা হচ্ছে। ২০১৪-র ৭ অগস্ট একটি ভিডিও ফুটেজ প্রকাশ করে বাংলাদেশের পাঁচ জঙ্গি প্রথম আইএস-এর প্রতি আনুগত্য প্রকাশ করে। তখন থেকেই মার্কিন ও ভারতীয় গোয়েন্দারা তদন্ত শুরু করে। ৭ সেপ্টেম্বর ৪ জনকে ধরে বাংলাদেশ পুলিশ। জেরায় ধৃতেরা জানিয়েছিল, তারা আইএস-এ যোগ দিয়েছে। ২০১৫-র ২ জুলাই বাংলাদেশ পুলিশ আল কায়দার সঙ্গে যুক্ত ১২ জনকে ধরে। অক্টোবরে মার্কিন গোয়েন্দারা বাংলাদেশ সরকারকে জানায়, আইএস বাংলাদেশে তাদের কার্যকলাপ বাড়াতে চাইছে। ওই সময় ঢাকার কূটনৈতিক জোন-এ এক ইতালীয় কর্মী খুন হন। তিনি বাংলাদেশের দারিদ্রমোচনের একটি প্রকল্প যুক্ত ছিলেন। একই সময়ে উত্তর বাংলাদেশে জাপানের এক কৃষি উপদেষ্টাকে হত্যা করা হয়। ২৪ অক্টোবর ঢাকার একটি মসজিদে বিস্ফোরণে একজন নিহত ও ৮০ জন আহত হন। ২০১৫-র ২৮ অক্টোবর শেখ হাসিনা বিবৃতি দিয়ে বলেছিলেন, ‘একটা কথা দ্ব্যর্থহীন ভাবে জানাতে চাই, বাংলাদেশের সামনের দিকে এগোনোর প্রক্রিয়া দু’টি বোমা ও পাঁচটি ডিম ছুড়ে আটকানো যাবে না। যারা এটা ভাবছে, তারা ভুল করছে।’ হাসিনার এই বক্তব্যকে চ্যালেঞ্জ জানিয়ে ৪ নভেম্বর ঢাকার বারুইপাড়ায় পুলিশ চেকপয়েন্টে মোটরসাইকেলে চেপে এসে জঙ্গিরা হামলা করে। দু’জন পুলিশ অফিসার গুলি ও ছোরায় আক্রান্ত হন। ২০১৫-র ১৯ নভেম্বর ঢাকার উত্তর-পশ্চিমে ২৭৭ কিলোমিটার দূরে, দিনাজপুর প্রদেশে জঙ্গিরা গুলি চালিয়ে পিয়েরো পারালারি নামের এক ইতালীয় মিশনারিকে জখম করে। ওই বছরই ২৬ নভেম্বর ঢাকা থেকে ১২৫ কিলোমিটার দূরে শিবগঞ্জের শিয়া মসজিদে হামলা হয়। এবং দু’টি ঘটনাতেই দায়িত্ব নিয়েছিল আইএস। ২০১৩ থেকে বাংলাদেশে প্রায় দু’ডজন হত্যাকাণ্ড ঘটেছে, যার মধ্যে যুক্তিবাদী, নাস্তিক, মৌলবাদের সমালোচক, ব্লগার সকলেই আছেন। বেশির ভাগকেই কুপিয়ে খুন করা হয়েছে। বৌদ্ধ সন্ন্যাসী, সুফি-গান ভক্ত অধ্যাপকও রেহাই পাননি। দু’মাসে আবার বাংলাদেশে হিন্দুদের উপর আক্রমণ বেড়েছে। তালিকায় রয়েছেন দর্জি, পুরোহিত, স্কুলশিক্ষক এমনকী বৃদ্ধ পুরোহিতও। আক্রান্ত হয়েছে হিন্দুদের বহু ধর্মস্থান। প্রায় প্রতিটি ক্ষেত্রেই আইএস-যোগের কথা উঠলেও সরকারি ভাবে তা অস্বীকার করা হয়েছে। গুলশনের সন্ত্রাস এই যোগাযোগের প্রশ্নটা নতুন করে এবং আরও বড় আকারে তুলে দিয়েছে।
__________________________
সমকামী বিয়েকে বৈধ বলে ঘোষণা করল জার্মানির পার্লামেন্ট। শুক্রবার গ্রীষ্মকালীন বিরতির আগে জার্মান পার্লামেন্টে এই বিল পাস হয়ে গেল। যদিও সমকামী বিয়ের বিরুদ্ধে ভোট দিয়েছেন স্বয়ং জার্মান চ্যান্সেলর অ্যাঞ্জেলা মের্কেল। পার্লামেন্টের রায় তাঁর মতের বিরুদ্ধে গেলেও তা মেনে নিয়ে মের্কেল বলেছেন, ‘‘আমি আশা রাখছি আজকের ভোট শুধুমাত্র একে অপরের প্রতি শ্রদ্ধা এবং প্রত্যেকের স্বতন্ত্র অবস্থানকেই স্পষ্ট করল না, সমাজের কাছে শান্তি ও সম্প্রীতির বার্তাও পৌঁছল।’’ জার্মান পার্লামেন্টে সমলিঙ্গের মানুষদের মধ্যে বিয়ের অধিকার নিয়ে ভোটাভুটিতে ভাল ব্যবধানে সংখ্যাগরিষ্ঠতা পায় বিষয়টি। জার্মান চ্যান্সেলর অ্যাঞ্জেলা মার্কেল প্রথম থেকেই সমকামী বিয়ের বিরোধিতা করে আসছিলেন। কিন্তু সাধারণ নির্বাচনের আগে বিষয়টি নিয়ে ভোট গ্রহণের সম্মতি দেন। এর পরই ভোট অনুষ্ঠিত হয়। ভোটের ফল ঘোষণার পরে দেখা যায়, বিলের পক্ষে ভোট পড়েছে ৩৯৩টি এবং বিপক্ষে ২২৬টি। ভোট দান থেকে বিরত থেকেছেন চার জন। সোশ্যাল ডেমোক্রাটদের সংসদীয় নেতা থমাস অপারম্যানের কথায়, ‘‘যদি সংবিধান এই বিষয়টিকে নিশ্চিত করে, তা হলে দেশের মধ্যে সবাই তাঁদের ইচ্ছে মতো জীবন কাটাতে পারবেন।’’ সমকামী বিয়ে বৈধতা পেলে সমাজের কিছু মানুষ উপকৃত হবেন বলেও মনে করেন তিনি। নতুন পাস হওয়া আইন অনুসারে, এখন থেকে সমকামীরা বিয়ের পূর্ণ অধিকার পেলেন। একই সঙ্গে তারা সন্তানও দত্তক নিতে পারবেন।
__________________________
ঢাকায় ইতালীয় নাগরিক তাবেলা সিজার কিংবা রংপুরে জাপানের কোনিও হোশি খুনের ঘটনায় এখনও অন্ধকারে পুলিস। কিন্তু হামলাকারীদের মোটর বাইকের সূত্র ধরে, ঈশ্বরদীর (পাবনা) ব্যাপ্টিস্ট খ্রিস্টান মিশনের ধর্মযাজক ফাদার লুক সরকারকে হত্যার চেষ্টা করা দুষ্কৃতীদের ধরা গেল। ৫ অক্টোবর সকালে পাবনার ধর্মযাজককে খুনের চেষ্টা হয় তাঁর বাড়িতেই। গলায় ছোরা চালিয়ে দিয়েছিল হামলাকারীরা। লুক সরকারের চিৎকারে অন্য ঘর থেকে স্ত্রী ছুটে আসায় বেঁচে যান তিনি, গলায় মারাত্মক জখম নিয়ে। তিন হামলাকারী পালিয়ে গেলেও ফেলে যায় মোটর বাইক। আর সেই বাইকের সূত্র ধরেই গ্রেফতার করা হল পাঁচ জনকে। ধৃতেরা সবাই নিষিদ্ধ জামাতুল মুজাহিদিন বাংলাদেশ বা জেএমবি-র সঙ্গে জড়িত বলে পুলিসের দাবি। ধৃতদের মধ্যে আছে জেএমবি-র এক আঞ্চলিক কমান্ডারও।
__________________________
গুলি করে মেরে ফেলার ভয় দেখিয়ে পাকিস্তানি যুবককে বিয়ে করতে বাধ্য করা হয়েছে, এমনই অভিযোগ তুললেন এক ভারতীয় যুবতী। শুধু তাই নয়, তাঁর পাসপোর্ট এবং ভিসাও কেড়ে নেওয়া হয়েছে বলে রবিবার ইসলামাবাদ আদালতে জানিয়েছেন উজমা নামে বছর কুড়ির ওই যুবতী। সম্প্রতি ভিজিটর ক্যাটাগরির ভিসা নিয়ে সে দেশে গিয়েছিলেন উজমা। উজমার অভিযোগ, এখানেই জোর করে তাঁকে বিয়ে করেছেন তাহির আলি নামে এক পাকিস্তানি যুবক। পাশাপাশি তাঁকে যৌন হেনস্থাও করা হয়েছে বলে জানান ওই যুবতী। খুব শীঘ্রই দেশে ফিরে যাওয়ার আবেদন নিয়ে এর পরেই ইসলামাবাদের ভারতীয় দূতাবাসের দ্বারস্থ হন উজমা। নিরাপদে দেশে ফিরতে না পারা পর্যন্ত দূতাবাসেই আশ্রয় নিয়েছেন উজমা। এ দিনের শুনানিতে উপস্থিত ছিলেন না তাহির আলি। তবে আলির বাবা নাজির উর রহমান জানান, গত ৩ মে বুনার জেলার দাগ্গারে তাঁর ছেলের সঙ্গে বিয়ে হয়েছিল উজমা-র। এমনকী, নাজিরের দাবি, আলির আগের বিয়ে এবং প্রথম পক্ষের চার সন্তান সম্পর্কেও অবগত ছিলেন উজমা। তিনি নিজের ইচ্ছেতেই বিয়ে করেছিলেন। পাকিস্তান সরকার সূত্রে খবর, পাকিস্তানে এসে বিয়ে করার পরিকল্পনা ছিল উজমার। তবে সে সম্বন্ধে তিনি কাউকে কিছু জানাননি। উজমা জানিয়েছিলেন, আত্মীয়ের সঙ্গে দেখা করার জন্যই পাকিস্তানে যাচ্ছেন তিনি। এমনকী উজমার ভিসাতেও তাঁর আত্মীয় হিসাবে হবু শ্বশুর রহমানের নামই লেখা ছিল। পাক বিদেশ মন্ত্রকের মুখপাত্র নফিজ জাকারিয়া জানান, এ বিষয়ে ভারতের হাইকমিশনার পাক বিদেশ মন্ত্রকের সঙ্গে যোগাযোগ করেছেন। উজমাকে দেশে ফেরানোর আবেদনও করেছে ভারত। সম্প্রতি স্থানীয় থানায় অভিযোগ দায়ের করেছেন উজমার স্বামী আলিও। তিনি জানান, ৫ মে ভারতীয় দূতাবাসে ভাইয়ের ভিসা সংগ্রহ করতে গিয়েছিলেন উজমা। কিন্তু দূতাবাস থেকে আর ফেরেননি তাঁর স্ত্রী। তিনি অভিযোগ তোলেন, ভারতীয় দূতাবাসে তাঁর ইচ্ছের বিরুদ্ধে আটকে রাখা হয়েছে উজমাকে। পুলিশের কাছে তাঁর স্ত্রীকে উদ্ধারের আবেদনও জানান আলি। তবে দূতাবাসে স্ত্রীর সঙ্গে দেখা করতে এলেও আদালতের শুনানিতে অনুপস্থিত ছিলেন আলি। বহু বার চেষ্টা করা হলেও তাঁর মোবাইলেও যোগাযোগ করা সম্ভব হয়নি। সূত্রের খবর, মালয়েশিয়ায় গিয়ে দেখা হয়েছিল আলি ও উজমার। সেখানে ট্যাক্সিচালকের কাজ করতেন আলি। আলিকে বিয়ে করার জন্যই ওয়াঘা সীমান্ত দিয়ে পয়লা মে পাকিস্তানে এসেছিলেন ওই যুবতী। ৩ মে আলিকে বিয়ে করেছিলেন উজমা। দূতাবাসের কাছে উজমা জানান, আলি যে বিবাহিত এবং তাঁর চারটি সন্তান রয়েছে এ সম্পর্কে কিছুই জানতেন না তিনি। আলি ও উজমার বিয়ের নথিতেও দেখা গিয়েছে, পুরো নাম স্বাক্ষর করেছেন উজমা। উর্দুতে লেখা সেই নথিতে ‘ডক্টর উজমা’ নামে স্বাক্ষর করেছেন ওই যুবতী।
__________________________
সন্ত্রাস ও ‘ওয়ান বেল্ট ওয়ান রোড’ (ওবর) প্রকল্প নিয়ে ভারতের পাশে দাঁড়াল আমেরিকা। ডোনাল্ড ট্রাম্প প্রশাসনের তরফে সাফ জানানো হয়েছে, পাকিস্তানে জঙ্গিদের আশ্রয়স্থল ধ্বংস করার জন্য ইসলামাবাদকে নানা ভাবে চাপ দিচ্ছে আমেরিকা। সেইসঙ্গে তারা জানিয়েছে, চিনের ‘ওবর’ প্রকল্প বিতর্কিত এলাকার মধ্যে দিয়ে গিয়েছে। এই ধরনের প্রকল্প নিয়ে কোনও একটি দেশের একতরফা মনোভাব নেওয়া উচিত নয়। সম্প্রতি ভারত সফরে এসেছিলেন মার্কিন প্রতিরক্ষাসচিব জিম ম্যাটিস। তখন দক্ষিণ এশিয়ার নিরাপত্তার নানা দিক নিয়ে ভারতীয় নেতৃত্বের সঙ্গে কথা হয়েছিল তাঁর। মার্কিন কংগ্রেসের একটি শুনানিতে ম্যাটিস বলেন, ‘‘পাকিস্তানকে বুঝতে হবে সময় বদলেছে। এ বার সে দেশে জঙ্গিদের আশ্রয়স্থল ধ্বংস করে ফেলতে হবে।’’ কংগ্রেসের এক সদস্য জানতে চান, পাকিস্তান সন্ত্রাসকে মদত দেওয়া নিয়ে মনোভাব বদলাবে কেন? জবাবে ম্যাটিস জানান, এ নিয়ে পাকিস্তানকে নানা স্তরে চাপ দিচ্ছে আমেরিকা। বিদেশসচিব ও প্রতিরক্ষাসচিব স্তরে আলোচনা চলছে। পাশাপাশি মার্কিন গুপ্তচর সংস্থাগুলিও বিষয়টি নিয়ে সক্রিয়। কূটনীতিকদের মতে, অনেক সময়েই পাকিস্তানের নির্বাচিত সরকারকে উপেক্ষা করে জঙ্গিদের মদত দেয় পাক সেনা ও আইএসআই। ম্যাটিসের মন্তব্য থেকে বোঝা যাচ্ছে, মার্কিন গুপ্তচর সংস্থা সিআইএ জঙ্গি-যোগ নিয়ে আইএসআইকে চাপ দিচ্ছে। কয়েক দিনের মধ্যেই পাক বিদেশমন্ত্রী খাজা আসিফের সঙ্গে মার্কিন বিদেশসচিব রেক্স টিলারসনের বৈঠক হওয়ার কথা। তার আগে ট্রাম্প প্রশাসন ইসলামাবাদকে কড়া বার্তা দিতে চেয়েছে বলে ধারণা কূটনীতিকদের। পাশাপাশি ‘ওবর’ প্রকল্প নিয়েও ভারতের পাশে দাঁড়িয়েছেন ম্যাটিস। ওই প্রকল্পে যোগ দেওয়ার জন্য দক্ষিণ এশিয়ার সব দেশকেই চাপ দিচ্ছে বেজিং। ‘ওবর’ প্রকল্পের অংশ ‘চিন-পাকিস্তান আর্থিক করিডর’ পাক-অধিকৃত কাশ্মীরের মধ্যে দিয়ে গিয়েছে। ফলে ওই প্রকল্প নিয়ে গোড়া থেকেই আপত্তি রয়েছে ভারতের। আজ ম্যাটিস বলেন, ‘‘ওই প্রকল্প বিতর্কিত এলাকার মধ্যে দিয়ে গিয়েছে। এখন কোনও দেশ এমন প্রকল্পের বিষয়ে এক তরফা মনোভাব নিতে পারে না।’’
__________________________
আপনার সবচেয়ে বেশি মোহ কিসের উপর? নিজের পছন্দের কোন জিনিসটি আঁকড়ে ধরে থাকতে চান? উত্তর হতে পারে, টাকা, গয়না বা দামি উপহার। একটু দার্শনিক উত্তর চাইলে সেটা হতে পারে পরিবার-পরিজন। জানেন কী, চিনের এক মহিলার কাছে তার সবচেয়ে বেশি পছন্দের জিনিস হল তাঁর হাতব্যাগ এবং সুটকেশ। এই দুটি বস্তুকেই একদম কাছছাড়া করতে চান না মহিলা। তাই ব্যাগ আগলাতে এক্স-রে মেশিনের উপরই চড়ে বসলেন তিনি। ঘটনার ভিডিও প্রকাশ্যে এসে সোশ্যাল মিডিয়ায় এখন রীতিমতো ট্রোলড ওই মহিলা। ঘটনাটি চিনের গুয়াংডং প্রদেশের ডংগুয়ান রেল স্টেশনের। স্টেশনে যাত্রীদের ব্যাগ পরীক্ষা করে দেখার জন্য বিশেষ স্ক্যানার মেশিন রয়েছে। মেশিনের কনভেয়র বেল্টে ব্যাগ চাপিয়ে দেওয়ার পর এক্স-রে মেশিন হয়ে সেই ব্যাগ এসে পৌঁছয় যাত্রীদের হাতে। ব্যাগে আপত্তিকর কিছু থাকলে তৎক্ষণাৎ সেটা ধরা পড়ে মেশিনে। স্টেশনে ভিডিওতে দেখা যাচ্ছে, এক মহিলা বেল্টে ব্যাগ চাপাবার পাশাপাশি নিজেও তার উপর চড়ে বসেন। ব্যাগ ঠিকঠাক আছে কি না যাচাই করতে মাঝে মাঝে এক্স-রে মেশিনের দিকে দেখেও নিচ্ছেন। এক্স-রে-তে মহিলা কয়েকটি ছবিও ভাইরাল হয়েছে নেট দুনিয়ায়। তাতে দেখা গিয়েছে, হাই হিল পড়েই বেল্টের উপর উঠে বসেছেন মহিলা। মহিলার ব্যাগে এমন কী মহার্ঘ্য বস্তু রয়েছে যা তিনি আগলাতে চাইছিলেন, সেই প্রশ্নই এখন ঘুরছে নেট দুনিয়ায়। এই ভাবে এক্স-রে মেশিনের উপর উঠে পড়া স্বাস্থ্যের পক্ষে ক্ষতিকর বলেও মত দিয়েছেন অনেকে।
__________________________
শুক্রবার হোয়াইট হাউসে পারস্পরিক বাণিজ্য আইন নিয়ে সমর্থন জোটাতে একটি বৈঠক করেন মার্কিন প্রেসিডেন্ট। বৃহস্পতিবার রিপাবলিকান পার্টির সদস্য শন ডাফির প্রণয়ন করা ওই আইনটি কংগ্রেসে পেশ করা হয়। তবে এই আইনের বিরোধিতায় মুখ খুলেছেন মার্কিন কংগ্রেসে ট্রাম্পের দলের সদস্যরাই। বিরোধী ডেমোক্র্যাটরাও এ নিয়ে খুব একটা উৎসাহী নন। ফলে এই আইনটি নিয়ে সওয়াল করছেন স্বয়ং মার্কিন প্রেসিডেন্ট। গত বছর আমেরিকার হার্লে ডেভিডসন মোটরসাইকেলের উপর থেকে ১০০ শতাংশ থেকে আবগারি শুল্ক কমিয়ে ৫০ শতাংশ করেছে নরেন্দ্র মোদী সরকার। ট্রাম্পের দাবি, মাত্র দু’মিনিটের কথাবার্তার পরেই সেই শুল্ক কমিয়েছে ভারত সরকার। যদিও সেই শুল্কের হারেও পুরোপুরি সন্তুষ্ট নন তিনি। এখনও এ দেশে মার্কিন হুইস্কির উপরে শুল্কের বহর দেখে অসন্তুষ্ট ট্রাম্প। এ দিনের বৈঠকে একটি সবুজ বোর্ড তুলে ধরেছেন তিনি। তাতে দেখা গিয়েছে, আমেরিকান হুইস্কির উপরে ১৫০ শতাংশ আবগারি শুল্ক চাপিয়ে রেখেছে ভারত। একে অবিশ্বাস্য বলে অ্যাখ্যা দিয়েছেন ট্রাম্প। ট্রাম্পের কথায়, “ওরা (ভারত) হুইস্কি বানিয়ে আমাদের দেশে বেচে। আমরা তাতে শূন্য শতাংশ শুল্ক বসিয়েছি। আমাদের হুইস্কি ওখানে বিক্রি করলে ১৫০ শতাংশ শুল্ক দিতে হয়। ফলে ভারত ১৫০ শতাংশ শুল্ক পায়। আর আমরা কিছুই পাই না।” তবে মার্কিন দ্রব্যের উপর চড়া শুল্ক নিয়ে শুধু ভারতের প্রতিই নয়, অন্য বন্ধু বা সহযোগী দেশগুলির প্রতিও একেবারেই সন্তুষ্ট নন ট্রাম্প। এই আবহে পারস্পারিক বাণিজ্য আইনকে একটি হাতিয়ার হিসাবে ব্যবহার করা যাবে বলে মত ট্রাম্পের। এই আইনবলে বিভিন্ন দ্রব্যের উপর অন্য দেশের সমতুল শুল্ক বসাতে পারবে আমেরিকা। তাঁর দাবি, এই আইনের মাধ্যমে অন্য দেশকে শুল্ক কমানোর জন্য সমঝোতার টেবলেও টেনে আনতে পারবে আমেরিকা। এবং এতে আখেরে সুবিধা ভোগ করবে মার্কিন শ্রমিকেরা। 
__________________________
জাপানের ছোট্ট দ্বীপ ওকিনোশিমা। জাপানের দক্ষিণ-পূর্বের চারটি বড় দ্বীপের অন্যতম কিয়ুসুর উত্তর-পশ্চিম উপকূলে রয়েছে এই ওকিনোশিমা দ্বীপ। প্রাচীন কাল থেকেই বহির্বিশ্বের সঙ্গে জাপানের বাণিজ্যে গুরুত্বপূর্ণ ভূমিকা নিয়েছে। ওই দ্বীপপুঞ্জ থেকেই চিন ও কোরীয় ভূখণ্ডের মধ্যে সংযোগরক্ষাকারী রাস্তা রয়েছে। ওকিনোশিমায় রয়েছে একটি মন্দির। নাম মুনাকাতা তাইশা। মহিলাদের প্রবেশ সেখানে নিষিদ্ধ। কিন্তু ছাড় রয়েছে পুরুষ দর্শনার্থীদের ক্ষেত্রে। পুরুষরা নগ্ন হয়ে সমুদ্রে স্নান করে তবেই সেখানকার ধর্মস্থানে প্রবেশ করতে পারেন। ওকিনোশিমায় থাকেন এক পুরোহিত। তিনিই ওই দ্বীপে অবস্থিত মন্দিরের দেবীর উপাসক। কয়েক শতাব্দী ধরেই এই প্রথা চলে আসছে। কিন্তু আগামী বছর থেকে আর জাপানের ওকিনোশিমা দ্বীপে ঢুকতে পারবেন না কোনও দর্শনার্থী। শনিবার এই কথা ঘোষণা করেছেন মন্দির কর্তৃপক্ষ। তাঁরাই গোটা ওকিনোশিমা দ্বীপটির দেখভাল করেন। প্রাচীন এবং ঐতিহ্যবাহী এই দ্বীপটি বাঁচাতেই সিদ্ধান্ত বলে জানা গিয়েছে। আগেও চাইলেই ওই দ্বীপে পুরুষরা প্রবেশ করতে পারতেন না। সব সময়ই সীমিত সংখ্যক দর্শনার্থীর জন্যই খোলা হতো মন্দির। চলতি বছরে এক উৎসবের সময় মাত্র দু’ঘণ্টার জন্য ২০০ জন পুরুষ সেখানে ঢুকতে পেরেছিলেন। কিন্তু মন্দির কর্তৃপক্ষের আশঙ্কা, এ ভাবে মানুষ দ্বীপে ঢুকতে থাকলে, খুব শীঘ্রই ওই দ্বীপ আরও ক্ষতিগ্রস্ত হয়ে পড়বে। মন্দিরের এক মুখপাত্র জানিয়েছেন, পরের বছর থেকে পুরোহিত ছাড়া বাকি সকলের জন্য বন্ধ করা হচ্ছে দ্বীপের দরজা। মুখপাত্র বলেন, ‘‘ইউনেস্কো-র তালিকাভুক্ত হওয়ায় দ্বীপের সংরক্ষণ ব্যবস্থা নিয়ে আরও কঠোর হওয়া প্রয়োজন। ২০০ জন মানুষ এলেও ক্ষয়ক্ষতির সম্ভাবনা থাকে।’’ তবে তিনি জানিয়েছেন, গবেষণা বা সংরক্ষণসংক্রান্ত কাজের জন্য ওই দ্বীপে যাওয়ার অনুমতি পাওয়া যাবে।
__________________________
মঙ্গলবার সকালে ব্রিটিশ কলম্বিয়ার ভিক্টোরিয়ার কাছে সন্তানের জন্ম দেয় ‘জে৩৫’ নামে বিপন্নপ্রায় ‘কিলার হোয়েল’টি। মেয়ে হয়েছিল। গত তিন বছরে ওই তিমি পরিবারে প্রথম জীবিত সন্তানের জন্ম দিয়েছিল জে৩৫ (সংরক্ষণবিদরা তাই বলছেন)। তাই আনন্দের সীমা ছিল না। জে৩৫ ও তার সদ্যোজাত সন্তানকে ঘিরে ছিল পরিবারের সবাই। সব কিছু একদম ঠিক ছিল। কিন্তু হঠাৎই নড়াচড়া বন্ধ করে দেয় জে৩৫-এর সন্তান। এক জন মা-কে সব চেয়ে ভয়াবহ যে পরিস্থিতির মধ্যে পড়তে হতে পারে, সেটাই হয়েছিল। তৈরি ছিল না জে৩৫। মাত্র কয়েকটা ঘণ্টা— চোখের সামনে মারা গিয়েছিল তার সদ্যোজাত সন্তান। কিচ্ছু করতে পারেনি সে। ‘সেন্টার ফর হোয়েল রিসার্চ অন স্যান জুয়ান আইল্যান্ড’-এর প্রতিষ্ঠাতা তথা বিজ্ঞানী কেন ব্যালকোম্ব বলেন, ‘‘এর পরের দৃশ্যগুলো চোখে দেখা যায় না। ঘণ্টার পর ঘণ্টা কেটে গিয়েছে, সন্তানকে মুখে নিয়ে সাঁতরে যাচ্ছে জে৩৫।’’ ঘণ্টার হিসেব ক্রমে দিন ছুঁয়েছে। বৃহস্পতিবারও দেখা গিয়েছে, মৃত সন্তানকে কিছুতেই কাছ ছাড়া করছে না সে। ব্যালকোম্বের কথায়, ‘‘এমন নয় যে এ ঘটনা আগে দেখা যায়নি। কিন্তু এত দীর্ঘ সময়, এই প্রথম দেখলাম।’’ সমুদ্রবিজ্ঞানীরা জানাচ্ছেন, মঙ্গলবার থেকে তিন দিনে নিজের দলের সঙ্গে ভ্যাঙ্কুভার গিয়ে, সেখান থেকে স্যান জুয়ান আইল্যান্ড ফিরেছে জে৩৫। প্রতি দিন গড়ে ৬০-৭০ মাইল সাঁতরে পার করেছে। আর গোটা সময়টা তার সন্তানের ৪০০ পাউন্ডের দেহটা ভাসিয়ে রেখেছে সে। বৃহস্পতিবার একটি নৌকা থেকে জে৩৫-এর উপর নজর রেখে গিয়েছেন ডেবরা। তাঁর কথায়, ‘‘সন্তানের মৃতদেহ যত বার ডুবে যাচ্ছে, ওকে দেহটা তুলে আনতে হচ্ছে। মাথার উপর সন্তানের দেহটা নিয়ে সাঁতরে চলেছে সে। এই ভাবে তিন-তিনটে দিন! সন্তান হারানোর শোক সব প্রাণীদেরই ক্ষেত্রেই একই রকম।’’
__________________________
ইস্তফা দিলেন রাষ্ট্রপুঞ্জে মার্কিন দূত নিকি হ্যালি। প্রেসিডেন্ট ডোনাল্ড ট্রাম্পের অত্যন্ত পছন্দের পাত্রী নিকির এই সরে যাওয়ায় জল্পনা শুরু হয়েছে। আজ নিকির ইস্তফার কথা ঘোষণা করে প্রেসিডেন্ট বলেন, ‘‘অনেক দিন ধরেই উনি আমাকে বলছিলেন, এ বছরের শেষে দায়িত্ব থেকে অব্যাহতি পেলে ভাল হয়। তাঁর সেই ইচ্ছেকে মর্যাদা দিতেই এই সিদ্ধান্ত। নিকির মতো কর্মনিষ্ঠ মানুষ আমার ‘টিম’-এ সম্পদ । আশা করি, অদূর ভবিষ্যতেই তিনি আবার হোয়াইট হাউসে ফিরে আসবেন।’’ প্রেসিডেন্ট ট্রাম্পের এই মন্তব্যেই শুরু হয়েছে জল্পনা— তা হলে কি ২০২০-র প্রেসিডেন্ট নির্বাচনে রিপাবলিকানদের অন্যতম পছন্দের প্রার্থী এই ভারতীয় বংশোদ্ভূত? নিকি নিজে অবশ্য বলেছেন, ‘‘সে রকম কোনও ভাবনা নেই। প্রত্যেক কূটনীতিকের একটা সময় অবসর নেওয়া উচিত। তাই এই সিদ্ধান্ত।’’ আগামী নির্বাচনে ট্রাম্প ফের প্রার্থী হলে তিনি তাঁর হয়ে প্রচারও করবেন বলে জানিয়েছেন হ্যালি।
__________________________
বোর্ডে লেখা থাকবে এই শব্দগুচ্ছ। আর এই ‘টিম বাংলা’কে সঙ্গে নিয়েই কাল মা টেরিজার সন্ত হয়ে ওঠার অনুষ্ঠানে বসবেন মুখ্যমন্ত্রী মমতা বন্দ্যোপাধ্যায়। মাদার যেমন শাড়ি পরতেন, ঠিক তেমনই নীল পাড়, সাদা শাড়ি পরে। টিম বাংলা একসঙ্গে গান গাইতে গাইতে অনুষ্ঠানস্থলে যাবে, ‘বিশ্বপিতা তুমি হে প্রভু’। মমতার কথায়, ‘‘আগেও নীল পাড়, সাদা শাড়ি পরতাম। নীল-সাদা রং আমার ভাল লাগে।’’ এখানে কাল বাঙালিয়ানারও ছাপ রাখতে চান তিনি। দলের নেতা ডেরেক ও’ব্রায়েনকে বলেছেন, অনুষ্ঠানে সাদা ধুতি-পাঞ্জাবি পরে আসতে। সুদীপ বন্দ্যোপাধ্যায় অবশ্য পায়জামা, পাঞ্জাবি পরবেন। সঙ্গে একটা নীল জ্যাকেট— বলে দিয়েছেন মমতা। কালকের অনুষ্ঠানে ভিআইপি মঞ্চের একেবারে সামনের দিকেই বসার আসন নির্ধারিত রয়েছে মমতার জন্য। সেখানেই বসবেন বিদেশমন্ত্রী সুষমা স্বরাজ, দিল্লির মুখ্যমন্ত্রী অরবিন্দ কেজরীবাল। কিন্তু মমতা ঠিক করেছেন, ওখানে বসবেন না। মিশনারিজ অব চ্যারিটি থেকে বড় একটি টিম এসেছে, পিছনের সারিতে তাঁদের সঙ্গেই বসবেন তিনি, টিম বাংলার অঙ্গ হয়ে। আজ সন্ধ্যায় রোমে ভারতের রাষ্ট্রদূতের দেওয়া নৈশভোজেও ছিলেন না মমতা। সকালে কেজরীবাল এসেছিলেন হোটেলে, মমতার সঙ্গে দেখা করতে। প্রায় এক ঘণ্টা কথা হল দু’জনের। মমতা তখনই তাঁকে বলে দেন, ‘‘আপনি গেলে যান, আমি যাব না।’’ শেষ পর্যন্ত কেজরীবালও অবশ্য যাননি ওই নৈশভোজে। আসলে এই সফরে ভারত সরকারের সংস্পর্শ কিঞ্চিৎ এড়িয়েই চলছেন মমতা। কলকাতা থেকে দুবাই হয়ে রোম এসেছেন তিনি। দুবাইয়ে দেখা হয়েছিল বিদেশমন্ত্রী সুষমা স্বরাজের সঙ্গে। সেখান থেকে বিমানে সুষমার পাশে বসেই মমতা রোমে এসেছেন। দু’জনের মধ্যে অনেক গল্প হয়েছে। কিন্তু তার মধ্যেও মমতা বুঝিয়ে দিয়েছেন, সুষমার সঙ্গে ব্যক্তিগত সম্পর্ক মধুর হলেও কেন্দ্রের মতিগতিতে তিনি সন্তুষ্ট নন। এখানে ভারত সরকারের ব্যবস্থা করা হোটেল দেখেও চটেছেন মুখ্যমন্ত্রী। সুষমার জন্য যে স্যুইটের ব্যবস্থা করা হয়েছে, তার দৈনিক খরচ দু’লক্ষ টাকা। অথচ গ্রান মিলিয়ে হোটেলে মমতার জন্য স্যুইট তো দূরস্থান, চিলতে এক টুকরো ঘর। সঙ্গে বাথরুম। আজ সকালে ঘুম থেকে উঠে এক কাপ চা পর্যন্ত পাননি। হোটেলে চা চাইতে গেলে বলা হয় ৪৫ মিনিট সময় লাগবে। অসন্তুষ্ট মমতা বেরিয়ে পড়েন রাস্তায়, চায়ের খোঁজে। দার্জিলিংই হোক আর আগরতলা, মমতা যেখানেই যান, হাঁটতে শুরু করেন। পটনায় মুখ্যমন্ত্রী নীতীশ কুমারের শপথগ্রহণ অনুষ্ঠানই হোক বা ঢাকায় স্থলসীমান্ত চুক্তি করতে যাওয়া, হাঁটবেন তিনি হাঁটবেনই। রোমে এসেও মমতা বন্দ্যোপাধ্যায় রোমান হয়ে যাননি। হোটেলের সামনে সার সার গাড়ি থাকলেও আজ হেঁটেই পৌঁছে যান কলোসিয়াম। কাল কোথায় কী অনুষ্ঠান হবে, সরেজমিন দেখেও এলেন এই ফাঁকে। সন্ধ্যাতেও পদব্রজে আর এক প্রস্ত ঘুরে বেড়িয়েছেন তিনি। তারই ফাঁকে মুখ্যসচিব, স্বরাষ্ট্রসচিবের কাছ থেকে খোঁজ নিয়েছেন সিঙ্গুর নিয়ে। কখনও বা নিম্নচাপ নিয়ে। হোটেলের ঠিক পিছনেই এক রোমান মহিলা বালুচরী শাড়ির প্রদর্শনী করছেন। তাঁর নাম গাইয়া প্র্যানচেতি। পশ্চিমবঙ্গের খাদি বোর্ডের সঙ্গে ‘ফ্রিড’ নামে একটি সংস্থা জোট বেঁধে এই প্রদর্শনীর আয়োজন করেছে। সংস্থার সচিব সোমনাথ পাইন বলেন, ‘‘আসলে অতীতে সিল্ক রুট দিয়ে মসলিন আসত ভারত থেকেই। তখন থেকেই এর প্রচলন।’’ বিকালে সেখানেও ঢুঁ দিল টিম বাংলা। এ ভাবেই শহর যেটুকু দেখা যায়। অনেকে প্রস্তাব দিয়েছিলেন, যদি বাসে করে দল বেঁধে প্রাচীন রোমের ধ্বংসাবশেষ, বিশেষ করে মসোলিয়াম ঘুরে দেখা যায়। মমতা রাজি হননি। সাইট সিয়িংয়ে বিশেষ আগ্রহী নন তিনি। মুখ্যমন্ত্রী বলেন, ‘‘আমার আসার কারণ একটাই। সেটা হল মাদার টেরিজা। মাদারের সন্ত হয়ে ওঠার অনুষ্ঠানে থাকব, এ জন্য ভাল লাগছে। এই অনুষ্ঠান থেকে মাদারের আদর্শকে মনে রেখে আমরা যে যার কর্মক্ষেত্রে ফিরে যাব। সেবার আদর্শকে সঙ্গে করে। আর্ত মানুষের সেবা করাই হোক আমাদের সবার উদ্দেশ্য।’’
__________________________
শুক্রবারই স্বাধীনতা এবং সমানাধিকারে নজির গড়েছিল বিশ্বের এক নম্বর রাষ্ট্র। শুক্রবারই এক রায়ে সমকামী বিয়েকে আইনি বৈধতা দিয়েছিল আমেরিকার সুপ্রিম কোর্ট। ওই রাতেই সমকামীদের প্রতি সৌভ্রাতৃত্ববোধ জাগাতে সাত রঙা রামধনুতে রঙিন হয়ে উঠল হোয়াইট হাউজ। উত্সবে রঙিন হয়েছিল গোটা দেশই। ‘লাভ উইন্স’ পোস্টার ব্যানার নিয়ে উত্সবে মেতে উঠেছিলেন সাধারণ মানুষও। আন্দোলনের জয়োল্লাসের ছবি দেখা গেল গোটা দেশ জুড়েই। নীচের গ্যালারিতে রইল তারই কিছু ঝলক।
__________________________
শনিবার বিকেলে সাক্ষরিত হল ঐতিহাসিক স্থলসীমান্ত চুক্তি। নরেন্দ্র মোদী, শেখ হাসিনা এবং মমতা বন্দ্যোপাধ্যায়ের উপস্থিতিতে সাক্ষরিত হয় চুক্তিটি। এর আগে প্রধানমন্ত্রী নরেন্দ্র মোদীর সঙ্গে বৈঠকে বসেন বাংলাদেশের প্রধানমন্ত্রী শেখ হাসিনা।  একান্ত বৈঠক হয় মোদী-মমতার মধ্যেও। দীর্ঘ ৪১ বছরের অপেক্ষার পর মে মাসে সংসদের দু’কক্ষেই সর্বসম্মতিক্রমে পাশ হয় ভারত-বাংলাদেশ স্থলসীমান্ত চুক্তিটি। ছিটমহল থাকায়, যার প্রত্যক্ষ প্রভাবের সঙ্গে পশ্চিমবঙ্গ জড়িত। এ দিনের চুক্তি সাক্ষরের পর  দু’ দেশের দ্বিপাক্ষিক সম্পর্ক এক ধাক্কায় অনেকটাই এগিয়ে যাবে বলে আশাবাদী দু’পক্ষই। বাংলাদেশ সফরকে ঐতিহাসিক আখ্যা দিয়ে সন্ধ্যায় যৌথ বিবৃতিতে মোদী বলেন, “আমরা দু’দেশই সীমান্ত সমস্যা মেটাতে পেরেছি। স্থলসীমান্ত চুক্তি সাক্ষরের পর ছিটমহলের মানুষের সমস্যা মিটবে বলে আশা রাখি।” মোদীর কথার রেশ টেনেই বাংলাদেশের প্রধানমন্ত্রী শেখ হাসিনা বলেন, “নরেন্দ্র মোদীর সঙ্গে বিভিন্ন বিষয় নিয়ে দ্বিপাক্ষিক স্তরে খুবই ফলপ্রসু এবং খোলামেলা আলোচনা হয়েছে। গত কয়েক বছর ধরে ভারত আর্থিক ভাবে সামনের দিকে এগিয়ে যাচ্ছে। বাংলাদেশও ক্রমশও অর্থনৈতিক ভাবে সমৃদ্ধশালী হয়ে উঠছে। তাই দু’দেশের মধ্যে এই পারস্পারিক যোগাযোগটা খুবই গুরুত্বপূর্ণ।” শুক্রবার সন্ধ্যায় পৌছেছিলেন মুখ্যমন্ত্রী মমতা বন্দ্যোপাধ্যায়। আর শনিবার সকালে পৌঁছলেন প্রধানমন্ত্রী নরেন্দ্র মোদী। দু’দিনের বাংলাদেশ সফরে এ দিন সকাল পৌনে দশটা নাগাদ ঢাকায় এসে পৌঁছয় প্রধানমন্ত্রীর বিমান। নিয়মিত উড়ানেই গতকাল ঢাকা পৌঁছন মমতা। যদিও সেই বিমানটিকে ভিআইপির তকমা দিয়েছিল বাংলাদেশ। রাজ্যের মন্ত্রী অরুপ বিশ্বাস, পরিবহণ সচিব আলাপন বন্দ্যোপাধ্যায়-সহ সপার্ষদ মমতাকে বিমানবন্দরেও ভিআইপি অভ্যর্থনা জানানো হয়। ঢাকায় প্রধানমন্ত্রীর ঠিকানা প্যান প্যাসিফিক সোনারগাঁও হোটেল। মমতা উঠেছেন র‌্যাডিসন ব্লু গার্ডেনে। মোদীর সঙ্গে তাঁকেও একই হোটেলে থাকার জন্য অনুরোধ করা হলেও পারিষদ এবং সর্বোপরি তাঁদের সঙ্গে আড্ডা দেওয়া থেকে দূরে থাকতে চাননি তিনি। ঢাকায় এসেও অবশ্য দৈনন্দিন রুটিন থেকে দূরে থাকছেন না মমতা। র‌্যাডিসন হোটেলের চক্রাকার লাউঞ্জে বেশ কয়েক বার হেঁটেওছেন তিনি। হিসাব মতো এ দিন রাতেই মুখ্যমন্ত্রীর কলকাতায় ফেরার কথা। ফেরার বিমান রাত সাড়ে ন’টায়। কিন্তু রাতের অনুষ্ঠান শেষ হতে ১০টা-সাড়ে ১০টা বেজে যাওয়ার কথা। অনুষ্ঠানের মাঝখানে তিনি চলে যাবেন কি না প্রশ্ন সেটাই। পশ্চিমবঙ্গের মুখ্যমন্ত্রী ঢাকায় পৌঁছনোর পরই এক দিন বাড়তি থেকে যাওয়ার জন্য অনুরোধ জানিয়ে এসেছিল বাংলাদেশের প্রধানমন্ত্রী শেখ হাসিনার ফোন। ভেবে দেখার আশ্বাস দিয়েছিলেন মুখ্যমন্ত্রী মমতা বন্দ্যোপাধ্যায়। শেখ হাসিনার অনুরোধে কি সরকারি সফরসূচিতে আর এক দিন যোগ করবেন মমতা? আপাতত সে দিকেই চোখ সবার।
__________________________
ব্যালটে কোথাও তাঁর নাম নেই, আজকের ভোটে তবু তিনিই মধ্যমণি। গতকাল ক্লিভল্যান্ডে শেষবেলার প্রচারে মার্কিন প্রেসিডেন্ট নিজেই বললেন, ‘‘মধ্যবর্তী নির্বাচন ব্যাপারটা এত দিন বড্ড বোরিং ছিল। আমার কারণে এ বার সেটাই সবচেয়ে গরমাগরম।’’ এ দিকে আবার ঝড়ও উঠছে। ডেমোক্র্যাটদের বহু আকাঙ্ক্ষিত নীল ঝড় নয়, সত্যিকারের টর্নেডো। হাওয়া অফিসের পূর্বাভাস, আজ ভোটের দিন বৃষ্টিতে ভাসতে পারে মিসিসিপির পূর্বে প্রায় প্রতিটি রাজ্যই। এরই মধ্যে সকাল হতে না-হতেই ভোটের লাইনে আমেরিকা। গুগলের দাবি, ‘কোথায় ভোট দেব’ জানতে চেয়েই আজ সবচেয়ে বেশি মার্কিন জনগণ ঘোরাফেরা করেছেন তাদের সার্চ ইঞ্জিনে। টাইমজ়োনের ভেদে কোথাও ভোট শুরু হয়েছে ভোর ৫টাতেও। যেমন ভেরমন্টে। এ দিকে, ভোটবাক্স খোলার আগেই আগাম ভোট দিয়ে রেখেছেন অন্তত ৪ কোটি। সেনেটের ১০০টির মধ্যে ৩৫টি এবং হাউস অব রিপ্রেজেন্টেটিভসের ৪৩৫টি আসনেই ভোটগ্রহণ চলছে দেশ জুড়ে। আজকের নির্বাচনে উঠে আসবেন ৩৬ জন গভর্নরও। আমেরিকার এই ভোটের দিকে তাকিয়ে ব্রিটেন, ফ্রান্স, জার্মানির মতো ইউরোপের একটা বড় অংশ। এর আগে কিন্তু এমনটা দেখা যায়নি।  হাড্ডাহাড্ডি লড়াইয়ের ছবি অনেক রাজ্যেই। ফ্লরিডায় গভর্নরের লড়াইয়ে রিপাবলিকান প্রার্থীর থেকে কিছুটা হলেও এগিয়ে রয়েছেন ডেমোক্র্যাট অ্যান্ড্রু গিলাম। জর্জিয়া, টেক্সাসে যেমন বড় খবর— ভোটযন্ত্রে গোলমাল। নিউ ইয়র্কের ব্রুকলিনে যন্ত্র খুলতেই কেটে গেল পাক্কা দেড়ঘণ্টা। সকাল ৬টা থেকে সাড়ে ৭টা বুথেই দাঁড়িয়ে রইলেন ভোটাররা। দিনের শুরুতেই আবার বর্ণবিদ্বেষের অভিযোগে ট্রাম্প শিবিরের বিজ্ঞাপনী প্রচার তুলে সরিয়ে দিয়েছে দু’টি সংবাদমাধ্যম এবং ফেসবুক। ভোটে ষড়যন্ত্রের ছক কিংবা ক্ষতিকারক বিদেশি-ঘনিষ্ঠতার অভিযোগে আজ ১১৫টি অ্যাকাউন্ট ব্লক করেছে ফেসবুক। রিপাবলিকানদের একটা বড় অংশে তবু উৎসাহের খামতি নেই। সেনেটে যে তারাই থাকছেন, এমন একটা সম্ভাবনার কথা গোড়া থেকেই বলছেন মার্কিন কূটনীতিকদের একাংশ। প্রেসিডেন্ট অবশ্য হাউসের দখল রাখা নিয়েও একই রকম আত্মবিশ্বাসী। কাল রাতেই তাঁকে বলতে শোনা গিয়েছে— ‘‘একশো বছরের ইতিহাস ঘাঁটলে দেখবেন, প্রেসিডেন্টের দল মধ্যবর্তী নির্বাচনে খুব একটা ভাল ফল করতে পারে না। কিন্তু এ বার ছবিটা পাল্টাবে।’’ আর এর উল্টোটা হলে? বারাক ওবামা, হিলারি ক্লিন্টনের ডেমোক্র্যাট দল যদি হাউসের সংখ্যাগরিষ্ঠতা পেয়ে যায়! ট্রাম্পের সটান উত্তর— ‘‘এমনটা হওয়ার কথা নয়। কংগ্রেসের দু’টি কক্ষেই আমরা খুব ভাল অবস্থানে আছি। এর পরেও যদি ফল উল্টে যায়, তা হলে আমরাও কাজের ধারাটা বদলে ফেলব।’’ ট্রাম্প তবু স্বমেজাজেই। তাঁর প্রথম দফার প্রেসিডেন্ট মেয়াদের এখনও অর্ধেক বাকি। পদে পদে বিতর্ক সঙ্গী তাঁর। সে জন্য কোনও অনুতাপ নেই? এর উত্তরে কাল ট্রাম্প সাংবাদিকদের বলেন, ‘‘সুর একটু নরম রাখলে বোধ হয় ভালই হত।’’ অথচ তার পরেই তাঁকে সুর চড়াতে শোনা গেল। সাংবাদিকরা জানতে চেয়েছিলেন, ডোমোক্র্যাটরা হাউসের দখল নিয়ে যদি তাঁরই আয়করের হিসেব দাখিলের দাবি তোলে! ট্রাম্পের একটাই উত্তর— ‘‘আমি যা খুশি করতে পারি।’’
__________________________
গর্ভাবস্থার ১৮ সপ্তাহে জেনেছিলেন দুঃসংবাদটি। যে সন্তানের জন্য অধীর আগ্রহে অপেক্ষা করছেন তাঁরা, জন্মের পরে সাকুল্যে আধ ঘণ্টা বাঁচবে সে। টেনেসির ক্রিস্টা ডেভিস ও তাঁর প্রেমিক ডেরেক লভেটকে চিকিৎসকেরা জানান, বিরল রোগে আক্রান্ত ক্রিস্টার গর্ভস্থ সন্তান। যে কারণে তার মস্তিষ্ক ও করোটির কিছুটা অংশ তৈরি হবে না কখনওই। সামনে দু’টি পথ। সময়ের আগেই শিশুটির প্রসব করানো। নয়তো, শেষ পর্যন্ত অপেক্ষা করে জন্মের পরে তার অঙ্গদান করা। দ্বিতীয় পথটাই বেছে নেন হবু বাবা-মা। ক্রিস্টা বলেছেন, ‘‘চিকিৎসকেরা বলেই দিয়েছিলেন, নাড়ি কাটার পরে ও এক ঘণ্টাও বাঁচবে না। আমরা ঠিক করি, যদি মেয়েকে বাড়ি না-ও নিয়ে যেতে পারি, ওকে পৃথিবীতে আনবই। মা হিসেবে খুব কঠিন ছিল সেই সিদ্ধান্ত।’’ বড়দিনের সময়ে জন্মায় রায়েলি। বাঁচবে না, এমনটা ধরে নিয়েই নাড়ি কাটার আগে ৩০ মিনিট অপেক্ষা করেন চিকিৎসকরা। কিন্তু সব আশঙ্কা উড়িয়ে, বাবা-মা’কে অবাক করে জন্মের পরে একাই শ্বাস নিতে থাকে খুদে। ছ’ঘণ্টা বাদে প্রথম বার চিনি-জল খায়। পরের দিন থেকে কৌটোর দুধ। মায়ের কথায়, ‘‘শারীরিক প্রতিকূলতা সত্ত্বেও ও লড়ে গিয়েছে। আর আমরা ওর সঙ্গে এক সপ্তাহ কাটানোর সুযোগ পেয়েছি। এটাই অসাধারণ অভিজ্ঞতা।’’ বাবা ডেরেকের কথায়, ‘‘সব সময়ে ভেবেছি, পরে কাঁদার অনেক সময় পাব। ও যতক্ষণ রয়েছে ওর সঙ্গে ভাল করে সময় কাটাব।’’ শিশুবিভাগ বা নিকু-র বদলে ওই সাত দিন তার বাবা-মা’র সঙ্গেই ছিল খুদে রায়েলি। ‘‘ওই সময়টা ও শুধু হেসে গিয়েছে। এত মিষ্টি একটা বাচ্চা’’, ক্রিস্টার মনে টাটকা সেই স্মৃতি। জন্মের পরে এই ধরনের শিশুর বাঁচার কোনও সম্ভাবনাই থাকে না। ফলে অঙ্গদানের জন্য অস্ত্রোপচারের প্রস্তুতিও নেওয়া হয়ে গিয়েছিল।  চিকিৎসকরা জানিয়েছেন, মুখ উপরের দিকে করে জন্মানোয় বেঁচে যায় রায়েলি। বাকি শিশুদের মতো মুখ নীচের দিকে থাকলে আশা ছিল না। তবে মাত্র এক সপ্তাহ। নতুন বছরে পৃথিবী ছাড়ে রায়েলি। তার আগে পর্যন্ত মেয়েকে একদণ্ডও কাছছাড়া করেননি বাবা-মা। ক্রিস্টার বর্ণনায়, ‘‘সে অনুভূতি ভোলার নয়। ওর দিকে তাকিয়ে আমি ভেবেছি, কোনও দিনও কাউকে এতটা ভালবাসিনি। সব সময়ে ভাবতাম, একটা সেকেন্ডও যাতে নষ্ট না হয়। যখন ঘুমোতাম ও আমার বুকের উপরে ঘুমোতো।’’ ক্রমশ রায়েলির রক্তে অক্সিজেনের মাত্রা কমে যাচ্ছিল। ‘‘তখনও ও ছিল হাসিখুশি। কেবল শেষ দিন কেঁদেছিল। ও যে কাঁদতে পারে ওই দিনই জানলাম’’, বলেছেন ক্রিস্টা। রায়েলি যখন মারা যায়, তখনও তাকে আঁকড়ে ছিলেন মা। শিশুটির হৃৎপিন্ডের দু’টি ভাল্ভ অন্য দুই শিশুকে দেওয়া হয়। তার ফুসফুস গবেষণায় দান করা হয়।  রায়েলির জন্মের আগে থেকে তার বাবা-মায়ের যাত্রা ক্যামেরাবন্দি করেন এক চিত্রগ্রাহক। জন্ম ও ছোট্ট জীবন, সবটাই ধরা তাঁর ক্যামেরায়। সেই ছবি ফেসবুকে পোস্ট করেন তিনি। এক ঘণ্টার মধ্যে ১১ হাজার লাইক। সোশ্যাল মিডিয়ায় ক্রিস্টা জানান, যে মায়েদের তাঁর মতোই অভিজ্ঞতা হয়েছে, তাঁদের সাহায্য করতে চান তিনি। অঙ্গদান নিয়ে সচেতনতাও বাড়াতে চান। 
__________________________
তথ্যপ্রযুক্তি ক্ষেত্রে শারীরিক গঠনগত পার্থক্যের জন্য লিঙ্গ বৈষম্যের শিকার হচ্ছেন মহিলারা— এমনই একটি মেমো লিখেছিলেন গুগল সংস্থার ওই কর্মী। এই মেমোটিই অনলাইনে ফাঁস হয়ে যেতেই আলোড়ন গোটা সিলিকন ভ্যালি জুড়ে। তার পরেই ওই কর্মীকে বহিষ্কার করেছে গুগল। সংস্থার কর্মী এ ভাবে লিঙ্গ বৈষম্যমূলক বার্তা ছড়িয়ে দেওয়ায় ক্ষুব্ধ সংস্থার সিইও সুন্দর পিচাইও। গত কাল কর্মীদের উদ্দেশে তিনি বার্তা দিয়েছেন, ‘‘এই মেমো গুগলের আচরণ বিধি লঙ্ঘন করেছে। এমনকী, কর্মক্ষেত্রে এ ধরনের লিঙ্গ বৈষম্যমূলক বার্তা ভীষণই ক্ষতিকর।’’ ঘটনার সূত্রপাত গত সপ্তাহেই। গুগলের এক পুরুষ সফটওয়্যার ডেভেলপার তিন হাজার শব্দের ১০ পাতার একটি মেমো লিখেছিলেন। যার শিরোনাম দিয়েছিলেন, ‘গুগল্স ইডিওলজিক্যাল ইকো চেম্বার’। ওই মেমোতে তিনি মহিলা ও পুরুষদের কাজের প্রকৃতির পার্থক্যটা তুলে ধরেছেন। ওই গুগল কর্মীর বক্তব্য, শারীরিক কারণে পুরুষ ও মহিলাদের মধ্যে কাজের পার্থক্য দেখা যায়। আর সেই কারণেই নেতৃত্ব এবং তথ্যপ্রযুক্তি ক্ষেত্রে চাকরিতে সমান পদ পান না মহিলারা। ওই গুগল কর্মীর এই মেমো গত শনিবার ফাঁস হয়ে যেতেই শুরু হয়ে গিয়েছে তীব্র বিতর্ক। পুরুষপ্রধান তথ্য প্রযুক্তি ক্ষেত্রে মহিলারা কেমন ব্যবহার পান, তা নিয়ে প্রশ্ন উঠতে শুরু করেছে। এই বিতর্ক মনে করিয়ে দিচ্ছে, উবর টেকনোলজি সংস্থায় মহিলা কর্মীদের যৌন নিগ্রহের অভিযোগ আনার ঘটনাও। এর পরেই তৎপর হয়ে ওই কর্মীকে বহিষ্কার করেছে গুগল। এমনকী বহিষ্কারের কথা স্বীকার করেছেন ওই কর্মীও। অবশ্য তার আগে গুগলের নামে অভিযোগ এনেছেন তিনি। মার্কিন জাতীয় শ্রম দফতরের কাছে তাঁর দাবি, গুগল তাঁর নামে নিন্দা করে তাঁকে চুপ করাতে চেয়েছিল। গুগলের বিরুদ্ধে আনা সমস্ত অভিযোগ খতিয়ে দেখছে ওই দফতর।
__________________________
মোবাইলের সিম থাকলেই শিয়রে সমন। হয় ফায়ারিং স্কোয়াড। নয়তো খাঁচায় আটকে জলে ডুবিয়ে দেবে। ভাগ্য আরও মন্দ থাকলে গর্দান।  ঘেরাও হয়ে থাকা ইরাকি শহর মসুলের সাধারণ নাগরিকদের এটাই বাস্তব। এ ভাবে শুধু বেঁচে থাকাটাই যেখানে ক্রমেই কঠিন হয়ে উঠছে। মসুল ইরাকে ইসলামিক স্টেট (আইএস)-এর শেষ ঘাঁটি। ২০১৪তে ইরাকের প্রথম বড় শহর হিসেবে মসুলেরই পতন হয়েছিল। তার পর থেকে প্রায় দু’বছর সেই শহরে আইএস রাজত্ব চলেছে। এখানের মূল মসজিদেই নিজেকে খলিফা হিসেবে ঘোষণা করে আবু-বকর আল বাগদাদি। এই শহর দখলে রাখা আইএস-এর কাছে বড় চ্যালেঞ্জ। ‘জেহাদি’ সম্মান রক্ষার জন্যও। উল্টো দিকে, এই শহরের দখল নেওয়া ইরাকি, কুর্দ ও আমেরিকার সমান প্রয়োজন। এতে আইএস মনোবল আরও ভেঙে পড়বে। সেই লক্ষ্যে ১৭ অক্টোবর অভিযান শুরু হয়। মসুলের উত্তর, দক্ষিণ আর পূর্ব প্রান্ত ইতিমধ্যেই ঘিরে রেখেছে ইরাকের সরকারি সেনা ও কুর্দ পেশমেরগা বাহিনী। এ বার পশ্চিম মসুলের দিক থেকেও জঙ্গিদের কোণঠাসা করতে চাইছে ইরান সমর্থিত শিয়া মিলিশিয়ারা। এই পথে এখনও সিরিয়া থেকে অস্ত্র ও নিত্যপ্রয়োজনীয় রসদ আসে। সেখানে আঘাত হানা শুরু হয়ে গিয়েছে। এখন রাস্তা জুড়ে জলন্ত ট্রাকের সারি। এটা জানাই ছিল মসুল দখলের লড়াই সহজ হবে না। জানা ছিল, মসুলকে বিচ্ছিন্ন করতে বেশি সময় না লাগলেও শহরের কেন্দ্রের দিকে যত এগনো যাবে ততই বাধা বাড়বে। বাস্তবে তাই ঘটেছে। আইএস তীব্র প্রতিরোধ তৈরি করেছে। পাশাপাশি এই অভিযানের বড় সমস্যা হল মসুলের সাধারণ নাগরিকরা। প্রায় ১০ লক্ষের বাস এ শহরে। শঙ্কা ছিল এই নাগরিকদের ঢাল হিসেবে ব্যবহার করবে আইএস। হচ্ছেও তাই। সাঁড়াশি আক্রমণের সামনে পড়ে ক্রমেই দিশাহারা হয়ে পড়ছে আইএস। দিশাহার হয়ে পড়ছে বাগদাদিও। প্রতি দিন অবস্থান পাল্টে ফেলছে। এক রাস্তা দিয়ে দু’বার যাচ্ছে না। একই জায়গায় পর পর একাধিক রাত কাটাচ্ছে না। দ্রুত অবস্থান বদলে ফেলছে। ঘুমনোর সময়ে সুইসাইড বর্ম সঙ্গে রাখছে। যাতে কেউ ধরতে এলে বাগদাদির সঙ্গে তারও ভবলীলা সাঙ্গ হয়। যত সম্ভব মসুলেও আর থাকছে না বাগদাদি। সিরিয়ার সীমানা ঘেঁষা নিনেভ প্রদেশের বাজ-এ থাকছে। প্রায় ২০ হাজার বাসিন্দার বাজ-এ বরাবরই সুন্নি মৌলবাদীদের ঘাঁটি। সাদ্দামের পতনের পর থেকে বাজ জুড়ে ভূগর্ভস্ত টানেল তৈরি করা হয়েছিল। সেগুলিই কাজে লাগাচ্ছে আইএস। কিন্তু এ ভাবে অবস্থান বদল করায় জঙ্গিদের কাছে ঠিকমতো নির্দেশ পৌঁছচ্ছে না। বিভ্রান্তি তৈরি হচ্ছে। মসুল শহর জুড়েও চেকপোস্ট গড়ে তুলেছে আইএস। শহর জুড়ে টানেল তৈরি হয়েছে আইএস জঙ্গিদের লড়াইয়ের সুবিধার জন্য। কিন্তু ক্রমেই ভয় গ্রাস করছে আইএস এবং বাগদাদিকে। মসুলের অভিযানের আগে কুর্দ এবং ইরাকি সেনা সেখানে সোর্স তৈরি করেছে শত্রু সম্পর্কে আগাম তথ্য জোগাড় করার জন্য। তাঁদের থেকে পাওয়া তথ্য থেকে জানা যাচ্ছে, মসুলে আইএস-এর মধ্যে অবিশ্বাসের পরিবেশ তৈরি হয়েছে। কেউ কাউকে বিশ্বাস করছে না। কয়েক দিন আগেই বাগদাদি হত্যা করার এক চক্রান্ত ফাঁস হয়ে যায়। আইএস-এর কয়েক জন উঁচু তলার নেতারা এর সঙ্গে জড়িয়ে ছিল বলে অভিযোগ ওঠে। সেই অভিযোগে প্রায় ৫২ জনকে হত্যা করা হয়। দলের মধ্যে ও বাইরে চর, বিশ্বাসঘাতক খুঁজতে ব্যস্ত আইএস। বিশেষ করে যাদের কাছে মোবাইলের সিম পাওয়া যাচ্ছে তাদের পত্রপাঠ প্রাণ যাচ্ছে। মোবাইল মানেই শত্রুর কাছে যুদ্ধের পরিকল্পনা তুলে দেওয়া হচ্ছে বলে অভিযোগ। চেকপোস্টে নাগরিকদের তল্লাশি চালানো হচ্ছে। বাড়ি বাড়ি গিয়ে তল্লাশি চলছে। যে সব জায়গায় মার্কিন বিমান হানা হয়েছে সেই সব জায়গায় নাগরিকদের জেরা করা হচ্ছে। আইএস-এর সন্দেহ, নাগরিকরাই বিমান হানার লক্ষ্য জানিয়ে দিচ্ছে। সামান্য সন্দেহের বশে হত্যা করা হচ্ছে। এ ভাবে প্রায় ৪২ জনের প্রাণ গিয়েছে। নিজের দলের লোকেরাও ছাড় পাচ্ছে না। ফলে আইএস-এর ভিতরেই পরস্পরের মধ্যে সন্দেহে বাড়ছে। এই সন্দেহের অন্য কারণও রয়েছে। প্রায় এক বছর আগে তুরস্ক নিজের সীমান্ত সিল করে দেওয়ার পর থেকে বিদেশি জঙ্গিদের জোগান কমে গিয়েছে। অনেক বিদেশি জঙ্গি সংঘর্ষে মারা গিয়েছে। স্থানীয় জঙ্গিদের উপরে ভরসা করতে হচ্ছে। কিন্তু আইএস-এর নেতাদের আবার স্থানীয় জঙ্গিদের উপরে ভরসা নেই। স্থানীয় জঙ্গিরা সে ভাবে জঙ্গি মতাদর্শে অনুপ্রাণিত নয় বলে সন্দেহ তাদের। ফলে চর হিসাবে লাগানো হয়েছে ছোটদের। সেই দলের নাম ‘আশবাল আল খিলাফা’। ঘরে-বাইরে কান পাতার দায়িত্ব তাদের। তার পরে নেতাদের কানে কথা তুলে দেওয়া হয়। সেই অনুযায়ী ব্যবস্থা গ্রহণ। কিন্তু এতে বিভ্রান্তি আরও বেড়েছে। প্রচুর খবর আসছে। যার সত্যাসত্য বিবেচনা করার সময় ও ধৈর্য আইএস-এর নেই। ফলে অকারণে হত্যা চলেছে। দুর্বল হয়ে পড়ছে প্রতিরোধ। কিন্তু তার পরেও মসুল জেতা সহজ হবে না বলেই মনে করছেন ইরাকি ও কুর্দ কর্তৃপক্ষ। তাঁরা জানান, প্রায় ২০ হাজার আত্মঘাতী জঙ্গি তৈরি করে রেখেছে আইএস। ঢেউ-এর মতো তারা সেনার উপরে ঝাঁপিয়ে পড়ছে। ফলে সেনাকে ধীরে ধীরে এগিয়ে চলতে হচ্ছে। ক্ষয়ক্ষতি বাড়ছে। এখানেই শেষ নয়, তাঁদের আশঙ্কা মসুলের পতনের পরে আইএস গেরিলা যুদ্ধের পদ্ধতি নেবে। ইরাক জুড়ে চোরাগোপ্তা হামলা শুরু হবে। সে ক্ষেত্রে এই আত্মঘাতী বাহিনী কাজে লাগবে।
__________________________
ভুয়ো খবরের ভিত্তিতে ইজরায়েলের বিরুদ্ধে সুর চড়িয়ে বিতর্কে পাকিস্তানের প্রতিরক্ষামন্ত্রী। ইন্টারনেটে প্রকাশিত ভুয়ো এক প্রতিবেদনে দাবি করা হয়েছিল, সিরিয়ায় পাক-সেনা নামানো হলে পরমাণু হামলায় ধ্বংস করা হবে পাকিস্তানকে। ওই প্রতিবেদনের তথ্য যাচাই না করেই পাক প্রতিরক্ষামন্ত্রী খাজা মহম্মদ আসিফ ক্ষোভ উগরে টুইটারে লেখেন, ‘‘সিরিয়ায় আইএস-বিরোধী অভিযানে পাকিস্তানের ভূমিকার কথা ধরে নিয়ে ইজরায়েলের প্রতিরক্ষামন্ত্রী পরমাণু হামলার তোপ দেগেছেন। ইজরায়েল ভুলে গিয়েছে, পাকিস্তানের কাছেও পরমাণু অস্ত্র রয়েছে।’’
__________________________
এমন ১৩ দফা দাবি ১০ দিনের মধ্যে মেনে নিলে কাতারকে নিয়ে নতুন করে ভাবা হবে। আর তা না হলে, কাতারের সঙ্গে চার আরব দেশ যে যাবতীয় অর্থনৈতিক, কূটনৈতিক ও যাতায়াতের সম্পর্ক সরকারি ভাবে ছিন্ন করেছিল ১৮ দিন আগে, তা বলবৎ থাকবে। সামনে ১৩ দফা দাবি ঝুলিয়ে শুক্রবার এই ভাবেই কাতারকে আরব দুনিয়ার মূল স্রোতে ফেরার শেষ একটা সুযোগ দিল চারটি আরব দেশ সৌদি আরব, সংযুক্ত আরব আমিরশাহি, মিশর ও বাহরাইন। মধ্যস্থতাকারী দেশ কুয়েতের মাধ্যমে কাতারের রাজধানী দোহায় ওই ১৩ দফা দাবি পাঠাল চারটি আরব দেশ। ওই দাবিসনদে বলা হয়েছে, আইএস, আল-কায়েদা, হিজবুল্লা ও জভাত ফতেয়া আল-শামের মতো সন্ত্রাসবাদী সংগঠনগুলির সঙ্গে কোনও ভাবেই কোনও রকম সম্পর্ক রাখতে পারেব না কাতার। পরোক্ষে বা সরাসরি তাদের অর্থসাহায্য করতে পারবে না। আরব দুনিয়ার ‘শত্রু দেশ’ ইরানের সঙ্গে ভাবসাব কমিয়ে আনতে হবে কাতারকে। চার আরব দেশের অভ্যন্তরীণ ও বিদেশনীতিতে নাক গলানোর চেষ্টা বন্ধ করতে হবে। ওই চার আরব দেশের নাগরিককে কাতারের যথেচ্ছ নাগরিকত্ব দেওয়ার ‘অভ্যাস’টাও ছাড়তে হবে। কাতারে যে সামরিক ঘাঁটি আছে তুরস্কের, সেটাও পুরোপুরি বন্ধ করে দিতে হবে। আর এই ১৩ দফা দাবি যে কাতার মেনে নেবে, সেই অঙ্গীকারটা দোহাকে করতে হবে আগামী ১০ দিনের মধ্যেই। তা না করতে পারলে, ওই দাবিগুলি জানানোর আর প্রয়োজন হবে না চারটি আরব দেশের। এখন যেমন চলছে, সেই ভাবেই কাতারের সঙ্গে আর কোনও রকম অর্থনৈতিক, কূটনৈতিক ও যাতায়াতের সম্পর্ক রাখবে না ওই চারটি আরব দেশ- সৌদি আরব, সংযুক্ত আরব আমিরশাহি, মিশর ও বাহরাইন। চার-চারটি ধনী আরব দেশের দেওয়া এই ‘শেষ সুযোগ’-এর সদ্ব্যবহার করতে কতটা ইচ্ছা রয়েছে কাতারের, তা অবশ্য খুব স্পষ্ট ভাবে জানা যায়নি। ওই ১৩ দফা দাবি মেনে নিতে দোহা যে একেবারেই নারাজ, শুক্রবার অন্তত তা দ্বর্থ্যহীন ভাবে জানাননি কাতারের বিদেশমন্ত্রী শেখ মহম্মদ বিন আবদুল রহমান আল-থামানি। তবে চারটি আরব দেশের দাবি যে এখনই মেনে নেওয়া সম্ভব হচ্ছে না দোহার, তা-ও জানিয়ে দিয়েছেন। বলেছেন, ‘‘তার আগে আমাদের সঙ্গে যে কূটনৈতিক, অর্থনৈতিক ও যাতায়াতের সম্পর্ক ছিন্ন করেছে ওই দেশগুলি, তা তুলে নিক। তখন আমরাও ভাবব।’’ আরব দুনিয়ার রাজনীতি সম্পর্কে ওয়াকিবহাল মহলের ধারণা, কাতারকে আদতে কোনও সুযোগ দেয়নি চারটি আরব দেশ। কিন্তু কাতারকে বয়কটের পরেও যে তার সামনে একটা সুযোগ দেওয়া হয়েছিল, ওই ১৩ দাবি ১০ দিনের মধ্যে মেটানোর অঙ্গীকার আদায় করে নিয়ে আন্তর্জাতিক মহলের কাছে নিজেদের ভাবমূর্তিটা ধরে রাখতে চেয়েছে চারটি আরব দেশ। কাতারের পক্ষে তা কোনও ভাবে সম্ভব হবে না জেনেই! 
__________________________
অপরাধ হয়তো উনি করেছেন। আর সেই কারণেই হয়তো এফবিআই প্রধানকে সরিয়ে দিয়েছেন। মার্কিন প্রেসিডেন্ট ডোনাল্ড ট্রাম্প সম্পর্কে এমনটাই মন্তব্য করলেন এফবিআইয়ের প্রাক্তন ডেপুটি ডিরেক্টর অ্যান্ড্রু ম্যাকাবে। একটি টিভি চ্যানেলকে দেওয়া সাক্ষাৎকারে ম্যাকাবে দাবি করেন, ট্রাম্পের বিরুদ্ধে এফবিআইয়ের তদন্তের যথেষ্ট কারণ আছে। ২০১৭-এর মে মাসে তৎকালীন এফবিআই ডিরেক্টর জেমস কোমিকে বরখাস্ত করা হয়। ম্যাকাবের কথায়, ‘‘প্রেসিডেন্ট যদি বিচারপ্রক্রিয়ায় বাধা দেন, এফবিআই ডিরেক্টরকে বরখাস্ত করেন, রাশিয়ার নিয়ে তদন্তে বিঘ্ন ঘটান, তা হলে প্রশ্নটা উঠবেই, কেন তিনি এই কাজ করছেন? ওই সব ঘটনাগুলিকে পরপর সাজালে, এই বিশ্বাসটাই তো দৃঢ় হয়, প্রেসিডেন্টের সঙ্গে আমাদের সব চেয়ে ভয়ঙ্কর শত্রু, রুশ সরকারের কোনও একটা যোগসূত্র রয়েছে।’’
__________________________
সরকারি ভাবে সোমবারও তাঁর কোনও খবর নেই। তবু কোথাও যেন একটা আশার আলো দেখছে জুডিথ ডিসুজার পরিবার। সেই পরিস্থিতিতেই সরাসরি প্রধানমন্ত্রী নরেন্দ্র মোদীকে চিঠি লিখেছেন ডিসুজা পরিবারের সদস্যরা। কাবুলের রাস্তা থেকে জুডিথ অপহৃত হয়েছেন জানিয়ে গত বৃহস্পতিবার গভীর রাতে তাঁর এন্টালির বাড়িতে খবর এসেছিল। খবর পাঠিয়েছিল কাবুলের ভারতীয় দূতাবাস। সেই উৎকন্ঠার মধ্যেই সোমবার যেমন কলকাতা, তেমনই কাবুল থেকে শোনা গিয়েছে আশার কথা। এ দিন বিকেলে কাবুল থেকে ফোনে আনন্দবাজারকে সেখানকার ভারতীয় রাষ্ট্রদূত মনপ্রীত ভোরার ইঙ্গিতপূর্ণ মন্তব্য, ‘‘তদন্তের ফলাফল জানার জন্য আমরা অপেক্ষা করছি।’’ রাষ্ট্রদূত সরাসরি এই প্রশ্নের জবাব দেননি। তবে জানান, কাবুল পুলিশের তরফ থেকে যে অফিসারেরা তদন্তের কাজ চালাচ্ছেন, তাঁদের সঙ্গে দূতাবাসের অফিসাররা যোগাযোগ রাখছেন। তা হলে কি সদর্থক কিছু পাওয়া গিয়েছে? মনপ্রীতের কথায়, ‘‘এতটা এগিয়ে এখনই বলা ঠিক নয়। আমরা অপেক্ষা করছি।’’ প্রায় একই রকম প্রতিক্রিয়া জানিয়েছে জুডিথের পরিবারও। তাঁর দাদা জেরোম ডিসুজা এ দিন বলেন, ‘‘সদর্থক কিছু হবে বলেই আমরা আশা করছি।’’ এর বেশি অবশ্য আর কিছু কেউই বলতে চাইছেন না। তবে এ দিন সরাসরি প্রধানমন্ত্রীকে চিঠি লিখেছে ডিসুজা পরিবার। জুডিথকে ফেরাতে ‘‘সর্বশক্তি’’ ব্যবহার করতে প্রধানমন্ত্রীকে অনুরোধ করেছে তারা। চিঠির প্রতিলিপি বিদেশমন্ত্রী সুষমা স্বরাজ, মুখ্যমন্ত্রী মমতা বন্দ্যোপাধ্যায় ও তৃণমূল সাংসদ ডেরেক ও’ব্রায়েনকেও পাঠানো হয়েছে। সরকারি সূত্রের খবর, জুডিথ যে স্বেচ্ছাসেবী সংস্থায় কাজ করতেন তাদের মাধ্যমেই অপহরণকারীদের সঙ্গে যোগাযোগ করেছে নরেন্দ্র মোদী সরকার। ৩০টিরও বেশি দেশে সক্রিয় সংস্থাটির রাজনৈতিক প্রভাবও বিপুল। জুডিথের বাড়ির সামনে সংবাদমাধ্যমের সেই ভিড়টা এ দিনও একই রকম ছিল। মাঝে জেরোম বেরিয়ে এসে কথা বলেছেন সংবাদমাধ্যমের প্রতিনিধিদের সঙ্গে। সেই সময় তাঁকে দেখে মনে হচ্ছিল, গভীর চিন্তা আর উদ্বেগ যেন কিছুটা কম। আনন্দবাজারের সঙ্গে এ দিন ফোনে কথা হয়েছে জুডিথের বাবা ডেনজিল ডিসুজারও। শান্ত কন্ঠে তিনি জানিয়েছেন, সোমবার বিকেল পর্যন্ত নির্দিষ্ট কোনও খবর আসেনি। তবু তাঁরা সবাই আশা নিয়ে বসে রয়েছেন। জুডিথকে খোঁজার জন্য যে ভাবে ভারত সরকারের পক্ষ থেকে আফগান সরকারের সঙ্গে যোগাযোগ রাখা হচ্ছে, তাতে তাঁরা খুব খুশি বলে জানিয়েছেন জেরোম। জানান, তাঁর সঙ্গে হোয়াটসঅ্যাপে নিয়মিত যোগাযোগ রাখছেন বিদেশ মন্ত্রকের অফিসাররা। জেরোমের কথায়, ‘‘এই ধরনের দেশে, যেখানে নিরাপত্তা নিয়ে সব সময়ে দুশ্চিন্তা থাকে— সেখানে যে ভাবে পুলিশ তদন্তে নেমেছে, তাতে প্রশংসা করতেই হয়।’’
__________________________
সম্প্রতি খোঁজ পাওয়া গেল ব্রিটিশ গোয়েন্দা ঔপন্যাসিক অগাথা ক্রিস্টির নতুন ১০টি নাটকের। যাঁর হাত ধরে পাওয়া গেল খোঁজ তিনি অগাথা-গুণমুগ্ধ ব্রিটিশ নাট্য পরিচালক জুলিয়াস গ্রিন। বিভিন্ন সংরক্ষাণাগার ঘেঁটে হঠাত্ই পোয়ারো-স্রষ্টার ১০টি আনকোরা নাটকের সন্ধান পান গ্রিন। ১২৫তম জন্মবার্ষিকীতে লেখিকাকে সম্মান জানানোর এমন সুবর্ণ সুযোগ হারাতে চাননি ২৫০টি নাটকের সফল পরিচালক গ্রিন। নতুন নাটকগুলি প্রকাশিত হবে গ্রিনের আসন্ন বই ‘কার্টেন আপ: অগাথা ক্রিস্টি—এ লাইফ ইন থিয়েটার’-এ। আগামী মাসে প্রকাশিত হবে বইটি। গ্রিন জানিয়েছেন, বিভিন্ন সংরক্ষণাগার, ক্রিস্টির পরিবার এবং তাঁর নাটকের প্রযোজকদের নিজস্ব সংগ্রহ থেকে ১০টি অজানা নাটকের সন্ধান পেয়েছেন তিনি। সন্ধান পাওয়া নাটকগুলির মধ্যে ৫টি পূর্ণ-দৈর্ঘ্যের এবং ৫টি একাঙ্ক। প্রতিটি নাটকই ‘মার্ডার মিস্ট্রি’ বলে জানিয়েছেন গ্রিন। নাটকগুলির মধ্যে কয়েকটি একেবারেই অজানা এবং কয়েকটি দীর্ঘ কাল বিস্মৃত বলে জানিয়েছেন তিনি। খোঁজ পাওয়া নাটকের মধ্যে আছে ‘টুয়ার্ডস জিরো’, ‘দ্য স্ট্রেঞ্জার’, ‘দ্য ক্লাচিং হ্যান্ড’ এবং ‘সামওয়ান অ্যাট দ্য উইন্ডো’। এ ছাড়াও আছে পরকিয়ার উপর রচিত তিন অঙ্কের নাটক ‘দ্য লাই’। আর্চি ক্রিস্টির সঙ্গে তাঁর প্রথম বিয়ে যখন টালমাটাল, সেই সময় এই নাটকটি লেখেন অগাথা। আমেরিকার সবচেয়ে প্রাচীন নাট্য প্রযোজনা সংস্থা ‘শুবার্ট অর্গানাইজেশন’-এর সংরক্ষণাগার থেকে ১৯৪৪ সালে লেখা ‘টুয়ার্ডস জিরো’-র পাণ্ডুলিপির খোঁজ পান গ্রিন।
__________________________
তাই যে দিন সেটা সত্যি-সত্যিই ফেলা হল হিরোশিমায়, সে দিন তিনি মনের আনন্দে ছুটি কাটাচ্ছিলেন। নৌকাবিহার করছিলেন লোয়ার সারানাক লেকে। ফেলা হবে, জানতেন না যে! তাঁকে জানানোই হয়নি! রেডিও’র খবর শুনে বাকরুদ্ধ হয়ে পড়েছিলেন। অথচ, তিনি আইনস্টাইন যদি চিঠি না লিখতেন তখনকার মার্কিন প্রেসিডেন্ট ফ্র্যাঙ্কলিন ডেলানো রুজভেল্টকে, তা হলে পরমাণু বোমাটা বানানোর চিন্তাটাই তাঁর মাথায় আসতো না। তড়িঘড়ি শুরু করে দিতেন না ‘ম্যানহাটন প্রোজেক্ট’-এর কাজ। আমেরিকার পরমাণু বো‌মার আঁতুড়ঘর। রবার্ট ওপেনহাইমারের মতো বিশিষ্ট পদার্থবিজ্ঞানীরা থাকলেও, মূলত যাঁর সতর্কতা থেকে প্রেসিডেন্ট রুজভেল্টের আমলে ‘ম্যানহাটন প্রজেক্ট’-এর সূত্রপাত, সেই বিশ্ববরেণ্য বিজ্ঞানী অ্যালবার্ট আইনস্টাইন কিন্তু কোনও দিন ছায়াও মাড়াননি ওই প্রজেক্ট-সাইটের। তিনি শুধু চেয়েছিলেন, আমেরিকারও হাতে থাকুক পরমাণু বোমা, যেহেতু হিটলারের জার্মানি তা বানানোর তোড়জোড় শুরু করে দিয়েছে। আইনস্টাইনের বক্তব্য ছিল, বোমা ফেলতে হবে না। কিন্তু আমেরিকার হাতেও সেই বোমা থাকলে পৃথিবীতে ভারসাম্য থাকবে। পরমাণু বোমা বানিয়ে তার যে কোনও শত্রু দেশে তা ফেলার আগে বারদু’য়েক ভাববে হিটলারের জার্মানি। রোনাল্ড ক্লারিকের লেখা সদ্য প্রকাশিত গবেষণাধর্মী বই ‘আইনস্টাইন: দ্য লাইফ অ্যান্ড টাইমস’ এই তথ্য দিয়েছে। হিটলারের নাৎসি জার্মানি ছেড়ে ১৯৩০ সালেই আমেরিকায় চলে যান জার্মান ইহুদি বিজ্ঞানী আইনস্টাইন। থাকতে শুরু করেন লং আইল্যান্ডে। তার ৯ বছরের মাথায় দ্বিতীয় বিশ্বযুদ্ধ চলার সময় মার্কিন প্রেসিডেন্ট রুজভেল্টকে একটি চিঠি লেখেন আইনস্টাইন। সেই চিঠিতেই আইনস্টাইন লেখেন, তাঁর কাছে খবর আছে, জার্মানি পরমাণু বোমা বানানোর তোড়জোড় শুরু করে দিয়েছে। এর পরেই নড়েচড়ে বসেন প্রেসিডেন্ট রুজভেল্ট। আইনস্টাইন তখন কাজ করতেন মার্কিন নৌবাহিনীতে। প্রচলিত বিস্ফোরক বানানোর প্রকল্পে তিনি ছিলেন রিসার্চ কনসালট্যান্ট। তখন দ্বিতীয় বিশ্বযুদ্ধ চলছে। ১৯৪৫ সালের ৬ আর ৯ অগস্ট। পর পর দু’টি পরমাণু বোমা ফেলে আমেরিকা। জাপানের হিরোশিমা ও নাগাসাকিতে। পৃথিবীর ইতিহাসে সেই প্রথম আর সেই শেষ পরমাণু বোমা পড়ার ঘটনা। মারা যান দেড় লক্ষেরও বেশি মানুষ। প্রতিবন্ধী হয়ে যান আরও কয়েক লক্ষ মানুষ। লক্ষ লক্ষ মানুষ আক্রান্ত হন বংশগত রোগে। তার কয়েক দিনের ম‌ধ্যেই শেষ হয়ে যায় দ্বিতীয় বিশ্বযুদ্ধ।
__________________________
আর কয়েক ঘণ্টা পরেই লন্ডনের মাঠে পাকিস্তানের বিরুদ্ধে বাইশ গজের যুদ্ধে নামবে ভারত। আর প্রায় একই সময়ে লন্ডন থেকে তেরোশো কিলোমিটার দূরে স্পেনের মাটিতে ইসলামাবাদকে সন্ত্রাস প্রশ্নে বেঁধার প্রস্তুতি নিচ্ছে নয়াদিল্লি।  আগামিকাল থেকে স্পেনের ভ্যালেন্সিয়ায় শুরু হচ্ছে সন্ত্রাসে আর্থিক মদত রুখতে তৈরি আন্তর্জাতিক সংস্থা ‘ফিনান্সিয়াল অ‌্যাকশন টাস্ক ফোর্স’ (এফএটিএফ)-এর বৈঠক। চলবে ২৩ তারিখ জুন পর্যন্ত। ১৯৮টি দেশ নিয়ে তৈরি এই টাস্ক ফোর্স-এর সম্মেলনে যোগ দিতে ভারত থেকে এনফোর্সমেন্ট ডিরেক্টরেট-এর প্রধান কার্নাল সিংহের নেতৃত্বে একটি প্রতিনিধিদল যাচ্ছে। সরকারি সূত্রের খবর, জামাত উদ দাওয়া, লস্কর ই তইবা, জৈশ ই মহম্মদের মতো জঙ্গি সংগঠনগুলিকে পাকিস্তানের অর্থসাহায্য দেওয়া নিয়ে একটি বিস্তারিত রিপোর্ট তৈরি করেছে ভারত। আগামিকাল ১৯৮টি দেশের প্রতিনিধিদের সামনে সেই রিপোর্ট পড়ে শোনানো হবে। তাৎপর্যপূর্ণ ভাবে ওই আলোচনাচক্রে উপস্থিত থাকবেন বিশ্বব্যাঙ্ক, রাষ্ট্রপুঞ্জ, আইএমএফ-এর প্রতিনিধিরাও। সরকারি সূত্রে জানা গিয়েছে, তথ্য ও নথি সহযোগে বলা হবে, গত ১৫ বছরে জঙ্গি নেতা হাফিজ সইদের জেইউডি-র মুখ্য শাখা সংগঠন ফালাহ-ই-ইনসানিয়াৎ-এর ৬৯টি অ্যাকাউন্ট বন্ধ করেছে ইসলামাবাদ, যা কিনা নেহাতই লোকদেখানো। নামে-বেনামে তাদের অন্তত ১০০০টি অ্যাকাউন্ট চালু রয়েছে, যেখানে নিয়মিত ভাবে টাকা জমা পড়ে। বারবার বলা সত্ত্বেও জঙ্গি সংগঠনটির টাকার জোগান বন্ধে উদ্যোগ নেওয়া তো দূর, বরং তাদের শ্রীবৃদ্ধির জন্যই আরও বেশি করে টাকা জোগানের ব্যবস্থা করে গিয়েছেন পাক রাজনৈতিক নেতৃত্বের একটি অংশ! বিদেশ মন্ত্রকের এক কর্তার মতে, ‘‘লোক দেখানোর জন্য কাগজে-কলমে লস্কর বা জেইউডি-র বিরুদ্ধে মাঝেমধ্যে ব্যবস্থা নেয় পাকিস্তান। কিন্তু সেটা গোটা দুনিয়াকে ধোঁকা দেওয়া ছাড়া কিছু নয়। মূলত পাক মদতেই ইয়েমেন, সোমালিয়া, শ্রীলঙ্কার মতো দেশে শাখা ছড়াচ্ছে জেইউডি।’’ কেন্দ্রীয় স্বরাষ্ট্র মন্ত্রকের তরফে বলা হচ্ছে, জেইউডি-র হাফিজ সইদ, আব্দুল রেহমান মক্কি এবং অন্যান্য জঙ্গি নেতারা পাক সমর্থনে প্রকাশ্যেই সভা করছে, মিছিল করছে, টাকা তুলছে, যুবদের নিয়োগ করছে। আর এই সব কিছুর উদ্দেশ্যই হল ভারতের মাটিতে নাশকতা ছড়ানো। এদের উদ্যোগেই ভারতীয় সেনার হাতে গুলি খেয়ে মরা জঙ্গিদের শেষকৃত্য ঘটা করে করা হয়েছে বলেও প্রমাণ রয়েছে দিল্লির হাতে। ২৬/১১-র মুম্বই হামলা এবং পঠানকোট আক্রমণ সংক্রান্ত যাবতীয় নথি জাতীয় তদন্তকারী সংস্থা (এনআইএ) পাকিস্তানের হাতে তুলে দেওয়া সত্ত্বেও তারা যে কোনও ব্যবস্থাই নেয়নি, সে কথাও আন্তর্জাতিক মঞ্চে তুলতে চলেছে ভারত। তাৎপর্যপূর্ণ ভাবে গত বছর এই এফএটিএফ-এর বৈঠকে জঙ্গি সংগঠনগুলির অর্থের জোগান বন্ধ না করার জন্য সমালোচিত হয়েছিল পাকিস্তান। এক ভারতীয় কর্তার কথায়, ‘‘পাকিস্তান যদি এ বার জঙ্গিদের আর্থিক সাহায্য বন্ধ করা নিয়ে কোনও নক্সা তুলে ধরতে না পারে, তবে আন্তর্জাতিক ভাবে কোণঠাসা হয়ে পড়বে।’’
__________________________
দিল্লিকে প্যাঁচে ফেলতে এ বার সিকিম ও ভুটানে ভারত-বিরোধী আবেগ খুঁচিয়ে তোলার হুমকি দিল চিন। সে দেশের সরকারি সংবাদপত্র ‘গ্লোবাল টাইমস’-এর একটি উত্তর-সম্পাদকীয়তে দিল্লির উদ্দেশে বলা হয়েছে, দলাই লামাকে ব্যবহার করার কৌশল পুরনো হয়ে গিয়েছে। ওই পথে ভারতের কোনও লাভ হবে না। উল্টে দিল্লির পক্ষে সংবেদনশীল বিষয়গুলি নিয়ে পাল্টা তাস খেলতে পারে বেজিং। তার জেরে এমনিতেই অশান্ত ভারতের উত্তর-পূর্বাঞ্চল আরও অশান্ত হয়ে উঠেতে পারে।  বদলে যেতে পারে দক্ষিণ হিমালয়ের ভূ-রাজনীতি। সিকিম সীমান্তে টানাপড়েন নিয়ে রোজই দিল্লিকে নানারকম কটাক্ষ ছুড়ে দিচ্ছে ড্রাগন। সেই হুমকির সুরেই ‘গ্লোবাল টাইমস’ আজ প্রথমে সম্পাদকীয়তে বলেছিল, ‘‘ভারত যদি চিনের সঙ্গে এ বার সংঘাতে যেতে চায়, তা হলে ১৯৬২ সালের থেকেও বেশি লোকসান হবে তাদের। ভারত নিজেদের সম্মান বজায় রেখে ডোকলাম এলাকা থেকে তাদের সেনা সরিয়ে নিক। না হলে ভারতীয় সেনাকে আমরা তাড়িয়ে ছাড়ব।’’ ভারতীয় সেনাকে উৎখাত করার প্রয়োজনীয় শক্তি যে পিপলস লিবারেশন আর্মির (পিএলএ) রয়েছে, তা-ও মনে করিয়ে দেওয়া হয়েছিল। সেই হুমকিই পরে কয়েক পর্দা চড়েছে। কাগজটি সরাসরি বলেছে, ‘সিকিমের ভারতে অন্তর্ভুক্তি ২০০৩ সালে মেনে নিয়েছিল বেজিং। কিন্তু তা পুনর্বিবেচনার সময় এসেছে। সিকিমের স্বাধীনতার পক্ষে সমর্থনের সুর এখনও রয়েছে চিনে। সেই সমস্ত কণ্ঠস্বর সিকিমের স্বাধীনতার দাবিকে তুলে ধরবে।’’ একই সঙ্গে বলা হয়েছে,  ‘‘ভুটানের কূটনৈতিক সার্বভৌমত্ব ও প্রতিরক্ষাকে নিয়ন্ত্রণ করছে ভারত। ভারতের চাপেই চিন বা রাষ্ট্রপুঞ্জের নিরাপত্তা পরিষদের সদস্য দেশগুলির  সঙ্গে কূটনৈতিক সম্পর্ক গড়তে পারছে না ভুটান। চিনের এলাকায় ঢুকে রাস্তা তৈরিতে বাধা দিচ্ছে ভারত। আর মুখে বলছে ভুটানের সার্বভৌমত্বের কথা।  ভারতকে এর মাসুল দিতে হবে।’’  সিকিম সীমান্তের ডোকা লা-য় চিনা সেনার রাস্তা বানানোর উদ্যোগ নিয়ে ইতিমধ্যেই আপত্তি তুলেছে ভুটান। এর পরেই রাস্তা বানানোর বিষয়ে আপত্তি তোলে নয়াদিল্লিও। ভারতের মতে, ওই এলাকা চিনের নিজের নয়। সেখানে সামরিক উদ্দেশে রাস্তা বানানোর অধিকার নেই তাদের। এই প্রেক্ষাপটেই বেজিং আজ দাবি করেছে, ডোকলাম এলাকা নিয়ে থিম্পুর সঙ্গে তাদের কোনও রকম বিতর্ক নেই। চিনের বিদেশ মন্ত্রকের মুখপাত্র জেং শুয়াং মন্তব্য করেছেন, ‘‘প্রাচীন কাল থেকেই এই এলাকা চিনের। এ নিয়ে কখনও কোনও বিতর্ক ছিল না।’’ চিন ও ভুটান সীমান্ত সংক্রান্ত বিষয় নিয়ে ইতিমধ্যেই ২৪ বার আলোচনাও সেরে ফেলেছে বলে দাবি করেছেন তিনি। চিনের বিদেশ মন্ত্রকের মুখপাত্র বলেন, ‘‘আমরা সীমান্তে শান্তি বজায় রাখতে ভুটানের সঙ্গে বন্ধুত্বপূর্ণ আলোচনা চালাতেই পারি।’’ ভারতের উদ্দেশে তাঁর অভিযোগ, ‘‘দিল্লি পঞ্চশীল নীতিকে অসম্মান করেছে। এখন নিজেদের ভুল শুধরে তাদের উচিত ডোকলাম থেকে সেনা প্রত্যাহার করা।’’
__________________________
ফুটছে লন্ডন। এই ভরা শীতেও। ট্রাম্পের ব্রিটেন সফর আটকাতে চেয়ে আজ পথে নামল লন্ডন, এডিনবরা, ব্রাইটনের মতো ব্রিটেনের অন্তত ৩০টি শহর। ট্রাম্পের শরণার্থী নীতির প্রতিবাদে হাজার-হাজার মুখ ঢাকল প্ল্যাকার্ডে আর পোস্টারে। যার মোদ্দা কথা একটাই— ‘‘এখনও চুপ করে থাকলে ক্ষমা করবে না ইতিহাস।’’ কিন্তু ট্রাম্প আছেন ট্রাম্পেই। অনড়। বেপরোয়া। চাপের মুখে পিছু হঠা দূরে থাক, বরং তাঁর নীতি নিয়ে প্রশ্ন তোলায় আজ ছাঁটাইয়ের চিঠি ধরালেন ভারপ্রাপ্ত অ্যাটর্নি জেনারেল স্যালি ইয়েটসকে। দেশের জাস্টিস ডিপার্টমেন্টকে ট্রাম্পের নয়া নীতি মেনে না চলার নির্দেশ দিয়েছিলেন ইয়েটস। আজ তাঁকে বরখাস্ত করার পর হোয়াইট হাউস এক বিবৃতি দিয়ে জানায়, ‘‘এ ভাবে নিজের দফতরের সঙ্গে বিশ্বাসঘাতকতা করেছেন ইয়েটস। তা ছাড়া, সীমান্ত রক্ষার ব্যাপারে তিনি বরাবরই দুর্বল। অবৈধ অভিবাসী আটকাতেও ব্যর্থ।’’ চাকরি পেয়েছিলেন ওবামা আমলে। সেটাও ইয়েটসের ‘মারাত্মক অপরাধ’ বলে মনে করছেন মার্কিন কূটনীতিকদের একাংশ। অভিবাসন এবং শুল্ক দফতরের ভারপ্রাপ্ত প্রধান ড্যানিয়েল রাসদকেও বরখাস্ত করেছেন ট্রাম্প। তার পিছনে কী কারণ, জানা যায়নি। বিক্ষোভের আঁচ অবশ্য এ সবে কমছে না। হোয়াইট হাউস থেকে বেরিয়ে যাওয়ার ঠিক দশ দিনের মাথায় মুখ খুলেছেন বারাক ওবামাও। গত কালই ক্ষুব্ধ অভিবাসীদের পাশে দাঁড়িয়ে তিনি বিবৃতি দেন— ‘‘মার্কিন মূল্যবোধটাই যখন প্রশ্নচিহ্নের মুখে দাঁড়িয়ে, তখন বিক্ষোভটাই তো স্বাভাবিক।’’ ট্রাম্প এখন প্রচার করছেন, ২০১১-য় ছ’মাসের জন্য ইরাকি শরণার্থীদের প্রবেশ নিষিদ্ধ করেছিলেন ওবামাও। ওবামার মুখপাত্র কেভিন লুইস তা উড়িয়ে দিয়ে জানাচ্ছেন, এমন অপপ্রচারে আহত প্রাক্তন প্রেসিডেন্ট। মিছিল-সমাবেশ করে নাগরিকরা তাঁদের গণতান্ত্রিক অধিকারই প্রয়োগ করছেন বলে দাবি করেন তিনি। গত কাল গুগ্‌ল-কর্মীদের এমনই এক সমাবেশে সামিল হন সংস্থার সিইও সুন্দর পিচাই। গুগ্‌ল-এর মাউন্টেন ভিউ ক্যাম্পাসে মাইক হাতে নিয়ে তিনি বলেন, ‘‘কিছু বিষয়ে কখনও আপস করা চলে না। আমাদের লড়াই চলবে।’’ ট্রাম্পের ‘নিষিদ্ধ’ তালিকায় থাকা সাতটি মুসলিম দেশ এবং আমেরিকার মধ্যে বিনামূল্যে ফোন-কলের সুবিধা দেওয়ার কথা ঘোষণা করেছে মেসেজিং অ্যাপ ভাইবার। আমেরিকার মাটিতে এগুলো প্রত্যাশিতই ছিল। কিন্তু এ বার ব্রিটেনও যে ভাবে রাস্তায় নামল, সেটা আগে ভাবেননি অনেকেই। যদিও ট্রাম্পের বিরুদ্ধে ব্রিটেনের সরকারি ওয়েবসাইটে পিটিশন হয়েছিল ডিসেম্বরেই। যাতে বলা হয়, ‘‘এমন এক জন প্রেসিডেন্ট ব্রিটেন সফরে আসার পক্ষে অনুপযুক্ত।’’ এর সমর্থনে গত ক’দিনে ১৫ লক্ষ সই জমা পড়েছে। শুক্রবার ট্রাম্প প্রশাসনিক নির্দেশে সই করার পর থেকে প্রতি মিনিটে প্রায় ১ হাজার প্রতিবাদীর সই জমা পড়েছে বলে সূত্রের খবর। আর বিলিতি কানুন বলছে, পিটিশনে সইয়ের সংখ্যা ১০ লক্ষ ছাড়ালেই পার্লামেন্টে তা নিয়ে তর্ক হতে পারে। গত কাল রাতেই হাউস অব কমন্সে একজোট হয়ে ট্রাম্প-নির্দেশিকার বিরোধিতা করেছেন সব এমপি-রা। লন্ডনের মেয়র সাদিক খান সরাসরি তোপ দেগেছেন ট্রাম্পের বিরুদ্ধে। আর আজ তো সরাসরি মিছিলের ঢল। কিন্তু ব্রিটিশ প্রধানমন্ত্রী তাতে মত বদলাবেন কি? ট্রাম্প হোয়াইট হাউসে আসার প্রথম সপ্তাহেই তো তাঁকে ব্রিটেনে আসার আমন্ত্রণ জানিয়ে রেখেছেন টেরেসা মে। সম্প্রতি মার্কিন সফরে গিয়ে আরও এক বার। অথচ জর্জ ডব্লিউ বুশ বা ওবামা কিন্তু ব্রিটেন সফরে এসেছিলেন হোয়াইট হাউসে দু’বছর কাটানোর পরে। ট্রাম্পের বেলায় এমন তড়িঘড়ি কেন? কূটনীতিকদের একাংশের দাবি, ব্রেক্সিট পরবর্তী অধ্যায়ে আমেরিকার বাজার ধরতেই এমন মরিয়া পদক্ষেপ টেরেসার। দেশজোড়া বিক্ষোভেও তাই অনড় ব্রিটিশ প্রধানমন্ত্রী। জাতীয় স্বার্থের কথা মাথায় রেখেই ট্রাম্পের ব্রিটেন সফর বাতিল করা হবে না বলে জানিয়েছে ডাউনিং স্ট্রিট। তবে ট্রাম্পের অভিবাসন-ফরমানে ব্রিটিশ-মুসলিমরা কতখানি প্রভাবিত হবেন, তা সংশ্লিষ্ট কর্তাদের দেখতে বলেছেন প্রধানমন্ত্রী।
__________________________
বিমানবন্দর থেকে ওড়ার আগেই ভয়াবহ আগুন ধরে গেল মায়ামিগামী আমেরিকান এয়াললাইন্সের একটি বিমানে। বিমানবন্দর সূত্রে খবর, ওই বিমানটিতে ১৬১ জন যাত্রী ছিলেন। শুক্রবার স্থানীয় সময় দুপুর আড়াইটে নাগাদ শিকাগোর ও’হেয়ার আন্তর্জাতিক বিমানবন্দর ঘটনাটি ঘটে। সবে মাত্র বিমানবন্দর থেকে ওড়ার জন্য প্রস্তুতি নিচ্ছিল আমেরিকান এয়ারলাইন্সের ৩৮৩ বিমানটি, তখনই দাউ দাউ করে আগুন ধরে যায় বিমানের একাংশে। যাত্রীদের মধ্যে আতঙ্ক ছড়িয়ে পড়ে। হুড়োহুড়ি পড়ে যায় বিমানের ভিতরে। বিমানকর্মীদের তত্পরতায় ইমারজেন্সি গেট গিয়ে সমস্ত যাত্রীকে নিরাপদে বের করে আনা হয় বলে জানিয়েছে বিমান সংস্থাটি। তবে ২০ জন যাত্রী অল্পবিস্তর আহত হয়েছেন বলে জানিয়েছে পুলিশ। তাঁদের স্থানীয় হাসপাতালে ভর্তি করা হয়েছে। বিমানবন্দর সূত্রে খবর, আমেরিকান এয়ারলাইন্সের ওই বিমানের ডান দিকের ইঞ্জিনে আগুন ধরে যায়। সেই আগুন দ্রুত ছড়িয়ে পড়ে। সময় মতো যাত্রীদের বের করে না আনলে আরও বড় দুর্ঘটনা ঘটে যেতে পারত বলে জানিয়েছেন ওই বিমানেরই এক কর্মী। বিমানটিতে জ্বালানী ভর্তি ছিল। ফলে কোনও ভাবে আগুন ওই জ্বালানী ট্যাঙ্কের কাছে পৌঁছে গেলে ভয়াবহ বিস্ফোরণ ঘটতে পারত, অনেক যাত্রীর প্রাণহাণি হত। কিন্তু তার আগেই দমকলের বেশ কয়েকটি ইঞ্জিন দিয়ে আগুন আয়ত্তে নিয়ে আসা হয়। বিমানে কী ভাবে আগুন লাগল তা নিয়ে তদন্ত শুরু হয়েছে। তবে বিভিন্ন সূত্র থেকে আগুন লাগার কারণ নিয়ে বেশ কয়েকটি প্রাথমিক তথ্য উঠে এসেছে। ফেডারেল অ্যাভিয়েশন অ্যাডমিনিস্ট্রেশন-এর তরফে যেমন জানানো হয়, বিমানের টায়ার ফেটে যাওয়াতেই এই বিপত্তি। আবার, বিমান সংস্থার করফে বিবৃতি দিয়ে জানানো হয়, ইঞ্জিনে সমস্যার কারণে এই ঘটনা ঘটেছে। বিমানবন্দরের দায়িত্বে থাকা শিকাগো দমকল দফতরের কর্মীরা অবশ্য জানান, জ্বালানি লিক করে পড়ার কারণে বিমানের ডান দিকের ইঞ্জিনে আগুন ধরে যায়। মুহূর্তের মধ্যে যে ভাবে বিমানটিকে আগুন গ্রাস করে সেই ছবি ইতিমধ্যেই সোশ্যাল মিডিয়ায় ভাইরাল হয়ে গিয়েছে। ভিডিওতে দেখা গিয়েছে, যাত্রীদের ইমারজেন্সি স্লাইডারের মাধ্যমে বিমান থেকে নামিয়ে আনা হচ্ছে। চার দিকে কালো ধোঁয়ায় ঢেকে গিয়েছে।  
__________________________
জামাত-উদ-দাওয়ার মূল মাথা হাফিজ়ের দলের কেউই জিততে পারেনি। এমনকী, হাফিজের নিজের শহর সারগোধা এনএ-৯১ আসনে তার ছেলে হাফিজ তালহা সইদ পরাজিত হয়েছে। ভোটে দাঁড়ান হাফিজের জামাই খালিদ ওয়ালিদও। তাঁরও ভাগ্যে আসন জোটেনি। নিষিদ্ধ সংগঠন জামাতের রাজনৈতিক শাখা মিল্লি মুসলিম লিগ (এমএমএল) জাতীয় ও প্রাদেশিক নির্বাচনে আল্লাহু আকবর তেহরিকের তরফে ২৬০ জন প্রার্থী দিয়েছিল। কারণ, এমএমএল-কে স্বীকৃতি দেয়নি পাকিস্তানের নির্বাচন কমিশন। নির্বাচনে ব্যাপক হারে ইসলামি মৌলবাদীদের যোগদান নিয়ে যথেষ্ট উদ্বেগ ছিল। তবে তাদের ভাগ্যে ভোট বিশেষ জোটেনি। জিও টিভির খবর, সুন্নি সংগঠন তেহরিক-ই-লাবাইক-পাকিস্তান ১০০ জনের বেশি প্রার্থী দিয়েছিল। কেউই জেতেনি। সাত ধর্মীয় সংগঠনের জোট মুতাহিদা মজলিস-এ-আমল মওলানা ফজলুর রেহমান প্রচারের ঝড় তুললেও ভোটে প্রভাব পড়েনি। আরেক সুন্নি নেতা মওলানা মুহাম্মদ আহমদ লুধিয়ানভিকে শেষ মুহূর্তে নিষিদ্ধ তালিকা থেকে ছাড় দেওয়া হয়েছিল। তিনিও ভোটে লড়েছিলেন তবে জিততে পারেননি।
__________________________
এ মাসের ২১ থেকে ২৮ তারিখ এশিয়া সফরে আসছেন ওবামা। জাপানে জি-৭ শীর্ষ সম্মেলনে অংশ নেবেন। যাবেন ভিয়েতনামেও। জাপানে থাকাকালীন তিনি যাবেন হিরোশিমাতেও, যে শহর বিশ্বের প্রথম পারমাণবিক হামলার ভয়াল সাক্ষী নিয়ে বেঁচে আছে আজও। ১৯৪৫ সালের ৬ অগস্ট মার্কিন পরমাণু বোমায় বিধ্বস্ত হয়ে গিয়েছিল এই শহর। প্রায় দেড় লক্ষ মানুষের মৃত্যু হয়েছিল। পঙ্গু হয়ে গিয়েছিলেন বহু মানুষ। তারপর প্রজন্মের পর প্রজন্ম আজও বয়ে চলেছে সেই বিষ। হিরোশিমায় বোমা ফেলার তিন দিন পর, ৯ অগস্ট ১৯৪৫, আমেরিকা ফের পরমাণু বোমা ফেলে জাপানেরই আর এক শহর নাগাসাকিতে। সেই ভয়াবহ কাণ্ডের পর আজ পর্যন্ত কোনও মার্কিন প্রেসিডেন্ট হিরোশিমা যাননি। জিমি কার্টার এক বার গিয়েছিলেন বটে, কিন্তু তখন তিনি প্রেসিডেন্ট পদ থেকে বিদায় নিয়েছেন।  বারাক ওবামার হিরোশিমা সফরের খবর নিশ্চিত করে তাঁর প্রেস সচিব জানিয়েছেন, ‘‘(জাপানের) প্রধানমন্ত্রী আবের সঙ্গে হিরোশিমায় ঐতিহাসিক সফরে যাবেন প্রেসিডেন্ট। শান্তি, সুরক্ষা এবং পরমাণু অস্ত্র মুক্ত বিশ্বের জন্য তাঁর দায়বদ্ধতাই এই সফরের পিছনে কাজ করছে’’। ওবামার যোগাযোগ উপদেষ্টা বেন রোডস বলেছেন, দ্বিতীয় বিশ্বযুদ্ধে পারমাণবিক বোমার ব্যবহার ফিরে দেখতে হিরোশিমা যাচ্ছেন না ওবামা, বরং ‘‘সামনের দিকে তাকিয়ে আমাদের ভবিষ্যতের উপরই তাঁর নজর’’।
__________________________
তুষারঝড়ের সতর্কতা আগেই ছিল। তুষারপাতও চলছিল। তার মধ্যেই তুষারঝড়ে লাইনচ্যুত হল অপরিশোধিত তেলের ট্যাঙ্কারবাহী একটি ট্রেনের ১০০টি ট্যাঙ্কার। ভয়াবহ বিস্ফোরণে কেঁপে উঠল চারদিক। সোমবার বিধ্বংসী আগুন লাগল আমেরিকার পশ্চিম ভার্জিনিয়ার মাউন্ট কার্বন এলাকায়। আগুন ছড়িয়ে পড়ে আশপাশেও। ট্রেনের একটি ট্যাঙ্কার পড়ে কানাওহা নদীতে। তবে হতাহতের খবর নেই।
__________________________
ভয়ঙ্কর হুমকি এসেছে কিম জং উনের দেশ থেকে! শীঘ্রই মাঝারি থেকে দীর্ঘ দূরত্বের রকেট ধেয়ে আসতে পারে মার্কিন প্রশান্ত মহাসাগরীয় দ্বীপ গুয়ামে। কিমের হুমকির মুখে অবশ্য তারা বিচলিত নয় বলেই দাবি করেছে মার্কিন প্রশাসন। গুয়াম দ্বীপের জনতাকে প্রশাসনের আশ্বাস, ‘ভয়ের কিছু নেই। হাল্কা মেজাজে থাকুন।’ উত্তর কোরিয়ার পরমাণু প্রকল্প নিয়ে গত কালই হুঁশিয়ারি দেন মার্কিন প্রেসিডেন্ট ডোনাল্ড ট্রাম্প। নিউ জার্সিতে ছুটি কাটাতে গিয়ে সেখান থেকে ট্রাম্পের আস্ফালন, ‘‘আমেরিকাকে হুমকি দেওয়া এ বার বন্ধ করুক উত্তর কোরিয়া। না হলে তাদের উপরে এমন আগুন ও ক্রোধ বর্ষিত হবে, এমন শক্তি দেখানো হবে যা সারা পৃথিবী আগে কখনও দেখেনি।’’ যদিও এই বক্তব্য নিয়ে সন্দিহান প্রবীণ সেনেটর জন ম্যাকেন। তাঁর প্রতিক্রিয়া, ‘‘মনে হয় না, প্রেসিডেন্ট ট্রাম্প এখনই কিছু করবেন!’’ বস্তুত ট্রাম্পের এ ধরনের ‘গলাবাজি’ দেশের মানুষও যে ভাল চোখে দেখছে না, রিপাবলিকানদের একাংশ তা ভালই বুঝছেন। মার্কিন সংবাদমাধ্যমেও তা প্রতিফলিত হচ্ছে। সেখানে প্রাক্তন প্রেসিডেন্ট হ্যারি ট্রুম্যানের সঙ্গে ইতিমধ্যেই ট্রাম্পের বক্তব্যের তুলনা টানা হচ্ছে। ঘটনাচক্রে বিতর্কটা শুরুও হয়েছে ৯ অগস্ট। ১৯৪৫-এর যে দিন জাপানের নাগাসাকি শহরে পরমাণু বোমা বর্ষণের পরে এমনই উদ্ধত স্বর শোনা গিয়েছিল ট্রুম্যানের গলায়। মার্কিন সংবাদমাধ্যমে বলা হচ্ছে, ‘উত্তর কোরিয়ার উপরে কী ধরনের আঘাত করা হবে বা আদৌ পরমাণু অস্ত্রের ব্যবহার হবে কি না, তা নিয়ে কিছুই বলেননি ট্রাম্প। কিন্তু সেই সময়ের ট্রুম্যানের সঙ্গে ট্রাম্পের ‘ঔদ্ধত্যের’ আশ্চর্য রকমের মিল পাওয়া যাচ্ছে— এটাই চিন্তার।’ বিশ্লেষকদের মতে, এমন ‘হুঙ্কার’ কিম জং উনের মুখ থেকে শুনতে অভ্যস্ত বিশ্বের অনেকেই। পিয়ংইয়ং আন্তর্মহাদেশীয় ক্ষেপণাস্ত্র (আইসিবিএম) পরীক্ষার পরে আমেরিকা যখন দক্ষিণ কোরিয়ার সঙ্গে মিলিত সামরিক মহড়া চালায়, তা যথেষ্ট চটিয়েছিল কিম প্রশাসনকে। সে দেশের সংবাদপত্রে কড়া প্রতিক্রিয়াও ছাপা হয় মার্কিন প্রশাসনের উদ্দেশে। কিন্তু ট্রাম্পের মুখে এত কড়া শব্দে চমকে গিয়েছেন অনেকেই। বিশেষজ্ঞদের মতে, এর ফলে দুই দেশের মধ্যে টানাপড়েন আরও ভয়ঙ্কর জায়গায় পৌঁছবে। ট্রাম্পের বক্তব্যের কয়েক ঘণ্টার মধ্যে পিয়ংইয়ং জানিয়ে দেয়, গুয়ামে হামলা চালানোর কথা ভাবছে তারা। পশ্চিম প্রশান্তমহাসাগরীয় এই দ্বীপে ১ লক্ষ ৬২ হাজারের মতো বাসিন্দা। ছবির মতো সুন্দর দ্বীপটিতে পর্যটকদের ভিড় লেগেই থাকে। কিন্তু গুয়ামের গুরুত্ব অন্য জায়গায়। ছ’হাজার মার্কিন সেনা মোতায়েন রয়েছে এখানে। রয়েছে অ্যান্ডারসেন সেনাবিমান ঘাঁটি এবং নৌবাহিনীর একটি ঘাঁটিও। শুধু তাই নয়, সাম্প্রতিক কালে কোরীয় উপদ্বীপে শক্তি প্রদর্শনে অ্যান্ডারসেন বিমানঘাঁটি থেকেই উড়ে যায় বোমারু বিমান। তাই বেছে বেছে গুয়ামকেই লক্ষ্য করতে চাইছে উত্তর কোরিয়া। উত্তর কোরিয়ার উপরে কিছু দিন আগেই নয়া নিষেধাজ্ঞা চাপিয়েছে আমেরিকা। রাষ্ট্রপুঞ্জও আর্থিক নিষেধে সিলমোহর দিয়েছে। সব মিলে বেশ কোণঠাসা কিমের দেশ। মার্কিন বিদেশসচিব রেক্স টিলারসন দেশবাসীকে যখন বলছেন, ‘আপনারা নিশ্চিন্তে ঘুমোতে যান,’ তখন উত্তর কোরিয়ার পিপলস আর্মি এক বিবৃতিতে জানাচ্ছে, ‘‘আমেরিকা দিবাস্বপ্ন দেখছে। ওদের স্বর্গীয় রাজত্বে যেন কখনওই কারও হাত পড়বে না!’’ মঙ্গলবার অবশ্য মার্কিন এক পত্রিকা দেশের গোয়েন্দা সূত্র উদ্ধৃত করে বলেছিল, ‘‘আমেরিকার মূল ভূখণ্ডে আঘাত করার মতো ক্ষেপণাস্ত্র থেকে পরমাণু অস্ত্র ছোড়ার কাজ আমাদের প্রত্যাশার চেয়েও দ্রুত গতিতে এগিয়ে নিয়ে যাচ্ছে উত্তর কোরিয়া।’’ তবে এক বিশেষ প্রযুক্তির (যার দ্বারা ক্ষেপণাস্ত্র থেকে সফল ভাবে পরমাণু অস্ত্র ছোড়া সম্ভব) অনুপস্থিতি উত্তর কোরিয়াকে এখনও পূর্ণ পরমাণু শক্তিধর রাষ্ট্রে পরিণত করার একমাত্র বাধা, তা নিয়ে সন্দেহ নেই বিশেষজ্ঞদের।
__________________________
ক’দিন আগেই যে দেশটার পক্ষে দাঁড়িয়ে রাষ্ট্রপুঞ্জে জেরুসালেম ইস্যুতে ভোট দিয়েছে ভারত, সেই প্যালেস্তাইনের রাষ্ট্রদূতকেই দেখা গেল মুম্বই হামলার মাস্টারমাইন্ড হাফিজ সইদের মঞ্চে। শুক্রবার পাকিস্তানের রাওয়ালপিন্ডিতে একটি সভার আয়োজন করেছিল হাফিজের দিফা-ই-পাকিস্তান কাউন্সিল। সেখানেই দেখা গেল পাকিস্তানে নিযুক্ত প্যালেস্তিনীয় রাষ্ট্রদূত আবু আলিকে। এবং মঞ্চে তিনি বসেছিলেন জামাত প্রধান হাফিজ সইদের পাশেই। সেই ছবি ছড়িয়ে পড়তেই তীব্র প্রতিক্রিয়া জানিয়েছে নয়াদিল্লি। কেন্দ্রীয় বিদেশমন্ত্রকের তরফে বিবৃতি দিয়ে বলা হয়, “বিষয়টি খুব গুরুত্ব দিয়ে দেখা হচ্ছে। নয়াদিল্লিতে প্যালেস্তাইনের রাষ্ট্রদূতের কাছে বিষয়টি তুলে ধরা হবে।” প্রতিক্রিয়া যেমনই হোক, এই ঘটনা নয়াদিল্লির পক্ষে যথেষ্ট অস্বস্তি এবং বিড়ম্বনার কারণও যে হয়েছে তাতে সন্দেহ নেই। কারণ জেরুজালেম ইস্যুতে ভারত রাষ্ট্রপুঞ্জে ভোট দিয়েছে নিজের ‘স্ট্র্যাটেজিক পার্টনার’ আমেরিকা এবং ক্রমশ আরও ভাল ‘বন্ধু রাষ্ট্র’ হয়ে ওঠা ইজরায়েলেকে চটিয়ে ফেলার ঝুঁকি নিয়েই। এ মাসের গোড়ায় জেরুসালেমকে ইজরায়েলের রাজধানী বলে স্বীকৃতি দিয়ে বিবৃতি দেন মার্কিন প্রেসিডেন্ট ডোনাল্ড ট্রাম্প। ঝড় ওঠে বিশ্ব জুড়ে। যে শহরকে ঘিরে ইজরায়েল এবং প্যালেস্তাইনের মধ্যে দীর্ঘ দিনের বিরোধ, ট্রাম্পের বিবৃতিতে তা আবার উঠে আসে সামনে। বিষয়টি রাষ্ট্রপুঞ্জের সাধারণ পরিষদে ভোটাভুটি পর্যন্ত গড়ায়। প্রায় একঘরে হয় আমেরিকা, ইজরায়েল। ১২৭টি দেশ আমেরিকা আর ইজরায়েলের বিরুদ্ধে ভোট দেয়। এর মধ্যে ভারতও ছিল। মোদী সরকারের মধ্যেও অনেকে কিন্তু ভারতের এই ভোটদানের পক্ষে ছিলেন না। অনেকেরই মত, ভারত ভোটদানে বিরত থাকালেই ভাল করত। প্যালেস্তাইনের সঙ্গে দীর্ঘ দিন ধরেই সুসম্পর্ক ছিল ভারতের। কিন্তু বিগত বেশ কয়েক বছর ধরেই ভারত আর ইজরায়েলের সম্পর্কের উন্নতি হতে থাকে। দু’দেশের মধ্যে অনেক গুরুত্বপূর্ণ সামরিক ও কূটনৈতিক চুক্তিও হয়েছে। ক’মাস আগে প্রধানমন্ত্রী নরেন্দ্র মোদীর ইজরায়েল সফর এবং সে দেশের প্রধানমন্ত্রী বেঞ্জামিন নেতানইয়াহুর সঙ্গে তাঁর ব্যক্তিগত সখ্য এই সম্পর্ককে আরও কয়েক ধাপ এগিয়ে দিয়েছিল। সেই নেতানইয়াহু সরকার কিন্তু ভারতের এই ভোটদানে বেশ অসন্তুষ্টই হয়েছে। বিপক্ষে ভোটদানের প্রতিবাদও নথিভুক্ত করেছে ইজরায়েল। ইজরায়েলের সঙ্গে ভারতের সম্পর্কের অগ্রগতি অবশ্য একেবারেই ভাল ভাবে নেয়নি প্যালেস্তাইন। কিন্তু ভারত সরকার ইজরায়েলের সঙ্গে সম্পর্কের উন্নতি ঘটিয়েও, প্যালেস্তাইনের সঙ্গে সম্পর্ক ধরে রাখতে চেয়েছে। এ বছরের শুরুতেই প্যালেস্তাইনের প্রেসিডেন্ট মাহমুদ আব্বাস ভারত সফরে এসেছিলেন। আগামী ফেব্রুয়ারিতে প্যালেস্তাইনের রামাল্লায় মোদীর যাওয়ার কথা রয়েছে। যদি যান, এটাই হবে প্যালেস্তাইনে তাঁর প্রথম সফর। যখন নয়াদিল্লি ও রামাল্লার মধ্যে মোদীর সফর নিয়ে আলোচনা চলছে, ঠিক সেই সময়েই হাফিজ সইদের সভায় প্যালেস্তাইন রাষ্ট্রদূতের উপস্থিতি দু’দেশের সম্পর্কের মধ্যে একটা টানাপড়েন তৈরি করবে বলে মনে করছেন বিশেষজ্ঞরা। শুক্রবার হাফিজের যে সভায় গিয়েছিলেন প্যালেস্তাইন রাষ্ট্রদূত, সেটি ছিল ট্রাম্পের জেরুসালেম ঘোষণার প্রতিবাদেই। কিন্তু ইস্যু যাই হোক, যে হাফিজ সইদ ২৬/১১-র মুম্বই হামলার মাস্টারমাইন্ড, যে ভারতের বিরুদ্ধে লাগাতার বিষোদ্গার করে চলেছে, ভারতকে অশান্ত করার চেষ্টা চালিয়ে যাচ্ছে, সেই হাফিজের সভায় হাজির হয়ে কী বার্তা দিতে চাইলেন আবু আলি? এই প্রশ্নই এখন ঘুরপাক খাচ্ছে। শুধু তাই নয়, শুক্রবারের ওই সভা থেকে কিন্তু ভারতের বিরুদ্ধেও আওয়াজ উঠেছে। এমনিতেই মোদী সরকারের একটা অংশ ইজরায়েল এবং প্যালেস্তাইন- এই ‘দু নৌকা’ ছেড়ে, শুধু ইজরায়েলের সঙ্গে সুসম্পর্কেই জোর দেওয়ার পক্ষপাতি। প্যালেস্তিনীয় রাষ্ট্রদূতের ঘটনা সেই দাবিকে আরও জোরাল করবে সন্দেহ নেই।
__________________________
ছুটির দিন। ফুরফুরে মেজাজে তাই কোনও রকম নিরাপত্তা ছাড়াই তিনি বেরিয়ে পড়েছিলেন। করাচির এক চিনা রেস্তরাঁয় দুপুরের খাওয়া সেরে সবে তখন পা রেখেছেন রাস্তায়। হঠাৎ ধেয়ে এল গুলি।  পর-পর ন’টা। মাথা থেকে বুক— গুলিতে ঝাঁঝরা। হাসপাতালে পৌঁছনোর আগেই মারা গেলেন চিনা বহুজাতিক সংস্থার ম্যানেজিং ডিরেক্টর চেন ঝু (৪৬)। ৫ ফেব্রুয়ারির ঘটনা। করাচির রাজপথে দিনেদুপুরে এমন খুনের কোনও সম্ভাব্য কারণের কথা এখনও জানায়নি পুলিশ। তদন্ত করছে পুলিশের সন্ত্রাস-দমন শাখ। সাংহাইয়ের ওই সংস্থাটি ১৯৯৪ থেকে ব্যবসা করছিল পাকিস্তানে। গত সপ্তাহে ওই খুনের খবর পেয়েই নড়ে বসে চিন। পাক কূটনীতিকদের আশঙ্কা, এর জেরে ধাক্কা খেতে পারে ‘ওবর’-এ (ওয়ান বেল্ট ওয়ান রোড) লগ্নিও। পাকিস্তান-সহ দক্ষিণ এশিয়ার কয়েকটি দেশকে নিয়ে পরিকাঠামো প্রকল্প ‘ওবর’-এ ৫ হাজার কোটি ডলার বিনিয়োগ করেছে চিন।  পাকিস্তানে কর্মরত চিনা নাগরিকদের নিরাপত্তা নিশ্চিত করতে ইতিমধ্যেই ইসলামাবাদকে কড়া বার্তা দিয়েছে বেজিং। । ওবর প্রকল্পের মধ্যেই পড়ছে চিন-পাকিস্তান আর্থিক করিডরের কাজ। তার সুরক্ষায় পাক বাহিনী ইতিমধ্যেই সেখানে অতিরিক্ত ১৫ হাজার সেনা মোতায়েন করছে। চিন তবু সন্তুষ্ট হতে পারছে না। পাকিস্তানে চিনা লগ্নির ব্যাপারে গোড়া থেকেই আপত্তি জানিয়ে এসেছে ভারত। করাচিতে চিনা কর্তা খুনের প্রসঙ্গ টেনে আজ ভারতীয় বিদেশ মন্ত্রকের এক কর্তা বলেন, ‘‘আশা করি এ বার বেজিং বুঝতে পারবে, সন্ত্রাসবাদ কী ভাবে পাকিস্তানের রন্ধ্রে-রন্ধ্রে ঢুকে পড়েছে। তবু যে ওরা লগ্নি করছে, সেটাই আশ্চর্যের।’’
__________________________
সম্প্রতি পৃথিবীর ৭১টি বৃহত্তম শহরের উপর একটি সমীক্ষা চালিয়েছে সুইস ব্যাঙ্ক। তাতেই উঠে এসেছে এই তথ্য। খাবারের দাম, বাড়ি ভাড়ার হার এবং শহরবাসীর আয়-সহ বিভিন্ন সূচকের উপর ভিত্তি করে সুইস ব্যাঙ্ক ইউবিএসের এই সমীক্ষা। তবে, দেখা গিয়েছে, ভারতীয় শহরে খরচ যেমন কম, তেমনই শহরবাসীর আয়ও অন্যদের তুলনায় যথেষ্ট কম। যে ৭১টি শহরের উপর সমীক্ষা চালানো হয়েছে, তার মধ্যে অবশ্য কলকাতা নেই। অর্থনৈতিক বিশেষজ্ঞদের মতে, কলকাতা এই তালিকায় থাকলে সস্তা হওয়ার প্রতিযোগিতায় নয়াদিল্লি ও মুম্বই অনেক পিছনে পড়ে যেত। তবে কলকাতাকে তালিকা থেকে বাদ রাখলে ইউরোপ, আমেরিকা এমনকী এশিয়ার বিভিন্ন বড় শহরের চেয়ে দিল্লি-মুম্বইতে জিনিসপত্রের দাম বা বাড়িভাড়া অনেক কম। একই ভাবে কম পারিশ্রমিক বা বেতনের হারও। সুইৎজারল্যান্ডের দুই শহর জুরিখ এবং জেনেভাতে জীবনযাত্রার খরচ যেমন বেশি, নাগরিকদের আয়ও ভারতের নিরিখে আকাশছোঁয়া। তাই বাজারদর যতই আগুন হোক, উচ্চ হারের বেতন বা পারিশ্রমিক জীবনযাত্রাকে কষ্টকর হতে দেয় না। খরচসাপেক্ষ শহরের তালিকায় তৃতীয় স্থানে নিউ ইয়র্ক, চতুর্থ অসলো আর পঞ্চম লন্ডন। কিন্তু, সমীক্ষায় দেখা গিয়েছে, লন্ডনে খরচের সঙ্গে আয়ের তীব্র অসামঞ্জস্য রয়েছে। খরচের নিরিখে ব্রিটিশ রাজধানী পঞ্চম স্থানে থাকলেও, শহরবাসীর আয়ের হারের সাপেক্ষে লন্ডন তালিকায় ১৩ নম্বরে। লন্ডনের নাগরিকদের গড় বেতনের হার বলছে, গড়ে ৪১.২ ঘণ্টা কাজ করলে একজন লন্ডনবাসী একটি আইফোন সিক্স কিনতে পারেন। সেখানে আইফোন সিক্স কিনতে জুরিখের একজন বাসিন্দার ২০.৬ ঘণ্টা কাজ করলেই চলে। লন্ডনে খাদ্যপণ্যের দাম অবশ্য তুলনায় একটু কম। সমীক্ষা বলছে, ব্রিটিশ রাজধানীর বাসিন্দারা গড়ে ৬ মিনিট কাজ করলেই এক কিলোগ্রাম রুটি কিনতে পারেন। নিউ ইয়র্কে রুটির দাম অনেক বেশি। কিন্তু, উচ্চ পারিশ্রমিকের সুবাদে সেখানকার কোনও বাসিন্দা গড়ে তিন মিনিট কাজ করলেই জোগাড় করে ফেলেন এক কিলোগ্রাম রুটির দাম।
__________________________
নিত্য-নতুন চাকরির খবর পাওয়া যায় মাঝেমাঝেই। তার মধ্যে বেশ কিছু উদ্ভট চাকরির খবরও থাকে। কিন্তু তা বলে ‘চোর’-এর চাকরি! হ্যাঁ, ঠিকই পড়ছেন। সম্প্রতি ‘চোর’ চেয়েই বিজ্ঞাপন দিলেন ব্রিটেনের এক কাপড়ের দোকানের মালিক! নেট দুনিয়ায় ভাইরাল হয়েছে এই খবর। নিজের নাম প্রকাশ না করে একটি ওয়েবসাইটে নিজের দোকানে চোর চেয়ে বিজ্ঞাপন দিয়েছেন সেই ব্রিটিশ মহিলা। কর্মসূত্রে তিনি একটি কাপড়ের দোকানের মালিক। বিজ্ঞাপনে বলা হয়েছে চোরকে এসে তাঁর দোকানে চুরি করতে হবে। এবং এই কাজের জন্য প্রতি ঘণ্টায় পারিশ্রমিক ৫০ পাউন্ড, অর্থাৎ ভারতীয় মুদ্রায় প্রায় ৪৫০০ টাকা। এ ছাড়াও চুরি করা জামাকাপড় থেকে চোর তিনটি পোশাক রাখতে পারবে! বিজ্ঞাপনে এও বলা হয় যে সপ্তাহে বেশ কয়েক বার চোরকে আসতে হবে দোকানে চুরি করতে। তবে কাজের ‘নিয়ম’ মেনে, চোর কী উপায়ে ও কতগুলো জিনিস চুরি করেছে, প্রতিদিন লিখে যেতে হবে তা। কিন্তু কেন এমন বিজ্ঞাপন? বিজ্ঞাপনদাতা জানান যে উৎসবের মরশুম এলেই তাঁর দোকানে চুরির হার বেড়ে যায়। অনেক চেষ্টা করেও নিজের দোকানকে সুরক্ষিত করতে পারেননি তিনি। তাই পেশাদার ‘চোর’ নিয়োগ করেই তিনি তাঁর স্টোরের নিরাপত্তার ফাঁকফোকরগুলো খুঁজে বের করতে চাইছেন!
__________________________
ইন্দো-রুশ এস-৪০০ মিসাইল চুক্তির পরই এবার ‘মিত্র’ চিনের কাছ থেকে সামরিক ড্রোন কিনছে পাকিস্তান। সম্পূর্ণ হলে এটাই হবে পাকিস্তান ও চিনের মধ্যে সবচেয়ে বড় সামরিক ক্রয়-বিক্রয় চুক্তি। ৪৮টি উইং লুং-২ ড্রোন ইসলামাবাদকে বিক্রির কথা সরকারি ভাবে জানিয়েছে বেজিং। চুক্তি চূড়ান্ত বলে ঘোষণা করেছে পাক বায়ুসেনাও। পাকিস্তান এয়ার ফোর্সের ‘শেরডিল অ্যাক্রোব্যাটিক টিম’ তাদের সরকারি ফেসবুক অ্যাকাউন্টে রবিবার ঘোষণা করা হয়েছে, অত্যাধুনিক প্রযুক্তির এই ড্রোন কেনার চুক্তি চূড়ান্ত। তবে কী পরিমাণ অর্থে ড্রোনগুলি কেনা হচ্ছে, সে বিষয়ে বেজিং বা ইসলামাবাদের তরফে কিছুই জানানো হয়নি। এমনকি, চিন কবে সরবরাহ করবে বা ইসলামাবাদ কবে হাতে পাবে, তাও স্পষ্ট করা হয়নি। একইসঙ্গে জানানো হয়েছে, বায়ুসেনার অ্যাক্রোব্যাটিক টিম ও চিনের শেংডু এয়ারক্র্যাফট ইন্ডাস্ট্রিয়াল গ্রুপ ভবিষ্যতে যৌথভাবে এই ড্রোনগুলি তৈরি করবে। অন্যদিকে, কবে চুক্তি চূড়ান্ত হয়েছে সে বিষয়ে ওই ড্রোন প্রস্তুতকারী সংস্থা শেংডু এয়ারক্র্যাফট ইন্ডাস্ট্রিয়াল গ্রুপের তরফেও কোনও প্রতিক্রিয়া মেলেনি। তবে চিনের সরকারি সংবাদ মাধ্যম জিনহুয়া নিউজ আগেই একটি প্রতিবেদনে জানিয়েছিল, ফেব্রুয়ারি মাসেই উইং লু-২ ড্রোনের উড়ান এবং পরীক্ষা সফল হয়েছে। ওই প্রতিবেদনেই দাবি করা হয়, সফল উড়ানের আগেই বিভিন্ন দেশ থেকে বরাত পেয়েছে সংস্থা। যদিও তখন পাকিস্তানের নাম উল্লেখ করা হয়নি। বেজিং বরাবরই যে কোনও পরিস্থিতিতেই ইসলামাবাদের বন্ধু। পাক সেনার সামরিক অস্ত্রশস্ত্রের সবচেয়ে বড় বিক্রেতা চিন। সম্প্রতি রুশ প্রেসিডেন্টের সফরে ভারত-রুশ এস-৪০০ মিসাইল চুক্তি হয়। তার পরই পাকিস্তানের এই ঘোষণা তাৎপর্যপূর্ণ বলেই মনে করছে কূটনৈতিক মহল। চিনের শেংডু এয়ারক্র্যাফট ইন্ডাস্ট্রিয়াল গ্রুপের তৈরি এই ড্রোনগুলি অত্যন্ত উচ্চক্ষমতাসম্পন্ন।  একই সঙ্গে স্থির, গতিশীল বা সময় নির্ধারিত করে দেওয়া লক্ষ্যবস্তুতে আঘাত করতে পারে।
__________________________
নিউজিল্যান্ডের পতাকা থেকে সরছে না ইউনিয়ন জ্যাকের প্রতীক। নিউজিল্যান্ডের প্রধানমন্ত্রী জন কি প্রস্তাব দিয়েছিলেন, তাঁদের জাতীয় পতাকা থেকে ওই প্রতীক অপসারণের। তবে গণভোটের রায় পরিবর্তনের বিপক্ষে। নতুন প্রস্তাবিত পতাকায় ছিল রূপালি ফার্ণের প্রতীক। প্রধানমন্ত্রীর মতে, তাঁদের পতাকায় ইউনিয়ন জ্যাক থাকায় তা ব্রিটিশ অধীনতার ধারক বলে মনে হয়। তবে গণভোটের রায় স্বাগত জানিয়ে টুইট করেছেন কি।
__________________________
ফেসবুক প্রোফাইলের ছবিটা সদ্য কৈশোর পেরোনো আর পাঁচটা ছেলের মতোই সাদামাঠা। এই ছেলে যে অনায়াসে ন’টা লোককে খুন করতে পারে, মুখ দেখে তা ঘুণাক্ষরেও বোঝা যায় নয়। আমেরিকার চার্লসটনের আফ্রো-আমেরিকান গির্জায় হামলায় অভিযুক্ত ডিলান স্টর্ম রুফের ফেসবুকের এই ছবি নিয়ে চর্চা শুরু হয়েছে ইন্টারনেটে। ছবিতে আপাত সাধারণ ছেলেটার গায়ে যে কালো শার্টটা উঁকি মারছে, তা নিয়েই চলছে বিতর্ক। ডিলানের জামায় রয়েছে দু’টি পতাকা। প্রথমটি দক্ষিণ আফ্রিকায় বর্ণের মাধ্যমে বিভেদনীতি আইন চালুর সময়ের পতাকা। দ্বিতীয়টি, এক সময়ের শ্বেতাঙ্গশাসিত রোডেশিয়ার (যার বর্তমান নাম জিম্বাবোয়ে)। যা শ্বেতাঙ্গ আধিপত্যের প্রতীক হিসেবেই ব্যবহার হয়ে আসছে! গত কাল পুলিশের হাতে ধরা পড়েছে ডিলান। আজ তার বিরুদ্ধে ন’জনকে খুনের অভিযোগে মামলা দায়ের হয়। পুলিশ জানিয়েছে, টিভিতে ডিলানের ছবি দেখে তাকে চিনতে পারেন ডেবি ডিলস নামে উত্তর ক্যারোলাইনার এক দোকানি। তিনিই খবর দেন পুলিশকে। ডিলানের ছোটবেলার বন্ধু জোসেফ মিক জানিয়েছেন, ডিলান  আগাগোড়াই বর্ণবিদ্বেষী। তাঁর কথায়, ‘‘গায়ের রং নিয়ে ও মন্তব্য করত। মনে করত শ্বেতাঙ্গ আর কৃষ্ণাঙ্গরা একসঙ্গে থাকতে পারে না।’’ জোসেফের দাবি, ডিলান বলত ভয়ানক কিছু একটা করবে। তদন্তকারীরা জানিয়েছেন, ২১ বছরের জন্মদিনে বাবার উপহার দেওয়া অর্থে একটা হ্যান্ডগান কেনে ডিলান। সেই বন্দুক নিয়েই সে গির্জায় চড়াও হয়েছিল কি না, তা স্পষ্ট নয়। ডিলানের বন্দুকটি চুপিসাড়ে সরিয়ে রেখেছিলেন জোসেফ। কিন্তু বাড়িতে বন্দুক রেখে কোনও সমস্যায় জড়াতে চাননি বলে ডিলানকে সেটি ফিরিয়েও দেন। জোসেফের কথায়, ‘‘এখন নিজেকে খুব অপরাধী মনে হচ্ছে। আমি হয়তো এই ঘটনা থামাতে পারতাম।’’ ডিলানের আর এক বন্ধু ডালটন টাইলারের দাবি,  রাস্তায় কৃষ্ণাঙ্গদের কটূক্তি করত ডিলান। বলেছিল, সে গণযুদ্ধ শুরু করবে! পুলিশ জানিয়েছে, এর আগে একটি শপিংমলে গিয়ে সন্দেহজনক ভাবে ঘোরাফেরা এবং প্রশ্ন করার অভিযোগ রয়েছে ডিলানের বিরুদ্ধে। এক বার মাদক-সহ গ্রেফতারও হয় সে। কলম্বিয়ার দক্ষিণপূর্বের একটি এলাকায় থাকে ডিলান। সেখানে বহু কৃষ্ণাঙ্গের বাস। ডিলানের ফেসবুক বন্ধুতালিকাতেও আছেন কয়েক জন কৃষ্ণাঙ্গ। আজ ডিলানের কাকা অবশ্য দাবি করেছেন, বর্ণবিদ্বেষের মনোভাব ছিল না ডিলানের। গত কালই গির্জায় হামলার নিন্দা করেন আমেরিকার প্রথম কৃষ্ণাঙ্গ প্রেসিডেন্ট বারাক ওবামা। তিনি প্রশ্ন তোলেন আমেরিকার অস্ত্র আইন নিয়েও। আজ দক্ষিণ ইতালির একটি অনুষ্ঠানে গিয়ে গির্জায় হামলা নিয়ে মুখ খোলেন মিশেল ওবামাও। তাঁর কথায়, ‘‘এমন ট্র্যাজেডি আমরা   দেখেছি। তবে প্রার্থনা ঘরে এই হত্যাকাণ্ড ভয়ঙ্কর। যাঁরা যন্ত্রণায় আছেন, তাঁদের জন্য প্রার্থনা করছি। এক দিন দুর্যোগের মেঘ কেটে যাবে।’’
__________________________
পুতিনের চোখরাঙানিকে অগ্রাহ্য করে রাশিয়াকে সরাসরি চ্যালেঞ্জ করল তুরস্ক। মঙ্গলবার প্রেসিডেন্ট এরদোগান দাবি করেন, রাশিয়া যদি তাদের সঙ্গে ইসলামিক স্টেট (আইএস)-এর বাণিজ্য-সম্পর্কের দাবি প্রমাণ করতে পারে তবে তিনি পদ থেকে ইস্তফা দেবেন। পাশাপাশি তাঁর হুঁশিয়ারি, দাবি প্রমাণে ব্যর্থ হলে পদত্যাগ করুন রাশিয়ার প্রেসিডেন্ট পুতিন। প্যারিসে হামলার পরই সিরিয়ার মাটি থেকে আইএস ঘাঁটিতে হামলা চালায় রাশিয়া। আইএস-এর আগ্রাসন ঠেকাতে সরাসরি তাদের বিরুদ্ধে যুদ্ধ ঘোষণা করলেও আমেরিকা ঘনিষ্ঠ দেশ-সহ তুরস্ক তা ভাল চোখে নেয়নি। গত ২৪ নভেম্বর তুরস্কের আকাশপথে একটি রাশিয়ার যুদ্ধবিমান ধ্বংস করে তাদের সেনা। রাশিয়ার দাবি ছিল, আইএস-এর থেকে তেল কিনে আর্থিক ভাবে তাদেরই হাত শক্ত করছে তুরস্ক। নিজেদের বাঁচাতেই রাশিয়ার ‘সু-২৪’ যুদ্ধবিমানটি ধ্বংস করেছে আঙ্কারা। পাল্টা হিসাবে তুরস্কের দাবি ছিল, হাতারি প্রদেশের সীমান্তবর্তী ইয়ায়লাদাগি এলাকার আকাশপথে ঢুকে পড়েছিল ওই যুদ্ধবিমানটি। বার বার সতর্ক করা সত্ত্বেও তা তুরস্কের সীমানা থেকে বেরোয়নি। যদিও রাশিয়ার দাবি ছিল, বিমানটি সিরিয়ার আকাশপথেই ছিল। ওই ঘটনায় নিহত হন রাশিয়ার এক  বিমানচালক। গোটা বিষয়টি নিয়ে এর পরেই পুতিন ও এরদোগানের মধ্যে বাক্‌-যুদ্ধ শুরু হয়। পুতিনের দাবি, জঙ্গিদের সাহায্য করতেই পিছন থেকে তাদের ছুরি মেরেছে তুরস্ক। এমনকী, আইএস-এর থেকে তেল কিনে জঙ্গিদেরই সাহায্য করছে তারা। এ দিন রিসেপ তাইপ এরদোগান পুতিনকে চ্যালেঞ্জ করে বলেন, “কোনও কিছু বলার পর তা প্রমাণও করা উচিত।”
__________________________
ফেব্রুয়ারির অস্কার অনুষ্ঠানে যোগ দেবেন না ইরানের জনপ্রিয় তারকা তারানেহ আলিদুস্তি। বৃহস্পতিবার বছর তেত্রিশের অভিনেত্রী নিজেই এ কথা জানান টুইটারে। পুরস্কারে নয়, ‘মুসলিম-বিদ্বেষী’ মার্কিন প্রেসিডেন্ট ডোনাল্ড ট্রাম্পেই তাঁর ঘোরতর আপত্তি। সূত্রের খবর, ইরান-সহ সাতটি মুসলিম অধ্যুষিত দেশ থেকে অভিবাসন রুখতে চলেছেন ট্রাম্প। শীঘ্রই এই দেশগুলির ভিসা নিষিদ্ধ করতে একটি প্রশাসনিক নির্দেশে তিনি সই করতে চলেছেন। এর বিরোধিতায় অনুষ্ঠান বয়কটের সিদ্ধান্ত নিয়েছেন অস্কার মনোনীত বিদেশি ছবি ‘দ্য সেলসম্যান’-এর অভিনেত্রী তারানেহ। তাঁর কথায়, ‘‘ট্রাম্পের নিষেধাজ্ঞা চূড়ান্ত বর্ণবিদ্বেষী। যদিও এটা (অস্কার) সাংস্কৃতিক মঞ্চ, তবু যাব না।’’
__________________________
এনএসজি-তে ভারতের অন্তর্ভুক্তির বিষয়টি সোলে আয়োজিত প্লেনারি অধিবেশনের আলোচ্যসূচিতেই নেই। দাবি চিনের। সুষমা স্বরাজ রবিবার নয়াদিল্লিতে সাংবাদিক বৈঠক করে জানিয়েছিলেন, চিন এনএসজিতে ভারতের অন্তর্ভুক্তির বিরোধী নয়। সে প্রসঙ্গে সোমবার চিনের তরফে কোনও মন্তব্য করা হয়নি ঠিকই। কিন্তু চিনা বিদেশ মন্ত্রকের মুখপাত্র সুষমার সাংবাদিক বৈঠকের ২৪ ঘণ্টা কাটার আগেই বুঝিয়ে দিলেন, ভারতের এনএসজি-আকাঙ্খা নিয়ে আপাতত কোনও আলোচনাতেই যেতে চাইছে না চিন। দক্ষিণ কোরিয়ায় রাজধানী সোলে আজ, সোমবারই শুরু হয়েছে নিউক্লিয়ার সাপ্লায়ার্স গ্রুপের প্লেনারি অধিবেশন। এ দিনই চিনা বিদেশ মন্ত্রকের মুখপাত্র হুয়া চুনয়িং সোমবার বলেছেন, ‘‘এনপিটি-তে স্বাক্ষর করেনি এমন কোনও দেশের এনএসজি-ভুক্তির বিষয় কোনও দিনই এই সংগঠনের প্লেনারি অধিবেশনের আলোচ্যসূচিতে থাকে না। এ বার সোলে যে অধিবেশন বসছে, তার আলোচ্যসূচিতেও এমন কোনও বিষয় নেই।’’ সুষমা রবিবার বলেছিলেন, ‘‘চিন ভারতের বিরোধিতা করছে না। কিছু পদ্ধতিগত বিষয়ের কথা বলছে।’’ তার পর দিনই যে ভাবে চিনের তরফে দাবি করা হল যে ভারতের অন্তর্ভুক্তির বিষয় নিয়ে কোনও আলোচনাই হবে না সোলে, তাকে সুষমা স্বরাজের বক্তব্যের পাল্টা হিসেবেই দেখছে কূটনীতিকদের একাংশ। কূটনীতিকদের অন্য একটি অংশ অবশ্য একে চিনা বিদেশ মন্ত্রকের ভারসাম্য রক্ষার কৌশল হিসেবে দেখতে চাইছে। তাঁদের মতে, ভারতীয় বিদেশ সচিবের প্রায় গোপন বেজিং সফর পাকিস্তানের মনে সংশয়ের জন্ম দিয়েছে। কিন্তু চিন নিজেদের সর্বক্ষণের মিত্র পাকিস্তানের সংশয় দূর করতে চায়। তাই সোলে বৈঠক শুরু যে দিন, সে দিনই চিনের তরফে এমন একটি মন্তব্য করা হল, যাতে মনে হয় যে চিন এখনও ভারতের এনএসজি-ভুক্তির পক্ষে নয়। তবে চিনা বিদেশ মন্ত্রক এমন কোনও মন্তব্যও করল না, যাকে সুষমা স্বরাজের মন্তব্যে সম্পূর্ণ বিপরীত বলে মনে হয়।
__________________________
 ডোনাল্ড ট্রাম্পের করমর্দন বিখ্যাত। বার বার রাষ্ট্রনেতাদের সঙ্গে করমর্দন করে খবরের শিরোনামে এসেছেন তিনি। গত ফেব্রুয়ারিতেই ট্রাম্পের করমর্দন খবর হয়। জাপানের প্রধানমন্ত্রী শিনজো আবের সঙ্গে সেবার হাত মেলান মার্কিন প্রেসিডেন্ট। প্রায় ১৯ সেকেন্ড ধরে চলে সেই হ্যান্ডশেক পর্ব। সোশ্যাল মিডিয়ায় হইচই পড়ে যায়। ট্রাম্প বলেছিলেন, দু’দেশের সম্পর্ক যে দৃঢ় সেটাই বুঝিয়ে দেয় ওই আন্তরিক করমর্দন। এর আগে হোয়াইট হাউসে ব্রিটিশ প্রধানমন্ত্রী টেরেসা মে-র হাত ধরে হেঁটেও খবরে এসেছেন ট্রাম্প।
কম যান না নরেন্দ্র মোদী। ভারতীয় সংস্কৃতি বোঝাতে তিনি হাত মেলানোয় বিশ্বাস করেন না। বন্ধু ভেবে বুকে টেনে নেন। আর সেই জড়িয়ে ধরায় কোনও রাষ্ট্রনেতাকেই ছাড় দেন না তিনি। তাঁর ৫৬ ইঞ্চি ছাতিতে জায়গা পেতে হয়েছে বারাক ওবামা থেকে অস্ট্রেলিয়ার প্রাইম মিনিস্টার টনি অ্যাবট, জাপানের প্রাইম মিনিস্টার শিনোজা আবে, রাশিয়ার প্রেসিডেন্ট ভ্লাদিমির পুতিনকে। সকলের সঙ্গে আলিঙ্গন করে অভিনন্দন জানিয়েছেন মোদী। এ বার সেই আলিঙ্গনে আবদ্ধ হলেন ডোনাল্ড ট্রাম্প।

নরেন্দ্র মোদীর আলিঙ্গনের কোলাজ। ছবি: এপি
এ দিন যেন সমানে সমানে সৌজন্য প্রকাশ হল। করমর্দন খ্যাত ট্রাম্প মোদীর হাতে ধরে টান দিলেন। আর মোদী এক বার নয় বার তিনেক ক্যামরার সামনে ট্রাম্পকে আলিঙ্গন করে রীতিমতো অস্বস্তিতে ফেলে দিলেন। ট্রাম্পের মুখে রীতিমতো অস্বস্তি ফুটে ওঠে। 

সোমবার ওয়াশিংটনে যৌথ বিবৃতির আগে। ছবি: পিটিআই
তখন গোটা বিশ্বের মিডিয়া অপেক্ষায়। ক্যামেরা তাক করে রয়েছে মোদী ও ট্রাম্পকে। যৌথ বিবৃতির ঠিক আগে ট্রাম্পের কাছে এগিয়ে গেলেন মোদী। আর আচমকাই জড়িয়ে ধরেন তিনি। ট্রাম্পের চোখমুখে তখন দৃশ্যত অস্বস্তির ছাপ। পাল্টা মোদীর পিঠ বার কয়েক চাপড়ে দেন তিনি। এর পরে ছিল ট্রাম্পের বিখ্যাত করমর্দনের পালা।
প্রধানমন্ত্রী হোয়াইট হাউস ছেড়ে বেরনোর সময়েও এক চোট করমর্দন ও আলিঙ্গন পর্ব চলে। ট্রাম্পের ডান, বাঁ দুই কাঁধেই মাথা রাখেন মোদী। কী আর করবেন ট্রাম্প। ফের মোদীর পিঠ চাপড়ে দেন।

__________________________
 ছোট্ট মেয়েকে রূপকথার গল্প শোনাতেন রব। এই নামেই ইনি সোশ্যাল দুনিয়ায় পরিচিত। কিন্তু তাতে আর এমন কী? সব বাবাই তাঁদের মেয়েদের চোখে এঁকে দেন রূপকথার জগত।
কিন্তু একদিন রব-এর মেয়ে আচমকা আবদার করে বসে, রূপকথার গাছ তার ঘরে চাই। সেই গাছে একটা কোটর থাকতে হবে, যার ভিতরে বসে সে গল্পের বই পড়বে। এখানেই শেষ নয়। মেয়ের আবদার, গাছের উপরেও বসার ব্যবস্থা করে দিতে হবে।
এই চ্যালেঞ্জের জন্য রব প্রস্তুত ছিলেন না। কিন্তু মেয়ের স্বপ্ন সত্যি করতে উঠেপড়ে লাগলেন। সব জিনিস জোগাড় করে নিজে হাতে তৈরি করতে লাগলেন মেয়ের সেই রূপকথার গাছ। দেড় বছর পরে মেয়ের ঘরে তৈরি হল সেই গাছ। সাড়ে তিনশো ঘণ্টারও বেশি সময় লেগেছে এই গাছ তৈরিতে। খরচ হয়েছে প্রায় তিন হাজার ডলার।
মেয়ে এখন গাছের কোটরে বসে পড়ে। সেখানে আলোর ব্যবস্থা হয়েছে। সেই আলো আবার শোয়ার সময়ে কমিয়ে দেওয়া যায়।
মেয়ে খুশি। আর রব হাসছেন গর্বের হাসি।

__________________________
 পোশাকি নাম, ‘‘সেক্স রুলে’’। আড়ালে এক ধরনের সেক্স পার্টি। এখানে সকলকে আমন্ত্রণ জানানো হয়। অপেক্ষায় রয়েছে যৌনতায় ভরা এক অবাধ দুনিয়ার হাতছানি।
কিন্তু গেলেই শরীর মিলবে, এমন নয়। ভাগ্যের চাকায় সঁপে দিতে হবে নিজেকে। একেবারেই জুয়া। সেই জুয়ায় বাজি রাখতে হয় নিজের প্রাণ। অনেক পুরুষ বা মহিলার মধ্যে লুকিয়ে রাখা থাকে এমন একজনকে যাঁর শরীরে বাসা বেঁধেছে এইডস-এর মতো মারণ যৌনব্যাধী। ভাগ্য যদি ভাল হয়, তা হলে জুয়ায় সেই ব্যক্তি শয্যাসঙ্গী বা সঙ্গিনী হবেন না। কিন্তু যদি  কপাল খারাপ থাকে, তা হলে সেই রাতে এক শরীর থেকে অন্য শরীরে চলে যাবে মৃত্যু!
এখনও পর্যন্ত এই সেক্স পার্টির বিরুদ্ধে পুলিশ বা প্রশাসন কোনও পদক্ষেপ করেনি। বার্সেলোনায় এই সেক্স পার্টি চলে গোপনে। কেউ টের পান না। এখনও পর্যন্ত পুলিশও তার হদিশ পায়নি। 

__________________________
 সমুদ্রের গর্ভে অজস্র বিচিত্র প্রাণীর বসবাস। তাদের মধ্যে কোনও কোনও প্রাণী স্বভাবে হিংস্র, আবার কোনও কোনও প্রাণী নিরীহ। সেই সমস্ত আপাতনিরীহ প্রাণীদের নিয়ে মানুষ অনেক সময়ে ঠাট্টা-মশকরা করে আনন্দ পেতে চায়। কিন্তু সেই সমস্ত ঠাট্টা-মশকরার পরিণাম কখনও কখনও ভয়ঙ্কর হয়ে ওঠে। এমন ‘শিক্ষা’ হয় মানুষের যে, আর কোনও দিন নিরীহ প্রাণীদের উত্যক্ত করার সাহস হয় না তাদের। সম্প্রতি সোশ্যাল মিডিয়ায় ভাইরাল হওয়া একটি ভিডিও-তে তেমনই এক ‘শিক্ষা’র দৃষ্টান্ত ধরা পড়েছে। 
ঘটনাস্থল কানাডার ওয়েস্ট ব্যাঙ্ক এলাকা। সমুদ্রের ধারে অবস্থিত এই পর্যটন কেন্দ্রে প্রাকৃতিক শোভা উপভোগ করার লক্ষ্যে প্রতি দিনই বহু পর্যটক আসেন। তাঁদের অতিরিক্ত আকর্ষণ হিসেবে কাজ করে সমুদ্রের বুকে খেলা করে বেড়ানো বিচিত্র মাছ এবং অন্যান্য সামুদ্রিক প্রাণীরা। সে রকমই এক প্রাণী হল সি লায়ন। বিরাট সিল মাছের মতো দেখতে এই প্রাণী এমনিতে নিরীহ প্রকৃতির এবং স্বভাবেও বেশ মজাদার। ভাইরাল হওয়া এই ভিডিও-তে দেখা যাচ্ছে, একটি কাঠের ব্রিজের উপরে পর্যটকরা দাঁড়িয়ে এ রকমই এক সি লায়ন-কে মাছ খাওয়াচ্ছেন। বিশালাকৃতির প্রাণীটি মাঝে মাঝে ঘাই মারছে জলের উপরে, মুখে করে মাছ নিয়ে চলে যাচ্ছে জলের গভীরে। সেই দেখে আনন্দ পাচ্ছেন পর্যটকরা। কিন্তু আনন্দ যে মুহূর্তেই আতঙ্কে বদলে যাবে, তা তাঁরা ভাবতেও পারেননি। 
পর্যটকদের মধ্যে কেউ কেউ অতি-সাহসী হয়ে জলের উপরে হাত ঝুলিয়ে সি লায়নটিকে উপরে উঠে আসার জন্য প্ররোচিত করছিলেন। কাঠের সেতুটির রেলিং-এ বসেছিল এক কিশোরী। তার পরণে ছিল একটি সাদা রঙের ফ্রক। সি লায়নটি আচমকাই জল থেকে লাফিয়ে উঠে মেয়েটির ফ্রক ধরে টান মারে। সে টান এমন টান যে, তার প্রাবল্যে একেবারে জলে পড়ে যায় মেয়েটি। আতঙ্কে সকলে চিৎকার করে ওঠেন। 

আক্রমণের আগের মুহূর্ত (ছবি: ইউটিউব)
সি লায়নটি তত ক্ষণে আবার চলে গিয়েছে জলের গভীরে। আর কিশোরী হাবুডুবু খাচ্ছে জলে। তীরে নোঙর করা জাহাজগুলিরই এক কর্মী তখন ত্রাতার ভূমিকায় অবতীর্ণ হন। তিনি মেয়েটিকে জলে পড়ে যেতে দেখে চোখের নিমেষে জলে ঝাঁপিয়ে পড়েন। মেয়েটিকে তুলে আনেন জল থেকে। 
আন্তর্জাতিক সংবাদমাধ্যমে প্রকাশিত প্রতিবেদন থেকে জানা গিয়েছে, ওই মেয়েটির নাম ওয়াং লি। বেজিং থেকে বাবা-মার সঙ্গে কানাডায় বেড়াতে গিয়েছিল সে। ২০ মে ঘটে যাওয়া এই ঘটনায় সে অক্ষতই রয়েছে। কিন্তু সি লায়নের এই আচমকা আক্রমণে সে এতটাই অতঙ্কিত যে, জীবনে বোধহয় আর কখনও কোনও নিরীহ প্রাণীকে উত্যক্ত করার সাহস সে করবে না।  
দেখুন সেই রোমহর্ষক ভিডিও

(ভিডিও সৌজন্য: ইউটিউব)

__________________________
 একটা কামড়। তার পরেই শুরু হবে শ্বাসকষ্ট, বমি, গোটা শরীরে ব্যাথা। ঠিক সময়ে চিকিৎসা না করালেই বড় বিপদ। বিশ্বের সব থেকে বিষধর মাকড়সা উদ্ধারের পরে এখন কালঘাম ছুটেছে প্রাণী বিজ্ঞানীদের।

এই বিষয়ে অন্যান্য খবর

লোকালয়ে থাবা বসাল এই মাকড়সার দল, আতঙ্কিত সকলে, দেখুন ভয়ানক ভিডিও


এক সর্বভারতীয় সংবাদমাধ্যমে প্রকাশিত প্রতিবেদন অনুযায়ী, সম্প্রতি দক্ষিণ আফ্রিকায় ব্ল্যাক উইডো স্পাইডারের এক বিশেষ প্রজাতির সন্ধান পান গবেষকরা। ফিন্ডা বটন স্পাইডার বলে পরিচিত এই মাকড়সাটি। প্রসঙ্গত, এর আগে ব্ল্যাক উইডো স্পাইডারের প্রজাতি উদ্ধার হয়েছিল ৩০ বছর আগে।
দেখুন ভিডিও—

তবে ফিন্ডা বটন স্পাইডারের বিষক্রিয়ার ক্ষমতা সাধারণ ব্ল্যাক উইডো স্পাইডারের থেকে বহুগুণ বেশি। এর কামড়ানোর পরে ঠিক সময়ে হাসপাতালে না নিয়ে গেলে বড় বিপত্তি হতে পারে বলে আশঙ্কা প্রকাশ করেছেন গবেষকরা। শরীরের উপরে বিশেষ লাল রং-এর একটি দাগের সাহায্যে এই মাকড়সাটিকে সহজেই চেনা যায়। এখন আপাতত এই মাকড়সাটিকে নিয়ে পরীক্ষা চালাবেন গবেষকরা।

__________________________
 ‘টাইটানিক’ বললেই বহু মানুষের চোখের সামনে ভেসে ওঠে রোজ-জ্যাকের বিষাদঘন প্রেমের আখ্যান। চোখের সামনে জ্যাক তলিয়ে গেলেন সমুদ্রের হিমশীতল জলের ভিতরে। বেঁচে গিয়েছিলেন রোজ। কিন্তু সে তো সেলুলয়েডের কাহিনি মাত্র। সত্যিকারের টাইটানিকে তো রোজ বা জ্যাক কেউই ছিলেন না। কিন্তু ইতিহাস ঘাঁটলে দেখা যায়, অতিকায় জাহাজডুবির ঐতিহাসিক ঘটনায় রোজের মতো কেউ কেউ ফিরে এসেছিলেন। সেই বেঁচে ফেরা মানুষদের মধ্যে একজন ছিলেন রিচার্ড নরিস উইলিয়ামস। এই মানুষটির জীবন কিন্তু রুপোলি পর্দার কাহিনিকেও হার মানায়। 

এই বিষয়ে অন্যান্য খবর

‘টাইটানিক’-এর এই বৃদ্ধ দম্পতিকে মনে আছে! এতদিনে সামনে এল তাঁদের আসল পরিচয়
টাইটানিকের এক মৃত যাত্রীর চিঠি বিক্রি হল অবিশ্বাস্য দামে, কী লেখা ছিল তাতে


১৯১২ সালের এপ্রিল মাসে টাইটানিকে ছিলেন রিচার্ড। তিনি জাহাজডুবির পরে সমুদ্রের হিমশীতল জলে ভেসে ছিলেন দীর্ঘ সময়। কিন্তু ধৈর্য হারাননি। শেষ পর্যন্ত উদ্ধারকারী দল এসে তাঁকে উদ্ধার করে ওই মৃত্যুনীল জলের কবল থেকে। পা অবশ হয়ে গিয়েছিল তাঁর। পরিস্থিতি এমন জায়গায় পৌঁছেছে, রিচার্ডের পা বাদ দেওয়ার কথা ভাবছিলেন চিকিৎসকরা। কিন্তু হাল ছাড়েননি রিচার্ড। তিনি চিকিৎসকদের জানান, তিনি ঠিকই ফিরে আসবেন।
তিনি দেখিয়ে দিয়েছিলেন এভাবেও ফিরে আসা যায়। কবির নজরে এপ্রিল ‘নিষ্ঠুরতম’ মাস হতে পারে, কিন্তু সে সদয় হয়েছিল রিচার্ডের প্রতি। ফিরে এসে দীর্ঘ জীবন পেয়েছিলেন। ১৯৬৮ সালে মৃত্যু হয় তাঁর। 
কেবল দীর্ঘ জীবন পাওয়াই নয়, সেই জীবনকে সাফল্যের চুড়োতেও নিয়ে গিয়েছিলেন রিচার্ড। টেনিসকে কেরিয়ার হিসেবে গড়েছিলেন তিনি। ইউএস ওপেন খেলতে নেমে দু’দুবার চ্যাম্পিয়ন। উইলম্বডন সেমিফাইনালিস্ট। রিচার্ড দেখিয়ে দিয়েছিলেন ইচ্ছাশক্তি থাকলে একজন মানুষ কীভাবে নিজের জীবনে জয়ী হতে পারেন। পর্দার ‘জ্যাক’কে বাঁচাননি পরিচালক জেমস ক্যামেরন। কিন্তু রক্তমাংসের দুনিয়ায় সুদর্শন রিচার্ড ফিরেছিলেন। মনের জোর ও জীবনের প্রতি দুর্মর ভালবাসাকে সঙ্গী করে।

__________________________
 ফোটোগ্রাফার জিয়া আলির তোলা ইসলামাবাদের এক অনামী সুপুরুষ চায়ওয়ালার ছবি প্রায় দিন কুড়ি আগে ভাইরাল হয় ইন্টারনেটে। ছবিটি নিয়ে টুইটারে ভারতীয় এবং পাকিস্তানি নাগরিকদের মধ্যে মজার মন্তব্য বিনিময়ে আরও বিখ্যাত হয়ে ওঠেন এই চায়ওয়ালা। পাকিস্তানবাসী সোহেল চিমা লেখেন, ভারতীয় মেয়েদের উপর সার্জিক্যাল স্ট্রাইক চালানোর জন্য পাকিস্তানের চায়ওয়ালারই রয়েছেন। এর পরেই তৎপর হয় পাকিস্তানি সংবাদমাধ্যম। শেষ পর্যন্ত জানা যায় এই হ্যান্ডসাম চায়ওয়ালার নাম ‘আরশাদ খান’। 
রাতারাতি জীবন পাল্টে যায় চায়ওয়ালার। ইতিমধ্যেই তিনি শ্যুট করে ফেলেছেন তাঁর প্রথম মডেলিং অ্যাসাইনমেন্ট। সম্প্রতি পাকিস্তানের একটি সংবাদমাধ্যমে সম্প্রচারিত হয়েছে তাঁর সাক্ষাৎকার আর সেখানেই তিনি এমন কিছু বললেন তা শুনে তাক লেগে যেতে হয়। আরশাদ পড়াশোনা করেননি এবং তাঁর বাড়ি আফগানিস্তান-সীমান্ত লাগোয়া অঞ্চলে। অর্থাৎ আরশাদ জাতিতে পাঠান এবং তাঁর সেই গ্রাম্য পাঠানসুলভ ভাবনাচিন্তাই ধরা পড়ল টেলিভিশন সাক্ষাৎকারে। তাঁর ধ্যানধারণার কথা শুনে বেশ অপ্রস্তুত হলেন উপস্থাপিকাও। 
আরও পড়ুন
রাতারাতি জীবন পাল্টে গেল এই পাকিস্তানি চায়ওয়ালার! কীভাবে?
এই চায়ওয়ালাই এখন ভারতের বিরুদ্ধে পাকিস্তানের নতুন পারমাণবিক অস্ত্র
ঠিক কী প্রশ্ন করা হল আরশাদকে আর কী উত্তর দিলেন? নীচের লিংকে রইল সেই সাক্ষাৎকার— 


__________________________
 সাধারণত মুখে অতিরিক্ত লোম থাকলেই মহিলাদের কপালে ভাঁজ পড়ে যায়। আর সেই লোম যদি শেভ করতে হয়, তা হলে তা চলে একেবারে গোপনে। কিন্তু এই সমস্ত ধারণা ভেঙে দিলেন এই মহিলা। 
দেখা গেল, ট্রেনে যেতে যেতেই যেমন বাদাম, ঝালমুড়ি খাওয়া হয়, সেই রকমই নির্বিকার হয়ে ‘দাড়ি’ কামাচ্ছেন এই মহিলা। আয়না নেই, তাই গালে হাত দিয়ে বুঝে নিচ্ছেন যে, আর দাড়ি রয়েছে কি না। দেখে নিচ্ছেন, একটা দু’টো গোঁফ বাকি রয়েছে কি না। 
দেখুন ভিডিও

ভিডিও সৌজন্য- ‘লিক টিউব’ 
ভিডিওটি ইতিমধ্যেই ইন্টারনেটে ভাইরাল। কিন্তু এই মহিলা কোথাকার বাসিন্দা বা ঘটনাটি কোথায় ঘটেছে, তা এখনও পর্যন্ত যায়নি। 

__________________________
 তিনি আমেরিকার নব-নির্বাচিত রাষ্ট্রপতি ডোনাল্ড ট্রাম্পের মেয়ে বলে কথা! আর সেই বাবার জন্যই কি না পাঁচজনের সামনে দু’কথা শুনতে হল ডোনাল্ড ট্রাম্পের মেয়ে ইভাঙ্কা ট্রাম্পকে। 
 
বিমানে করে হাওয়াই দ্বীপপুঞ্জে ছুটি কাটাতে যাচ্ছিলেন ইভাঙ্কা। সঙ্গে ছিলেন তাঁর স্বামী। নিউ ইয়র্কের জন এফ কেনেডি বিমানবন্দরে জেট ব্লু সংস্থার সান ফ্রান্সিসকোগামী বিমানে ওঠার পরেই বিপত্তি। বিমানে ওঠার পরে এক বিমানযাত্রী ইভাঙ্কাকে দেখেই বলে ওঠেন, ‘এই বিমানে আপনি যাবেন! আমি দুঃস্বপ্নেও এমনটা ভাবিনি!’ এখানেই শেষ নয়, তার পরে ওই ব্যক্তি আরও বলেন, ‘আপনার বাবা তো দেশটার সর্বনাশ করে দিচ্ছেন।’
আরও পড়ুন
কলকাতায় প্রোমোটিং করবেন নবনির্বাচিত মার্কিন প্রেসিডেন্ট
র‌্যাম্প থেকে হোয়াইট হাউস, মেলানিয়ার যাত্রা...
স্বভাবতই সহযাত্রীর এমন অপ্রত্যাশিত আক্রমণে স্তম্ভিত হয়ে যান ইভাঙ্কা। যদিও বিমানকর্মীরা সঙ্গে সঙ্গে পদক্ষেপ নেন। নব নির্বাচিত রাষ্ট্রপতির মেয়েকে বিরক্ত করার অভিযোগে ওই বিমানযাত্রীকে বিমান থেকেই নামিয়ে দেওয়া হয়। যদিও বিমানসংস্থা জানিয়েছে, পরবর্তী বিমানেই ওই যাত্রীকে গন্তব্যের উদ্দেশ্যে রওনা করিয়ে দেওয়া হয়। যদিও ওই যাত্রীর পরিচয় নিয়ে সংশয় রয়েছে। তবে ম্যাথিউ ল্যাসনার নামে এক মহিলা বিমান ছাড়ার আগেই টুইট করে দাবি করেছিলেন, ‘ইভাঙ্কা আর তাঁর স্বামী জেয়ার্ড এখন জেএফকে বিমানবন্দরে রয়েছেন। ওঁদের হয়রান করার চেষ্টা করবেন আমার স্বামী।’ যদিও পরবর্তী সময়ে ওই টুইটটি ডিলিট করে দেন ওই মহিলা। বার বার মেসেজ পাঠিয়েও তাঁর কোনও জবাব পাওয়া যায়নি। কিন্তু এই কাণ্ডের পরে নিজের ছুটিটা কি ভালভাবে উপভোগ করতে পারবেন ট্রাম্প-কন্যা?

__________________________
 বাংলাদেশের বাগেরহাট জেলার হিজলা হাই স্কুলের প্রধান শিক্ষক ও এক বিজ্ঞানের শিক্ষককে বাংলাদেশের একটি আদালত কারাদণ্ড দিল। কোরান অনুযায়ী ‘আল্লাহ’ পৃথিবীর সৃষ্টিকর্তা এই তত্ত্বটি বিজ্ঞানের ক্লাসে বিজ্ঞানের শিক্ষক নস্যাৎ করায় ছাত্ররা প্রতিবাদ করতে শুরু করে। 
বিষয়টি প্রধান শিক্ষক পর্যন্ত গড়ালে তিনি এ বিষয়ে তাঁর সহকর্মীকেই সমর্থন করেন। এর পরে ছাত্ররা আদালতে এই বিষয়ে একটি অভিযোগ জানায়। সেই অভিযোগের ভিত্তিতেই ম্যাজিস্ট্রেট আনওয়ার পারভেজ ধর্মের অবমাননা সংক্রান্ত আইন মতে অভিযুক্ত দুই শিক্ষককে কারাদণ্ড দেন। 
অ্যাসোসিয়েটেড প্রেসের কাছে ম্যাজিস্ট্রেট জানিয়েছেন, যে ছাত্ররা, গ্রামের মানুষ এবং তাদের অভিভাবকরা অত্যন্ত ক্ষুব্ধ এবং উত্তেজিত ছিলেন। পরিস্থিতি হাতের বাইরে চলে যাওয়ার আশঙ্কা ছিল। আপাতত দুই শিক্ষককে ৬ মাসের কারাবাসের দণ্ড দিয়েছেন ম্যাজিস্ট্রেট।   
 
 

__________________________
 গুপি-বাঘার সেই বিখ্যাত গানের লাইনগুলো মনে পড়ে? ‘দুনিয়ায় কত আছে দেখবার, কত কি জানার, কত কি শেখার!’ গানের কথাগুলি কিন্তু বড় মূল্যবান। সত্যি তো, জানার সবটাই পড়ে রয়েছে এখনও। বিশেষ করে এই প্রতিবেদন পড়ার পরে সেটাই আবার মনে হবে নতুন করে। যে প্রাণীটির দুধ, মাংস আর চামড়া নিয়েই এতকাল সন্তুষ্ট ছিল মনুষ্যজাতি, এইবার তাকে অন্যভাবে কাজে লাগানোর ফন্দিও বের করে ফেলেছে তারা। আর সেই কাজটি হল শরীরচর্চা।
একটু বুঝিয়ে বলা যাক। সময়ের সঙ্গে পাল্লা দিয়ে বাড়ছে যোগব্যায়ামের কদর। দেশ-বিদেশে ছড়িয়ে পড়ছে ভারতীয় সনাতন শরীরচর্চার পদ্ধতিটি। নির্বিশেষে প্রায় সকলেই যোগব্যায়ামকে আপন করে নিয়েছেন নিজের মতো করে। এক আন্তর্জাতিক সংবাদমাধ্যমে প্রকাশিত খবর অনুযায়ী, সম্প্রতি এমন এক নয়া যোগের পদ্ধতি আবিষ্কার করেছেন মার্কিন মুলুকের বাসিন্দারা, যা সত্যিই তাক লাগিয়েছে বিশ্ববাসীকে। বিষয় হল, ছাগলের সঙ্গে যোগাভ্যাস শুরু করছেন তাঁরা।
হ্যাঁ, ঠিকই শুনছেন, ট্রাম্পের দেশে এখন বেশ জনপ্রিয় এই প্রক্রিয়া। এই ধরনের যোগ ক্লাসের আয়োজন করা হয় কোনও একটি খামারবাড়িতে। তাতে যোগ দেন মার্কিন বাসিন্দারা। একজন প্রশিক্ষক থাকেন। তাঁর নির্দেশেই উন্মুক্ত আকাশের নীচে চলতে থাকে এই যোগের পালা। পাশে অবাধে বিচরণ করতে থাকে ছাগলের পাল। ছবিতে যেমন দেখা যাচ্ছে, কখনও তারা উঠে পড়ছে যোগরত মহিলার পিঠের উপর, কখনও বা তাঁদের চুলে মুখ গুঁজে দিচ্ছে।

এই বিষয়ে অন্যান্য খবর

মাংস, মিলন নয়! গর্ভবতী মায়েদের জন্য অবাক পরামর্শ সরকারি পুস্তিকায়
পরের পর বড় নোট সাবাড়! মালিকের ‘সর্বনাশ’ করে বিখ্যাত কানপুরের ছাগল


জানা গিয়েছে, প্রথম প্রথম যাঁরা এই যোগাভ্যাস করতে আসেন, ভয় পেয়ে যান। কিন্তু ধীরে ধীরে তাঁরা ভালবেসে ফেলেন এই নিরীহ প্রাণীদের। সাধারণ ছাগলের থেকে অনেকটাই ছোট আকৃতির এই ‘নাইজিরিয়ান ডোয়ার্ফ গোট’গুলি। ফলে তাদের পিঠে নিতে কোনও সমস্যা হয় না। বরং অনেকেই এতে বেশ আরাম বোধ করেন। নিয়মিত যাঁরা এই যোগাভ্যাস করে থাকেন তাঁদের মতে, এতে ফল মেলে দ্বিগুণ। যোগের ফলে যেমন শরীর সুস্থ থাকে, তেমনই ছোট ছোট ছাগলের পায়ের চাপে সুন্দর ‘ম্যাসাজ’ও হয়ে যায়। যোগের এই নয়া পন্থা বেশ সাড়া ফেলেছে মার্কিন মুলুকের বাসিন্দাদের মধ্যে। অনেকেই এই উপায় অবলম্বন করছেন শরীর ও মন সুস্থ রাখার তাগিদে। 

__________________________
 ইফতারের আগে বাড়ির বাইরের দোকানে খাবার বিক্রি করার সময়ে একটা কলা খেয়েছিলেন তিনি। এই অপরাধেই পাকিস্তানের সিন্ধু প্রদেশে গোকাল দাশ নামে পাকিস্তানের এক হিন্দু নাগরিককে নির্মমভাবে মারধরের অভিযোগ উঠল এক পাক পুলিশ কনস্টেবলের বিরুদ্ধে। মারের চোটে ৮০ বছরের ওই বৃদ্ধের শরীরের বিভিন্ন অংশ কেটে যায়। ঘটনাটি ঘটেছে পাকিস্তানের সিন্ধু প্রদেশের ঘোটকি এলাকায়। অভিযুক্ত পুলিশ কর্মীকে অবশ্য গ্রেফতার করা হয়েছে।

আক্রান্ত গোকাল দাশ।
নিয়ম অনুযায়ী ইফতারের আগে পাকিস্তানে প্রকাশ্যে খাওয়া নিষিদ্ধ। অভিযুক্ত পুলিশকর্মীর দাবি, ইফতারের কিছুক্ষণ আগেই খাবার বিক্রি করার সময়ে একটি কলা খাচ্ছিলেন ওই বৃদ্ধ। এরপরেই মারতে মারতে ওই বৃদ্ধকে রাস্তায় ফেলে দেন ওই কনস্টেবল। স্থানীয় বাসিন্দারা ওই বৃদ্ধকে উদ্ধার করেন। বৃদ্ধের নাতি স্থানীয় ওই কনস্টেবলের বিরুদ্ধে থানায় লিখিত অভিযোগ দায়ের করেন। ঘটনা জানার পরেই সিন্ধু প্রদেশের পুলিশের আইজি অভিযুক্ত পুলিশ কনস্টেবলকে গ্রেফতারের নির্দেশ দেন। 

অভিযুক্ত পুলিশকর্মীকে গ্রেফতার করা হয়েছে।
এই ঘটনাটি প্রকাশ্যে আসতেই পাকিস্তান জুড়ে নিন্দার ঝড় উঠেছে। সোশ্যাল মিডিয়াতেও পুলিশের ভূমিকা নিয়ে সমালোচনার ঝড় উঠেছে। অনেকেই এই ঘটনাকে পুলিশের বাড়াবাড়ি বলে সমালোচনা করেছেন।

__________________________
 বাঙালি সব সহ্য করতে পারে, কিন্তু তার আবেগ-অনুভূতি নিয়ে প্রশ্ন উঠলে সে সহ্য করতে পারে না বলেই জানা যায়। কিন্তু সম্প্রতি আন্তর্জাতিক স্তরে বাঙালির আবেগ আর অনুভূতি নিয়েই টানা-মাঞ্জা শুরু হয়ছে।
বিশ্বের কোন দেশ কেমন আবেগপ্রবণ, সেই মর্মে একটি সার্ভে করেছিল ‘এ গ্যালাপ’ নামের একটি সংস্থা। ১৪৮টি দেশের ১০০০ মানুষের উপরে চালানো এই সমীক্ষায় সংস্থার তরফে প্রশ্ন করা হয় কিছু ইতিবাচক ও নেতিবাচক আবেগের কোন কোনটি তাঁরা অনুভব করেন, তাই নিয়ে। রাগ, মানসিক চাপ, বিষণ্নতা আবার আনন্দ, খুশি, হাসি ইত্যাদি অনুভূতি নিয়ে প্রশ্ন করা হয়। উত্তরের পাহড় ঘেঁটে সংস্থা এক তালিকা তৈরি করে প্রকাশ করেছে সম্প্রতি। তাতে দেখা যাচ্ছে, তালিকার শীর্ষ রয়েছে বলিভিয়া, দ্বিতীয় স্থানে এল সালভাদর। ১৪ নম্বরে রয়েছে মার্কিন যুক্তরাষ্ট্র। ভারতের স্থান ৮৮ নম্বরে। আর তালিকার শেষ দেশটির নাম— বাংলাদেশ।
প্রতিবেদনে একথা জানানো হয়েছে যে, কোনও দেশের অর্থনীতির প্রগতির সঙ্গে সেই দেশের মানুষের আবেগের তেমন কোনও সম্পর্ক নেই। বরং, ব্যক্তি স্বাধীনতা, পারিবারিক বন্ধন, বন্ধু-পরিজনের সঙ্গে সম্পর্ক, সাংস্কৃতিক পরিমণ্ডল, যুদ্ধ বা শান্তির বাতাবরণই এই আবেগ-ইনডেক্সের নিয়ন্তা।
বাংলাদেশের আই আবেগ-ঘটিত পশ্চাদগামী অবস্থানকে দেখে চোখ কপালে তুলছেন সোশ্যাল মিডিয়া-য় অবস্থানরত বঙ্গভাষীরা। আবার অনেকে মন্তব্য করছেন, সংখ্যাতত্ত্বের উপরে ভারসা না-রাখাই ভাল।  

__________________________
 ২০১৬ সালের মে মাস। মার্কিন যুক্তরাষ্ট্রের ক্যালিফোর্নিয়ায় একটি বহুতল নির্মাণের জন্য খোঁড়া হচ্ছিল ভিত। কয়েক ফুট মাটি খোঁড়ার পরেই হঠাৎ শক্ত কিছুতে ঠেকে যায় নির্মাণকর্মীদের শাবল। আলগা মাটি সরাতেই চোখ কপালে ওঠে সকলের। দেখা যায়, মাটির তলায় রাখা রয়েছে একটি ব্রোঞ্জের কফিন। কফিনের ঢাকনা সরিয়ে দেখা যায়, ভিতরে শায়িত একটি ছোট্ট শিশুর অস্থিচর্মসার মৃতদেহ। দেখে মনে হয়, মৃতদেহটি কোনও বাচ্চা মেয়ের। কারণ, তার পরণে জোড়াতালি দেওয়া ফ্রক। এ ছাড়া মৃতদেহের উপরে কফিনের উপরে রাখা ছিল কয়েকটি শুকিয়ে যাওয়া ল্যাভেন্ডার এবং গোলাপ ফুল। বিজ্ঞানীদের মধ্যে সাড়া পড়ে যায় এই ঘটনাকে কেন্দ্র করে। নৃতত্ত্ববিদরা দেহটি পরীক্ষা করে জানান, এই মৃতদেহ ১৪০ বছরের পুরনো। কিন্তু সেটুকু জানাই যথেষ্ট ছিল না। এই দেহকে কেন্দ্র করে নতুন কৌতূহল গড়ে ওঠে। সকলের মনে প্রশ্ন জাগে, এই বাচ্চা মেয়েটির পরিচয় কী? এক বছর গবেষণার পরে সম্প্রতি বিজ্ঞানীরা সেই প্রশ্নের উত্তর খুঁজে বার করেছেন। 
আরও পড়ুন
মৃত পত্নীর সঙ্গে ছ’দিন এক বিছানায় শুয়ে স্বামী। ভালবাসার গভীরতায় শিহরিত দুনিয়া
মৃতদেহর সঙ্গে রোগীদের ‘সহবাস’! খোদ কলকাতায়
ইউনিভার্সিটি অফ ক্যালিফোর্নিয়ার নৃবিজ্ঞানের অধ্যাপক জেমস ইয়ার্কনেস মৃত শিশুটির পরিচয় উদ্ধারের কাজ নিজের কাঁধে তুলে নিয়েছিলেন। তিনি প্রথমেই শিশুটির ডিএনএ পরীক্ষা করেন। দেখা যায়, মেয়েটির ডিএনএ-র গঠন যে প্রকৃতির সে রকম গঠনের ডিএনএ সবচেয়ে বেশি দেখা যায় ব্রিটিশ আইল্যান্ডের অধিবাসীদের মধ্যে। এর পর শুরু হয় ব্রিটিশ আইল্যান্ডের বাসিন্দা বিভিন্ন পরিবারের সদস্যদের ডিএনএ পরীক্ষা। এক বছর ধরে ক্রমাগত অনুসন্ধানের পরে একটি পরিবারের এক সদস্যের সঙ্গে মেয়েটির ডিএনএ-র গঠন মিলে যায়। তার পর সেই পরিবারের সদস্যদের পূর্বপুরুষদের সম্পর্কে অনুসন্ধানের পরেই জানা যায় মেয়েটির প্রকৃত পরিচয়। 

উদ্ধার হওয়া সেই কফিন (ছবি: ইউটিউব)
জানা যায়, মেয়েটির নাম ছিল এডিথ হাওয়ার্ড কুক। সে যখন মারা যায়, তখন তার বয়স ছিল মাত্র তিন বছর। তার মৃত্যুর কারণও আবিষ্কার করেন বিজ্ঞানীরা। জানা যায়, অপুষ্টির কারণেই মারা গিয়েছিল এডিথ। যে জায়গায় কুক পরিবারের তৎকালীন কবরস্থান ছিল, সেখানেই পরবর্তী কালে বহুতল উঠতে শুরু করে। সেই সময়েই ভিত খুঁড়তে গিয়ে উঠে আসে মেয়েটির কবর। 
কুক পরিবারের বর্তমান সদস্যদের জিজ্ঞাসাবাদ করে আরও জানা গিয়েছে যে, এডিথরা ছিল মোট চার ভাইবোন। এডিথই ছিল সবচেয়ে বড়। এডিথের ভাই মিল্টনের নাতি পিটার কুক এখন সান ফ্রান্সিসকো বে এলাকায় এখনও বসবাস করেন। তিনি এই অনুসন্ধানের কাজে নিজেদের পারিবারিক ইতিহাস জানিয়ে অনেক সাহায্য করেছেন। 
অধ্যাপক জেমস আন্তর্জাতিক সংবাদমাধ্যমকে জানান, ‘ব্রোঞ্জের কফিনবন্দি ছিল বলেই এডিথের মৃতদেহটি প্রায় অবিকৃত থেকে গিয়েছিল। সেই কারণে অনুসন্ধান চালানো সহজ হয়েছে।’ জেমস আরও বলেন যে, এমনিতে কুক-ফ্যামিলি যথেষ্ট সমৃদ্ধিশালী ছিল। কিন্তু কোনও বিশেষ রোগে আক্রান্ত হওয়ার ফলে পুষ্টির অভাব দেখা দেয় এডিথের দেহে। পরিণামে সে মারা যায়। 

__________________________
 ২৪ বছরের এক মার্কিন যুবতী বিয়ের তিন মাসের মাথায় এমন এক বাস্তবের সম্মুখীন হলেন, যা শুনে আক্কেল গুড়ুম হতে পারে আপনারও। যাঁর সঙ্গে বিবাহবন্ধনে আবদ্ধ হয়েছিলেন এই যুবতী, বিয়ের পরে পারিবারিক ইতিহাস ঘেঁটে জানতে পারলেন স্বামী সম্পর্কে তাঁর দাদু হন!
তাঁর স্বামার বয়স আটষট্টি। বয়স তাঁদের সম্পর্কে কখনওই বাধা হয়ে দাঁড়ায়নি। কিন্তু বিয়ের পর স্বামীর ফ্যামিলি অ্যালবামে চোখ বোলাতে গিয়ে তাঁর চক্ষু চরকগাছ। ফ্লোরিডায় মায়ামি গোল্ডেন বিচের বাড়িতে রাখা সেই ফ্যামিলি অ্যালবামের পাতা উল্টে তিনি তাঁর স্বামীর প্রথম স্ত্রীর গর্ভজাত সন্তানদের ছবি দেখে বুঝতে পারেন, সেই শিশুদের মধ্যে একজন ছিলেন তাঁরই বাবা। অর্থাৎ যাঁকে তিনি বিয়ে করছেন, সম্পর্কে তিনি তাঁর ঠাকুরদা।
এই বিষয়ে বৃদ্ধের বক্তব্য, শিশুসন্তানদের নিয়ে তাঁকে ছেড়ে চলে গিয়েছিলেন তাঁর প্রথম স্ত্রী। অনেক চেষ্টা করেও তাঁকে খুঁজে না পেয়ে দ্বিতীয়বার বিয়ে করেন তিনি। সেই স্ত্রীর দ্বারাও একাধিক সন্তানের বাবা হন তিনি। কিন্তু সেই বিয়েও শেষ পর্যন্ত টেকেনি। আর তার পরেই ২০১৫ সালে এই যুবতীর সঙ্গে স্থানীয় এক ডেটিং ওয়েবসাইটের মাধ্যমে আলাপ হওয়ার কয়েকদিনের মাথাতেই বিয়ের সিদ্ধান্ত নেন তাঁরা। 
আরও পড়ুন
কী করে বউকে পেটাতে হয়, দেখানো হচ্ছে সরকারি চ্যানেলে? দেখুন ভিডিও
স্বামীর প্রেমিকাকে পিটিয়ে ব্রিজ থেকে ফেলেই দিলেন স্ত্রী। রইল ভিডিও
যে ১৫টি লক্ষণ দেখলে বুঝবেন আপনার বান্ধবী বা স্ত্রী দূরে সরে যাচ্ছেন
পরে থেকে আরও জানা গিয়েছে যে, পুরনো সম্পর্কের জেরে গর্ভবতী হয়ে পড়ার দরুন মেয়েটিকে বাড়়ি থেকে বের করে দেয় তাঁর বাবা, অর্থাৎ যিনি কি না তাঁর বর্তমান স্বামীর সন্তান! এতকিছু না জেনেই মাস তিনেক আগে এই তরুণীকে বিয়ে করেন সেই প্রৌঢ়। নিজের স্ত্রীই যে সম্পর্কে নাতনি একথা জানার পরে প্রৌঢ় জানিয়েছেন, মেয়েটিকে দেখে প্রথমে তাঁর আত্মীয়তাবোধ জেগেছিল। কিন্তু বিষয়টিকে প্রথমে তিনি আমল দেননি। কারণ, এর আগে দু’বার তাঁর বিয়ে ভেঙেছে। এর পুনরাবৃত্তি তিনি আর ঘটাতে চান না। 
এ ঘটনার পরে তরুণী অবশ্য জানিয়েছেন, বিষয়টি নিয়ে প্রথমে খুবই হতাশ হয়ে পড়লেও তাঁদের সম্পর্কের ভিত এতটাই পোক্ত হয়ে গিয়েছে যে, তা সহজে ভাঙার নয়। 

__________________________
 পরিবারের সদস্যসংখ্যা ১৪। তাদের মধ্যে একজন স্বামী, আর বাকি ১৩ জনই স্ত্রী। এবার সেই পরিবারের সদস্যসংখ্যা এক ধাক্কায় বেড়ে হতে চলেছে ২৭। কারণ পরিবারের কর্তা একসঙ্গেই বিয়ে করেছিলেন ১৩ স্ত্রী-কে। এবার ওই ১৩ জন স্ত্রীই একসঙ্গে গর্ভবতী। 
শোনা গিয়েছে, ১৪ জনের এই পরিবার যথেষ্ট সুখী পরিবার। ১৩ জন স্ত্রী-এর মধ্যে ঝগড়াঝাঁটি একেবারেই নেই। তার মানে পরিবার ছোট না হলেও সুখী হতে পারে। 

__________________________
 একটু বেশিই পার্টি করেন। খুব একটা হুঁশ থাকে না। মোটামুটি একটা প্লেবয় ইমেজ তৈরি করে ফেলেছেন ৩১ বছর বয়সি প্রিন্স হ্যারি, ডায়ানা-চার্লসের ছোট ছেলে। দাদা উইলিয়মের মতো সংসার-ধর্মে মন নেই। বরং নিত্যনতুন সঙ্গিনীর সঙ্গে সময় কাটাতেই পছন্দ করেন তিনি। কিন্তু খুব একটা সাবধানী যে নন, সেটাই বোঝা গেল এই স্ক্যান্ডেলে।
একরাতের সঙ্গিনী, ১৯ বছরের যে মেয়েটি প্রিন্সের সন্তানের মা হওয়ার দাবি করেছে, সে ইতিমধ্যেই একটি গসিপ ম্যাগাজিনকে জানিয়েছে যে তার কাছে রয়েছে অকাট্য প্রমাণ। হ্যারির সঙ্গে অন্তরঙ্গ মুহূর্তের বেশ কিছু ছবি আছে তার ঝুলিতে। তবে তুরুপের সব তাস এখনই সে বার করতে রাজি নয়। খবরটা ভাসিয়ে দিয়েছে শুধু হাওয়ায়। 
​
অ্যালবার্ট হল-এ ‘স্পেক্টর’ প্রিমিয়ারে কেট, 
উইলিয়ম ও হ্যারি। ছবি গেটি ইমেজেস।

এটা অ্যাক্সিডেন্ট না কি ইচ্ছাকৃতভাবে প্রিন্সকে ফাঁসিয়ে দেওয়ার চেষ্টা, সেটা এখনই বলা যাচ্ছেনা। তবে কথাটা চাউর হতে স্বাভাবিকভাবেই খুব মুষড়ে পড়েছেন রানি দ্বিতীয় এলিজাবেথ। এই ন’দিন আগেই, ২৬ অক্টোবর, বন্ড মুভি ‘স্পেক্টর’-এর প্রিমিয়ার ইভেন্টে অন্তর্বাস ছাড়া উপস্থিত হয়ে রাজপরিবারের মুখ পুড়িয়েছেন কেট। 
ডাচেস অফ কেমব্রিজ, কেট-কে নিয়ে এমনিতেই ঝামেলায় থাকেন রানি। যখন-তখন রাজকুমারীর স্কার্ট উড়ে বেরিয়ে পড়ে অঙ্গপ্রত্যঙ্গ। তায় আবার একবার পাপারাৎজির তোলা ‘টপলেস কেট’-এর ছবি ভাইরাল হয়েছিল ওয়েব-এ।
এখন বিষফোড়ার মতো জেগে উঠল এই কেচ্ছা। রাজপরিবারের এক বিশ্বস্ত সূত্রের খবর, রানি অত্যন্ত ব্যথিত এবং শঙ্কিত। ঘটনার সত্যতা প্রমাণিত হলে এটাই বোধহয় হবে অষ্টম এডওয়ার্ড ও ওয়ালিস ওয়ারফিল্ড-এর পর রাজবাড়ির সবচেয়ে বড় কেলেঙ্কারি— বিবাহ-বহির্ভূত সন্তান, তা-ও আবার বাগদত্তা বা স্বীকৃত গার্লফ্রেন্ডের সঙ্গে নয়, একরাতের সঙ্গিনীর সঙ্গে!

__________________________
 সাপকে দেখলেই আত্মারাম খাঁচাছাড়া হওয়ার জোগাড় হয় সকলের। হতে পারে অধিকাংশ সাপই নির্বিষ, তবু চোখের সামনে তাদের চিত্র-বিচিত্র শরীর দেখলে মনের ভিতরে শিরশির করে না, এমন কে-ই বা আছে! অথচ যদি এমন এক ক্যাফে থাকে, যেখানে ‘জ্যান্ত’ সাপ দিয়েই সাজানো থাকবে চারপাশ, তা হলে কেমন হয় বলুন তো? সত্যিই কিন্তু এমন ক্যাফে খুলতে চলেছে জাপানে। 
এক সর্বভারতীয় সংবাদমাধ্যমে প্রকাশিত প্রতিবেদন থেকে জানা যাচ্ছে, টোকিও-র হারাজুকুতে খুলতে চলেছে স্নেক ক্যাফে। যেখানে আপনার পাশ দিয়েই ঘুরে বেড়াবে সাপ!  জাপানের টোকিও স্নেক সেন্টার থেকে সাপগুলি নিয়ে আসা হবে বলে জানা গিয়েছে।  প্রাথমিক ভাবে ৩৫ টি সাপ নিয়ে আসা হবে।  পরে পরিস্থিতি বুঝে সাপের পরিমাণ বাড়ানো হবে বলেও জানা গিয়েছে। তবে সাপ দেখার জন্য বাড়তি কড়িও গুনতে হবে।
ক্যাফেতে ২০টি সাপকে বিশেষ ভাবে রাখা হয়েছে। সাপগুলির মধ্যে র‌্যাট স্নেক, মিল্ক স্নেক, ব্রাজিলের পাইথনও  রয়েছে।  ক্যাফের গ্রাহকেরা চাইলে এই সাপগুলিকে পোষার জন্য কিনে নিয়েও যেতেন পারেন। তার জন্য অবশ্য বাড়তি টাকাও দিতে হবে।  

এই বিষয়ে অন্যান্য খবর

সাপ চিবিয়ে খায় ৭ বছরের ছেলে! দেশের ছেলের এই কীর্তির পিছনে কোন ‘অসুখ’
ঘরের মধ্যেই হিসহিস শব্দ! কোথায় লুকিয়েছিল ভয়াল ময়াল


গত বছরেই  লন্ডনের‘ক্যাট ক্যাফে’ও ‘আউল ক্যাফে’ গোটা বিশ্বে আলোড়ন ফেলে দিয়েছিল। তাদের চ্যালেঞ্জ জানাতে হাজির হল এবার স্নেক ক্যাফে। আপাতত এই স্নেক ক্যাফে নিয়েই চর্চা শুরু হয়েছে বিভিন্ন মহলে। হাজার হোক, বিড়াল বা প্যাঁচার মধ্যে সাপের মতো গা ছমছম ব্যাপার কই? কাজেই তাকে নিয়ে যে বাড়তি আলোচনা হবে, সেটাই স্বাভাবিক।
কলকাতাতেও কি কখনও দেখা যাবে এমন ক্যাফে, যেখানে বান্ধবীর সঙ্গে একান্ত মুহূর্তে হোক কিংবা বন্ধুর সঙ্গে নিবিড় আড্ডা— ব্যাকগ্রাউন্ডে শোনা যাবে সাপের হিস হিস ধ্বনি! আপাতত অপেক্ষাই সার। 

__________________________
 বিমান যাত্রা নিয়ে অনেকের মনেই ভয়ভীতি থেকে থাকে। নিরাপদে গন্তব্যে পৌঁছনোর জন্য বিমানে ওঠার আগেই প্রার্থনা সেরে নেন তাঁরা। এমন ঘটনা নতুন নয়। কিন্তু যাত্রা যাতে শুভ হয়, সেই কারণে বিমানের ইঞ্জিনে পয়সা ছুড়ে দিয়েছেন, এমন ঘটনা কে কবে শুনেছে। শুনতে অবাক লাগলেও সম্প্রতি এমনটাই ঘটেছে সাংহাই পুদং আন্তর্জাতিক বিমানবন্দরে। চায়না সাদার্ন এয়ারলাইন্সের ফ্লাইটে এক যাত্রী এমনই কাণ্ড করে বসেছেন।
বিমানের ইঞ্জিনে আচমকাই কয়েকটি কয়েন ছুড়ে মারেন তিনি। তাঁর বিশ্বাস, এতে নাকি যাত্রা শুভ হয়। বিমানে নিরাপদ ভ্রমণের উদ্দেশ্যেই এমন উদ্ভট কাজ করেছেন বলে জানিয়েছেন ওই যাত্রী। তাঁর মনে শিকড় গেড়ে থাকা এই অদ্ভুত বিশ্বাসের পরিণাম অবশ্য যা হওয়ার তাই-ই হল। ফল ভুগতে হল বিমানের অন্য যাত্রীদের। বিমানটি পুরো পাঁচ ঘণ্টা দেরিতে ছাড়ে।

এই বিষয়ে অন্যান্য খবর

মাঝ আকাশে জন্ম শিশুর! জেট এয়ারওয়েজ সদ্যোজাতকে দিল অসাধারণ উপহার
বিমানে মাঝ-আকাশে কোনও যাত্রীর মৃত্যু হলে কী করা হয়?


জানা গিয়েছে, কুসংস্কারাচ্ছন্ন ওই বৃদ্ধার নাম কিউই। ‘নিরাপত্তার জন্য প্রার্থনার’ অংশ হিসেবে বিমানে বসে তিনি ইঞ্জিন লক্ষ্য করে কয়েন ছুড়তে থাকেন। নয়টি কয়েনের মধ্যে মাত্র একটি কাঙ্ক্ষিত লক্ষ্যে আঘাত করতে পেরেছিল।
একজন যাত্রী বৃদ্ধার এই অদ্ভুত আচরণ দেখে কর্তৃপক্ষকে তা জানান। বিমানবন্দরে পুলিশ ডাকা হয়। নিরাপত্তার জন্য ১৫০ যাত্রীর প্রত্যেককে বিমান থেকে নামিয়ে আনা হয়। পরে বিমানটির ইঞ্জিন পরীক্ষা করার পর পাঁচ ঘণ্টা দেরিতে তা গন্তব্যে রওনা দেয়। বৃদ্ধা ও তাঁর সঙ্গে থাকা স্বামী, কন্যা ও জামাতাকে জিজ্ঞাসাবাদের জন্য ডেকেছিলেন বিমানবন্দরে উপস্থিত রক্ষীরা। সেখানেই বৃদ্ধা জানান, নিরাপদে ভ্রমণের জন্যই তিনি এমনটা করেছিলেন।

__________________________
 গত ২৬ জানুয়ারি ছিল অস্ট্রেলিয়া ডে। সেই দিনই ইন্টারনেটে ভাইরাল হল একটি ভিডিও ক্লিপ। ভিডিওটি একটি পুলিশী জেরার যা তোলা হয়েছিল ৭ বছর আগে। ভিডিওটি এক মদ্যপ অস্ট্রেলীয়র হাস্যকর স্বীকারোক্তি। 
বছর সাতেক আগে সম্পূর্ণ বেহুঁশ অবস্থায় তিনি ঢুকে পড়েছিলেন একটি বিয়ের অনুষ্ঠানে। সঙ্গে ছিলেন তাঁর বন্ধুও। কিন্তু কীভাবে এমনটা ঘটল সে ব্যাপারে তাঁর কিছুই মনে নেই। ভিডিওতে তিনি বলেছেন, সেই দিন বিকেলের দিকে তিনি পানীয়ের সন্ধানে বেরিয়েছিলেন, সে কথা মনে আছে তাঁর। কিন্তু তার কী যে হল!
সামান্য হুঁশ যখন ফিরল তখন তিনি দেখেন পিছন পিছন আসছেন তাঁর বন্ধু আর তাঁর পিছনে তাড়া করেছেন ব্রাইড্‌সমেইডরা। তখন তিনি বুঝতে পারেন যে কোনও বিয়ের অনুষ্ঠানে ঢুকে পড়েছেন তিনি। পরে পুলিশ এসে পরিস্থিতির সামাল দেয় সেদিন।
ফিলিপ ম্যাককুলক নামের সেই অস্ট্রেলীয়র স্বীকারোক্তি ভিডিওটি এতদিন সযত্নে রাখা ছিল পুলিশের কাছেই। এবারের অস্ট্রেলিয়া ডে-তে নিছক মজা করতেই পাবলিশ করা হল সেই ভিডিও এবং যথারীতি ভাইরাল হল ভিডিওটি। দেখুন নীচের লিঙ্কটি— 
 


__________________________
 নাদিয়া মুরাদ। শান্তিতে নোবেল পেয়েছেন ২৫ বছরের তরুণী। গোটা বিশ্ব জেনেছে তাঁর অসমসাহসী সংগ্রামের কথা। আর শিউরে উঠেছে। আরও এক বার সামনে এল ধর্ষণ ও যৌন অত্যাচারের কালো ছোবলকে সামলে জীবনে ফেরার গল্প। নাদিয়ার পাশাপাশি শান্তিতে অন্য নোবেল পেয়েছেন ডেনিস মুকওয়েগে। এই গাইনোকোলজিস্ট হাজার হাজার ধর্ষিতার চিকিৎসা করেছেন। নোবেল কমিটির প্রধান বেরিট রিস অ্যান্ডারসন বলেছেন, ‘‘ধর্ষণকে যুদ্ধাস্ত্র হিসেবে ব্যবহারের বিরুদ্ধে প্রচেষ্টার বিরুদ্ধে লড়াইয়ের জন্যই তাঁদের এই পুরস্কার দেওয়া হয়েছে।’’

এই বিষয়ে অন্যান্য খবর

আইএস-এর প্রাক্তন যৌনদাসী নাদিয়া মুরাদ হলেন রাষ্ট্রপুঞ্জের গুডউইল অ্যাম্বাসাডর


কতটা কঠিন ছিল নাদিয়ার লড়াই? নাদিয়া বিস্তারিত জানিয়েছেন সেই লড়াইয়ের ইতিবৃত্ত। যে লড়াইয়ের কাহিনি সাধারণ মানুষের পক্ষে সহ্য করা মুশকিল। রোজকার দিনযাপনের নিশ্চিন্ত ছবির ঠিক উলটো দিকে নাদিয়ার ভয়ঙ্কর জীবন। 
২০১৪ সালে ইরাক যখন প্রায় ইসলামিক স্টেটের দখলে, নাদিয়ার বয়স তখন ১৯। সেই সময় তাঁদের গ্রাম কোজোতে আক্রমণ করে আইসিস জঙ্গিরা। ইয়াজিদি গোষ্ঠীর (যে গোষ্ঠীরই অন্তর্ভুক্ত নাদিয়া) ৬০০ জন মানুষকে মুহূর্তে হত্যা করে। সেই সঙ্গে ধরে নিয়ে যাওয়া হয় গ্রামের তরুণীদের। সব মিলিয়ে ৬৭০০ ইয়াজিদি তরুণীর একজন হয়ে আইসিসের যৌন শিবিরে পৌঁছন নাদিয়া। তিনি একাই কেবল নয়, তাঁর সঙ্গে ছিলেন তাঁর বোনেরা।
সেই শিবিরের অভিজ্ঞতা আন্তর্জাতিক সংবাদমাধ্যম ‘দ্য গার্ডিয়ান’-কে জানিয়েছেন নাদিয়া। সেই অভিজ্ঞতা জানলে শিরদাঁড়া দিয়ে যেন ঠান্ডা স্রোত বয়ে যাবে। মধ্যরাতে আইসিস জঙ্গিরা প্রবেশ করত আতঙ্কিত ইয়াজিদি তরুণীদের ঘরে। অপেক্ষাকৃত সুন্দরীদের কাছে আগে যেত জঙ্গিরা, আর জানতে চাইত তাদের বয়স। সেই সঙ্গে চলত অবিরত তাদের চুলে, মাথায় হাত বুলিয়ে যাওয়া। প্রশ্ন করত, ‘‘এরা সবাই ভার্জিন, তাই না?’’ পাশে দাঁড়ানো রক্ষীরা উত্তর দিত, ‘‘অবশ্যই।’’ নাদিয়ার বর্ণনায়, ‘‘ওরা ঠিক যেন কোনও দোকানদার, যে তাঁর দোকানের সরঞ্জাম নিয়ে গর্বিত।’’ নাদিয়া জানিয়েছেন, ‘‘ওদের ব্যবহার দেখে মনে হতো, আমরা মানুষ নই, পশু।’’
এর পরই শুরু হতো নারকীয় অত্যাচার। ইচ্ছেমতো মেয়েকে বেছে নিয়ে গিয়ে ধর্ষণ করত তারা। নাদিয়া জানিয়েছেন তাঁর দিকে ধেয়ে আসা জঙ্গিদের হাত থেকে বাঁচতে অন্য মেয়েদের মতো তিনিও ছটফট করতেন। মেঝেতে শুয়ে পড়া বা হাত-পা গুটিয়ে কুণ্ডলী পাকিয়েও অবশ্য রেহাই মিলত না। যৌনদাসী হয়ে কেটে যেতে থাকে দিন।
অবশেষে মেলে পালানোর সুযোগ। কিন্তু প্রথম বার পালানোর পরেও ধরা পড়ে গিয়েছিলেন। বেড়ে যায় অত্যাচারের মাত্রা। শেষ পর্যন্ত ৩ মাস পরে পালিয়ে যেতে সক্ষম হন তিনি। ওই ৩ মাসের ভয়ঙ্কর দিনযাপন আজও ভুলতে পারেননি নাদিয়া। তিনি নিজের জীবনের ভয়ঙ্করতম অধ্যায়ের কথাই ব্যবহার করেছেন অস্ত্র হিসেবে। ইয়াজিদি জনগোষ্ঠীর আন্দোলন নিয়ে কাজ শুরু করেন নাদিয়া। গড়ে তোলেন তাঁর সংগঠন ‘নাদিয়াস ইনিশিয়েটিভ’। আন্তর্জাতিক অপরাধ আদালতে আইসিসি-এর বিরুদ্ধে ইয়াজিদিদের গণহত্যার অভিযোগ আনেন তিনি।
নিজের মতো করে লড়াই করেছেন নাদিয়া। যে লড়াই পথ দেখায় অন্য নির্যাতিতদের। নোবেলের স্বীকৃতি এ বার বাকি বিশ্বের কাছে আরও বেশি করে পৌঁছে দেবে নাদিয়ার নাম। পৃথিবী জানবে, ধর্ষণের ভয়াবহ নারকীয় আক্রোশের বিরুদ্ধে নুয়ে না-পড়ে পালটা লড়াই চালানো এক তরুণীর নাম। নাদিয়া অবশ্য এখন কেবল এক তরুণীই নন, তিনি অন্যায়ের বিরুদ্ধে আপোষহীন সংগ্রামের এক মূর্ত প্রতীক। 

__________________________
 বাঘের মুখে হরিণ বা জেব্রার মতো প্রাণী ছটফট করছে, এই দৃশ্য পরিচিত। কিন্তু চিনের একটি ওয়াল্ড লাইফ পার্কে এমন একটি ঘটনা ঘটল, যা দেখে শিউরে উঠবেন যে কেউ। বাঘের মুখে ছটফট করলেন এক ব্যক্তি, আর সেই দৃশ্যের সাক্ষী থাকল অসংখ্য মানুষ। যাঁদের মধ্যে ছিলেন আক্রান্ত ব্যক্তির স্ত্রী এবং সন্তানও।
গত ২৯ জানুয়ারি ঘটনাটি ঘটেছে বেজিংয়ের একটি ওয়াইল্ড লাইফ পার্কে। শাংহাই শহর থেকে ২০০ কিলোমিটার দূরে নিংগবো শহরে এই ঘটনাটি ঘটেছে। জানা গিয়েছে, অতিরিক্ত সাহসিকতা দেখাতে গিয়ে কোনওভাবে বাঘের পরিখার মধ্যে ঢুকে যান ওই ব্যক্তি। সেখানে তিনটি বাঘ ছিল। তার মধ্যে একটি বাঘ ওই ব্যক্তিকে আক্রমণ করে। বাকি দু’টি বাঘ অবশ্য ওই ব্যক্তির দিকে এগোয়নি। বেশ কিছুক্ষণ বাঘের মুখে ছটফট করতে থাকেন ওই ব্যক্তি। 
প্রথমে পটকা ফাটিয়ে বাঘগুলিকে তাড়ানোর চেষ্টা করা হয়। তার পরেও বাঘটি ওই ব্যক্তিকে আক্রমণ করে। এর পরে গুলি করে ওই বাঘটিকে মারে পুলিশ। যদিও, আক্রান্ত ওই ব্যক্তিকেও বাঁচানো যায়নি। 
দেখুন সেই মুহূর্তের ভিডিও
  

__________________________
 প্রেম ভেঙে যাওয়ার বেদনা বহন করত‌ে হয় অনেককেই। কিন্তু প্রেমসম্পর্ক অতীত হয়ে যাওয়ার পরে এই মহিলার মতো এমন উন্মত্ত আচরণ বোধহয় আর কেউ করেন না। মেক্সিকোর এক তরুণী তাঁর প্রাক্তন প্রেমিককে এক সপ্তাহে ৭৭ হাজার ৬৩৯ বার ফোন করার কারণে গ্রেফতার হয়েছেন পুলিশের হাতে।
তরুণীর নাম লিন্ডা মারফি। মাস কয়েক আদে তাঁর সঙ্গে আলাপ হয় উইলিয়াম রায়ানস নামের এক যুবকের। আলাপ কিছুদিনের মধ্যে গড়ায় প্রণয়ে। কিন্তু দু’জনেরই ব্যক্তিগত কিছু সমস্যার কারণে সম্পর্কটি ৩ সপ্তাহের মধ্যেই ভেঙে যায়। উইলিয়াম পুরনো সম্পর্কের জের টানতে চাননি। কিন্তু লিন্ডার পরিকল্পনা ছিল অন্যরকম। ব্রেক আপ হয়ে যাওয়ার কয়েকদিন পরেই সম্পর্ক পুনঃস্থাপন করার জন্য তিনি উইলিয়ামকে ফোন করা শুরু করেন।
এই পর্যন্ত কাহিনিতে অস্বাভাবিক কিছুই নেই। কিন্তু চমকে উঠতে হয় এক সপ্তাহের মধ্যে উইলিয়ামকে করা লিন্ডার ফোনের সংখ্যাটি জানলে। লিন্ডার ফোনের কল হিস্টরি ঘাঁটাঘাঁটি করে পুলিশ জানতে পেরেছে, লিন্ডা এক সপ্তাহে মো‌ট ৭৭ হাজার ৬৩৯ বার ফোন করেছেন উইলিয়ামকে। কিন্তু মাত্র সাত দিনে এতবার ফোন করা কীভাবে সম্ভব? জেরায় লিন্ডা জানিয়েছেন, তিনি তিনটি ফোন থেকে একসঙ্গে উইলিয়ামের বাড়ির ল্যান্ডলাইন, মোবাইল আর কর্মস্থলের ফোনে ক্রমাগত ফোন করে গিয়েছেন। দিনে ২৪ ঘন্টাই প্রায় ফোন করতেন তিনি। রাত্রে ঘুমোতেন না পর্যন্ত। জেগে থাকার জন্য বিশেষ ধরনের এনার্জি ড্রিংক ও অ্যামফেটামাইন জাতীয় ওষুধ খেতেন লিন্ডা। না ঘুমিয়ে ক্রমাগত উইলিয়ামকে ফোন করে যেতেন তিনি। শুধু ফোন নয়, এই এক সপ্তাহের মধ্যে উইলিয়ামকে তিনি মোট ১৯৩৭টি ইমেইল, ৪১ হাজার ২২৯টি মেসেজ, ২১৭টি ভয়েস মেসেজ এবং ৬৪৭টি চিঠিও পাঠান।

লিন্ডার ‘প্রেমের জোয়ারে’ ওদিকে উইলিয়ামের তখন পাগল হওয়ার অবস্থা। তিনি থাকতে না পেরে পুলিশে অভিযোগ দায়ের করেন লিন্ডার বিরুদ্ধে। পুলিশ পুরো বিষয়টি খতিয়ে দেখে বুঝতে পারে যে, উইলিয়ামের অভিযোগ সত্য। আলবুকারিন পুলিশ ডিপার্টমেন্ট গ্রেফতার করে লিন্ডাকে।
উইলিয়ামের উকিল জে ডি জেমস ক্লিরয় সংবাদমাধ্যমকে বলেন, ‘‘ওই তরুণী গ্রেফতার হওয়ায় আমার মক্কেল স্বস্তির নিঃশ্বাস ফেলেছেন। এই এক সপ্তাহ তাঁর রাতের নিদ্রা দিনের শান্তি হরণ করেছিলেন লিন্ডা।’’ কিন্তু কেন এমন উন্মত্তবৎ আচরণ করলেন লিন্ডা? পুলিশ  সূত্রে জানানো হয়েছে, লিন্ডা অবসেসিভ কমপালসিভ ডিজঅর্ডার নামের এক মানসিক রোগের শিকার। এই রোগে আক্রান্তরা মানসিক উদ্বেগে ভোগেন এবং একই কাজ বারবার করে যাওয়া থেকে নিজেকে বিরত করতে পারেন না। উইলিয়ামের সঙ্গে প্রেম ভেঙে যাওয়ার পরে লিন্ডার সেই সমস্যা আরও বৃদ্ধি পায়। তিনি পুরনো প্রেমকে ফিরে পাওয়ার জন্য প্রাক্তন প্রেমিককে চরম উত্যক্ত করা শুরু করেন। যার পরিণামে তাঁকে জেলে যেতে হল।

__________________________
 অন্য কোনও আশাও করেনি বিশ্ব। নির্বাচনী প্রতিশ্রুতির রূপায়ণ ঘটাচ্ছেন মার্কিন প্রেসিডেন্ট ডোনাল্ড ট্রাম্প। বিশেষ একটি ধর্মের প্রতি তাঁর বিদ্বেষই অনূদিত হল সাত ইসলামিক দেশের মুখের উপর দরজা বন্ধ করার ঘোষণায়। ট্রাম্পের দাবি, তিনি সন্ত্রাস বন্ধ করতে চান। কিন্তু সন্ত্রাসবাদীদের বিরুদ্ধে পদক্ষেপ না-করে সাত ইসলামিক দেশকে অপমান করা কেন, তার ব্যাখ্যা দেওয়ার প্রয়োজন মনে করছেন না তিনি। আগামী দু’মাস সিরিয়া, ইরাক, ইরান, ইয়েমেন, সুদান, লিবিয়া এবং সোমালিয়ার নাগরিকেরা আমেরিকায় ঢুকতে পারবেন না। উদ্বাস্তু-সমস্যা মেটানো যে এই সিদ্ধান্তের লক্ষ্য নয়, তা বুঝতে অসুবিধা হয় না। ট্রাম্পের সিদ্ধান্ত বিশ্বকে বিপন্ন বিস্ময়ের সামনে দাঁড় করিয়ে দিয়েছে। বিশ্ব নতুন করে উত্তপ্ত হয়ে ওঠার আশঙ্কায় ডুমসডে ক্লকের কাঁটা মধ্যরাতের দিকে লাফিয়ে এগিয়েছে ! 
রাষ্ট্রনায়কদের প্রতিবাদ শোনা যাচ্ছে। বিরোধীদের প্রতিবাদও শুনতে পাচ্ছেন ট্রাম্প। প্রতিবাদ সংগঠিত হচ্ছে নাগরিক স্তরেও। গুরুত্বপূর্ণ কথা বলেছেন মালালা ইউসুফজাই এবং মার্ক জুকেরবার্গ। দ্বিতীয়জন মনে করিয়ে দিয়েছেন, আমেরিকার সমাজ গড়েই উঠেছে শরণার্থীদের নিয়ে। জুকেরবার্গ ইতিহাসকে সম্মান করতে জানেন বলেই এ মন্তব্য করেছেন। কিন্তু সে মন্তব্যে ট্রাম্প কাতর হবেন বলে মনে হয় না ! মালালার বক্তব্যটি আরও প্রখর। পৃথিবীর সবচেয়ে বেশি বিপর্যস্ত শিশু এবং তাদের পরিবারের পাশ থেকে সরে না-যাওয়ার আর্জি জানিয়েছেন তিনি। 
বস্তুত, ট্রাম্পের এই সিদ্ধান্তের প্রভাব সবচেয়ে বেশি পড়বে সিরিয়ার উপরই। গত ছ’বছরে সিরিয়ার ১১ মিলিয়ন নাগরিক দেশছাড়া। এঁদের মধ্যে বেশ কয়েকহাজারকে আমেরিকায় আশ্রয় দিয়েছিল ওবামা প্রশাসন। তাঁর সিদ্ধান্তকে বিদ্বেষ-অভিযানের ট্রাম্পকার্ড মনে করতে পারেন ট্রাম্প। কিন্তু সন্দেহ নেই, গ্লোবাল লিডার হিসেবে আমেরিকার ভাবমূর্তি নষ্টই হল ! এই বিক্ষুব্ধ সময়ের মধ্যেও আশার আলো জাগে। আশা এটিই যে, নবীন প্রজন্মের প্রতিবাদ সূচিত হচ্ছে স্পষ্ট ভাষায়। মালালা ও জুকেরবার্গই প্রমাণ। সন্ত্রাস আর সম্প্রদায়কে গুলিয়ে ফেলা যে অনুচিত, সিরিয়া বা লিবিয়ার একমাত্র পরিচয় যে ইসলামিক হওয়া নয়, এই শুভ ভাবনাটি মালালা-জুকেরবার্গদের আছে। 

__________________________
 ভারতে সকলের কাছে স্বাস্থ্য পরিষেবা পৌঁছে দেওয়াটাই এখন চ্যালেঞ্জ হয়ে দাঁড়িয়েছে। সেখানে চিন যে লক্ষ্যে এগোচ্ছে, তা সফল হলে অন্যান্য দেশও একই পথে এগোতে পারে। 
সরকারি সিদ্ধান্ত অনুযায়ী, ২০২০ সালের মধ্যে চিনের প্রতিটি পরিবারপিছু একজন করে পারিবারিক চিকিৎসক থাকবেন। সরকারই সেই বন্দোবস্ত করবে। সরকারিভাবে জানানো হয়েছে, ২০১৬ সালের মধ্যে দেশের ২০০ শহরকে এই পরিষেবার আওতায় নিয়ে আসা হবে। সে ক্ষেত্রে দেশের মোট জনসংখ্যার তিরিশ শতাংশ এই পরিষেবার আওতায় চলে আসবে। বিশ্বের অন্যান্য অনেক দেশের মতোই চিনেও জনসংখ্যার একটা বড় অংশ ক্যানসার এবং ওবেসিটির মতো রোগে আক্রান্ত হচ্ছে। এবং সেই সংখ্যা উদ্বেগজনক হারে বেড়ে চলেছে। শুধুমাত্র ২০১৫ সালেই প্রায় চল্লিশ লক্ষ মানুষ চিনে ক্যানসারে আক্রান্ত হয়েছেন। এঁদের মধ্যে তিরিশ লক্ষেরই মৃত্যু হয়েছে। এই পরিসংখ্যান সামনে আসার পরেই সরকারের তরফে পরিবারপিছু একজন করে পারিবারিক চিকিৎসক দেওয়ার সিদ্ধান্ত নেওয়া হয়েছে।
পারিবারিক চিকিৎসকরা চিনের মানুষদের হেলথ গার্ড হিসেবে ভূমিকা পালন করবেন। চিনের সরকারি সংবাদসংস্থা জিনহুয়া এই খবর জানিয়েছে। সরকারি আধিকারিকদের দাবি, এর ফলে চিকিৎলার খরচ অনেক কমবে এবং স্বাস্থ্য পরিষেবাকে আরও বেশি সংখ্যক মানুষের কাছে পৌঁছে দেওয়া যাবে। সরকারি হাসপাতাল, ক্লিনিক এবং গ্রামীণ এলাকার চিকিৎসকদেরই এই কাজে ব্যবহার করা হবে। তথ্য বলছে, চিনে প্রতি হাজারজন পিছু ১.৯জন চিকিৎসক রয়েছেন। যদিও শিশুদের জন্য বিশেষজ্ঞ চিকিৎসকদের অভাব রয়েছে চিনে। প্রতি হাজারটি চিনা শিশুর জন্য দেশে শিশুরোগ বিশেষজ্ঞের সংখ্যা ০.৫৩ শতাংশ।

__________________________
 ভারত টম্যাটো রফতানি বন্ধ করে দিয়েছে পাকিস্তানকে। সময় এসে গিয়েছে, এবার পাকিস্তান টম্যাটো রফতানির জবাব দেবে পরমাণু বোমা দিয়ে। গতকাল, শনিবার এই ভাষাতেই ভারতকে হুমকি দিয়েছেন এক পাক সাংবাদিক। নাম ক্যায়সার খকন। এখানেই শেষ নয়। পাক সাংবাদিকের দাবি, ‘মোদী-রাহুল’-এর মুখেও টম্যাটো ছুড়ে মারবেন তাঁরা। ভিডিওটি ইন্টারনেটে ভাইরাল। নেটিজেনরা এমন আজব হুমকির কথা শুনে হেসে গড়িয়ে পড়েছেন। 
পুলওয়ামা কাণ্ডের জেরে পাকিস্তানের সঙ্গে ভারতের বাণিজ্যিক সম্পর্কে চরম অবনতি ঘটেছে। পাকিস্তানকে দেওয়া ‘মোস্ট ফেভারড নেশন’-এর তকমা তুলে নিয়েছে ভারত। পাকিস্তানে টম্যাটো রফতানি বন্ধ হয়ে গিয়েছে। এই নিয়ে আয়োজিত টক শো-তেই ক্যায়সার ওই মন্তব্য করেন। জানিয়ে দেন, টম্যাটোর জবাব তাঁরা পরমাণু বোমা দিয়ে দেবেন। 
নেটিজেনরা বেজায় মজা পেয়েছেন ওই ভিডিও দেখে। নানা রকমের মজাদার মিম তৈরি হয়ে গিয়েছে। পাশাপাশি চলছে ওই সাংবাদিককে নানা অভিধায় ভূষিত করা। কেউ বলছেন ‘মিস্টার তওবা তওবা’। কেউ বা বলছেন ‘মিস্টার টম্যাটো’। দেখে নিন সেই ভিডিও— 

"Tamatar ka jawab atom bomb se de gay." So much trash on our tv channels #TaubaTaubapic.twitter.com/2myeGCvECw
— Naila Inayat नायला इनायत (@nailainayat) February 23, 2019

__________________________
 পারথেনন— গ্রিসের এক ঐতিহ্যমণ্ডিত মন্দির। দেবী অ্যাথেনার এই মন্দির তৈরি হওয়া শুরু হয় খ্রিস্টপূর্ব ৪৪৭ সালে, এবং শেষ হয় খ্রিস্টপূর্ব ৪৩২ সালে। দেবী অ্যাথেনার নামেই নামকরণ করা হয় গ্রিসের শহর অ্যাথেন্সের।
সেই পারথেননকেই আবারও তৈরি করা হল। তবে এবার জার্মানিতে। 
গ্রিসের পারথেনন মার্বেল পাথর দিয়ে তৈরি হয়েছিল। আর এ যুগের ‘স্থাপত্য’টি তৈরি করা হল প্রায় ১ লাখ বই দিয়ে। তাই নাম দেওয়া হয়েছে ‘দ্য পারথেনন অফ বুকস’। 
জার্মানির ‘ইউনিভারসিটি টাউন’ নামে খ্যাত ক্যাসেল-এ প্রতি ৫ বছর অন্তর অনুষ্ঠিত হয় ‘ডকুমেন্টা’ নামে কনটেম্পোরারি আর্ট শো। এবং এ বছরে সকলের নজর কেড়েছে এই ‘দ্য পারথেনন অফ বুকস’। 
আর্জেন্টিনার বিখ্যাত শিল্পী, ৭৪ বছরের মার্তা মিনুজিন-এর তৈরি এই পারথেনন আদতে সব রকম ‘সেন্সরশিপ’ তুলে নেওয়ার এক আর্জি জানিয়েছেন শিল্পী।

দ্য পারথেনন অফ বুকস— ছবি: এএফপি
বই দিয়ে তৈরি জার্মানির এই পারথেননের আয়তন, গ্রিসের পারথেননের একেবারে সমান সমান। অর্থাৎ, লম্বায় ৭০ মিটার, চওড়ায় ৩১ মিটার ও উচ্চতায় ১০ মিটার। 
পারথেনন অফ বুকস-এ যে সব বই ব্যবহার করা হয়েছে তার প্রত্যেকটিই ব্যানড। ক্যাসেল বিশ্ববিদ্যালয়ের ১৯ জন শিক্ষার্থী প্রায় ৭০০০০ ব্যানড বইয়ের তালিকা তৈরি করে। যার থেকে বেছে নেওয়া ১৭০টি টাইটেল। কিন্তু জার্মানির সব থেকে বিতর্কিত ও অবশ্যই ব্যানড বইটি নেই সেই তালিকায়— অ্যাডল্‌ফ হিটলারের লেখা ‘মেইন ক্যামফ’। 
এক সর্বভারতীয় সংবাদমাধ্যমের খবর অনুযায়ী শিল্পী মার্তা মিনুজিন জানিয়েছেন যে, অনুষ্ঠানের শেষ দিন পর্যন্ত এই ধরনের ব্যানড বই সংগ্রহ করবেন তিনি। অনুষ্ঠান শেষে বইগুলি বিলিয়ে দেওয়া হবে জনসাধারণের মধ্যে। 
প্রসঙ্গত, পারথেনন অফ বুকস যেখানে তৈরি করা হয়েছে, ১৯৩৩ সালে নাৎসিরা ঠিক সেখানেই প্রচুর পরিমাণে বই পুড়িয়েছিল। সেই সব বইয়ের লেখকরা হয় ইহুদি ছিলেন, না হয় মার্কসবাদী ছিলেন।

__________________________
 ২১ বছর ধরে তিনি বিচারকের পদে রয়েছেন ওহাইও-র পেয়নসভিল-এ। তাঁর কোর্টরুমে ঢোকা মানেই অভিনব সব সাজার কথা শোনা যায় বলে দাবি স্থানীয়দের।  
মাইকেল সিসোনেত্তি, ১৯৯৪ সাল থেকে বরাবর ‘রি-ইলেক্ট’ হয়েছেন প্রধান বিচারকের পদে। কারণ, তাঁর অদ্ভুত সব শাস্তির নিদান। যা কখনও হাসির উদ্রেক ঘটায়, আবার কখনও মানুষকে শেখায় ‘মানুষ’ হতে। 

বিচারক মাইকেল সিসোনেত্তি (ছবি ফেসবুক)
বিচারক সিসোনেত্তির কথায়, তাঁর এই ‘ক্রিয়েটিভ জাস্টিস’-এর ঠেলায় ৯০% দোষীই অন্য কোনও কারণে দ্বিতীয়বার আর ধরা পড়েনি। 
আন্তর্জাতিক ওয়েবসাইট ‘নিউজনার’-এ প্রাকশিত খবর অনুসারে রইল বিচারক মাইকেল সিসোনেত্তির কয়েকটি ‘ক্রিয়েটিভ জাস্টিস’-এর নমুনা— 
১। পার্কে এক যুগল ধরা পড়ে খুবই ঘনিষ্ঠ অবস্থায়। শাস্তিস্বরূপ গোটা পার্কটা পরিষ্কার করতে হয় তাদের। এবং স্থানীয় খবরের কাগজে ক্ষমা চেয়ে একটি বিবৃতিও ছাপতে হয় তাদের।

২। এক মহিলা ৩৫টি বিড়ালছানা জঙ্গলে ছেড়ে আসে। শীতের সময় ছিল তখন। মাইকেল সিসোনেত্তি ওই মহিলাকে নভেম্বরের একটি গোটা রাত জঙ্গলে কাটানোর আদেশ দেন। খাবার, জল, তাঁবু ছাড়াই মহিলাকে সারা রাত থাকতে হয়েছিল জঙ্গলে।
৩। ট্যাক্সিতে উঠে তার ভাড়া না দেওয়ায় এক মহিলাকে যেতে হয়েছিল বিচারক মাইকেল সিসোনেত্তির আদালতে। খবু সহজ সাজা শোনান বিচারক। মহিলাকে পদব্রজে যেতে হয় ৪৮ কিলোমিটার। অর্থাৎ, যে দূরত্ব তিনি ট্যাক্সিতে গিয়েছিলেন।
৪। মদ্যপান করে গাড়ি চালানোয় এক ব্যক্তিকে সারা রাত কাটাতে হয় মর্গ-এ। তার দু-পাশে দুটি মরদেহ রাখা ছিল যাদের মৃত্যু হয়েছিল মাতাল অবস্থায় গাড়ি চালানোর ফলেই।

৫। পুলিসকে ‘শুয়োর’ বলে অপমান করে জনৈক। অভিনব ছিল তার শাস্তি। ১৭০ কিলোগ্রামের একটি আস্ত শুয়োর মাথায় নিয়ে ওই ব্যক্তিকে দাঁড়িয়ে থাকতে হয়েছিল রাস্তার ধারে। সঙ্গে একটি পোস্টার, যাতে লেখা— ‘এটি পুলিস নয়’!
অভিনব সাজাই বটে। তবে মানুষ যদি তার ‘হুঁশ’ ফিরে পায় এমন শাস্তিতে, তা হলে অন্তত জেলগুলো খালি থাকে।

__________________________
 কোনও হাসপাতালে যখন আপনি আপনার বয়স্ক কিংবা অসুস্থ বাবা-মা-কে রেখে আসেন, তখন কী আশা থাকে আপনার? আপনার অসুস্থ আত্মীয়ের যথাযথ সেবাশুশ্রূষা হবে সেখানে, উপযুক্ত চিকিৎসা পাবেন তিনি, তাই তো? কানাডার বাসিন্দা ক্যামিল পেরেন্টও তেমনটাই আশা করেছিলেন। অ্যালজাইমার্স ও অন্যান্য বার্ধক্যজনিত রোগে আক্রান্ত মা-কে তিনি রেখে এসেছিলেন পিটার বরোতে অবস্থিত সেন্ট পিটার অ্যাট ফ্লেমিং নামক হাসপাতালে। কিন্তু প্রতিদিন যখন মায়ের সঙ্গে দেখা করতে তিনি হাসপাতালে যেতেন, দেখতেন, মায়ের চোখে-মুখে কাটা-ছড়া, আঘাতের চিহ্ন। কীভাবে লাগল আঘাত, মা-কে এই প্রশ্ন করলে বৃদ্ধা কিছুই বলতে পারতেন না। কারণ অ্যালজাইমার্সে আক্রান্ত বৃদ্ধার স্মৃতি ছিল অত্যন্ত ক্ষণঁস্থায়ী। কী ঘটে গিয়েছে, তা কিছুতেই মনে করতে পারতেন না তিনি। হাসপাতালের কর্মচারীদের এই বিষয়ে প্রশ্ন করলে তাঁরা উত্তর দিতেন, ঘরের মধ্যে নড়াচড়া করতে গিয়ে অসুস্থ বৃদ্ধা পড়ে গিয়েছেন। তাতেই লেগেছে আঘাত। ব্যাপারটা বিশ্বাস হয়নি ক্যামিল পেরেন্টের। তিনি জানতে চেয়েছিলেন, ঠিক কী ঘটে তাঁর মায়ের সঙ্গে তাঁর অবর্তমানে? সত্যিটা উদ্ঘাটনের জন্য মায়ের ঘরে তিনি লুকিয়ে রেখে যান একটি ক্যামেরা। যে ছবি তাতে ধরা পড়ে তা দেখে শিউরে ওঠেন ক্যামিল। দেখা যায়, ক্যামিলের মায়ের সঙ্গে অকথ্য আচরণ করছেন হাসপাতালের কর্মীরা। কখনও তাঁর মলমূত্র মাখানো ন্যাকড়া তাঁর মুখে লাগিয়ে দেওয়ার ভয় দেখাচ্ছেন হাসপাতালের কর্মী, কখনও বা হাসপাতালের দুই কর্মচারী রোগিনীর উপস্থিতিতেই তাঁর ঘরে শারীরিক ঘনিষ্ঠতা উপভোগ করছেন। কখনও বা অন্য রোগীরা বেড়াতে বেড়াতে ঢুকে পড়ছেন ক্যামিলের মায়ের ঘরে। আবার কখনও এক নার্স জোর করে অ্যাডাল্টস ডায়পার পরাতে গিয়ে অভব্য আচরণ করছেন রোগিণীর সঙ্গে।
আরও পড়ুন
ট্রায়াল রুমে সাবধান! শহরের শপিং মলে লুকিয়ে তরুণীর ছবি তোলার অভিযোগ
ট্রায়াল রুম বা টয়লেটে গোপন ক্যামেরা? কীভাবে বুঝবেন?
এই সমস্ত দৃশ্য দেখে আঁতকে ওঠেন ক্যামিল। তিনি সম্পূর্ণ ভিডিওটা দেখান হাসপাতালের সিইও-কে। তিনিও আপাতদৃষ্টিতে আঁতকেই ওঠেন ভিডিওটি দেখে। তিনি বলেন, ‘‘যা ঘটেছে, তা একেবারেই অবাঞ্ছিত। পূর্ণাঙ্গ তদন্তের পরে অভিযুক্ত কর্মচারীদের বিরুদ্ধে ব্যবস্থা নেওয়া হবে।’’
কী ধরা পড়েছিল ক্যামিলের ভিডিওয়? আসুন, আমরাও দেখে নিই সেই শিউরে ওঠার মতো ভিডিও—
 


__________________________
 পেশায় আইনজীবী আমাল নিজের দেশ লেবাননের কিশোরীদের উচ্চশিক্ষার সুযোগ দিতে নিজের নামে এই বৃত্তি চালু করতে চলেছেন। প্রতি বছর লেবাননের একজন করে মেধাবী কিশোরী এই বৃত্তি পাবে। তার সাহায্যে আর্মেনিয়ার একটি কলেজে উচ্চশিক্ষার সমস্ত সুযোগ পাবে সে। একটি বিবৃতিতে আমাল বলেছেন, ‘‘এই বৃত্তি লেবাননের মেধাবী মেয়েদের জীবনে নতুন সুযোগ এনে দেবে।’’
তাঁর এই কাজের জন্য সঙ্গে পেয়েছেন ‘১০০ লাইভস’ নামে একটি সংস্থাকে। ওই সংস্থা আর্মেনিয়ার গণহত্যার ঘটনা নিয়ে সাধারণ মানুষকে সচেতন করার কাজ করে। সেই সংস্থার সঙ্গে অবশ্য যুক্ত রয়েছেন আমালের তারকা-স্বামীও। আগামী বছর থেকে আর্মেনিয়ায় দশ লক্ষ মার্কিন ডলার অর্থমূল্যের পুরস্কার দেবেন ক্লুনি।

__________________________
 ব্লু হোয়েল চ্যালেঞ্জ নামের অনলাইন মারণ খেলাটি এখন এক আতঙ্কের নাম। মুম্বইয়ে এক কিশোরের মৃত্যুর সময়েই এই খেলার নাম প্রথম সর্বসমক্ষে আসে। কিন্তু এখন দেশের সর্বত্রই এই খেলার শিকার হওয়া কিশোর-কিশোরীর খোঁজ মিলছে। পশ্চিমবঙ্গও তার বাইরে নয়। 
বুধবার এই মারণ খেলার এক অ্যাডমিনকে গ্রেফতার করেছে রুশ পুলিশ। জানা গিয়েছিল, এই মেয়েটির কারণেই বহু কিশোর-কিশোরীর জীবনে ঘনিয়ে এসেছে বিপর্যয়। কেবল ওই মেয়েটিই নয়, আরও গ্রেফতারের খবর পাওয়া গিয়েছে। কিন্তু এরা কেউই আসলে এই খেলার প্রধান মস্তিষ্ক নয়। এক আন্তর্জাতিক সংবাদমাধ্যমের সূত্রে জানা গিয়েছে, ২১ বছরের এক রাশিয়ান যুবকের মাথা থেকেই প্রথম বেরিয়েছিল এই ভয়ানক খেলার আইডিয়া। ফিলিপ বুডেকিন নামের সেই যুবক আপাতত শ্রীঘরে। রইল তাকে নিয়ে ৫টি তথ্য।
• ফিলিপই এই খেলার আবিষ্কারক। জেলে বসে সে জানিয়েছে, এই খেলা সে তৈরি করেছে সমাজকে শোধরাতে। তার মতে যারা এই খেলায় নাম লিখিয়ে প্রাণ খুইয়েছে, তাদের মৃত্যুতে সে দারুণ খুশি হয়েছে।   
• ফিলিপকে গ্রেফতার করা হয়েছিল ১৬ জন পড়ুয়াকে এই খেলায় যোগ দিতে বাধ্য করে আত্মহননের পথে টেনে আনার জন্য। সে পুলিশের কাছে নিজের দোষ স্বীকারও করে নিয়েছে।

২১ বছরের ফিলিপ বুডেকিন আপাতত শ্রীঘরে। ছবি: অ্যানোনিমাস প্রাইমের ইউটিউব চ্যানেল থেকে।
• ফিলিপ এখন রয়েছে সেন্ট পিটার্সবার্গের ক্রেস্টি জেলে। 
• জেলে বসেই ফিলিপ পাচ্ছে একের পর এক প্রেমপত্র! জানা যাচ্ছে, অনেক মেয়েই নিজেদের ঠিকানা পর্যন্ত পাঠিয়ে দিচ্ছে ফিলিপকে। মনোবিদদের বক্তব্য, জীবনে কারও কাছ থেকেই যে মেয়েরা ভালবাসা পায়নি, তারাই ফিলিপকে চিঠি লেখে। কারণ ফিলিপ অন্তত তাদের ‘পাত্তা’ দিয়েছে। 
• ২০১৩ সালে এই খেলা প্রথম শুরু হয়। এখন ফিলিপ শ্রীঘরে বন্দি থাকলেও, খেলাটি ছড়িয়ে পড়ছে। এমনকী, ব্লু হোয়েল নাম ছাড়াও অন্য নামে এই খেলাটি সারা পৃথিবীর কিশোর-কিশোরীদের কাছে মৃত্যুমুখী ফাঁদ হয়ে উঠেছে।

__________________________
 প্রতিদিনের মতো সে দিনও স্কুলের পথে সে। পিঠে স্কুলব্যাগ, পরনে ইউনিফর্মও যথাযথ। গুটিগুটি পায়ে সে চলেছে তার নার্সারি-র দিকে।
এমন অবস্থাতেই তিন বছরের ফোব রুশটনকে আবিস্কার করেন জনৈক পুলিশকর্মী। তিনি তখন অফ-ডিউটি। স্ত্রীর সঙ্গে গাড়ি চালিয়ে কোথাও যাচ্ছিলেন। ব্যস্ত লন্ডনের রাস্তায় এক তিন বছরের বাচ্চাকে ফুটপাথ ধরে হাঁটতে দেখে সন্দেহ হয় তাঁর।
ফোবের পথ আটকে দাঁড়ান তিনি। তাঁকে দেখেই খুদে ফোব বলে ওঠে— ‘‘আমি নার্সারিতে যাচ্ছি। মা নেই। মাকে আমি ঘুম থেকে তুলতে পারিনি।’’

ফোব-এর বাড়ি। (ইনসেটে) মায়ের সঙ্গে...। ছবি: ফেসবুক
পুলিশকর্মী এবং তাঁর স্ত্রী ফোবকে তার বাড়ি নিয়ে আসেন। বাড়িতে প্রবেশ করে দেখা যায়, তার মা নিকোলা রুশটন মৃত অবস্থায় পড়ে রয়েছেন বিছানাতেই। ঘুমন্ত অবস্থাতেই তাঁর মৃত্যু হয়েছে। মা-কে ‘ঘুম’ থেকে তুলতে না পেরে ফোব একা একাই তৈরি হয় স্কুলে যাওয়ার জন্য। একাই হাঁটা দেয় তার নার্সারির দিকে।
ঘটনা খবরে আসার পরে সোশ্যাল মিডিয়ায় ভাইরাল হয়ে পড়ে। তিন বছরের ‘ব্রেভ’ ফোবকে অভিনন্দন জানিয়ে পোস্ট-এর ঝড় ওঠে। কিন্তু ফোব কি প্রকৃতপক্ষে টের পেয়েছে কী হারিয়েছে সে?
আর একটা কথা কেউ উল্লেখ করেনি। প্রয়াতা নিকোল এক অসামান্য মা। কারণ, ফোবকে তো তিনিই তৈরি করেছেন!

__________________________
 চার দিকে পাহাড়, মাঝে এক উপত্যকা। উপত্যকা দিয়ে বয়ে যাওয়া গিলগিট ও হাঞ্জা নদীর সংযোগস্থলে গড়ে ওঠে পাকিস্তানের গিলগিট শহর। এক সময়ে সিল্ক রুটের এক প্রধান কেন্দ্র ছিল উত্তর পাকিস্তানের এই শহর। 
কিন্তু, বর্তমানে গিলগিটের নাম সংবাদের শিরোনামে উঠে এসেছে সম্পূর্ণ এক অন্য কারণে। ২০ জুন, এই প্রথম বার পাকিস্তানের এক যাত্রীবাহী বিমান পরিচালনা করলেন মহিলারা, ক্যাপ্টেন মরিয়ম মাসুদ ও ফার্স্ট অফিসার শুমাইলা মাজহার। বিমানের ক্রু-মেম্বাররাও সকলেই ছিলেন মহিলা। এমনটাই জানা গিয়েছে সর্বভারতীয় সংবাদমাধ্যমের এক প্রতিবেদন থেকে।

ক্যাপ্টেন মরিয়ম মাসুদ ও ফার্স্ট অফিসার
শুমাইলা মাজহার। ছবি: পিআইএ-এর টুইটার পেজ
ইসলামাবাদ থেকে গিলগিট হয়ে আবারও দেশের রাজধানী শহরে ফিরে আসা— কোনও রকম বাধা বিপত্তি না ঘটিয়েই। প্রসঙ্গত, গিলগিট পৌঁছতে ও বিমান অবতরণ করতে যে পাহাড়ি পথের মধ্যে দিয়ে যেতে হয়, তা যে বেশ ঝুঁকিপূর্ণ, এমনটা স্বীকার করেছে ‘পাকিস্তান ইন্টারন্যাশনাল এয়ারসাইনস’ (পিআইএ)। সংস্থার তরফ থেকে একটি টুইটেই এমন বার্তা দেওয়া হয়। 
টুইটারের সেই পোস্ট বর্তমানে ছাড়িয়েছে ৩৭ হাজার লাইক। অনেকেই কমেন্ট করেছেন যে, তাঁরাও চান বড় হয়ে তাঁদের মেয়ে এমন সম্মানজনক কাজ করুক।

পিআইএ-এর টুইট
বেশ কয়েকজন যাত্রীও ওই টুইটে জানিয়েছেন তাঁদের মনের কথা। মেঘলা আকাশ থাকা সত্ত্বেও কীভাবে কোনও সমস্যা ছাড়াই ‘স্মুদ ফ্লাইট’ ছিল তাঁদের। সাধুবাদ জানিয়েছেন ক্যাপ্টেন মরিয়ম মাসুদকে।

__________________________
 পাকিস্তানের বালুচিস্তান প্রদেশের গদর শহর। আর এই বন্দর-শহরের পাশেইআরব সাগর। গদরের মাহাত্ম্য ‘সিপিইসি’ হিসেবে, মানে ‘চায়না-পাকিস্তান ইকনমিক করিডর’। চিন ও পাকিস্তানের ‘ইকনমিক করিডর’-এর একটি মুখ্য স্থান এই বন্দর। গদর বন্দরটি, চিনের ‘ওয়ান রোড, ওয়ান বেল্ট’ প্ল্যানের একটি অত্যন্ত গুরুত্বপূর্ণ সংযোগস্থল।
গদর বন্দরে কাজ শুরু হয় ২০১৬র ১৪ নভেম্বর থেকে। কিন্তু ২০১৫-তেই এই বন্দরটি, ৪৩ বছরের জন্য চিনকে ‘লিজ’ দিয়ে দেয় পাকিস্তান। মানে, ২০৫৯ সাল পর্যন্ত গদর বন্দরের যাবতীয় কার্যকলাপ দেখবে চিন। 
মূলত ব্যবসার জন্যই এই ‘ওয়ান রোড, ওয়ান বেল্ট’-এর প্রকল্প মাথায় আসে চিনের। তারই অংশ হিসেবে ‘মেরিটাইম সিল্ক রোড’-এর ভাবনা। এবং পাকিস্তানের গদর বন্দর যে ভবিষ্যতে এই ব্যবসায়িক সম্পর্কে খুবই ফলপ্রসূ হবে, তা নিয়ে কোনও দ্বিমত নেই দুই দেশের। 

গদর বন্দর
কিন্তু, ব্যবসার সম্পর্কে যুদ্ধ-জাহাজের কী দরকার? আর কেনই বা তা হলে চিন দু’টি এমন জাহাজ ‘উপহার’ দিল পাকিস্তানকে? পাকিস্তানের দুই নদীর নামানুসারে ‘হিঙ্গোল’ ও ‘বাসল’ নামে জাহাজ দু’টির অভ্যর্থনার জন্য গদর বন্দরে উপস্থিত ছিলেন পাকিস্তানের নেভি ভাইস অ্যাডমিরল আরিফুল্লা হুসেইনি। অনুষ্ঠানে উপস্থিত সকলের উদ্দেশ্যে তাঁর বক্তব্য ছিল এমনটাই— চিনের দেওয়া এই জাহাজ দু’টির জন্য পাকিস্তানের নৌ-সেনা আরও মজবুত হল। 
‘সিপিইসি’ প্রকল্প অনুযায়ী, হিঙ্গোল ও বাসল যুদ্ধজাহাজ হলেও, তাদের মূল দায়িত্ব এই জলপথের সুরক্ষা। এর পরে, দশৎ ও ঝোব নামে আরও দুটি জাহাজও পাকিস্তানকে দেবে চিন।
পাকিস্তানকে দেওয়া চিনের জাহাজের পরিপ্রেক্ষিতে ভারতীয় নৌ-সেনার বক্তব্য... দেখুন ভিডিও—
 




__________________________
 পুরুষে পুরুষে অথবা নারীতে নারীতে বিয়ে এখন কোনও চমকে ওঠার বিষয়ই নয়। পৃথিবীর বিভিন্ন দেশে সমলিঙ্গে বিবাহ আইনি স্বীকৃতিও পেয়েছে। এমনকী পুরুষ বা নারী রূপান্তরকামীকে বিয়ে করেছেন, তেমন নজিরও আজ আর দুর্লভ নয়। এ সবকে ছাপিয়ে নিজেকেই বিয়ে করেছেন, এমন এক নারীর কাহিনি এবেলা.ইন-এই প্রকাশিত (সমস্ত সম্পর্কে হতাশ হয়ে শেষ পর্যন্ত কাকে বিয়ে করলেন এই মহিলা? জানলে আশ্চর্য হবেন)। কিন্তু সেই সবকিছু একেবারেই তুচ্ছ হয়ে যায় এই দুই মহিলার কথা শুনতে বসলে।
এইজা-রিট্টা বার্লিনার-মাউয়ের এবং আমান্ডা হুইটেকার যাঁদের বিয়ে করেছেন, তাঁরা কেউ মানুষই নন। কিন্তু তাঁদের দু’জনের ‘স্বামী’-ই বেদম সেলিব্রিটি। তবে দুজনের বিয়ের গল্প কিন্তু একেবারেই একরকম নয়।

বার্লিন প্রাচীর
• এইজা নিজেকে ভালমতোই জানতেন। তিনি অনুভব করতেন তাঁর প্রেম সর্বদাই কোনও না কোনও বস্তুর প্রতি ধাবিত। জার্মান এই মহিলা, ১৯৭০ দশক থেকেই তাঁর এই যৌন চিন্তনকে বন্ধুমহলে ব্যক্ত করতে শুরু করেন।  তিনি এই বাসনার নাম দেন ‘অবজেক্টাম সেক্সুয়ালিটি’। ১৯৭৯ সালে তিনি তাঁর পরিচিতের বৃত্তকে স্তম্ভিত করে বিয়ে করে বসেন বার্লিন ওয়াল-কে। খুব ছোটবেলা থেকেই তিনি এই ভুবনখ্যাত প্রাচীরের প্রেমে পড়েছিলেন, জানিয়েছেন এইজা। বিয়ের পরে রীতিমতো পদবী পরিবর্তনও করেন তিনি। তাঁর নামের পিছনে জুড়ে নেন ‘বার্লিনার-মাউয়ের’ শব্দবন্ধটি, যার অর্থ— ‘বার্লিন প্রাচীর’।
আরও পড়ুন
প্রেমিকা না পেয়ে হতাশ। যুবক বিয়ে করলেন রোবটকে। কেমন হবে দাম্পত্যজীবন
প্রেমের জের, একই মণ্ডপে দুই প্রণয়িনীকে বিয়ে করল ঝাড়খণ্ডের যুবক
এইজা জানিয়েছেন, এটা মোটেই কোনও ফেটিশিজম নয়। এটা এক পূর্ণ প্রেম। ১৯৮৯-এ যখন বার্লিন প্রাচীর ভাঙা শুরু হয়, তখন এইজা অত্যন্ত আতঙ্কিত হয়ে পড়েছিলেন। প্রাচীর ভেঙে গেলে বিষণ্ন এইজা প্রাচীরের একটি মডেল তাঁর বাড়িতে রেখে দিয়েছেন।
দেখুন এইজার এক সাক্ষাৎকার

• ব্রিটেনের ইয়র্কশায়ারের বাসিন্দা অ্যামান্ডা হুইটেকার প্রেমে পড়েছিলেন মার্কিন মুলুকের স্ট্যাচু অফ লিবার্টি-র। অ্যামান্ডাও ‘অবজেক্টাম সেক্সুয়ালিটি’-তেই বিশ্বাসী। লেডি লিবার্টিকে তিনি আদর করে ‘লিব্বি’ বলে ডাকতে থাকেন। সমুদ্র পেরিয়ে তিনি চার বার দেখে আসেন তাঁর প্রণয়ীকে। তবে অ্যামান্ডা মনে করেন লেডি লিবার্টির সঙ্গে তাঁর সে অর্থে ‘বিয়ে’ হয়নি। তাঁরা লিভ ইন রিলেশনশিপে রয়েছেন। কিন্তু তিনি নিজেকে ‘অ্যামান্ডা লিবার্টি’ বলে পরিচয় দেন। বাড়িতে তিনি লেডি লিবার্টি-র একটা স্ট্যাচুও রাখেন।  

লেডি লিবার্টি
রইল অ্যামান্ডার সাক্ষাৎকার


__________________________
 আমেরিকার সান দিয়েগোর একটি হাইস্কুলের এই ঘটনা। পল সোয়ানসন নামে ওই শিক্ষক ক্লাসে বসে কম্পিউটারে অন্তর্বাসে মহিলাদের ছবি দেখছিলেন। কিন্তু তিনি খেয়াল করেননি, তাঁর কীর্তি একেবারে লাইভ টেলিকস্ট হয়ে যাচ্ছে জায়ান্ট স্ক্রিনে। এক পড়ুয়া অবশ্য চুপি চুপি পুরোটাই তুলে নিয়েছিলেন তাঁর মোবাইলে। নীচে থাকল সেই ভিডিও।


__________________________
 মাস দেড়েক আগের কথা। ধুলো-ধোঁয়ার চাদরে মুখ ঢেকেছিল দিল্লির রাজপথ। কারণ? বিশেষজ্ঞরা জানিয়েছিলেন, দিওয়ালি উপলক্ষে দিল্লি এবং সংলগ্ন এলাকায় প্রচুর পরিমাণে বাজি পোড়ানোর ফলেই ধোঁয়ার সৃষ্টি। পাশাপাশি, দিল্লি সংলগ্ন হরিয়ানায় চাষের মাঠের পাকা ফসল পোড়ানোর রীতিও সমস্যায় ইন্ধন জুগিয়েছিল। অবস্থা এমনই হয়েছিল যে, স্কুল-কলেজে ছুটি ঘোষণা করতে হয়েছিল। বন্ধ ছিল সব কলকারখানা এবং নির্মাণকাজ। অবস্থা স্বাভাবিক হতে লেগেছিল বেশ কিছুদিন। দিল্লির এই ঘটনা ব্যতিক্রম নয়। দূষণের দাপটে সূর্যের মুখ ঢাকা পড়েছে বিশ্বের অনেক দেশেই।
বিশেষজ্ঞরা বায়ুদূষণকে মূলত দু’ভাগে ভাগ করেন। এক, ওজোন পলিউশন। দুই, পার্টিক্‌ল পলিউশন। বিশদে বললে, ওজোন পলিউশনকে বায়ুদূষণের ফলাফল বলা যেতে পারে। জীবাশ্ম জ্বালানি পোড়ালে, যে কার্বন ডাইঅক্সাইড এবং কার্বন মনোক্সাইড গ্যাস তৈরি হয় তা বায়ুমণ্ডলের ওজোন স্তরে পৌঁছলে শুরু হয় রাসায়নিক বিক্রিয়া। ওজোন গ্যাসের সঙ্গে কার্বন ডাইঅক্সাইড এবং কার্বন মনোক্সাইডের বিক্রিয়ার তৈরি হয় অক্সিজেন। কিন্তু এর ফলে ওজোন স্তরে ফাঁক সৃষ্টি হয়। সেই ফাঁক দিয়েই ক্ষতিকর অতিবেগুনি রশ্মি ভূপৃষ্ঠে এসে পৌঁছয়। দ্বিতীয়ত, কারখানা এবং গাড়ির ধোঁয়ায় কার্বন পার্টিক্‌ল থাকে। শ্বাস-প্রশ্বাসের সঙ্গে তা মানুষের শরীরে প্রবেশ করে। ফল, ফুসফুস এবং শ্বাসজনিত নানা সমস্যা।

শহর: লস অ্যাঞ্জেলেস
দেশ: আমেরিকা
মাত্রাতিরিক্ত জ্বালানি ব্যবহারের ফলে লস অ্যাঞ্জেলেসের আকাশে তৈরি হয়েছে একাধিক ওজোন হোল। সমস্যাটা সেখানেই! পরিবেশবিদদের অনুরোধে পুরনো গাড়ি চালানোর উপর নিষেধাজ্ঞা আরোপ করা হলেও, পরিবেশে উল্লেখযোগ্য কোনও পরিবর্তন আসেনি। পরিস্থিতির গুরুত্ব বোঝাতে এক মার্কিন পরিবেশবিদ্‌ রসিকতা করে বলেছিলেন, ‘‘লস অ্যাঞ্জেলেসের আকাশ দিয়ে কোনও বিমান উড়ে গেলে, সেই বিমানে বসা যাত্রীদের উপরও অতিবেগুনি রশ্মির প্রভাব পড়তে পারে।’’ লস অ্যাঞ্জেলেসের বাসিন্দাদের সবচেয়ে খারাপ অবস্থায় পড়তে হয় শীতকালে। কুয়াশা এবং ধোঁয়ার দাপটে বিপর্যস্ত হয়ে পড়ে জনজীবন।
শহর: মেক্সিকো সিটি
দেশ: মেক্সিকো
শহরের তিনপাশ পাহাড়ে ঘেরা। সুবিশাল উপত্যকার মাঝে হলেও, প্রাকৃতিক কারণেই সেখানে হাওয়া প্রায় চলে না বললেই চলে। তাছাড়া, শহরের নিকটবর্তী পাহাড়ে রয়েছে একাধিক সক্রিয় আগ্নেয়গিরি। ২০০৯ সালের রিপোর্ট অনুযায়ী, মেক্সিকো সিটিতে প্রায় ৯০ লক্ষ মানুষের বাস। দিনের বেশিরভাগ সময় ঘন ধোঁয়ার চাদরে ঢাকা থাকে আকাশ। আর অগ্ন্যুৎপাত হলে, সারা শহর ঢে়কে যায় ছাইয়ে। কয়েক বছর আগে মেক্সিকো সরকারের তরফে ঘোষণা করা হয়, শহরের দূষণ কমাতে ব্যবস্থা নেওয়া হবে। কী ব্যবস্থা? ঘোষণা মতো, প্রশাসনের তরফে পাবলিক ট্রান্সপোর্টের কাজে ব্যবহৃত ২৫টি সরকারি ডিজেল চালিত বাস বাতিল করা হয়। যদিও সরকারি নথি অনুযায়ী, মেক্সিকো সিটিতে সারাদিনে প্রায় তিন হাজার ডিজেল বাস চলে। বাকি ২,৯৭৫টি বাস তাহলে বাতিল হল না কেন? এই প্রশ্নের উত্তর মেলেনি!
শহর: মিলান
দেশ: ইতালি 
এমনিতে ঝাঁ-চকচকে এই শহরকে এক নজরে দেখলে কেউ বুঝবে না, বাতাসে দূষণের মাত্রা কতখানি। ইউরোপ মহাদেশে মিলানের বাতাসে দূষণের মাত্রা সবচেয়ে বেশি। ফ্যাশন এবং ডিজাইন দুনিয়ার এই রাজধানী শহরের দূষণের কারণটা অগুনতি যানবাহনের কালো ধোঁয়া। মিলানবাসীর ‘প্রাইভেট কার’প্রীতি চিরকালের। ফল ভুগছেন শহরবাসী। স্থানীয় লোকজন থেকে শুরু করে ইতালির পরিবেশ সংস্থা— প্রশাসনের কাছে অভিযোগ জানানো হয়েছে বহুবার। প্রথমদিকে না হলেও, কাজ হয়েছে পরে। মিলান শহরে ব্যক্তিগত গাড়ি কেনার ব্যাপারে নিষেধাজ্ঞা জারি করেছে সরকার।

শহর: লিনফেন
দেশ: চিন      
বছরের বেশিরভাগ দিন সূর্যের মুখ দেখতে পান না এই শহরের বাসিন্দারা। কালো ধোঁয়ায় ঢাকা থাকে আকাশ। বিশ্বব্যাঙ্কের রিপোর্ট অনুযায়ী, সমগ্র চিনে জনসংখ্যার নিরিখে শানজি প্রদেশের এই শহরের স্থান ষষ্ঠদশ। কিন্তু এত দূষণ কেন? মূল শহরেই ছড়িয়ে ছিটিয়ে রয়েছে একাধিক কয়লাখনি। রয়েছে লৌহ আকরিকের খনিও। সেই সব কারখানার ধোঁয়াতেই শহরের নাজেহাল অবস্থা। জলেও পাওয়া গিয়েছে আর্সেনিক। ওয়ার্ল্ড হেল্থ অর্গানাইজেশনের তরফে পরিস্থিতি সম্পর্কে স্থানীয় প্রশাসনকে সতর্ক করা হলেও, আখেরে লাভ হয়নি।
শহর: নরিলস্ক
দেশ: রাশিয়া
গড়পড়তা রুশ নাগরিকের তুলনায় একজন নরিলস্কবাসীর গড় আয়ু প্রায় দশ বছর কম। কারণটা দূষণ! সম্প্রতি একটি স্বেচ্ছাসেবী সংস্থার রিপোর্টে উঠে এসেছে এমনই তথ্য। শহর সংলগ্ন এলাকায় রয়েছে খনিজ সম্পদের বিপুল সম্ভার। যে কারণে গত কয়েক দশকে নরিলস্ক শহর জুড়ে গড়ে উঠেছে অসংখ্য নিকেল এবং কোবাল্টের কারখানা। দূষণ ছড়াচ্ছে সেখান থেকেই। লাভের আশার বিশ্বের তাবড় সংস্থা এই শহরে এসে লগ্নি করেছে। মুনাফার কথা ভেবে নতুন কলকারখানা তৈরিতে আপত্তিও করেনি প্রশাসন। ফল হয়েছে ভয়াবহ। শহরের প্রায় ৭০ শতাংশ মানুষ শ্বাসকষ্ট এবং ফুসফুসের সমস্যার শিকার। কারখানার বর্জ্য মেশে ডালডিকান নদীতে। বিষাক্ত ধাতুর সঙ্গে বিক্রিয়ায় বদলে গিয়েছে সেই নদীর জলের রংও।

__________________________
 কুমিরের একেবারে সামনে বসেছিলেন এক যুবক। দেখাচ্ছিলেন নানা রকমের খেলা। ভাবা যায়নি আচমকাই অতিরিক্ত সাহস দেখানোর জন্য কী বিপদে পড়তে হবে তাঁকে। 
ঘটনা তাইল্যান্ডের। সেখানকার এক চিড়িয়াখানার কর্মী ওই যুবক। একটা কাঠের টুকরো নিয়ে তিনি প্রকাণ্ড কুমিরের মুখের মধ্যে ঢুকিয়ে দিচ্ছিলেন। তার পর কায়দা করে বের করে আনছিলেন। কুমিরের সামনে তাঁর অকুতোভয় উপস্থিতি চমকে দিচ্ছিল দর্শকদের। 
এমন নয় যে তিনি প্রথম বার এমন খেলা দেখাচ্ছিলেন। প্রায় নিয়মিত ওই চিড়িয়াখানার কর্মীরা জীবজন্তুদের সামনে নানা রকম খেলা দেখান। 
এদিনও রোজকার মতোই খেলা দেখাচ্ছিলেন ওই যুবক। দেখাতে দেখাতেই আচমকা কুমিরের মুখের মধ্যে মাথা ঢুকিয়ে দেন তিনি। স্বাভাবিক ভাবেই সামনে থাকা দর্শকরা শিউরে ওঠেন এমন কাণ্ড দেখে। 
দেখুন ভিডিও

কুমির প্রথমে বেশ কিছুক্ষণ কিছুই করেনি। কিন্তু যুবক তাঁর মাথা বেশ কিছুক্ষণ ঢুকিয়ে রাখার পরে আচমকাই কুমির তার মুখ বন্ধ করে দেয়। আচমকাই এমন বিপদে পড়ে হকচকিয়ে যান ওই যুবক। বেশ কয়েক সেকেন্ড কুমিরের মুখের মধ্যে বন্দি থাকার পরে জোরে চেঁচাতে শুরু করলে ঘাবড়ে গিয়ে কুমির অবশেষে তাঁকে ছেড়ে দিয়ে সরে যায়। 

এই বিষয়ে অন্যান্য খবর

কাদায় আটকে কুমির। দৌড়ে গেলেন কৃষকরা। তারপরেই অবিশ্বাস্য ঘটনা


কর্মচারীর অবস্থা বেশ গুরুতর। তাঁকে হাসপাতালে ভর্তি করা হয়েছে। কুমিরের মুখের মধ্যে তাঁর মাথা ঢোকানোর এই ভিডিও এই মুহূর্তে ভাইরাল।

__________________________
 শহরের বাসিন্দারা সবই একই ছাদের নীচে থাকেন। তাঁদের আপিস-কাছারি, বাজার-দোকান, ইস্কুল-কলেজ সব কিছুই ওই একটি বাড়ির ভিতরেই। কারণ, ওই শহরে বাড়ির সংখ্যা একটিই।
মার্কিন যুক্তরাষ্ট্রের আলাস্কার হুইটিয়ার শহরের বাসিন্দার সংখ্যা ২২০। তাঁরা সকলেই একটিমাত্র বাড়িতে থাকেন। ১৪ তলা এই বিশাল বাড়িটির নাম বেগিক টাওয়ার। কেবল ২২০ জনের বাসগৃহ নয়, এই বাড়িটির ভিতরে আফিস, থানা, বাজার— সবই রয়েছে। তেমন দরকার না পড়লে বাসিন্দারা কেউ বাড়ি থেকেই বের হন না।
দ্বিতীয় বিশ্বযুদ্ধের সময়ে বেগিক টাওয়ার নির্মিত হয়েছিল মিলিটারি ব্যারাক হিসেবে। ১৯৬৯ পর্যন্ত বাড়িটি সরকারের অধিকারেই ছিল। ওই বছর সেটি শহরের বাসিন্দাদের হাতে তুলে দেওয়া হয়। আজ ওই শহর তথা বাড়িটিতে যাঁরা বাস করেন, তাঁরা প্রত্যেকেই সামরিক অফিসিয়ালদের বংশধর।

ব্যতিক্রমী পল আর তাঁর মোবাইল-বাড়ি
তবে এই শহরে একজন ব্যাতিক্রম রয়েছেন। তাঁর নাম পল। তিনি বেগিক টাওয়ারে না থেকে আস্তানা গেড়েছেন একটি মোবাইল-বাড়িতে। কিন্তু, দোকান-বাজার করতে তাঁকে প্রবেশ করতেই হয় টাওয়ারে। তাই তাঁর গাড়ি-বাড়িকে তিনি পার্ক করে রাখেন বেগিক টাওয়ার ঘেঁষেই।

__________________________
 তাঁর নাম শাকিল আফ্রিদি। লাদেনের নাগাল পেতে পাকিস্তানে টিকাকরণের ভুয়ো ক্যাম্প খুলেছিলেন। সেই ক্যাম্পের আড়ালে থেকে এই চিকিৎসক চালিয়ে যেতেন ক্রমাগত নজরদারি। তিনি না-থাকলে ওসামা বিন লাদেনের হদিসই পেত না আমেরিকা। সিআইএ-কে তিনিই দেখিয়ে দেন, লাদেন কোথায় লুকিয়ে। কখন, কোন পথে, কীভাবে যেতে হবে আক্রমণে, তা-ও তিনি বলে দিয়েছিলেন।
জানেন, সেই শাকিল আফ্রিদি আজ কোথায়? পাকিস্তানের জেলে পচছেন। হ্যাঁ, আর অন্য কোনও শব্দ নয়, ‘‘পচছেন’’। গত পাঁচ বছর ধরে জেলবন্দি হয়ে রয়েছেন একসময়ের বন্দিত এই চিকিৎসক।

এই সেই কমপ্লেক্স যেখানে আস্তানা গেড়েছিল লাদেন। 
শাকিল এখন তাঁর মধ্যপঞ্চাশে। তাঁকে ২৩ বছরের কারাবাস দেওয়া হয়েছে। অথচ, আইনজীবীর সঙ্গে তাঁকে দেখা দেওয়া হচ্ছে না। একটা ছোট্ট, অন্ধকার ঘরে তাঁকে রেখে দেওয়া হয়েছে। পরিবারের সঙ্গে দেখা করতে দেওয়া হয়। বছরে মাত্র ৬ বার, তা-ও অত্যন্ত কম সময়ের জন্য।
লাদেন লুকিয়ে ছিল অ্যাবটাবাদে। কেউ ঘুণাক্ষরেও টের পাননি, যে শহরে পাকিস্তানের মিলিটারি অ্যাকাডেমি যে শহরে, যে শহরে সকাল-সন্ধে সেনার গাড়ির চাকায় ধুলো ওড়ে, সেখানেই আত্মগোপন করে থাকবে লাদেন। কিন্তু শাকিল টের পেয়ে যান। আমেরিকার সেন্ট্রাল ইনটালিজেন্স এজেন্সি বা সিআইএ-র সঙ্গে শাকিলের যোগাযোগ কীভাবে হয়েছিল, তা অবশ্য অজানা। কিন্তু হেপাটাইটিস সি-র টিকা দেওয়ার অছিলায় যে ক্যাম্প তিনি অ্যাবটাবাদে খুলেছিলেন, সেই ক্যাম্পই হয়ে উঠেছিল গোটা মার্কিন প্রশাসনের একমাত্র আকর্ষণ।
২০১১ সালে ঠিক আজকের দিনেই হত্যা করা হয়েছিল ওসামা বিন লাদেনকে। যে কম্পাউন্ডে লাদেন থাকত, নেভি সিল্‌স-এর দু’টি কপ্টার এই দিনে তার মাটিতে অবতরণ করে। পাক মিলিটারি অ্যাকাডেমি থেকে মাত্র এক কিলোমিটার দূরে চালানো এই অপারেশনে নিকেশ করা হয়েছিল বিশ্বের ত্রাসকে।
কিন্তু তার পরে? মার্কিন প্রেসিডেন্ট বারাক হুসেন ওবামার প্রশংসায় প্লাবন চতুর্দিকে। ধন্য ধন্য পড়ে গিয়েছে সিআইএ-র। আর শাকিল আফ্রিদি? জঙ্গিদের সঙ্গে যোগাযোগ রয়েছে বলে তাঁকে গ্রেফতার করে পাকিস্তান। সেই যে অন্ধকার কুঠুরিতে ছুড়ে ফেলা হয়েছিল, আজও তাঁকে মুক্তি দেওয়া হয়নি। সিআইএ এবং মার্কিন প্রশাসনও বেমালুম ভুলে গিয়েছে তাঁকে।
এই না হলে ‘ইনাম’?

__________________________
 কানে পোকা ঢুকে যাওয়া তেমন কোনও বিরল ঘটনা নয়। এই তো কিছুদিন আগেই আমরা এক মহিলার কান থেকে এক জ্যান্ত মাকড়সার বেরিয়ে আসার কথা জেনেছি (মাথায় অসম্ভব যন্ত্রণা! মহিলার কান থেকে শেষে যা বেরিয়ে এল, তা অবিশ্বাস্য, ভিডিও দেখুন)। কানে টিকটিকি প্রবেশের খবরও অজানা নয় (কান থেকে বের হল ‘অর্ধেক’ টিকটিকি, চলছে লেজের খোঁজ, দেখুন ভিডিও)। কিন্তু সম্প্রতি এমন এক ভিডিও ইউটিউব-এ আপলোড হয়েছে, যার কাছে এসব ঘটনা তুচ্ছ।
ইউটিউব-এ আপলোড হওয়া এই ভিডিও-য় দেখা যাচ্ছে, কারোর কান থেকে চিকিৎসকরা একটি বস্তুকে বের করে আনার চেষ্টা করছেন। কিন্তু সেই বস্তুটি এমনই নাছোড়বান্দা যে, সে কিছুতেই বেরতে চাইছে না। বেশ কিছুক্ষণ ধস্তাধস্তির পরে যা বেরিয়ে আসে তা এক আটপেয়ে কিম্ভূত জীব। সে ওই ব্যক্তির কানে অতি কঠিন ভাবে আঁকড়ে বসে ছিল।
দেখুন ভিডিও

আন্তর্জাতিক সংবাদমাধ্যমের খবর, এই ভিডিওটি সিঙ্গাপুরের একটি হাসপাতালের। এর বেশি কোনও সংবাদ এ বিষয়ে পাওয়া যায়নি। যে ব্যক্তি এই ভিডিওটি আপলোড করেছেন, তিনি এর তলায় মন্তব্য করেছেন, এই এটি নাকি একটি পরজীবী মাংসাশী প্রাণী। যার দেহে এ আশ্রয় নেয়, তার দেহ থেকেই এ বাঁচার উপাদান সংগ্রহ করে। তবে বিশেষজ্ঞরা জানিয়েছেন, এই পরজীবীটি মাংসাশী নয়। এর খাদ্য হল রক্ত। জঙ্গলে যাঁরা ঘুরে বেড়ান, তাঁদের শরীরে এমন কীট আশ্রয় নিতেই পারে।
বিশেষজ্ঞদের মতে, এটি এঁটুলি জাতীয় কোনও প্রাণী। কিন্তু এটির প্রকৃত পরিচয় এখনও জানা যায়নি।  

__________________________
 মাত্র দু’টি স্মার্টফোন। আর তা জ্বালিয়ে দিতে পারে আস্ত একটি গাড়ি। মার্কিন যুক্তরাষ্ট্রে এমনই এক ভয়াবহ ঘটনা সামনে এসেছে।

এই বিষয়ে অন্যান্য খবর

অসহ্য গরমে গাড়ির বনেটেই মাছ ভাজা! ছবিতেই ধামাল নেট দুনিয়ায়
নেশা করেই তীব্র গতি, মুখ লুকোলেন মহিলা! ফেরারি বিপর্যয়েও টনক নড়েনি


আন্তর্জাতিক সংবাদমাধ্যম এবিসি-র শাখা ডব্লুএক্সওয়াইজেডে প্রকাশিত একটি প্রতিবেদন অনুযায়ী, মার্কিন যুক্তরাষ্ট্রের বাসিন্দা এক মহিলা এই অভিযোগ এনেছেন। নাম প্রকাশে অনিচ্ছুক ওই মহিলা জানিয়েছেন, কয়েকদিন আগে তিনি গাড়ি চালাচ্ছিলেন। তাঁর সঙ্গে স্যামসং গ্যালাক্সি এস ৪ এবং গ্যালাক্সি এস ৮ দুটি মোবাইল ছিল। 
ওই মহিলার দাবি, দুটি ফোনের মধ্যে একটি ফোন আচমকাই জ্বলে ওঠে। তার পর অপর ফোনটিতে আগুন ধরে যায়। এর পরেই গোটা গাড়িতে আগুন ধরে যায়। কিছুক্ষণের মধ্যেই গোটা গাড়িতে কার্যত ভস্মীভূত হয়ে যায়। 
পরে স্যামসং-এর তরফ থেকে একটি তদন্তকারী দলকে পাঠানো হয় ঘটনাস্থলে। এই প্রসঙ্গে স্যামসং-এর মুখপাত্র জানান, এই ব্যাপারে তদন্ত চলছে, প্রত্যেকটি তথ্যপ্রমাণ খতিয়ে দেখা হচ্ছে। যে কোনও দুর্ঘটনার আসল ঘটনা খুঁজে বের করা বেশ কঠিন।
অবশ্য এর আগে ২০১৬ সালে স্যামসং-এর গ্যালাক্সি নোট ৭ ফোনটি নিয়ে বেশ কিছু অভিযোগ সামনে এসেছিল। মোবাইল ফেটে আগুন ধরে যাওয়ার ঘটনা আসায় আতঙ্ক ছড়ায়। বেশ কয়েকটি বিমান পরিবহণ সংস্থাও নোট ৭ ফোনকে নিষিদ্ধ করে দেয়।
তবে গাড়িতে আগুন ধরে যাওয়ার ঘটনায় এখনও পর্যন্ত কোনও অভিযোগ দায়ের করা হয়নি বলে জানা গিয়েছে।

__________________________
 ইশরত আখন্দ ছিলেন বাংলাদেশের নাগরিক। গত ১ জুন কয়েকজন বিদেশি অতিথিদের সঙ্গে নিয়ে তিনি গিয়েছিলেন ঢাকার ‘হলে আর্টিসান বেকারি কাফে’তে। এই খবরটি পাওয়ার পরে অত্যন্ত উদগ্রীব হয়ে ওঠেন তাঁর এপার বাংলার বন্ধুরা। 
কলকাতা বিশ্ববিদ্যালয়ের অধ্যাপক এবং আইআইএম কলকাতার অতিথি অধ্যাপক অলোক কুমারের বন্ধু ছিলেন ইশরত। শনিবার দুপুরে অলোকবাবু তাঁর ফেসবুকে উৎকণ্ঠার সঙ্গে একটি পোস্ট করেন। তিনি লেখেন যে ইশরত তার আগের দিন অর্থাৎ শুক্রবার সন্ধ্যায় কয়েকজন ইতালিয়ান ফ্যাশন ডিজাইনারদের সঙ্গে ওই রেস্তোরাঁয় গিয়েছিলেন। তার পর থেকে তাঁর আর কোনও খবর নেই। 

এর কয়েক ঘণ্টা পরেই তিনি ফেসবুকের মাধ্যমেই জানান যে জঙ্গিদের হাতে প্রাণ দিয়েছেন ইশরত। জঙ্গিরা নৃশংসভাবে তাঁকে খুন করে। ধারালো অস্ত্র দিয়ে তাঁর মাথা কেটে নেওয়া হয়। অলোক কুমার তাঁর ফেসবুক পোস্টে লিখেছেন, ‘কাফেতে উপস্থিত বেশিরভাগ মুসলিম বাংলাদেশীদেরই ছেড়ে দেওয়া হয় যাঁরা নিজেদের পরিচয় দিয়ে কোরান থেকে উদ্ধৃত করেন। ইশরত হিজাব পরেননি এবং নিজেকে আলাদা করে কিছু প্রমাণও করতে চাননি। তাই তাঁকে প্রাণ দিতে হল।’   
কে ছিলেন এই ইশরত আখন্দ? একজন অত্যন্ত প্রতিভাবান মহীয়সী নারী। ঢাকার ওসমান গনি শিক্ষা প্রতিষ্ঠানের এই কৃতী ছাত্রী ঢাকা বিশ্ববিদ্যালয় থেকে সোশ্যাল সায়েন্সে স্নাতকোত্তর পর্যায়ে পড়াশোনা করেন। এর পর অস্ট্রেলিয়ান ইনস্টিটিউট অফ ম্যানেজমেন্ট থেকে হিউম্যান রিসোর্স ম্যানেজমেন্ট-এর ডিগ্রি নিয়ে তিনি শুরু করেন তাঁর কর্মজীবন। 
বর্তমানে তিনি একটি আন্তর্জাতিক সংস্থার হিউম্যান রিসোর্স ডিরেক্টর পদে ছিলেন। কিন্তু এখানেই ওঁর পরিচয় শেষ হয় না। ইশরত আখন্দ ছিলেন বাংলাদেশের শিশুশ্রম বিরোধী অ্যাক্টিভিস্টদের একজন পুরোধা। তাঁর একক প্রচেষ্টায় সেদেশের একটি বিরাট মানবাধিকার-বিরোধী শিশুশ্রম নেটওয়র্ক বন্ধ হয়। শুধু তাই নয়, সেই শিশুদের পুনর্বাসনের ব্যবস্থা, তাদের পরিবারগুলিকে আর্থিক সাহায্যের সংস্থান করে দেওয়ার মতো জটিল এবং দুরূহ কাজগুলিও তিনি একা হাতে সামলেছিলেন। 
পাশাপাশি তিনি ছিলেন একজন কনৌশার। শিল্প-সংস্কৃতি-সাহিত্যময় ছিল তাঁর জীবন। ভালবাসতেন প্রয়াত সুনীল গঙ্গোপাধ্যায়ের রচনা। অলোক কুমার জানিয়েছেন, ইশরত ছিলেন একজন প্রকৃত শিক্ষিত ধর্মনিরপেক্ষ মানুষ। ভারতের একাধিক শিল্পী বাংলাদেশে গেলে তাঁদের তিনি যথাসম্ভব সাহায্য করতেন, প্রদর্শনীর ব্যবস্থা করে দিতেন। অত্যন্ত ভাল মনের মানুষ ছিলেন তিনি। 

গত বছর কলকাতায় তোলা ছবি। বাঁদিক থেকে অনন্যা, ইশরত এবং অলোক কুমার। (অলোক কুমারের ফেসবুক প্রোফাইল থেকে গৃহীত)
মাত্র ৩৫ বছর বয়সে চলে গেলেন ইশরত। ধর্ম, ধর্মের অনুশাসন, তার প্রয়োগ— এই সবকিছুর প্রতি প্রশ্ন তুলে মুছে গেলেন পৃথিবী থেকে। ফেসবুকে ইশরতের শেষ পোস্ট তাঁর মৃত্যুর দিন অর্থাৎ ১ জুন, বিকেল ৪.৪৮ মিনিটে। বিখ্যাত লেখক এবং মোটিভেশনাল স্পিকার রবিন শর্মার তোলা একটি ভিডিও শেয়ার করেছিলেন তিনি। রবেন আইল্যান্ডের যে সেলে নেলসন ম্যান্ডেলা বন্দি ছিলেন, সেই সলিটারি সেলের একটি ভিডিও। 
রবিন শর্মা সেই ভিডিওতে বলেছেন এক অসম্ভব সংগ্রামের কথা যা সম্ভব করেছিলেন ম্যান্ডেলা ওই ছোট্ট সলিটারি সেলে বসে। পৃথিবীকে তোলপাড় করে দেওয়া একটি প্রতিবাদ, যা সারা পৃথিবীর মানুষকে প্রজন্মের পর প্রজন্ম অনুপ্রেরণা দিয়ে যাবে। ইশরতও প্রতিবাদ করেছিলেন। আর সেটাই তাঁর মৃত্যুর কারণ। এই অসমসাহসী মানুষটির পরিবার ও প্রিয়জনদের প্রতি আমাদের আন্তরিক সমবেদনা রইল।

__________________________
 বেলজিয়ামের ম্যালবেক মেট্রো স্টেশনের বিস্ফোরণেই প্রাণ হারিয়েছেন ইনফোসিসে’র নিখোঁজ কর্মী রাঘবেন্দ্রন গণেশন। বেলজিয়ামে ভারতের রাষ্ট্রদূত মঞ্জীব সিংহ পুরী আজ এই খবর জানিয়েছেন। গত মঙ্গলবার থেকেই ওই তথ্যপ্রযুক্তি কর্মীর সন্ধান পাওয়া যাচ্ছিল না।
মঞ্জীব সংবাদমাধ্যমকে বলেন, ‘‘নিহতদের মধ্যে রাঘবেন্দ্রনকে শনাক্ত করা সম্ভব হয়েছে। বেলজিয়াম সরকার আজই ভারতীয় দূতাবাসকে এই তথ্য জানিয়েছে। রাঘবেন্দ্রনের দেহ ভারতে ফিরিয়ে আনা হচ্ছে।’’ বিদেশমন্ত্রী সুষমা স্বরাজ এর আগেই টুইট করে জানিয়েছিলেন, মেট্রো স্টেশনে বিস্ফোরণের ঘণ্টাখানেক আগেই ভারতে ফোন করে মায়ের সঙ্গে কথা বলেছিলেন রাঘবেন্দ্রন।

এরইমধ্যে জঙ্গিগোষ্ঠী ‘ইসলামিক স্টেট’ একটি ভিডিওয় সম্প্রতি হুমকি দিয়েছে, ব্রাসেল্‌স হামলার মতো আরও সন্ত্রাসের ঘটনা ঘটাবে তারা। হামলায় সন্দেহভাজন ফয়জল শেফুকে প্রমাণের অভাবে আজ ছেড়ে দিয়েছে বেলজিয়ামের এক আদালত।
 

__________________________
 ইতালির স্থানীয় সময় অনুযায়ী বুধবার ভোররাতে ঘড়ির কাঁটা তখন ৩টের ঘর ছাড়িয়েছে। আর সেই সময়ই প্রবল ভূমিকম্প অনুভূত হয় মধ্য ইতালির দক্ষিণ পেরুগিয়াতে। 
রিখটার স্কেলে কম্পনের মাত্রা ছিল ৬.২। ইউএসজিএস-এর দেওয়া তথ্যে দেখা যায় কম্পনের কেন্দ্রস্থল দক্ষিণ পেরুগিয়ার নরসিয়া শহর। ভূপৃষ্ঠ থেকে পৃথিবীর গভীরে মাত্র ১০ কিলোমিটার মধ্যেই এই কেন্দ্রস্থল হওয়ায় ক্ষয়ক্ষতির পরিমাণ অনেকটাই বলে মনে করা হচ্ছে। তারমধ্যে রাত হওয়ায় বহু মানুষ ঘুমে অচৈতন্য ছিলেন। ফলে, প্রাণহানির সংখ্যা অনেকটাই হতে পারে বলে মনে করা হচ্ছে। পেরুগিয়া শহরের মেয়র ৬ জনের মৃত্যুর খবর নিশ্চিত করেছেন। দিনের আলো ফোটার পর যত সময় যাচ্ছে ততই স্পষ্ট ধ্বংসের ছবিটা। বহু স্থানে ধূলোয় মিশে গিয়েছে বাড়ি-ঘর। ভেঙে পড়েছে বহুতল। ধ্বংসস্তূপ থেকে বহু আহতকে উদ্ধার করে হাসপাতালে পাঠানো হচ্ছে। উদ্ধার কাজে নামানো হয়েছে স্নিফার ডগ। ধ্বংসস্তূপের তলায় বহু দেহ আটকে আছে বলেও মনে করা হচ্ছে।

তবে, নরসিয়া শহরের ফায়ার ব্রিগেড দফতর সূত্রের খবর, একটি বহুতল ভেঙে পড়েছে। তার ধ্বংসস্তূপের তলায় আটকে আছেন বহু মানুষ। এছাড়াও, বহু মানুষ তাঁদের টুইটার হ্যান্ডলে যা আপলোড করেছেন তাতেও জায়গায় জায়গায় ধ্বংসের চিহ্ন মিলেছে। 
মূল ভূমিকম্পের পর দ্রুত ২৩ বার আফটারশকেও কেঁপেছে মধ্য ইতালি। ফলে, মানুষের মধ্যে তীব্র আতঙ্ক ছড়িয়েছে। আপৎকালীন পরিস্থিতিতে নামানো হয়েছে উদ্ধারবাহিনী। ভূমিকম্পের কেন্দ্রস্থল ও তার পার্শ্ববর্তী একাধিক স্থানে ক্ষয়ক্ষতি খতিয়ে দেখার কাজ শুরু হয়ে গিয়েছে। 


ধ্বংসস্তূপ থেকে উদ্ধার হওয়া এক ব্যক্তি ও মহিলার ভিডিও দেখুন...

ভূমিকম্পের কেন্দ্রস্থল নরসিয়া শহর থেকে রোম শহরের দূরন্ত মাত্র ১৭০ কিলোমিটার। আফটারশকেও রোমে আতঙ্ক ছড়ায়। একাধিক মানুষ জানিয়েছেন, ২০ সেকেন্ডেরও বেশি স্থায়ী হয়েছিল প্রথম ভূমিকম্পটি। এরপর যে আফটারশক হয়েছে তাতে ঘরের আসবাব থেকে বিছানা যেভাবে কেঁপে উঠেছে তাতে আর কেউ ঘরে থাকতে চাইছেন না।  

উদ্ধারকার্যের আরও ভিডিও দেখুন...

নরসিয়া শহরের কাছেই নেপলস এবং কালাব্রিয়া সমুদ্র সৈকত। কম্পন সেখানেও অনুভূত হয়। ২০০৯ সালেও ইতালির এই অঞ্চলে ভয়াবহ ভূমিকম্প অনুভূত হয়েছিল। রিখটার স্কেলে যার মাত্রা ছিল ৬.৩। এতে ৩০০ মানুষের মৃত্যু হয়। ২০১২ সালের মে মাসেও প্রবল ভূমিকম্প হয়েছিল ইতালিতে। ১০ দিন ধরে চলা আফটারশকে ২৩ জনের মৃত্যু হয়েছিল। গৃহহীন হয়েছিলেন অন্তত ১৪ হাজার মানুষ। 

দেখুন ভিডিও... 

ভূমিকম্পের আরও কিছু ছবি... 

পাহাড়ি রাস্তায় ভূমিকম্পে ভেঙে পড়েছে বাড়ি, তাতে আটকে গিয়েছে অ্যাম্বুল্যান্স 

ভেঙে পড়া বাড়ির সামনে সাহায্যের আর্তি নিয়ে মহিলা 
 
চলছে ধ্বংসস্তূপ সরিয়ে উদ্ধারকাজ 

ধ্বংসস্তূপের সামনে উদ্ধারকারী দল 

ধ্বংসস্তূপ থেকে কোনওভাবে রক্ষা পেয়েছেন এঁরা 

উদ্ধারকাজে নামানো হয়েছে স্নিফার ডগ 

ভূমিকম্পে সর্বস্ব হারিয়েছেন এই মহিলা 

ঘুমের মধ্যে কোনভাবে টের পেয়েছিলেন ভূমিকম্পের, সেই অবস্থায় বালিশ হাতেই রাস্তায় বেরিয়ে আসেন এই দুই মহিলা, আতঙ্কের রেশ চোখেমুখে 

এক আহতকে নিয়ে যাওয়া হচ্ছে হাসপাতালে 

রাতের অন্ধকারে কোনওভাবে কম্বল জড়িয়ে, খালি পায়েই নেমে এসেছিলেন রাস্তায়, সকালের আলোয় দেখছেন ধ্বংসের ছবি 

চারিদিকে শুধুই ধ্বংসের ছবি

উদ্ধারকাজে ফায়ার ব্রিগেড 

আহত ও ট্রমায় আক্রান্তদের হাসপাতালে নিয়ে যাওয়া হচ্ছে 

ধ্বংসস্তূপের মধ্যে চলছে প্রাণের সন্ধান 

ভূমিকম্পে হারিয়েছেন ভিটেমাটি, ভেঙে পড়া প্রৌঢ়াকে স্বান্তনা মেয়ের 

ভেঙেছে হাড়, ঘাড়ে গুরুতর চোট, পুলিশের সহায়তায় অবশেষে হাসপাতালের পথে 

নরসিয়া শহরের আরও এক ধ্বংসের ছবি

কোনওমতে ভেঙে পড়া বাড়ি থেকে বেরিয়ে আসতে পেরেছিলেন এই বৃদ্ধ, কিন্তু, মাথায় গুরুতর চোট পেতে হয় 

দিনের আলো যত গড়াচ্ছে ততই স্পষ্ট হচ্ছে ভূমিকম্পে ধ্বংসের মাত্রা 

পাহাড়ের কোলে এভাবেই বহুতল ভেঙে পড়েছে তাসের ঘরের মতো

ভেঙেছে পা, তাই এভাবেই উদ্ধারকারীর সহায়তায় ধ্বংসস্তূপ থেকে বেরিয়ে আসছেন ইনি 

বড়দের চোখে আতঙ্ক, ছোটদের চোখে বিষ্ময়

প্রকৃতির গ্রাসে সব গিয়েছে, এখন কী হবে? সেই প্রশ্নই যেন করছেন এই মহিলা

__________________________
 ইতিমধ্যেই খরচ হয়েছে ৪০,০০০ পাউন্ড। পর পর প্লাস্টিক সার্জারি করেই চলেছেন বছর বাইশের যুবক ভিনি ওহ্। তাঁর বক্তব্য— তিনি এমন এক লুক আনতে চান, যাতে তাঁকে ভিন্নগ্রহের প্রাণী বলে মনে হয়। এখানেই শেষ নয়, তিনি সম্প্রতি একথাও জানিয়েছেন যে, তাঁর উদ্দেশ্য পূরণের জন্য তিনি তাঁর পুরুষাঙ্গও কেটে বাদ দিতে চান।
মার্কিন মুলুকের ক্যালিফোর্নিয়ার বাসিন্দা ভিনি ওহ্ ১৭ বছর বয়স থেকে শুরু করেন চেহারা বদলাতে। প্রথমে ঠোঁট, তার পরে গাল ও ভুরু বদলান প্লাস্টিক সার্জারি করে। পেশায় আংশিক সময়ের মডেল ভিনি ধারণ করেছেন বিদঘুটে কালো রংয়ের কন্ট্যাক্ট লেন্স, চুল রাঙিয়েছেন বিচিত্র বর্ণে। এবারে সবকিছু অতিক্রম করে তিনি ১৩০,০০০ পাউন্ড খরচ করে নিজের শরীর থেকে যৌনাঙ্গ বাদ দিতে চান। বাদ দিতে চান স্তনাগ্র, এমনকী নাভিও।

বিচিত্র চেহারায় ভিনি। ছবি: ফেসবুক
ভিনির কথায়, তিনি নিজেকে একজন যৌনচিহ্নহীন ভিনগ্রহী হিসেবে দেখতে চান। না-পুরুষ- না-নারী এক হাইব্রিড অস্তিত্বকে তিনি অন্তরে বহন করছেন। তাই তিনি লিঙ্গ পরিবর্তন করে নারী হতে চান না। তাঁর ধারণায়, অস্তিত্বের জন্য লিঙ্গ অথবা যোনি অপরিহার্য নয়। ছোটবেলায় পড়া অথবা সিনেমায় দেখা এলিয়েনদের মতো বড় মাথা, ভুরুহীন মুখমণ্ডল তাঁর স্বপ্ন।
বেড়ে ওঠার সময় থেকেই ভিনি নিজেকে বিচিত্র সাজে সাজাতে শুরু করেন। ক্রমে তিনি বোঝেন, তিনি সমকামী নন, উভকামী নন, পরিবর্তনকামীও নন। তিনি এক বিশুদ্ধ ‘আমি’। আর সেটা হতে গেলে সর্বাগ্রে প্রয়োজন, নিজের স্বতন্ত্র অস্তিত্ব ঘোষণা আর জেন্ডারের অবলোপ। তাঁর এই ‘আমি’ হয়ে ওঠার ব্যাপারটাকে পাবলিক সবসময়ে ভাল ভাবে নেয় না। বহুবারই তাঁকে হেনস্থা হতে হয়েছে। কিন্তু তিনি অনেক জায়গাতেই পেয়েছেন সমাদর ও স্বীকৃতি। অনেকেই বুঝতে পেরেছেন, এক লিঙ্গবৈষম্যহীন জগতের কথাই বলতে চান ভিনি।  

__________________________
 দেশ তৈরির প্রায় ৭০ বছর পরে হিন্দুদের জন্য বিয়ের রেজিস্ট্রেশন সংক্রান্ত আইন পাশ হতে চলেছে পাকিস্তানের সংসদে। পাক-সংসদের এই পদক্ষেপকে স্বাগত জানালেও এই আইন পাশ করতে পাক সংসদের এত দেরি হল কেন তা নিয় পাক সংবাদমাধ্যমেই প্রশ্ন তোলা হয়েছে।
গত সোমবার পাক সংসদের আইন বিষয়ক স্ট্যান্ডিং কমিটি হিন্দু বিবাহ রেজিস্ট্রশন আইনকে অনুমোদন দেয়। কয়েক দিনের মধ্যেই পাক সংসদে এই আইন পাশ করা হবে।
দীর্ঘদিন ধরেই পাকিস্তানে বসবাসকারী হিন্দুরা বিবাহ রেজিস্ট্রেশন আইনের দাবি জানিয়ে আসছিলেন। কারণ, আইন না থাকায় আইন মেনে বিবাহ বিচ্ছেদও করতে পারতেন না পাকিস্তানের হিন্দু দম্পতিরা।

২০১৪ সালে সংসদে এই সংক্রান্ত বিল পেশ করা হলেও বিভিন্ন রাজনৈতিক দল এবং সংগঠনের দাবিতে আইন প্রণয়ন করা যায়নি। যদিও নতুন এই আইনের বেশ কিছু দিক নিয়ে পাকিস্তানের একটি সংবাদপত্রে প্রশ্ন তোলা হয়েছে।
পাকিস্তানে বিবাহিত হিন্দু মহিলাদের জোর করে ধর্মান্তরিত করে ফের বিয়ে দেওয়ার অসংখ্য অভিযোগ ওঠে। নতুন এই আইনে এই সমস্যার কোনও সমাধান হবে কি না, তা নিয়ে পাকিস্তানের একটি দৈনিকেই একাধিক প্রশ্ন তোলা হয়েছে। আইন প্রণয়ন হলে বিয়ের প্রামাণ্য নথি থাকবে হিন্দু দম্পতিদের কাছে। অথচ, নতুন এই আইনের বলা হয়েছে হিন্দু দম্পতিদের একজনও ধর্মান্তরিত হয়ে ইসলাম ধর্ম গ্রহণ করলে নতুন এই আইন অনুযায়ী ততক্ষণাৎ বিয়ে বাতিল হয়ে যাবে।
 
 
 
 

__________________________
 প্রথমে তার বিয়ে হয় এক তালিবান জঙ্গির সঙ্গে। সে মারা পড়ে মার্কিন সেনার হাতে। তার পরে তার বিয়ে হয় এক পুলিশকর্মীর সঙ্গে। সে মারা যায় তালিবানদের সঙ্গে লড়াই করতে গিয়ে। তার তৃতীয় স্বামী ছিল এক দোভাষী। মার্কিন সেনাদের দেভাষী হিসেবেই তাকে গ্রাসাচ্ছাদন করতে হত। এখন তার জীবনও বিপন্ন। কারণ তালিবানরা তাকে এবং তার শিশুপুত্রকে খুনের হুমকি দিচ্ছে।
বলাই বাহুল্য, এই ঘটনা যুদ্ধদীর্ণ আফগানিস্তানের। খাদিজা নামে এক আফগান কিশোরীর জীবনেই ঘটেছে এই ঘটনা। খাদিজার বয়স এখন ১৮।
আন্তর্জাতিক সংবাদমাধ্যম ‘দি ইন্ডিপেন্ডেন্ট’-এ প্রকাশিত এক প্রতিবেদন থেকে জানা যাচ্ছে, খাদিজার তিন স্বামী আসলে তিন ভাই। তাদের পাখতুন সমাজের নিয়ম— মৃত ভাতৃজায়াকে বিয়ে করতে হবে স্বামীর পরের ভাইকে। এই ভাবেই তাকে পেরতে হয় পর পর তিনটি দাম্পত্য।
দক্ষিণ আফগানিস্তানের এক আফিম উৎপাদক কৃষক পরিবারের মেয়ে খাদিজা। জন্মের আগেই তার বাবা তার খুড়তুতো ভাইয়ের সঙ্গে তার বিয়ে ঠিক করে রেখেছিলেন। সেই মতো ৬ বছর বয়সে খাদিজার বিয়ে হয় তার থেকে ১৫ বছেরের বড় জিয়া উল হকের সঙ্গে। সেইসময়ে তাদের বাসভূমি মারজা ছিল তালিবানদের স্বর্গ। জিয়া তালিবানদের খাতাতেই নাম লেখায়। মাঝে মাঝে সে বাড়ি আসত। কিন্তু মারজায় মার্কিন সেনার প্রভাব বাড়লে তার আনাগোনা কমে আসে। এক সময়ে এক এনকাউন্টারে সে মারা যায়। খাদিজার বয়স তখন ১০।
জিয়ার পরের দুই ভাই পুলিশে চাকরি করত। পুলিশও এই সময়ে যুদ্ধে লিপ্ত। তাদের মধ্যে জ্যেষ্ঠটির সঙ্গেই খাদিজার আবার বিয়ে হয়। তার নাম আমিনুল্লাহ্। বয়স সেই সময়ে ২২। ২০১৪-এ আমিনুল্লাহও মারা যায়। খাদিজার গর্ভে তখন সন্তান। ১৪ বছর বয়সে তার এক কন্যাসন্তান জন্মায়। পবিত্র কোরান নির্ধারিত চার মাস পরে বিধবা খাদিজার পুনর্বিবাহ হয় পরের ভাই শামসুদ্দিনের সঙ্গে।   
শামসুদ্দিন তার পরিবার নিয়ে হেলমন্দ প্রদেশের রাজধানী লস্কর গড়ে চলে যায়। এবং সেখানে সে প্রতিদিন ২৫ মার্কিন ডলারের বিনিময়ে দোভাযীর কাজ করতে থাকে। কিন্তু একদিন সেই চাকরিও শেষ হয়। শামসুদ্দিন রিকশা চালকের কাজ শুরু করে। ইতিমধ্যে তাদের পরিবারের বাকি পুরুষরা মারা যায়। কখনও তালিবান হানায়, কখনও বা যুদ্ধে। শামসুদ্দিন একাই বেঁচে থাকে খাদিজা আর শিশুকন্যাটিকে নিয়ে। সমংবাদমাধ্যমকে দেওয়া এক সাক্ষাৎকারে সামসুদ্দিন জানিয়েছে, সে খাদিজাকে বিয়ে করতে চায়নি। দেশাচারই তাকে বাধ্য করেছে বড় ভাইয়ের বিধবাকে বিয়ে করতে। সে চেয়েছিল, খাদিজা অন্য কারোকে বিয়ে করুক। কিন্তু তখন কিছুই করার ছিল না। 
আজ খাদিজা ও শামসুদ্দিনের এক পুত্রসন্তানও রয়েছে। তালিবানরা নিয়মিত ফোন করে সেই শিশুটিকে হত্যার হুমকি দেয়। শামসুদ্দিনও নিয়মিত প্রাণনাশের হুমকি শোনে। যুদ্ধ আর তালিবানি শাসন তাদের সমস্ত স্বপ্নকে এক ফুঁয়ে নিবিয়ে দিয়েছে। 
এই কাহিনি একা খাদিজার নয়। এটা আফগান গ্রামাঞ্চলের বেশিরভাগ পরিবারেরই ছবি। খাদিজার হাত ধরে পুত্র-কন্যা নিয়ে বাঁচতে চায় শামসুদ্দিন। আর কোনও স্বপ্ন তার সামনে নেই। অষ্টাদশী খাদিজার চোখ শুকনো। তারে দেশের প্রান্তরের মতোই। সেখানে ছায়া নেই কোনও মেঘের। আবার কি তালিবানরা দখল নেবে শহরের? আশঙ্কায় দিন কাটে, দিন কেটে যায়...   

__________________________
 সমুদ্র নিয়ে আজও মানুষের কৌতূহল ফুরোয়নি। এখনও পর্যন্ত অনেক নাবিকই বিশ্বাস রাখেন ক্রাকেন, মৎস্যকন্যা, সাইরেন ইত্যাদি সামুদ্রিক-প্যারানর্মালে। মার্কিন অতিলৌকিক কাহিনির পুরোধাপুরুষ এইচ পি লাভক্র্যাফট স্বয়ং লিখে গিয়েছেন, গাঁওবুড়োর কহন, রূপকথার বই— কিছুই সামুদ্রিক কিংবদন্তির ধারেকাছে আসে না।
লাভক্র্যাফট স্বয়ং অসংখ্য কাহিনি লিখেছেন সমুদ্রের অমীমাংসিত রহস্যকে কেন্দ্র করে। তাঁরা রচনা থেকে জন্মই নিয়েছে সাহিত্যের এক বিশেষ ধারা, যাকে আলোচকরা ‘লাভক্র্যাফটিজম’ বলে চিহ্নিতই করেছেন। অনেকেই বলেন, লাভক্র্যাফটের লেখায় যে অতিলৌকিকতা থাকত, তার অনেকটাই বাস্তবে কোনও না কোনও সময়ে দেখা গিয়েছে। লাভক্র্যাফট নিজে অনেকবারই বলেছিলেন, তিনি কোনও অতিপ্রাকৃতে বিশ্বাস করেন না। তাতে একটুও দমে যান না তাঁর ভক্তরা। অনেক লাভক্র্যাফট-ফ্যান সর্বদাই সন্ধানে থাকেন কোনও লাভক্র্যাফট-বর্ণিত অতিপ্রাকৃতকে যদি দেখে ফেলা যায়।
১৯১৪ সালে এক লাভক্র্যাফটীয় ঘটনা ঘটে লুইজিয়ানায়। সমুদ্রতটে এক আশ্চর্য প্রাণীর মৃতদেহকে পড়ে থাকতে দেখেন স্থানীয় মানুষ। প্রথমে সেটিকে তিমির পচা-গলা দেহ বলে মনে করেন তাঁরা। পরে খুঁটিয়ে দেখা যায়, সেটা কোনও পরিচিত প্রাণীই নয়। সে অক অতিকায় জীব, তার মাথাটা হাতির মতো। আর দেহে রয়েছে মাছ, কুমির, এমনকী অন্য সরিসৃপের আদল। সব মিলিয়ে ৮০ ফিট দীর্ঘ এই জীবটি নিয়ে হইচই যথেষ্ট হয়েছিল সেই সময়ে। লুইজিয়ানা স্টেটের কর্তাব্যক্তিরা টেলিগ্রাম করেছিলেন প্রেসিডেন্ট উইলসনকে। তাঁরা এই প্রাণীকে ‘লেভিয়াথান’ বলে চিহ্নিত করেন। ‘লেভিয়াথান’ এক কিংবদন্তির প্রাণী, তাকে রূপক হিসাবে ব্যবহার করে ১৭ শতকের ব্রিটিশ দার্শনিক টামাস হবস তাঁর রাজনৈতিক দর্শনটি প্রতিষ্ঠা করেন। তার পর থেকে এই প্রাণী আর তার কাহিনি ‘লুইজিয়ানা লেভিয়াথান’  নামেই পরিচিত পায়।
গল্পকে সম্প্রতি স্মৃতির অতল থেকে তুল আনলেন সেলেব্রেটেড প্যারানর্মাল বিশেষজ্ঞ জন ই এল টেনি। কিন্তু ভারতীয় পাঠক কি এতে আশ্চর্য হবেন? হাতির মতো মাথা, কুমির আর মাছ মেশানো শরীর— এমন প্রাণীর সঙ্গে ভারতীয়দের আবহমান কালের ওঠাবসা। এ তো গঙ্গাদেবীর বাহন মকর! এ দেখে আশ্চয্যির কী আছে? হেঃ হেঃ।  

__________________________
 বেড়াতে গিয়ে স্ত্রীকে খুন করলেন স্বামী। মর্মান্তিক এই ঘটনাটি ঘটেছে তাঁদের বারোতম বিবাহবার্ষিকীর দিনে। জানা গিয়েছে কলরাডোর ডেনভারের বাসিন্দা হ্যারল্ড হেনথর্ন শুধুমাত্র অর্থের লোভেই এই ঘৃণ্য অপরাধ করেছেন।
নিজেদের বিবাহ-বার্ষিকীর দিন একটু অন্যভাবে কাটানোর জন্য ন্যাশনাল পার্কের রকি মাউন্টেনে পৌঁছন এই দম্পতি। একশ তিরিশ ফিট উঁচুতে উঠে বিশেষ দিনটি সেলিব্রেট করেন তাঁরা। অভিযোগ, তার পরেই হ্যারল্ড নির্মমভাবে স্ত্রীকে ধাক্কা মেরে ফেলে দেন পাহাড় থেকে।
জানা গিয়েছে, এটাই হ্যারল্ডের প্রথম অপরাধ নয়। বছর কুড়ি আগে নিজের প্রথম স্ত্রীকে হত্যা করে হ্যারল্ড। সেই সময়ে তাকে স্রেফ একটি দুর্ঘটনা বলে চালিয়ে দিয়েছিল হ্যারল্ড।
দুই স্ত্রীর-ই বিপুল পরিমাণ লাইফ ইনসিওরেন্সের টাকা আত্মসাৎ করার কারণেই তাঁদের হত্যা করা হয়েছে। কলরাডোর আদালত হ্যারল্ডকে যাবজ্জীবন কারাদণ্ডের নির্দেশ দিয়েছে।  

__________________________
 ইউটিউবে ভাইরাল হয়ে গিয়েছে সম্প্রতি। রাগী রাগী মুখের মেমসাহেবরা বেশি বেশি করে শেয়ার করছেন এই ভিডিও। পুরুষতন্ত্রের বিরুদ্ধে একাধারে বাস্তব ও প্রতিকী প্রমাণ এর থেকে জ্বলন্ত হতে পারে না— এমনটাই ভেবে ফেলেছেন অনেকেই। লাইক-কমেন্ট শেয়ারও তুলকালাম।
ঘটনা ঘটেছে ব্রাজিলের সিলান্ডিয়া শহরে। এক অন্তঃসত্ত্বা মহিলা হঠাৎই একটা গাড়ির কাচ ভাঙতে শুরু করেন। এক সময়ে তিনি গাড়ির মাথায় চড়ে পা দিয়ে দলিত করতে থাকেন গাড়িটিকে। সেখান থেকেই স্বামীর উদ্দেশ্যে চিৎকার করে বিষোদ্গার করতে শুরু করেন। কার-অ্যালার্ম বেজে চলে অবিরাম। মহিলার বক্তব্য থেকে বোঝা যায়, তিনি তাঁর স্বামীকে এক রেস্তোরাঁয় মিস্ট্রেস-সহ মধ্যাহ্নভোজন করতে দেখে ফেলেছেন।
গাড়ির উপরে তাণ্ডবরতার প্রতি জমায়েত হওয়া জনতাও সংলাপ চালাতে শুরু করে উচ্চগ্রামে। একটা সময় পরে মহিলা বোঝেন এতে যথেষ্ট ক্ষতি সম্ভব হচ্ছে না। এর পরে তিনি গাড়ি থেকে নেমে একটা থান ইট তুলে ছুড়ে দেন গাড়ি লক্ষ্য করে।
ভিডিও ভাইরাল হওয়ায় সোশ্যাল মিডিয়ায় মন্তব্যের ঝড় ‘চিটিং পার্টনার’-সংক্রান্ত বিষয়ে। 


__________________________
 নিয়ন্ত্রণরেখা পেরিয়ে ভারতের প্রত্যাঘাত নয়, বরং উরিতে জঙ্গি হামলার মতো ঘটনাই দুই দেশের মধ্যে উত্তেজনার সৃষ্টি করে। সন্ত্রাস দমনে ভারতের পদক্ষেপকে সমর্থন জানানোর বার্তা দিয়ে সরকারিভাবে বিবৃতি দিল হোয়াইট হাউজ।
উরি হামলার পর থেকেই সন্ত্রাস দমনে কড়া পদক্ষেপ নেওয়ার জন্য পাকিস্তানের উপরে ক্রমাগত চাপ বাড়াচ্ছিল মার্কিন যুক্তরাষ্ট্র। কিন্তু পাকিস্তান তাতে সেভাবে আমল দেয়নি। উল্টে ভারতের প্রত্যাঘাতে পাক-অধিকৃত কাশ্মীরে জঙ্গি ঘাঁটি ধ্বংস হওয়ার পরে মুখ বাঁচাতে নতুন কাঁদুনি গাইতে শুরু করেছে নওয়াজ শরিফ সরকার। তাদের দাবি, সার্জিক্যাল স্ট্রাইক নয়, নিয়ন্ত্রণরেখা পেরিয়ে আসলে সংঘর্ষবিরতি লঙ্ঘন করেছে ভারতীয় সেনাবাহিনী। এই যুক্তি দেখিয়ে ভারতের বিরুদ্ধে যখন আমেরিকা-সহ বিশ্বের দরবারে নালিশ জানানোর প্রস্তুতি নিচ্ছে ইসলামাবাদ, তার আগেই আমেরিকার এই বার্তা তাদের হতাশ করবে।
আরও পড়ুন
১৩০টি পরমাণু বোমা ভারতের দিকে তাক করে রেখেছে পাকিস্তান, দাবি মার্কিন রিপোর্টে
জঙ্গি আর শত্রুদের যম ভারতের এই ৮ কম্যান্ডোবাহিনী
জঙ্গি ঘাঁটি ধ্বংস করতে পাক-অধিকৃত কাশ্মীরে ভারতের সার্জিক্যাল স্ট্রাইকের পরে ইউএস স্টেট ডিপার্টমেন্টের মুখপাত্র জন কির্বি জানিয়েছেন, ‘সন্ত্রাস কোনও দেশের সীমানা মানে না। উরি হামলার মতো ঘটনা উত্তেজনা তৈরি করে। সন্ত্রাস দমনে ভারতের সঙ্গে সম্পর্ক আরও জোরালো করতে আমেরিকা বদ্ধপরিকর।’ যদিও, ভারতের এই সার্জিক্যাল স্ট্রাইকের খবর আগে থেকে আমেরিকাকে জানানো হয়েছিল কি না, সে বিষয়ে সরকারিভাবে কোনও মন্তব্য করতে চায়নি আমেরিকা। তবে গোটা অভিযান সম্পর্কে ভারতীয় সেনা যেভাবে পাকিস্তানের সেনাবাহিনীকে অবগত করেছে, তার প্রশংসা করেছে আমেরিকা। আমেরিকার মতে, দু’দেশের সেনবাহিনীকেই আলাপ-আলোচনার মাধ্যমে দু’দেশের মধ্যে উত্তেজনা কমাতে হবে। একই সঙ্গে হোয়াইট হাউজের মুখপাত্র জন আর্নেস্ট জানিয়েছেন, আমেরিকা আশা করে জঙ্গি গোষ্ঠীগুলির বিরুদ্ধে পাকিস্তান কড়া পদক্ষেপ গ্রহণ করবে। শুধু তাই নয়, সার্জিক্যাল স্ট্রাইকের পরে ভারতের সন্ত্রাস দমনে ভারতের পদক্ষেপকে সমর্থন জানিয়ে প্রধানমন্ত্রী নরেন্দ্র মোদীকে চিঠি লিখেছেন দুই মার্কিন সেনেটর। যদিও ভারত এবং পাকিস্তানের মধ্যে বাড়তে থাকা উত্তেজনা নিয়ে উদ্বেগ প্রকাশ করেছে রাষ্ট্রপুঞ্জ। বিষয়টি নিয়ে রাষ্ট্রপুঞ্জের মহাসচিব বান কি মুনও চিন্তিত। গোটা পরিস্থিতির উপরে রাষ্ট্রপুঞ্জ নজর রাখছে।

__________________________
 কিথ উইলিয়াম্স তাঁর কল্পনাজগৎকে মহাকাশে বিস্তৃত করলেও সম্ভবত এমন কিছুর প্রত্যাশা করতেন না। দশকের পর দশক জন্মদাতার সন্ধানে হন্যে কিথ যা জেনেছেন, তাতে প্রথমে তাঁর অবস্থা হয় বিদ্যুৎস্পৃষ্টের মতো। পরে ধীরে ধীরে সামলে নেন।
কী জেনেছেন কিথ? জেনেছেন, জন্মদাতার শিকড় ইংল্যান্ড থেকে ছ’হাজার মাইল দূরে। জেনেছেন, তিনি একজন মালয়েশীয় সুলতানের ছেলে। আড়াই বছরের কিথকে দত্তক নিয়েছিলেন ব্রিটিশ দম্পতি। ১৩ বছর বয়সেই কিথকে তাঁর মা জানিয়েছিলেন দত্তক নেওয়ার বিষয়টি। কিন্তু বাকিটা? কয়লা ব্যবসায়ীর জীবনচরিত নয়। এ একেবারে রূপকথা।
কিথ জানিয়েছেন, তাঁর জন্মদাত্রী মা ছিলেন সারে-র একটি হাসপাতালের শিক্ষানবিশ নার্স। সেই সময়েই মালয়েশিয়ার ওই সুলতানের (সেই সময়ে ছাত্র হিসেবে তিনি লন্ডনে পড়ছেন) সঙ্গে তাঁর পরিচয়, যা গড়ায় প্রেমে। অন্তঃসত্ত্বা হন নার্স। কিন্তু তার পরে সেই যুবকের আর কোনও খোঁজ পাননি তরুণী।
অনেক পরে জন্মদাত্রীর সঙ্গে যোগাযোগ করতে পেরেছিলেন কিথ। তার পর? বলছেন, ‘‘উনি (জন্মদাত্রী) আমাকে বলেছেন, যাঁর সঙ্গে তাঁর সম্পর্ক গড়ে উঠেছিল, তিনি ছিলেন মালয়েশিয়ার লোক। দু’জনের একসঙ্গে তোলা ছবিও দেন আমাকে। আমি জেনেছি, ওই ব্যক্তি মালয়েশিয়ার রাজপরিবারের সদস্য। ১৯৬৩ সালে তাঁকে সুলতান করা হয়।’’
কিথ বলছেন, ‘‘এ যেন ডিজনির গল্প। কেউ যদি আপনাকে কফি শপে বসে এই গল্প বলতেন, তিনি নিশ্চিতভাবেই তাঁকে বের করে দিতেন। আমি চমকে গিয়েছিলাম। জন্মদাত্রীর সঙ্গে দেখা করেছিলাম। দেখেছিলাম, তিনি আমার পিতার সম্পর্কে বহু খবরই রাখেন। অনেক ছবি উনি আমাকে দেখিয়েছিলেন।’’
তা হলে বাবা কে? ইতিহাস ঘেঁটে দেখা যাচ্ছে, আলমারহুম সুলতান ইদ্রিস শাহ ইবনি আলমারহুম সুলতান ইসকন্দর শাহ ১৯৬৩ সালের জানুয়ারি থেকে ১৯৮৪ সালের জানুয়ারি পর্যন্ত সুলতান ছিলেন। মারা যান হৃদরোগে।  
আরও পড়ুন
চলন্ত গাড়িতে ঝুলে অপহৃত সন্তানকে উদ্ধার করলেন বাবা
বাবা-ছেলের চুরি-কীর্তি

__________________________
 ‘‘অন্য কারও থেকে শোনার আগে আমি চেয়েছিলাম ও আমার থেকে সব শুনুক’’, বলছেন ক্রিস্টাল ব্যাসেট। ছেলে তখন ক্লাস সেভেনে। মা স্থির হয়ে ছেলের সামনে বসে বলেছিলেন, ‘‘তুমি একজন পর্নস্টারের সন্তান।’’
তার পরে? ছেলে ও মা, দু’জনে দু’জনকে জড়িয়ে ভেঙে পড়েছিলেন কান্নায়। লোনা জলের প্লাবনে সেই দিন নতুন করে রচিত হয়েছিল অপত্য-বন্ধনের এক নতুন অধ্যায়। সেই কঠিন দিনগুলো থেকে একটু একটু করে পাঠ নিয়েছেন একদা পর্নস্টার ক্রিস্টাল ব্যাসেট। একটা বিয়ে তাঁর জীবন বদলে দিয়েছে আমূল। কিন্তু অন্তরের পরিববর্তন আর বাহ্যিক-ব্যবহারিক জীবনের বদলের মধ্যে ফারাক যে কত যোজনের, তা এখন বুঝতে পারছেন তিনি। আর সেটাই বোঝাচ্ছেন দুনিয়াকে।

ক্রিস্টাল। সেই আগের দিনগুলোয়
ঠিক এই মুহূর্তে খ্রিস্টান কাউন্সেলর হিসেবে কাজ করছেন ব্যাসেট। মানসিকভাবে বিপর্যস্ত লোকেদের আলো দিচ্ছেন ধর্মের পথ বেয়ে। তবে শুধু ধর্মের গণ্ডিতে এই মানবসেবার কাজ আটকে রাখতে চান না।
এক যন্ত্রণার অতীত বয়ে বেড়াচ্ছেন ক্রিস্টাল। আমেরিকার অসওয়েগো-র মেয়ে ক্রিস্টাল মাত্র ১৭ বছরেই মা হয়েছিলেন। কিন্তু সেই সম্পর্ক, সেই সন্তানকে স্বীকার করেননি জন্মদাতা। একা কিশোরী সন্তানকে কোলে নিয়ে শহর ছাড়েন। প্রথমে ডান্সিং পাব এবং পরে সেখান থেকে ক্যালিফোর্নিয়ার নীল-দুনিয়া।
এর পরের এক দশক বৈভবের। নিজস্ব অ্যাপার্টমেন্ট, ফেরারি, রান্নার লোক, মালি, চাকর— যা চেয়েছিলেন, সব পেয়েছিলেন। কিন্তু ছেলের দিকে তাকালেই বুক কেঁপে উঠত। এই টাকার উৎস জানলে সে কী করবে? কীভাবেই বা বলবেন ছেলেকে সব কথা?
৩২-এ পৌঁছে নাটকীয় পরিবর্তন আসে ক্রিস্টালের জীবনে। বিয়ে হয় এক মন্ত্রীর সঙ্গে। এবং তার পরেই নীলছবির দুনিয়াকে বিদায় জানান চিরতরে। চলে যান গির্জায়। শুরু হয় জীবনের দ্বিতীয় অধ্যায়। নিজের যন্ত্রণা দিয়ে মুছিয়ে দিতে শুরু করেন অন্যের যন্ত্রণা, কষ্ট। একজনের মনের ঘা মুছে দিতে শুরু করল অন্যের আঘাত। সহায় যিশু।
এখানেই থামছেন না ক্রিস্টাল। ধর্মের বাইরে গিয়েও এই কাজ করতে চান। রাজনীতিক হওয়ার জন্য প্রয়োজনীয় প্রশিক্ষণ নিচ্ছেন। সাহায্য করছেন স্বামী।
আলোর পথে এগিয়ে চলেছেন ক্রিস্টাল। অন্তর তাঁর স্ফটিকের মতোই স্বচ্ছ...
আরও দুই মায়ের গল্প পড়ুন
‘‘আমার ফিল্ম দেখো না’’
মা যখন পর্নস্টার

__________________________
 কবি দেবারতি মিত্রর একটি বিখ্যাত কবিতা ‘মা থাকো, মা থাকো’, তার সূত্র ধরেই বলা যায়, মা নামক বিষয়টির প্রতি মানুষের যে টান, সেটা একান্তভাবেই জৈবিক। সেই টানের মধ্যে একটু কম্পন দেখা দিলেই কী যে ঘটতে পারে, তা বলা কোনও দার্শনিকের পক্ষেও সম্ভব নয়।
আর সেই টান ছোটবেলায় ঠিক কতটা জৈবিক থাকে, তা জানা গেল সাম্প্রতিক একটি ঘটনায়।
এক সোশ্যাল মিডিয়ায় নিজের ছোটবেলায় মাকে লেখা একটি চিঠি পোস্ট করেছিলেন জনৈকা কার্টুন শিল্পী। ‘সিসি বিস্কিট’ নামে পরিচিতা এই কার্টুনকর্ত্রী তাঁর ৬ বছর বয়েস লেখা এই চিঠিতে যা লিখেছিলেন, তার সারমর্ম— ‘‘ তুমি চলে গেলে তোমায় মিস করব খুব। মিস করব, করণ তোমাকে বড্ড ভালবাসি। তুমি এথানে থাকলেই ভালবাসা... ভালবাসি তোমায়। তুমি চলে গেলে খুব কাঁদব। যেও না। থাকো। থাকো। ভালবাসি তোমাকে।’’
ছোটবেলার খাতার ছেঁড়া পাতায় এবড়ো-খেবড়ো অক্ষরে লেখা এই চিঠির ছবি সোশ্যাল মিডিয়ায় ভাইরাল হয়। হতেই পারে। এই লেখাই হয়তো কবি উইলিয়ম ব্লেক-বর্ণিত ‘সঙ অফ ইনোসেন্স’। হয়তো এই লেখা তার পাঠকদের হৃদয়ে জাগিয়ে তুলতে সমর্থ হয়েছে মায়ের অনিুস্থিতির গভীরতর শূন্যতাবোধ। মা-হারা পাঠকের চোখের কোণ জ্বালা করে উঠেছে।

এই সেই চিঠি এবং মায়ের উত্তর
কিন্তু ব্যাপারটা এখানেই শেষ নয়। ওই ছেঁড়া পাতাটির অন্য পিঠে ছিল মায়ের লেখা একটি ছোট্ট নোট। তাতে লেখা ছিল— ‘‘আমার বন্ধু বেথ-এর সঙ্গে কফি খেতে গিয়েছিলাম।’’  

__________________________
 বাংলা জানা থাকলে দেশসুদ্ধ মানুষ সুনীল গঙ্গোপাধ্যায়ের সেই বিখ্যাত কবিতাটি আওড়াতেন। ‘মন ভালো নেই মন ভালো নেই’ বলতে বলতে হয়তো ধূসর সন্ধ্যায় রেলব্রিজ পেরিয়ে যেতেন। পৃথিবীতে এমন দেশও রয়েছে, যার বাসিন্দাদের কাছে এক এক দিন উদাসীন নয়, সবদিনই বিষাদে মাখামাখি।
রৌদ্রকরোজ্জ্বল ভূমধ্যসাগরের জল-হাওয়াও নাকি মন ভাল করতে পারে না পর্তুগালের বাসিন্দাদের। সেদেশে কেউ কারোকে ‘হ্যাভ আ নাইস ডে’ বলে সম্বোধনই করেন না। ‘কেমন আছেন’ জিগ্যেস করলে উত্তর মেলে— ‘এই চলে যাচ্ছে’-গোছের। সাংস্কৃতিকভাবেই পর্তুগিজরা নাকি বিষণ্ন। রাষ্ট্রপুঞ্জের ‘ওয়ার্ল্ড হ্যাপিনেস রিপোর্ট’ অনুযায়ী, বিশ্বের ১৫৭টি বিষাদময় দেশগুলির তালিকায় পর্তুগালের স্থান ৯৩-এ। লেবাননের পরেই রয়েছে ভাস্কো ডা গামা-র দেশ। কিন্তু লেবানন বা ওই জাতীয় উপদ্রুত দেশের সঙ্গে যদি কেউ পর্তুগালকে এক পাতে বসান, তিনি ভুল করবেন। পর্তুগিজরা তাঁদের এই অন্তর্লীন বিষাদকে রীতিমতো উপভোগ করেন। মনে হতেই পারে, দেশসুদ্ধ লোক বেশ খানিকটা মর্ষকামী। কিন্তু তাঁদের সঙ্গে মেলামেশা করলে দেখা যাবে, তা-ও ঠিক নয়। তাঁরা যেন ‘সাবলাইম’-এর সন্ধানে রয়েছেন, প্রকৃতি, মানুষ— সবকিছুর ভিতরে এক বিষাদের ফল্গুকে আবিষ্কার করে মজে আছেন সেই সৌন্দর্যে।
এই বিষাদ আনন্দঘন। এই বিষণ্নতা ছড়িয়ে রয়েছে পর্তুগালের স্থাপত্যে-ভাস্কর্যে-চিত্রকলায়। এর মধ্যে কোথাও কোথাও টান দেয় অতীতবিলাস। বর্তমানকে অতিক্রম করে পর্তুগিজরা ছুঁতে চান এক অসেতুসম্ভব অতীতকে। সেটা পাওয়া কখনওই সম্ভব নয় জেনে বিষণ্ন হন। সেটা চিকেনও হতে পারে, আবার তাঁদের পরম্পরাগত মিউজিক ‘ফাদো’-ও হতে পারে। পর্তুগিজরা মনে করেন, তাঁদের এই বিষাদ এক সহনীয় বিষাদ। একে বুকের ভিতর বইতে পারলেই সুখ মোচড় দিয়ে ওঠে। মনে রাখতে হবে, ‘ফাদো’ শব্দের আক্ষরিক অর্থ ‘নিয়তি’। এই নামটিতেই তো লুকিয়ে রয়েছে বিষণ্নতার টান।  
মনোবিদরা দীর্ঘদিন ধরেই পড়ে রয়েছেন পর্তুগিজদের এহেন মানসিকতার উৎস জানার জন্য। ২০০৮-এ ‘জার্নাল অফ এক্সপেরিমন্টাল সোশ্যাল সাইকোলজি’-তে প্রকাশিত এক গবেষণা জানাচ্ছে, বিষাদ স্মৃতিশক্তি বাড়ায়। এই জার্নালের আর একটি নিবন্ধ বলছে, বিষাদে বিচারশক্তি বাড়ে। পর্তুগিজদের সামগ্রিকভাবে সেসব বেড়েছে কি না, সে কথা অবশ্য জার্নাল জানায়নি।

__________________________
 চোখের সামনে অজগর সাপ এসে পড়লে ঠিক কেমন লাগবে? ওই এলাকা থেকে হয়তো আপনি দৌড়ে পালাবেন, নয়তো সাপ দেখে ভয়ে জ্ঞান হারাবেন। কিন্তু ফ্লোরিডার এক মহিলা খালি হাতে গোটা একটা অজগর ধরলেন। ঠিক যেমন পথচলতি বেড়াল বা কুকুরের গায়ে আমরা মাঝে মাঝে হাত বুলিয়ে দিই। ঠিক তেমন ভাবেই হাসিমুখে সাপটিকে পাকড়াও করলেন তিনি। 
এমিলি শ নামে ওই মহিলা পেশায় পুলিশ হলেও, সাপটি ধরার সময়ে কোনও রকম অস্ত্র ছিল নাতাঁর কাছে। এমনকী, তিনি তখন পুলিশের পোশাকেও ছিলেন না। শুধু হাতে একটা গাছের ডাল ছিল মাত্র। 

অন্যদিকে সাপটি দৈর্ঘ্যে ছিল ৯ ফুট। সাপটির চেহারাও বেশ হৃষ্টপুষ্ট ছিল। ঝোপের মধ্যে লুকিয়ে ছিল সে। গাছের ডালটি দিয়ে খোঁচা মারতেই সাপটি একেব্বারে আক্রমণাত্বক ভঙ্গিতে এমিলির দিকে ফোঁস করে ওঠে। কিন্তু তা সত্ত্বেও ভয় না পেয়ে সাপটিকে বাগে আনার চেষ্টা করতে থাকন এমিলি। 
সাপটিকে এর পরে খালি হাতেই তুলে নেন তিনি। সঙ্গে সঙ্গে এমিলির কবজিতে পেঁচিয়ে যেতে থাকে সাপটি। অবশেষে ব্যাগের মধ্যে ভয়ানক অজগরটিকে ভরে ফেলতে সক্ষম হন এমিলি। পুরো ঘটনার ভিডিও ‘লিওন কানট্রি শেরিফস অফিস’-এর ফেসবুক পেজে পোস্ট করা হয়। 

__________________________
 জীবদ্দশায় তাঁর স্থান ছিল বিশ্বের ধনীদের তালিকার শীর্ষের দিকেই। ‘অ্যাপল ইনকর্পোরেটেড’-এর সহ-প্রতিষ্ঠাতা, স্টিভ জোবস। যাঁকে বিশ্ববাসী চেনেন মূলত মাইক্রোকম্পিউটার-এর জনক হিসেবে। শুধুমাত্র কম্পিউটার নয়, পরবর্তীকালে আই-ফোনও বিশ্ববাজারে আনেন তিনিই।   
ক্যানসার আক্রান্ত হয়ে, ৫৬ বছর বয়সে, ২০১১ সালে মারা যান স্টিভ জোবস। সম্প্রতি, বস্টনের এক অকশন হাউজ জনসমক্ষে এনেছে তাঁরই একটি চাকরির দরখাস্ত। 

এই বিষয়ে অন্যান্য খবর

মৃত্যুর আগে স্টিভ জোবস এই অদ্ভুত কথাগুলিই বলেছিলেন
জুকেরবার্গকে এই মন্দিরে আসার পরামর্শ দিয়েছিলেন স্টিভ জোবস। তার পর...
জানেন, ‘‘আই ফোন’’-এর I-এর মানে কী?


প্রায় ৪০ বছর আগের সেই দরখাস্ত থেকে, সেই সময়ের যুবক স্টিভ সম্পর্কে বেশ কিছু তথ্য জানা গিয়েছে। যেমন, ‘স্পেশাল এবিলিটি’র পাশে তিনি লিখেছিলেন ‘টেক অর ডিজাইন ইঞ্জিনিয়র’। ড্রাইভিং লাইসেন্স আছে কিনা জানতে চাওয়ায়, তিনি লিখেছিলেন ‘পসিবল, বাট নট প্রোবাবেল’। আই-ফোনের স্রষ্টার কাছে তখন কোনও ফোন ছিল না বলেই জানা গিয়েছে সেই দরখাস্ত থেকে। 

২০১০ সালে আই-ফোন ৪ লঞ্চ অনুষ্ঠানে স্টিভ জোবস। ছবি: উইকিপিডিয়া
১৯৭৩ সালের সেই দরখাস্ত যে স্বাভাবিকভাবেই ‘কালেক্টর’স ডিলাইট’ হবে, তা বলাই বাহুল্য। বস্টনের ওই অকশন হাউজের তরফ থেকে গত বৃহস্পতিবার সংবাদমাধ্যমকে জানানো হয়েছে যে, স্টিভ জোবস-এর ওই চাকরির দরখাস্তর দাম উঠতে পারে ৫০,০০০ মার্কিন ডলার পর্যন্ত।
সর্বভারতীয় সংবাদমাধ্যমের প্রতিবেদন অনুযায়ী, মার্চ মাসের ৮ থেকে ১৫ চলবে অকশনটি। সেখানে এই দরখাস্তের পাশাপাশি থাকবে, স্টিভ জোবসের স্বাক্ষরিত ‘ম্যাক ওএস এক্স’-এর একটি ম্যানুয়াল ও খবরের কাগজের একটি ক্লিপিং। 
প্রসঙ্গত, চাকরির এই দরখাস্তের প্রায় তিন বছর পরে, বন্ধু স্টিভ ওজনিকের সঙ্গে তিনি শুরু করেন অ্যাপল ইনকর্পোরেটেড। এবং সেই দরখাস্তে তাঁর নাম স্বাক্ষরিত ছিল ‘স্টিভেন জোবস’ হিসেবে।

__________________________
 বিশ্বত্রাস অ্যাডল্‌ফ হিটলারের ভবিষ্যৎ নাকি তাঁর জন্মের বছরেই নির্ধারিত হয়ে গিয়েছিল। তেমনটাই দাবি করছেন বেশ কিছু প্যারানর্মালবাদী। তাঁরে এই প্রসঙ্গে একটি গল্পকে উপস্থাপন করেন। ১৮৮৯ সাল, অর্থাৎ হিটলারের জন্মের বছরে সেই সময়ের খ্যাতনামা জার্মান শিল্পী ফ্রানজ ভন স্টাক ‘দ্য ওয়াইল্ড হান্টট নামে একটি তৈলচিত্র আঁকেন। সেই ছবিটির বিষয় ছিল জার্মান দেবতা ওটান এক মৃতের মিছিলে নেতৃত্ব দিচ্ছেন। ওটানের চেহারায় আর ছবির পরিসরে এক গা-ছমছমে ব্যাপারকে তুলে ধরেন স্টাক। ছবিটির মধ্যে এমন এক আতঙ্ক স্তম্ভিত ছিল যে, এটিকে কেউ বসার ঘরে রাখার আগে বারকয়েক ভাববেন।

এই সেই তৈলচিত্র
আশ্চর্যের বিষয় এখানেই, এই ছবিটি কালক্রমে হিটলারের প্রিয় পেন্টিং হয়ে দাঁড়ায়। এবং লক্ষণীয় এই, দেবতা ওটানের চেহারাটি একেবারেই পূর্ণবয়স্ক হিটালারের অনুরূপ। প্যারানর্মালবাদীদের বক্তব্য— চিত্ররসিক হিটলার শুধুমাত্র তাঁর কলাপ্রীতির কারণে এই ছবিটির প্রতি আকর্ষণ বোধ করতেন না। জার্মান দেবতা ওটান মোটেই খুব সুবিধের দেবতা নন। ওটান যুদ্ধের দেবতা। ছবিতে ওটানকে মৃত সেনার বাহিনী নিয়ে রণমত্ত অবস্থাতেই দেখা গিয়েছে। ঠিক যেভেবে হিটলার নাৎসি সেনাকে রণমত্ত করে তুলেছিলেন, তার আত্মাকে এই ছবিতে স্পষ্ট দেখা যায়।
যুগন্ধর মনস্তত্ত্ববিদ কার্ল গুস্তাভ ইউং ১৯৩৬ সালে হিটলারকে ‘ওটানের অবতার’ হিসেবে বর্ণনা করেছিলেন। এবং ইউং পরে মন্তব্য করেন, ‘‘ওটান কেবল হিটলারের মধ্যেই প্রকট হননি, সমগ্র জার্মান জাতিকে এই দেবতা আচ্ছন্ন করেছিলেন।’’ কিন্তু প্রশ্ন এখানেই, হিটলারের জন্মের বছর ১৮৮৯ সালে কীভাবে এহেন ‘ভবিষ্যৎ’ দেখতে পেয়েছিলেন চিত্রকর ভন স্টাক? নাকি, এ ছিল নিয়তির এক অনবদ্য পরিহাস?  

__________________________
 ‘বসন্ত এসে গেছে’। বসন্ত মানেই রং-এর উৎসব। প্রেমিক, প্রেমিকা, বন্ধু, বন্ধুর মতো, সহপাঠী, সহকর্মী, অপছন্দের মানুষ— সবাইকেই রাঙিয়ে দেওয়া যায় এই বসন্তে। শ্রীকৃষ্ণের হাত ধরে শুরু হয় সেই দোল উৎসব। ফুলের দোলনায়, ফুলের পোশাকে সখীদের সঙ্গে আবির খেলায় মাততেন ব্রজের রাখাল। 
কিন্তু রংয়ের উৎসব শুধু ভারতেই পালন হয় না। সাত সমুদ্দুর তেরো নদী পেরিয়ে অন্যান্য দেশে-মহাদেশেও মানুষ রং-এর খেলায় মাতেন। প্রতিটি দেশেই কোনও না কোনও ভাবে রয়েছে হিন্দু গোষ্ঠী। তাদেরই উদ্যোগে ভিন দেশেও পালিত হয় হোলি ও বসন্ত উৎসব। অনেক ক্ষেত্রে সেই রংয়ে রং মেলান সেই সব দেশের অন্যান্য বাসিন্দারাও। 
ক্যারিবিয়ান দ্বীপপুঞ্জে এমনই এক দ্বীপভূমি রয়েছে— ত্রিনিদাদ ও টোব্যাগো। ‘ফাগওয়া’ নামে হোলি পালন হয় এখানে। ফাগওয়া-কে ফসলের উৎসব বলে মনে করেন এখানকার বাসিন্দারা। 
যদিও একটু গভীরে গেলে দেখা যাবে, রংয়ের উৎসব আসলে ফসলের উৎসবই। দোল পূর্ণিমার আগের দিন হোলিকা দহনেয় পুরনো ঘাস পাতা পোড়ানো হয়। আর পুরনোর ধ্বংস মানে নতুনকে স্বাগত জানানো।
কিন্তু ত্রিনিদাদ ও টোব্যাগোর মতো সুদূর দ্বীপে কীভাবে উৎপত্তি এই উৎসবের? ১৮৪৫-এ ভারতের বিভিন্ন অঞ্চল থেকে শ্রমিকের কাজের জন্য বিপুল সংখ্যক মানুষকে নিয়ে যাওয়া হয়েছিল ত্রিনিদাদে। সেই সব ‘এগ্রিমেন্ট লেবারার’ সেই বিভুঁইয়েই শুরু করেন হোরিখেলা। 
নাম ফাগওয়া, আমাদের দেশের ফাগুয়ার মতোই পালিত হয় এই উৎসব। আবির, রং, পিচকারি, গান-বাজনা, মিষ্টি খাওয়া দাওয়া— সবই থাকে ত্রিনিদাদের বসন্ত উৎসবে। সম্পর্কের যবতীয় কালো এদিন বালতি বালতি রংয়ের সঙ্গে ধুয়ে মুছে যায়। 
ত্রিনিদাদে পউই গাছে হলুদ ও গোলাপি রংয়ের ফুল ধরলেই শুরু হয় ফাগওয়া উৎসব। এই সময় থেকেই স্পষ্ট হয়ে যায়, তরমুজ ও আখের ফলন কেমন হবে। 

এই বিষয়ে অন্যান্য খবর

রং ছাড়াই খেলুন দোল! জেনে নিন আবির-আদরে মন দোলানোর টিপস


রীতি অনুযায়ী ফাগওয়াতে চৌতাল গান গাওয়া হয়। মাত্র দু’টি বাদ্যযন্ত্র—  ঢোল ও মঞ্জিরার মাধ্যমে এই লোকগান গাওয়া হয়। উদাত্ত কণ্ঠের এই গানের সঙ্গে কোমর দুলিয়ে নাচও হয়। 
সব মিলিয়ে, ভারতের চাইতে কোনও অংশেই কম নয় ত্রিনিদাদ ও টোব্যাগোর দোল উৎসব। 

__________________________
 লস্কর প্রধান হাফিজ সইদ বড়গলায় শুক্রবার দাবি করেছিলেন, ভারত কোনও সার্জিক্যাল স্ট্রাইকই করেনি। সব নাকি ভারতীয় সেনাবাহিনী আর সংবাদমাধ্যমের বানানো গল্প। উল্টে ভারতকে আসল সার্জিক্যাল স্ট্রাইক কাকে বলে, তা বুঝিয়ে দেবেন বলে হুমকিও দিয়েছিলেন সইদ। কিন্তু যাদের ভরসায় ভারতকে এই হুমকি দিয়েছিলেন সইদ, সেই জঙ্গিরাই এবারে ভারতের হামলার ভয়ে নিয়ন্ত্রণরেখার পাশ থেকে পালাতে শুরু করেছে।
 
ভারতীয় গোয়েন্দারা গোপন সূত্রে খবর পেয়েছেন, ভারতের সার্জিক্যাল স্ট্রাইকের জেরে পাক অধিকৃত কাশ্মীরের জঙ্গি ঘাঁটিতে থাকা জঙ্গিদের মধ্যে ব্যাপক আতঙ্ক তৈরি হয়েছে। ফের ভারত হামলা চালাবে, এই আশঙ্কায় প্রায় তিনশো জঙ্গি ওই ক্যাম্পগুলি থেকে পালিয়েছে বলেই গোয়ন্দা সূত্র উদ্ধৃত করে বেশ কয়েকটি সর্বভারতীয় সংবাদমাধ্যমে দাবি করা হয়েছে। একটি সর্বভারতীয় হিন্দি টিভি চ্যানেলের দাবি অনুযায়ী, সার্জিক্যাল স্ট্রাইকের আগে পাক অধিকৃত কাশ্মীরে বিভিন্ন ক্যাম্পে প্রায় ৫০০ জঙ্গি প্রশিক্ষণ নিচ্ছিল। তার মধ্যে অন্তত তিনশো জঙ্গি পালিয়ে গিয়েছে। এমনকী, মুম্বই হামলার জন্য মুজফ্‌ফরবাদের কাছে মানশেরায় যে জঙ্গি ঘাঁটিতে আজমল কাসভদের প্রশিক্ষণ দেওয়া হয়েছিল, সেই ঘাঁটিতিও খালি হয়ে গিয়েছে। ইতিমধ্যে বেশ কিছু জঙ্গি শিবিরের দখল নিয়েছে পাক সেনারা। তারা এখন জোর করে এই জঙ্গিদের আটকে রাখার চেষ্টা করছে বলে ভারতীয় গোয়েন্দারা খবর পেয়েছেন।
আরও পড়ুন
এবার পাকিস্তানিদের তোপের মুখে পড়লেন সংগীতশিল্পী আদনান সামি
ভারতের দেওয়া ফেয়ারওয়েল পছন্দ হয়নি! রক্ত চান রাহিল
অনেক জঙ্গিকে আবার পাক গুপ্তচর সংস্থা আইএসআই-ও নিরাপদ আস্তানায় পৌঁছে দিয়েছে। জঙ্গিদের আশঙ্কা, জঙ্গি প্রশিক্ষণ শিবিরের লঞ্চিং প্যাডের পরে হয়তো সরাসরি জঙ্গিদের লক্ষ্য করেই এবারে হামলা চালাবে ভারত। যে জঙ্গিরা পালিয়ে গিয়েছে, তাদের মধ্যে অনেকেরই ভারতে অনুপ্রবেশের প্রশিক্ষণ শেষ হয়ে গিয়েছিল। ভারতের সঙ্গে লড়াইতে গিয়ে আর মারা পড়তে চায় না এই জঙ্গিরা।
গত বুধবার গভীর রাতে পাক অধিকৃত কাশ্মীরের জঙ্গি ঘাঁটিগুলি লক্ষ্য করে সার্জিক্যাল অ্যাটাক চালিয়েছিল ভারত। যে হামলায় প্রায় পঞ্চাশজন জঙ্গির মৃত্যু হয়েছিল বলে এখনও পর্যন্ত জানা যাচ্ছে।
 

__________________________
 আমেরিকার আরকানসাসের বাসিন্দা ডাস্টিন টেলর শনিবার রাতে বাধ্য হয়েই পুলিশ ডেকেছিলেন। রাতে বন্ডেজ সেক্স-এর সময়ে স্ত্রীর হাত বেঁধেছিলেন হ্যান্ডকাফে। সঙ্গে নিজের একটি হাতও। তাতেই সমস্যা।
উদ্দামতায় চাবি কখন কোথায় গিয়ে পড়েছে, খেয়াল করেননি। তিন হাত এক করে রাতভর বসে থাকতে হয়েছে। তা-ও ভাগ্যিস হাতের কাছে ফোনটা ছিল। সটান ফোন করেন পুলিশে।
পুলিশ সঙ্গে সঙ্গে গিয়েছিল ঠিকই। হ্যান্ডকাফও খুলেছিল। কিন্তু তার পরেই আবার হ্যান্ডকাফ চলে যায় ডাস্টিনের হাতে। কেন?
নিয়ম অনুযায়ী, ডাস্টিনের নাম দিয়ে পুলিশ তাদের ডেটাবেস সার্চ করে। সেখানেই দেখা যায়, একাধিক অপরাধে অভিযুক্ত যে ডাস্টিনের খোঁজ পুলিশ করছিল, এই সেই ব্যক্তি।
অতঃপর...

__________________________
 ঘটনার সাক্ষী থাকল ভেনেজুয়েলার ভ্যালেন্সিয়া কারাগার। জেলের ভিতরেই ভয়ানক সংঘর্ষের জন্য বড়সড় মূল্য দিতে হল বন্দি ও কারাগারের কর্মীদের। জেলের মধ্যেই পুড়ে মারা গেলেন ৬৮ জন। 
ওয়াশিংটন পোস্টের প্রতিবেদন থেকে জানা গিয়েছে, জেলের মধ্যেই বন্দিদের মধ্যেই সংঘর্ষ শুরু হয়ে যায়। পরিস্থিতি এমন দিকে গড়ায়, গোলাগুলিও শুরু হয়। এর পরই আগুন ছড়িয়ে পড়ে ভ্যালেন্সিয়া জেলে। কিন্তু আগুন নিয়ন্ত্রণে আনতে ব্যর্থ হয় জেল কর্তৃপক্ষ। 
৬৮ জনের মৃত্যুর খবর পেয়ে কারাগার চত্বর ঘিরে ক্ষোভে ফেটে পড়েন মৃতদের পরিজনেরা। বিক্ষোভ এমন মাত্রা নেয়, প্রশাসনকে কাঁদানে গ্যাস ব্যবহার করতে হয়। তাতেই আরও রোষ বেড়ে যায় মৃতদের পরিবারের লোকজন। 
এর আগেও ভেনেজুয়েলাতে বহু সমাজবিরোধী গোষ্ঠীদের মধ্যে সংঘর্ষের ঘটনা ঘটেছে। এমনকী, প্রতিবেদনটি থেকে জানা গিয়েছে যে, যত জন বন্দি ভ্যালেন্সিয়া জেলে থাকার কথা, তার থেকে অনেক বেশি সংখ্যক বন্দি এখানে ছিল। সেই কারণেই এই ভয়ঙ্কর ঘটনা ঘটেছে বলে অভিযোগ। 
কিন্তু জেলের মধ্যেও কীভাবে বন্দিরা অস্ত্র ব্যবহার করছে এবং কীভাবে তাঁরা নিজেদের মধ্যে এভাবে লড়াইয়ে জড়িয়ে পড়ছে, তা নিয়ে প্রশ্ন উঠছে। 

__________________________
 আন্তর্জাতিক আদালতে ভারতের মনোনীত বিচারপতি দলবীর ভাণ্ডারি পুনর্নিবাচিত হলেন। তা সম্ভব হল শেষ মুহূর্তে ব্রিটেনের মনোনীত প্রার্থী নাম প্রত্যাহার করে নেওয়াতেই।
তবে ব্রিটেনের ক্রিস্টোফার গ্রীণউড নাম প্রত্যাহার করার পরে রাষ্ট্রপুঞ্জের সাধারণ সভার ১৮৩-১৯৩ ভোট ও নিরাপত্তা পরিষদের ১৫টি ভোটই ভারতের মনোনীত প্রার্থীর দখলে আসে।


বিচারপতি দলবীর সিংহ


গত ৭১ বছরে এই প্রথম আন্তর্জাতিক আদালতে ব্রিটেনের কোনও বিচারপতি থাকবেন না। 
নিউ ইয়র্ক থেকে এই নির্বাচনের ফলাফল ঘোষণা হতেই বিদেশমন্ত্রী সুষমা স্বরাজ টুইট করেন, ‘‘বন্দেমাতরম। ভারত আন্তর্জাতিক আদালতের নির্বাচনে জয়লাভ করল। জয় হিন্দ।’’

Vande Matram - India wins election to the International Court of Justice. JaiHind. #ICJ
— Sushma Swaraj (@SushmaSwaraj) November 20, 2017

প্রধানমন্ত্রী নরেন্দ্র মোদীও বিদেশমন্ত্রী সুষমা স্বরাজ ও তাঁর টিমকে শুভেচ্ছা জানান এই কূটনৈতিক সাফল্যের জন্য়। 

Congratulations to EAM @SushmaSwaraj and her entire team at MEA & diplomatic missions for their untiring efforts that have led to India’s re-election to ICJ. Our deep gratitude to all the members of UNGA as well as UNSC for their support and trust in India.
— Narendra Modi (@narendramodi) November 21, 2017

পরে ব্রিটেনও অবশ্য ভারতের প্রার্থী বিচারপতি ভাণ্ডারির জয়লাভে সন্তোষ প্রকাশ করেছে। রাষ্ট্রপুঞ্জে ব্রিটেনের স্থায়ী প্রতিনিধি ম্যাথু রায়ক্রফ্ট বলেন, ‘‘আমরা স্বাভাবিক ভাবেই হতাশ। তবে ছয় জন যোগ্য প্রার্থীর মধ্যে কঠিন প্রতিযোগিতা ছিল। ব্রিটেন জিততে না পারলেও, কাছের বন্ধু ভারত জিতেতে। আমরা রাষ্ট্রপুঞ্জ ও বিশ্বেও ভারতের সঙ্গে সহযোগিতা বজায় রেখেই কাজ করব।’’
এর আগে দু’বার এই নির্বাচন অসম্পূর্ণ থেকে যায়। কারণ সাধারণ সভা ও নিরাপত্তা পরিষদ— দুই কক্ষেই কোনও প্রার্থীকে নিরঙ্কুশ সংখ্যাগরিষ্ঠ ভোট পেতে হয়।
আন্তর্জাতিক আদালতের মোট ১৫ জন বিচারপতি আছেন। প্রতি তিন বছর অন্তর সেখানে এক-তৃতীয়াংশ বিচারপতির নির্বাচন হয়। প্রতি তিন বছর অন্তর নির্বাচিত বিচারপতিদের মধ্যে থেকেই একজন প্রেসিডেন্ট ও একজন ভাইস প্রেসিডেন্ট নির্বাচিত হন। 
এই আদালতেই পাকিস্তানের হাতে আটক কুলভুষণ যাদবের মৃত্যুদণ্ডের উপর ভারত ও পাকিস্তানের মধ্যে আইনি লড়াই চলছে। 

__________________________
 জুতোর হিলে পেল্লায় সাইজের বন্দুকের রেপ্লিকা। তাতে আবার নকল কার্তুজের বেল্ট লাগানো। এমন ফ্যাশন-দুরস্ত জুতো দেখে নিরাপত্তারক্ষী থেকে বিমান বন্দরের আধিকারিক— সকলেরই চক্ষু চড়কগাছ। মহিলাও নাছোড়বান্দা, ওই জুতোতেই নাকি তাঁর প্রাণ আটকে আছে। ঘটনায় ততক্ষণে হইচই বেধে গিয়েছে বাল্টিমোর-ওয়ার্শিংটনের থরগুড মার্শাল আন্তর্জাতিক বিমানবন্দরে।
বিমানবন্দর-সূত্রে খবর, ওই বন্দুক রেপ্লিকাওয়ালা জুতোজোড়া ছিল জনৈক মহিলাযাত্রীর হ্যান্ডব্যাগে। নিরাপত্তা পরীক্ষার সময়ে জুতোজোড়া নজরে আসে। এরপরই নিরাপত্তা বিধিনিষেধে শুরু জুতো-বিভ্রাট। মহিলা তাঁর স্যুটকেসে জুতোজোড়া ঢুকিয়ে দেওয়ার জন্য চাপাচাপি করতে থাকেন। শেষমেশ বিমানবন্দর কর্তৃপক্ষ রাজি না হওয়ায় ওই জুতো সেখানে ফেলেই মহিলাকে উড়ান ধরতে হয়।  
 
 

__________________________
 পাকিস্তানের করাচির সন্ত্রাসবাদ-বিরোধী কোর্টে একটি গ্রেনেড বিস্ফোরণে তিনজন আহত হয়েছেন। না, কোনও সন্ত্রাসবাদী হামলা ঘটেনি সেখানে।  বরং এই বিস্ফোরণের নেপথ্যে রয়েছেন পুলিশেরই এক কনস্টেবল। জানা গিয়েছে যে, একটি মামলার শুনানি চলাকালীন বিচারক ওই কনস্টেবলকে প্রশ্ন করেছিলেন, কীভাবে গ্রেনেড  প্রয়োগ করতে হয় তা তিনি জানেন কিনা। তখন ওই কনস্টেবল মুখে সেই প্রশ্নের উত্তর দেওয়ার পরিবর্তে সরাসরি একটি গ্রেনেডের পিন খুলে দেখাতে যান বিচারককে। তখনই বিস্ফোরণ ঘটে, যাতে জখম হন দু’জন ‌পু্লিশ কর্মী এবং কোর্টের একজন কর্মচারী। 
অন্যান্য অশ্ত্রসশ্ত্রের সঙ্গে ওই গ্রেনেডটিও কোর্টে আনা হয়েছিল একটি মামলার প্রমাণ হিসেবে। তবে তার আগে সেটিকে নিষ্ক্রিয় করা হয়নি। বিস্ফোরণের পরেই সন্ত্রাসবাদী হামলা হয়েছে মনে করে পুলিশ ও আধা সামরিক বাহিনী কোর্ট চত্ত্বর ঘিরে ফেলে। বর্তমানে চিকিৎসাধীন ওই কনস্টেবল সুস্থ হওয়ার পরেই  তাঁর বিরুদ্ধে আইনি পদক্ষেপ নেওয়া হবে বলে জানিয়েছে পাকিস্তান পুলিশ কর্তৃপক্ষ। 

__________________________
 ভারতীয়রা ভিসা ছাড়াই পেরতে পারবেন সীমান্ত, প্রবেশ করতে পারবেন পাকিস্তানে। না, কোনও আবেগ-উদ্বেল বলিউড সিনেমা নয়, বাস্তবেই কর্তারপুর সাহিব গুরুদ্বারে যাওয়ার জন্য ভারতীয় নাগরিকদের জন্য সীমান্ত খুলে দিচ্ছে পাকিস্তান। এমনটাই জানিয়েছেন নবনিযুক্ত ইমরান খান সরকারের তথ্য ও সম্প্রচার মন্ত্রী ফওয়াদ চৌধুরী।
এক সর্বভারতীয় সংবাদমাধ্যমের খবরে প্রকাশ, ভারতীয় শিখদের কর্তারপুর সাহিব গুরুদ্বারে প্রবেশের জন্য কোনও ভিসা লাগবে না বলে জানিয়েছে পাক সরকার। এই গুরুদ্বার পাকিস্তানের পঞ্জাব প্রদেশের নরওয়াল জেলায় অবস্থিত। 

কর্তারপুর সাহিব গুরুদ্বার, ছবি: উইকিপিডিয়া
এক সাক্ষাৎকারে পাকিস্তানের তথ্য ও সম্প্রচার মন্ত্রী ফওয়াদ চৌধুরী একথা জানিয়েছেন যে, ভারত-পাক সীমান্তের একটি বিশেষ অংশ খুলে দেওয়া হবে শিখ পুণ্যার্থীদের জন্য। কিন্তু ওই সাক্ষাৎকারে তিনি একথা জানাননি যে, এই বিশেষ অংশটি স্থায়ী ভাবে উন্মুক্ত হচ্ছে, নাকি গুরু নানকের ৫৫০তম জন্মোৎসব উপলক্ষে সামিয়ক ভাবে উন্মুক্ত হচ্ছে। 

এই বিষয়ে অন্যান্য খবর

পাক প্রধানমন্ত্রী ইমরানের শপথগ্রহণে ভারত থেকে একমাত্র সিধু, অনুষ্ঠানে অবাক কাণ্ড


ভারতের পঞ্জাবের গুরুদাসপুর থেকে পাক-পঞ্জাবের নরওয়াল পর্যন্ত একটি মুক্ত পথের জন্য ভারত অনেক বারই পাক সরকারকে আবেদন করেছে। এই দুই স্থানের দূরত্ব মাত্র ৬ কিলোমিটার। অগস্টে নতুন পাক প্রধানমন্ত্রী ইমরান খানের শপথ গ্রহণ অনুষ্ঠানে উপস্থিত ছিলেন পঞ্জাবের ক্যাবিনেট মন্ত্রী নভজ্যোৎ সিংহ সিধু। গুরু নানকের ৫৫০তম জন্মোৎসবের কালে এই কর্তারপুর সীমান্ত উন্মোচনের কথা তিনি পাক সেনা প্রধানকে জানান।    

__________________________
 পুরুষদের দিয়ে দেহব্যবসা চালানোর অভিযোগ। তাও আবার যাঁর-তাঁর বিরুদ্ধে নয়, খোদ দেশের পুলিশ বাহিনীর প্রধানের বিরুদ্ধে এমন অভিযোগ ওঠায় তোলপাড় কলম্বিয়া।
চমকের অবশ্য আরও বাকি আছে। অভিযোগ, কলম্বিয়া জাতীয় পুলিশ বাহিনীর প্রধান জেনারেল রোদোল্‌ফো পালোমিনো নিজের বাহিনীর বাছাই করা অফিসারদের দিয়েই দেহ ব্যবসার চক্র চালাতেন। একই সঙ্গে অবৈধ আয় এবং বেআইনিভাবে টেলিফোনে আড়িপাতার অভিযোগও রয়েছে ওই পুলিশকর্তার বিরুদ্ধে। এমন সব মারাত্মক অভিযোগ ওঠায় বুধবার নিজের পদ থেকে ইস্তফা দিতে চেয়ে রাষ্ট্রপতির কাছে আবেদন জানিয়েছেন পুলিশ প্রধান। তাঁর আবেদন গ্রহণ করেছেন কলম্বিয়ার রাষ্ট্রপতি।
ওই পুলিশকর্তার বিরুদ্ধে ইতিমধ্যেই উচ্চপর্যায়ের তদন্ত শুরু করেছে কলম্বিয়ার পুলিশ বিভাগ। অভিযুক্ত ওই পুলিশকর্তা অবশ্য নিজেকে নিরপরাধ বলে দাবি করে তাঁর বিরুদ্ধে ওঠা সমস্ত অভিযোগের যথাযথ তদন্তের জন্য ইন্সপেক্টর জেনারেলের অফিসের কাছে আবেদন জানিয়েছেন তিনি। ক্লিনচিট পাওয়ার বিষয়ে আশাবাদী রোদোল্‌ফো পালোমিনো।
আরও পড়ুন
রিটায়ার করলেন পুলিশকর্তা। ফেয়ারওয়েলের ভিডিও দেখলে পেটে খিল ধরে যাবে
 
 

__________________________
 কম করে ৮০০ সন্তানের পিতা তিনি।
নাম, সাইমন ওয়াটসন। তবে এঁকে অনায়াসে ‘ভিকি’ ওয়াটসন বলা যেতেই পারে। যাঁরা ‘‘ভিকি ডোনার’’ ছবিটি দেখেছেন, তাঁরা এতক্ষণে নিশ্চয়ই বুঝে গিয়েছেন পুরো খবরটা কী নিয়ে।
হ্যাঁ, ঠিকই ধরেছেন। সাইমন স্পার্ম ডোনার। সেল্যুলয়েডের ভিকি যেমন লুকিয়ে-চুরিয়ে স্পার্ম ডোনেট করতেন, বাস্তবের এই ‘ভিকি’ সেটা করেন একেবারে বুক ঠুকে। রীতিমতো বিজ্ঞাপন দিয়ে। ফেসবুক এবং অন্য সোশ্যাল মিডিয়ায় বিজ্ঞাপন দিয়ে দর হেঁকেছেন এক পাত্রের জন্য ৫০ পাউন্ড। জানিয়েছেন, ‘‘আমার পরিবার ও বন্ধুরা এই পেশা সম্পর্কে জানে। আমার নিজের সন্তানরাও এই সম্পর্কে ওয়াকিবহাল। ওদের স্কুলের বন্ধুরা এই নিয়ে মজা করে। আমার ছেলেরা বলেছে, ওরা কোনও দিনই এমন পেশায় আসবে না। কিন্তু আমি করছি বলে ওদের কোনও আপত্তি নেই।’’
ফিল্মের ভিকির সঙ্গে এই ‘ভিকি’র পার্থক্য শুধুমাত্র এই একটি জায়গায় (অবশ্য পরে ভিকিও সবটা স্ত্রীর কাছে খুলে বলেছিল)। বাকি গল্পটা, অবিশ্বাস্য হলেও, প্রায় এক। ফিল্মের ভিকির মতোই এঁর ব্যবসাও জমে উঠেছে বেশ। চাকরি ছেড়ে স্রেফ স্পার্ম বিক্রি করে দিব্যি সংসার চালিয়ে যাচ্ছেন সাইমন। বলছেন, ‘‘একেবারে অন্য ধরনের কেরিয়ার তৈরি করেছি।’’

সাইমন ওয়াটসন।
এভাবেই চলছে গত ১৬ বছর ধরে। ইংল্যান্ডের বেডফোর্ডশায়ারের এই যুবক বলছেন, ‘‘অনেক মহিলাই বলেন, স্পার্ম দেওয়া উচিত বিনাপয়সায়। কিন্তু এক পাত্রের জন্য ৫০ পাউন্ড খুব বেশি দর বলে আমার মনে হয় না।’’
সাইমনের নিজের তিনটি সন্তান। দুই ছেলে, এক মেয়ে। এর বাইরে ৮০০-রও বেশি ছেলেমেয়ের ‘জনক’ সাইমনের সন্তানরা এখনও প্রায় প্রতি সপ্তাহে ভ্রূণ হিসেবে আসছে কোনও না কোনও মায়ের গর্ভে। বা, জন্ম নিচ্ছে কোথাও না কোথাও।
ফিল্মের ভিকির মতো সাইমনেরও এই পেশার জন্য স্ত্রীকে নিয়ে সংকট এসেছিল। ভিকির বিয়ে টিকে গিয়েছে (হয়তো ফিল্ম বলেই, হ্যাপি এন্ডিং-এর স্বার্থে)। কিন্তু সাইমনের প্রথম বিয়ে টেকেনি। পরে অবশ্য নতুন বান্ধবীও পেয়ে গিয়েছেন। যাঁর এই পেশা নিয়ে কোনও আপত্তিই নেই।  
তবে যাকে-তাকে স্পার্ম দেন না সাইমন। বলছেন, ‘‘কেউ স্মোক বা ড্রিঙ্ক করলে আমার আপত্তি নেই। কিন্তু কেউ যদি ড্রাগ অ্যাডিক্ট হন, আমি তাঁকে স্পার্ম দিই না।’’ নিজের ঔরসজাতদের দেখতে ইচ্ছে করে না? সাইমন বলছেন, ‘‘ওরা সকলে ভাল থাকুক, সুস্থ থাকুক। আমি স্পার্ম দেওয়ার পরে আর সংশ্লিষ্ট মহিলা বা পরিবারের সঙ্গে যোগাযোগ রাখি না।’’
এ কি নেহাতই পেশাদারের কথা? না সাইমন ‘ভিকি’ ডোনারের মনের কোটরে গুটিসুটি মেরে রয়েছে ৮০০-রও বেশি শিশু। এক না-বলা আবেগে যারা চিরবন্দি তাদের ‘বাবা’-র মণিকোঠায়।

__________________________
 সদ্য মার্কিন প্রেসিডেন্টের মেয়ের তকমা চলে গিয়েছে। এখন তিনি স্রেফ মালিয়া ওবামা— প্রাক্তন মার্কিন প্রেসিডেন্ট বারাক ওবামার কন্যা। বাবার মতোই রাজনৈতিক কেরিয়ার গড়ার ইচ্ছা তাঁর। তবে আপাতত মালিয়ার ঠিকানা হতে চলেছে হলিউড।
ওবামার বড় মেয়ে মালিয়া সদ্য হাইস্কুল জীবন শেষ করেছেন। তাঁর বয়স এখন ১৮। সম্প্রতি হলিউডে ইন্টার্নশিপ করার সুযোগ পেয়েছেন তিনি। চলতি ফেব্রুয়ারিতেই প্রযোজক হার্ভে ওয়েইনস্টেইনের কাছে ইন্টার্নশিপ শুরু করবেন মালিয়া। জানা গিয়েছে, ওয়েইনস্টেইন কোম্পানির নিউইয়র্ক অফিসে কয়েক মাস থাকবেন তিনি।
আরও পড়ুন... 
ওবামাকেও হারিয়ে দিয়েছেন ভারতের বিরাট, তা-ও আবার বাইশ গজের বাইরে 
এই ছেলেকে দত্তক নিতে ওবামাকে চিঠি লিখল ৬ বছরের বালক
প্রেসিডেন্ট থাকাকালীন ওয়েইনস্টেইনকে বিভিন্ন বিষয়ে বেশ কয়েকবার সাহায্য করেন বারাক ওবামা। একাধিক বার দু’জনকে একসঙ্গে দেখাও গিয়েছে। কাজেই মালিয়ার কোনও অসুবিধা হবে না বলেই আশ্বাস দিয়েছেন তিনি।
অন্য দিকে স্কুল জীবন থেকেই মালিয়ার আগ্রহ চলচ্চিত্রে। ইতিমধ্যেই মার্কিন পরিচালক ও লেখিকা লেনা ডানহ্যামের জনপ্রিয় ধারাবাহিক ‘গার্লস’-এ অভিনয় করেছেন তিনি। এর আগে হ্যাল বেরি পরিচালিত একটি টিভি সিরিয়ালে সহকারী হিসেবে পর্দার পিছনে কাজ করার অভিজ্ঞতাও রয়েছে মালিয়ার।

__________________________
 পোশাক, খাবার থেকে শুরু করে ‘গোপন কথাটি’— ভিক্টোরিয়া এবং আমান্ডা হেপারলে বড় হয়েছেন সব কিছু ভাগাভাগি করে। ‘‘যা আমার, তা ওর’’ মন্ত্রে তাঁদের বড় করেছিলেন বাবা-মা। কিন্তু এই ২৭ বছরে পৌঁছে দুই যমজ বোন এমন কাণ্ড ঘটাবেন, কে জানত? আপতত বয়ফ্রেন্ড শেয়ার করেছেন তাঁরা। একই পুরুষকে ভালবেসে তাঁর শয্যাসঙ্গী হয়েছেন দুই বোন। আরও অদ্ভুত ব্যাপার, এর পরেও দু’জনই বলছেন, ‘‘ইয়ানের (বয়ফ্রেন্ড) সঙ্গে বোনকে কী সুন্দর মানায়!’’

ইয়ানের সঙ্গে দুই বোন
ইয়ান অবশ্য বলছেন, যমজ বোনকে একসঙ্গে সামলানো সহজ নয়। তাঁর কথায়, ‘‘অনেকেই বলেন, আমি নাকি পৃথিবীর সবথেকে ভাগ্যবান পুরুষ। কিন্তু এ-ও ঠিক, দুই যমজ বোনকে সামলে রাখা মুখের কথা নয়। অনেক ঝামেলা রয়েছে।’’
ভিক্টোরিয়া এবং আমান্ডা কিন্তু সমস্বরে বলছেন, ‘‘কোথায় ঝামেলা! কীসের ঝামেলা?’’ ভিক্টোরিয়ার সোজা কথা, ‘‘আমরা তিনজন একসঙ্গেই থাকতে চাই। এতে সমস্যার কী আছে? ইয়ানকে নিয়ে আমাদের দু’বোনের কোনও সমস্যা নেই। কে ওর সঙ্গে রাত কাটাবে, সেটা নিজেরাই ঠিক করে নিই।’’

আমান্ডা
বয়ফ্রেন্ড ভাগাভাগির নেপথ্যেও রয়েছে দুই বোনের আবেগঘন সম্পর্কের কাহিনি। ২০১২ সালে আমান্ডার ব্রেক-আপ হয়ে যায়। ততদিনে ভিক্টোরিয়ার সঙ্গে ডেটিং শুরু করেছেন ইয়ান। বোনকে ভেঙে পড়তে দেখে প্রথমে ইয়ানের কাছে তাঁর পাশে দাঁড়ানোর প্রস্তাব নিয়ে যান আমান্ডা।
ইয়ানের প্রতিক্রিয়া কী ছিল। আমান্ডা বলছেন, ‘‘ভিক্টোরিয়াকে ওভাবে কাঁদতে দেখে আমার পক্ষে স্থির থাকা সম্ভব ছিল না। মনে হয়েছিল, ওর গভীর ভালবাসা প্রয়োজন। ইয়ান খুব সংবেদনশীল ছেলে। ওকে গিয়ে বললাম, ভিক্টোরিয়াকে আমার মতো করেই ভালবাসতে।’’

ভিক্টোরিয়া
তার পর? আমান্ডা বলে চলেন, ‘‘ইয়ান প্রথমে অস্বস্তিতেই পড়েছিল। পরে ব্যাপারটা ধীরে ধীরে সামলে নেয়।’’ আর ভিক্টোরিয়া মজা করে বলছেন, ‘‘আমান্ডা আর ইয়ানকে দেখে খুব হিংসে হয়। একে তো ওদের সম্পর্ক কতটা মজবুত, তা আমার ব্যাপারটা থেকেই বোঝা যায়। তার উপর ইয়ান আমাকেও সমান ভালবাসে।’’

এক ফ্রেমে দুই বোন
আর বিয়ে? উত্তর দিলেন ভিক্টোরিয়া— ‘‘ইয়ানকে বিয়ের কথা বলেছি। তাকিয়ে আছি সেই দিনটার দিকে যে দিন ইয়ান আমাকে বিয়ে করবে। তার পরে ইয়ান আমান্ডাকেও বিয়ে করুক। তিনজনেই সুখে থাকতে চাই। একসঙ্গে।’’

__________________________
 আসল নাম সিডনি কেইজার। কিন্তু, সিডনির মা অ্যাঞ্জি তার চার বছরের মেয়ের নাম দিয়েছেন ‘মায়েহম’। আর এইটুকু বয়সেই মায়েহম এখন ফ্যাশন ইন্ডাস্ট্রির নয়া সেনসেশন। 

শুরুটা হয়েছিল অ্যাঞ্জির পোশাক থেকে কাপড় খুলে নিয়ে খেলার ছলে। মা-এর পোশাকের বিভিন্ন অংশ খুলে নিয়ে নিজের শরীরে তা পেঁচিয়ে দিত মায়েহম। একদম নিজের মতো করে সে এই কাজটা করত। মায়েহম-এর কাছে একটা ছোট্ট ম্যানিকুইনও আছে। যার নাম সে দিয়েছে ‘ম্যাকেঞ্জা’। একদিন ‘ম্যাকেঞ্জা’-কেও সাজানোর কাজ শুরু করে দেয় সে। 

মেয়ের ফ্যাশন সেনস অবাক করে দিয়েছিল অ্যাঞ্জিকে। ততদিনে ‘মায়েহম’ মা-এর কাছ থেকে শেখা পেপার কার্টিং- দিয়ে পোশাক তৈরি করতে শুরু করেছিল। গ্লু-স্টিক দিয়ে পেপারের উপর নানা রকমের রঙিন পেপার এবং টুকরো টুকরো কাপড় থেকে পুঁতি আটকে দিত সে।

মেয়ের এমন প্রতিভা দেখে ইনস্টাগ্রামে ‘মায়েহম’ বলে একটি অ্যাকাউন্ট তৈরি করেন অ্যাঞ্জি। সেইখানে এই মুহূর্তে ৪,৪২ হাজার ফলোয়ার। বছর খানেক ধরে বিশ্বখ্যাত পোশাক প্রস্তুতকারি সংস্থা জে ক্রিউ ক্রিয়েশন ‘মায়েহম’-কে দিয়ে পোশাক ডিজাইন করাচ্ছে। 
ইতিমধ্যে একাধিক টিভি-শোতে অংশও নিয়েছে ‘মায়েহম’। তার ফ্যাশন সেনস বাহবা কুড়িয়েছে বহু গুণির। বড় হয়ে কি ‘মায়েহাম’ ফ্যাশন ডিজাইনারই হবে তা কিন্তু, এখনও হলফ করে বলতে পারছে না সে।

__________________________
 দেশে যখন ৮০০-রও বেশি পর্ন সাইট বন্ধ করে ঝাঁপ ফেলার উদ্যোগ চলছে নীল ছবি দেখায়, ঠিক তখনই প্রতিবেশী দেশ চিনে চালু হল এক আজব নিয়ম। সে দেশেও পর্নোগ্রাফি ব্যান করার জন্য চলছে তুমুল তৎপরতা। কিন্তু প্রক্সি সাইটের দৌলতে কিছুতেই বন্ধ করা যাচ্ছে না পর্ন-বিলাস। সোজা আঙুলে ঘি না ওঠায় বাঁকা পথ ধরল চিনের প্রশাসন।
এক সর্বভারতীয় সংবাদমাধ্যমের প্রতিবেদন থেকে জানা গিয়েছে, দেশ থেকে পর্ন হঠাতে নগদ টাকা পুরস্কারের কথা ঘোষণা করেছে চিন সরকার। অর্থাৎ কেউ যদি প্রশাসনের কাছে জানান যে, তাঁর আশে পাশে কেউ পর্ন দেখছে এবং তথ্যপ্রমাণাদি যাঁচ করে যদি তা প্রমাণিতও হয়, তা হলে সংবাদদাতা নগদ ৬০০,০০০ ইউয়ান পুরস্কার পাবেন, ভারতীয় মুদ্রায় যা প্রায় ৬২ লক্ষ টাকা। 

এই বিষয়ে অন্যান্য খবর

নেটে পর্ন দেখার দিন শেষ, চাইলেও এখন আর দেখা মিলবে না


খবরে প্রকাশ, এর আগেও চিন সরকার এমন ইনাম ঘোষণা করেছিল। তখন তার অর্থমূল্য ছিল ৩০০,০০ ইউয়ান। কিন্তু তাতে তেমন সাড়া পাওয়া যায়নি। সারা দেশে রম রম করে চলছিল পর্ন-দর্শন। এ বারে ইনামের অর্থমূল্য বাড়িয়ে বিষয়টিকে নিয়ন্ত্রণে আনতে চায় চিন সরকার। 
শুধুমাত্র ইনামের টোপ দিয়ে পর্ন-দর্শনের মতো এক প্রবৃত্তিকে কী ভাবে নিয়ন্ত্রণ করা যায়, তাই নিয়ে তর্কে মেতেছেন নেটিজেনরা। 

__________________________
 রেস্তোরাঁ-সন্ত্রাসে জঙ্গি সন্দেহে এক পণবন্দিকেও হত্যা করেছিল কম্যান্ডোবাহিনী!
ঢাকার পুলিশ আধিকারিক সইফুল ইসলাম জানিয়েছেন, গুলশনের ওই রেস্তোরাঁয় অভিযান চালিয়ে বাংলাদেশ সেনা-কম্যান্ডো যে ছ’জনকে হত্যা করেছিল, তাদের অন্যতম সইফুল ইসলাম চৌকিদার ওই রেস্তোরাঁয় পিৎজা তৈরি করতেন! বাংলাদেশের একটি সংবাদপত্রের দাবি, ছবি থেকে সইফুলকে শনাক্ত করেছেন তাঁর পরিবার।
প্রসঙ্গত, সইফুলকে এর আগে জঙ্গি বলে চিহ্নিত করেছিল পুলিশ। অনেকেরই ধারণা, কম্যান্ডো অভিযান শুরু হওয়ার পর জঙ্গিরা অনেক পণবন্দির হাতেই বন্দুক দিয়েছিল। যাতে জঙ্গি এবং পণবন্দিদের নিয়ে বিভ্রান্তি তৈরি হয়। সম্ভবত সেই বিভ্রান্তির জেরেই প্রাণ হারাতে হয়েছে রেস্তোরাঁ-কর্মী সইফুলকে।
এদিকে, ওই সন্ত্রাসে নিহত জঙ্গিদের মধ্যে আরও একজনকে শনাক্ত করেছে পুলিশ। জানানো হয়েছে, শফিকুল ইসলাম উজ্জ্বল নামে ওই জঙ্গি ছিল বগুড়ার ধুনট উপজেলার কৈয়াগাড়ি গ্রামের বাসিন্দা। আরেক নিহত জঙ্গি মহম্মদ খয়রুজ্জামানও বগুড়ার শাহজানপুরের বাসিন্দা। 
শফিকুলের গ্রামের বাসিন্দাদের উদ্ধৃত করে বাংলাদেশের একটি সংবাদপত্র আজ জানিয়েছে, সে বগুড়ার সরকারি আজিজুল হক কলেজের ছাত্র ছিল। মাঝপথে কলেজ ছেড়ে ঢাকার আশুলিয়া এলাকার শাহজাহান মার্কেট অঞ্চলে একটি বাচ্চাদের স্কুলে পড়ানোর চাকরি নেয়। শফিকুলের আত্মীয়েরা জানিয়েছেন যে, সে ছ’মাস আগে শেষবারের মতো গ্রামের বাড়িতে গিয়েছিল। বাড়ি ছাড়ার আগে ওই যুবক বলে গিয়েছিল, সে তব্‌লিগ জামাতে’র ‘চিল্লা’য় (৪০ দিন ধরে বিভিন্ন মসজিদে উপসনা) যোগ দিতে যাচ্ছে। 
ইন্টারনেটে বাকি তিন জঙ্গি— নিবরাস ইসলাম, মীর সাবিহ্‌ মুবাশির এবং রোহন ইমতিয়াজকে ছবি দেখে শনাক্ত করেছে তাদের বন্ধুরাই। এর মধ্যে রোহনের বাবা ইমতিয়াজ খান বাংলাদেশের শাসক দল আওয়ামি লিগের নেতা। ছেলের কাণ্ডে ‘বাগ্‌রুদ্ধ’ ইমতিয়াজ ব্রিটেনের একটি চ্যানেলকে বলেছেন, ‘‘আমার ছেলে ছোটবেলা থেকেই দিনে পাঁচবার নমাজ পড়ত। তবে সন্ত্রাসমূলক কাজে জড়িয়ে পড়েছে, এমন কোনও আঁচ আমরা পাইনি। বাবা হিসাবে আমি ব্যর্থ।’’ নিবরাস সম্পর্কে তাঁর পরিচিতেরা জানিয়েছেন, এক সময়ে তার নেশা ছিল ফুটবল। ২০১৪ সালের ২ নভেম্বর সে নিজের টুইটার হ্যান্ডলে লিখেছিল, ‘চিরবিদায়’। পরিচিতেরা জানিয়েছেন, ওই সময় থেকেই নিবরাসের চরিত্রে বদল ঘটছিল। 
এদিকে, গত শুক্রবারের হামলার ঘটনায় জড়িত সন্দেহে নর্থ সাউথ ইউনিভার্সিটির প্রাক্তন শিক্ষক হাসানত রেজা করিম এবং তহমিদ হাসিব খানকে এখনও হেফাজতে রেখে জিজ্ঞাসাবাদ করছেন গোয়েন্দারা। হাসানতের বাবা এম আর করিম বাংলাদেশের এক সংবাদপত্রকে জানিয়েছেন, তাঁর ছেলের উপরে সন্দেহ থাকলে পুলিশের উচিত তদন্ত করে ব্যবস্থা নেওয়া। প্রসঙ্গত, হাসানত সপরিবারে রেস্তোরাঁয় পণবন্দি হলেও তাঁর উপরে কোনও অত্যাচার করেনি জঙ্গিরা। রেস্তোরাঁ জঙ্গিদের দখলে থাকার সময়ে তাঁর কয়েকজনের সঙ্গে বাগানে হেঁটে বেড়ানোর ছবিও ধরা পড়েছে সিসিটিভি’তে। তদন্তে সহযোগিতার আশ্বাস দিয়ে করিম বলেছেন, ‘‘ওকে সন্দেহের কারণ রয়েছে। তাকে নিয়ে জঙ্গিরা ঘুরে বেড়িয়েছে। কিন্তু এটা তো সন্দেহ। পুলিশের উচিত ওকে এখন ছেড়ে দিয়ে প্রমাণ সংগ্রহ করা।’’

__________________________
 ভূতেরা নাকি অতৃপ্ত কামনা-বাসনা নিয়ে ঘুরে বেড়ায়। কারণ, তাদের তো শরীর বলে আর কিছু নেই। কিন্তু জাগতিক কামনা-বসনা রয়ে গিয়েছে ষোলো আনা। ফলে ভূত মানেই অতৃপ্ত বাসনার ডিপো— এমন একটা ধারণা আমাদের মাথায় গজাল পুরে ঢুকিয়ে দেওয়া হয়েছে সমাজ থেকেই। কিন্তু তাই বলে ভূতেদের নষ্টামির গল্প, বিশেষ করে পুরুষ ভূতেদের নারীলোলুপতা নিয়ে কম গল্প তো লেখা হয়নি। শরদিন্দু বন্দ্যোপাধ্যায় তাঁর বিখ্যাত ‘বরদা সিরিজ’-এ এক লম্পট নীলকর ভূতের কথা লিখেছিলেন। তাঁর সেখার সূত্র ধরে বলা যায়, স্ত্রী-ভূতেরাই বা কম যায় কীসে! শরদিন্দুর ‘কামিনী’ গল্পটিতে একবার চোখ বোলান। যেখানে কামিনী ডাইনির লিবিডোর বলি হয় পথ হারানো অসহায় পুরুষ। ২০০৩ সালের বলিউড ছবি ‘হাওয়া’-তে এক অশরীরী রীতিমতো ধর্ষণ করত যুবতীদের। ফলে অশরীরীদের একেবারে ‘অক্ষম’ বলাটা ঠিক হবে না।
এই সব গল্প আর সিনেমায় ভূতেরা কিন্তু বসনাপূরণের জন্য হাত বাড়িয়েছে জীবন্ত মানুষের দিকে। কিন্তু ভূতেরা ভূতের সঙ্গে শরীরী প্রেমে মজছে, এমন উদাহরণ বাংলা সাহিত্যে অন্তত নেই। সাহিত্যে না থালেও এমন ঘটনার কথা সম্প্রতি বলেছেন ব্রিটেনের বিখ্যাত ‘গোস্টহান্টার’ স্টিফেন ব্রিগস। আন্তর্জাতিক সংবাদ মাধ্যম ‘দ্য মিরর’-এ প্রকাশিত এক প্রতিবেদন অনুযায়ী, ব্রিগস নাকি এখনও পর্যন্ত ১০০টিরও বেশি অলোকিক ঘটনার সম্মুখীন হয়েছেন। ৩৮ বছর বয়স্ক এই প্যারানর্মালবিদ কখনও দেখেছেন ভিক্টোরীয় পোশাকের পুলিশকে শূন্য থেকে আবির্ভূত হতে। কখনও আবার নিজেই ভূতের হাতে থাপ্পড় খেয়েছেন। তাঁর দাবি, হামাগুড়ি দেওয়ার বয়েসেই নাকি তিনি প্রথম ভূতদর্শন করেন। 
লিঙ্কনশায়ারের বাসিন্দা ব্রিগসের মতে, ভূতেরা সব সময়েই ভয়ঙ্কর নয়। প্রায়শই তারা নাকি বেধড়ক সব আজগুবি কাণ্ড করে বসে। এই প্রসঙ্গে বলতে গিয়ে ব্রিগস জানান, ইস্ট কার্কবি-র এক মিউজিয়ামের টয়লেটে তিনি দুই অশরীরীকে রীতিমতো যৌনক্রীড়ায় লিপ্ত অবস্থায় দেখেন। তিনি টয়লেটের দরজা খুলে ভূতেদের এই কাণ্ড থেকে বিরত হতে বলেন। এই বারণ শুনেই লজ্জায় হোক বা অন্য কিছুতেই হোক, ভূতেরা শূন্যে মিলিয়ে যায়। 
ব্রিগসের বর্ণনার সত্য-মিথ্যা নির্ণয়ের কোনও অবকাশ আমাদের হাতে নেই। কিন্তু ভৌতিক কর্মকাণ্ডে আগ্রহীরা এতে ভারি মজা পেয়েছেন বলেই মনে হয়। অশরীরীদেরও শরীরী চাহিদা থাকে— এটা একটা অভিনব বিষয় বটে!

__________________________
 লাইন ছাড়াই ছুটবে ট্রেন! এও কি সম্ভব? হ্যাঁ, এমনই অবাক আবিষ্কার করে বিশ্বকে তাক লাগিয়ে দিয়েছে চিন। এক আন্তর্জাতিক সংবাদমাধ্যমে প্রকাশিত সংবাদ অনুযায়ী, ট্রেন চালানোর জন্য এমন এক পদ্ধতি আবিষ্কার করেছে তারা, যাতে আলাদা করে আর ট্র্যাক পাতার প্রয়োজনই হবেনা। ভারচুয়াল ট্র্যাকের উপর দিয়েই ছুটবে ট্রেন। সম্প্রতি হুনান প্রদেশে প্রথম পরীক্ষায় পুরো নম্বর পেয়ে পাশ করেছে এই ট্রেন। সবকিছু ঠিকঠাক থাকলে ২০১৮-এর শুরুতেই সরকারিভাবে পথে নামছে চিনের অত্যাধুনিক ট্রেন।
বিশ্বের বৃহত্তম জনসংখ্যার দেশে পরিবহণ ব্যবস্থা বহুদিন ধরেই উন্নত। সফর কীভাবে আরও সহজ ও দ্রুততম করা যায়, তার জন্য গবেষণা চলেছে দীর্ঘদিন ধরেই। বুলেট ট্রেন দিয়ে দুনিয়াকে চমকে দেওয়ার পর চিন এবার এনেছে নতুন এক ট্রেন, যা চলার জন্য রেললাইনের প্রয়োজন নেই। রাস্তায় চলাকালীন ট্রেন নিজেই তার পথ খুঁজে নেবে। জাতীয় সড়ক দিয়ে চলা এই ট্রেন দৌড়বে ভারচুয়াল ট্র্যাকে। এর জন্য রাস্তাতে থাকছে এক বিশেষ ধরনের সেন্সর। যার মাধ্যমে ট্রেন গন্তব্যের দিকে এগোবে। চিনের হুনান প্রদেশের ঝুঝৌ শহর এই ট্রেনের ট্রায়াল রানের সাক্ষী ছিল। শনিবার পরীক্ষামূলকভাবে চলে এই ভারচুয়াল ট্র্যাকের ট্রেন। প্রথম পরীক্ষায় সফল হওয়ার পরে চিনা রেল কর্পোরেশন আগামী বছরের শুরুতেই এই ট্রেন পথে নামাতে চাইছে। প্রায় ১০০ ফুট দৈর্ঘ্যের ট্রেনটির যাত্রীবহন ক্ষমতা ৩০৭ জন। দুই থেকে চার কামরার এই ট্রেন মূলত স্বল্প দূরত্বের জন্য ব্যবহার হবে।
আরও পড়ুন
তাজ্জব ব্যাপার! ডিজিটাল পদ্ধতিতে মোবাইলে ভিক্ষে নিচ্ছেন চিনের ভিক্ষুকরা
কোন আতঙ্কে পাবলিক টয়লেটে ক্যামেরা বসাচ্ছে চিন, জেনে রাখুন
প্রথমে হুনান প্রদেশে চালানো হলেও পরে দেশের অন্যান্য শহরে এই দূষণহীন ট্রেন চালানোর পরিকল্পনা নেওয়া হয়েছে। পাঁচ বছর আগে থেকে এর প্রস্তুতি নেওয়া শুরু হয়। বিশেষ এই ট্রেনটির চাকা রাবারের, যা প্লাস্টিকে মোড়া। গোটা প্রকল্পটিতে ৪০ থেকে ৭০ কোটি ইউয়ান খরচ হয়েছে।চিনের রেল দপ্তরের আধিকারিকরা জানিয়েছেন, ঘণ্টায় ৭০ কিলোমিটার গতিতে দৌড়বে ভারচুয়াল ট্র্যাকের ট্রেন। 

__________________________
 শপিং মল-এ তখন মানুষের ভিড় বেশ বেড়েছে। স্প্রিং-সেল চলছিল। বসন্ত এসে গেছে-গোত্রের একটা খুশি খুশি ভাব সর্বত্র। আচমকা জায়ান্ট এলইডি স্ক্রিনে চলতে শুরু করল পর্ন।
সকলে থমকে যান। কেউ কেউ অবাক হয়ে তাকিয়ে থাকেন, কেউ ফিক করে হেসে এগিয়ে যান। কেউ আবার বাচ্চাদের নিয়ে ত্রস্ত হয়ে তল্লাট ছাড়েন। কিন্তু এত বড় ঘটনা ঘটে গেলেও, এখনও পর্যন্ত এর জন্য কেউ ‘‘দায়ী’’ নন। কর্তৃপক্ষের তরফে জানানো হয়েছে, কোনও কর্মীই এর দায় স্বীকার করেননি। সকলেই বলেছেন, যেখান থেকে প্রজেক্টরে ছবি চালানো হয়, সেখানে ঘটনার সময়ে তাঁদের কেউ ছিলেন না।
তা হলে কি বাইরের কেউ ঢুকে এই কাণ্ড ঘটাল? কেউ ঢুকে গেলে, তার দায়ও তো কর্তৃপক্ষের উপরেই বর্তায়।


__________________________
 পাকিস্তানের করাচির সন্ত্রাসবাদ-বিরোধী কোর্টে একটি গ্রেনেড বিস্ফোরণে তিনজন আহত হয়েছেন। না, কোনও সন্ত্রাসবাদী হামলা ঘটেনি সেখানে।  বরং এই বিস্ফোরণের নেপথ্যে রয়েছেন পুলিশেরই এক কনস্টেবল। জানা গিয়েছে যে, একটি মামলার শুনানি চলাকালীন বিচারক ওই কনস্টেবলকে প্রশ্ন করেছিলেন, কীভাবে গ্রেনেড  প্রয়োগ করতে হয় তা তিনি জানেন কিনা। তখন ওই কনস্টেবল মুখে সেই প্রশ্নের উত্তর দেওয়ার পরিবর্তে সরাসরি একটি গ্রেনেডের পিন খুলে দেখাতে যান বিচারককে। তখনই বিস্ফোরণ ঘটে, যাতে জখম হন দু’জন ‌পু্লিশ কর্মী এবং কোর্টের একজন কর্মচারী। 
অন্যান্য অশ্ত্রসশ্ত্রের সঙ্গে ওই গ্রেনেডটিও কোর্টে আনা হয়েছিল একটি মামলার প্রমাণ হিসেবে। তবে তার আগে সেটিকে নিষ্ক্রিয় করা হয়নি। বিস্ফোরণের পরেই সন্ত্রাসবাদী হামলা হয়েছে মনে করে পুলিশ ও আধা সামরিক বাহিনী কোর্ট চত্ত্বর ঘিরে ফেলে। বর্তমানে চিকিৎসাধীন ওই কনস্টেবল সুস্থ হওয়ার পরেই  তাঁর বিরুদ্ধে আইনি পদক্ষেপ নেওয়া হবে বলে জানিয়েছে পাকিস্তান পুলিশ কর্তৃপক্ষ। 

__________________________
 নভেম্বরে অবসর নেওয়ার কথা। তার আগেই ভারতীয় সেনাবাহিনী যে তাঁকে এমন ফেয়ারওয়েল জানাবে, তা ভাবতে পারেননি পাকিস্তানের সেনাপ্রধান রাহিস শরিফ। অবসরের আগে তাই ভারতের সার্জিক্যাল স্ট্রাইকের বদলা নিতে তিনি যা ইচ্ছে করতে পারেন বলেই আশঙ্কা করছেন ভারতীয় সেনারা।
নিজেকে বরাবর সন্ত্রাস দমনের পক্ষে বলে গোটা বিশ্বের সামনে তুলে ধরতে চেয়েছেন পাক সেনাপ্রধান। সেই রাহিল শরিফই ভারতের সার্জিক্যাল স্ট্রাইকের বদলা নিতে ভারতে নাশকতামূলক আক্রমণের ষড়যন্ত্র করতে পারেন বলেও আশঙ্কা ভারতীয় গোয়েন্দাদের। কূটনৈতিক বিশেষজ্ঞরা বলেন, ভারতের বিরুদ্ধে পাক সরকারের অধিকাংশ সিদ্ধান্তই আসলে এই রাহিল শরিফের মস্তিষ্কপ্রসূত। রাহিল শারিফ বরাবরের ভারত বিদ্বেষী। তিনি পাকিস্তানের সেনাপ্রধান থাকাকালীন পাক অধিকৃত কাশ্মীরে গিয়ে ভারতীয় সেনারা সফল সার্জিক্যাল স্ট্রাইক করে আসবেন, এটা পাক সেনাপ্রধানের বড়সড় অপমানের সমান। তাই যে কোনও মূল্যে ভারতের উপরে শোধ নিতে চাইবেন তিনি। ভারতকে রক্তাক্ত করাই এখন পাকিস্তানের এই বিদায়ী সেনাপ্রধানের মূল উদ্দেশ্য। কারণ তা করতে না পারলে নিজের এতদিনের যাবতীয় প্রভাব-প্রতিপত্তি খোয়াতে হতে পারে রাহিলকে। আর ভারতের উপরে বদলা নিতে পারলে সরকার এবং সেনাবাহিনীর উপরে তাঁর প্রভাব আরও বাড়বে।
যদিও, পাক সেনাপ্রধানের এই ইচ্ছা যাতে পূর্ণ না হয়, তা নিশ্চিত করতে চেষ্টার ত্রুটি রাখছে না ভারতীয় সেনাবাহিনী এবং গোয়েন্দারা। এদিনই কাশ্মীরে নিয়ন্ত্রণরেখা বরাবর নিরাপত্তা ব্যবস্থা খতিয়ে দেখতে এবং সার্জিক্যাল স্ট্রাইক-পরবর্তী পরিস্থিতি নিয়ে পর্যালোচনা করতে কাশ্মীরে পৌঁছেছেন ভারতীয় সেনাপ্রধান দলবীর সিংহ সুহাগ। এদিনও সকাল থেকে কাশ্মীরের আখনুর সেক্টরে নিয়ন্ত্রণরেখার ওপার থেকে ভারতীয় সেনা জওয়ানদের লক্ষ্য করে সংঘর্ষ বিরতি লঙ্ঘন করে গুলি চালাচ্ছে পাক সেনা। তার যোগ্য জবাব দিন ভারতীয় সেনা জওয়ানরাও।
আরও পড়ুন
সেনা সাজাচ্ছে পাকিস্তান, সীমান্তের গ্রাম খালি হল পঞ্জাবে। কতটা তৈরি ভারত?
পাকিস্তানের বদলার টার্গেট হতে পারে কলকাতার পুজোর ভিড়ও?
কিন্তু নভেম্বর মাসে রাহিল শরিফ অবসর নিলেই কি ভারতের স্বস্তির কারণ আছে? বিশেষজ্ঞরা বলছেন না, কারণ পাক সেনা বরাবরই ভারত বিরোধী মনোভাব নিয়ে পাকিস্তানের সরকারকে প্রভাবিত করার চেষ্টা করেছে। অদূর ভবিষ্যতে সেনাপ্রধান বদলালেও পাকিস্তানের সেনাবাহিনীর ভারত বিদ্বেষী মনোভাবে কোনও পরিবর্তন হওয়ার আশা করছে না ভারত।

__________________________
 এই উদ্দেশ্যে ভূমধ্যসাগরে ফরাসি নৌবাহিনীর বিমানবাহী জাহাজ ‘শার্ল দ্য গল’কে মোতায়েনের সিদ্ধান্ত আজ নেওয়া হয়েছে।
সম্প্রতি সেদেশের একটি বিমান মিশরে ভেঙে পড়ার পিছনে আইএস-ই রয়েছে বলে আজ জানান রাশিয়ার গোয়েন্দাসংস্থা ‘ফেডেরাল সিকিউরিটি সার্ভিসে’র প্রধান আলেকজান্ডার বোর্তনিকভ। তার পরেই প্রেসিডেন্ট ভ্লাদিমির পুতিন বলেন, ‘‘জঙ্গিরা জেনে রাখুক, প্রত্যাঘাত তাদের সহ্য করতেই হবে।’’ প্রসঙ্গত, ওই বিমান ভেঙে প্রাণ হারিয়েছিলেন ২২৪ জন যাত্রী। বোর্তনিকভ জানান, বিমান ধ্বংসের জন্য আইএস এক কিলোগ্রাম টিএনটি’র সমতুল্য বিস্ফোরক ব্যবহার করেছিল।
রুশ বিমানবাহিনী আজ কাতারের ঘাঁটি থেকে রাক্কা-সহ উত্তর সিরিয়ার বিভিন্ন আইএস ডেরায় হামলা চালায়। বিমানহানা চালায় ফরাসি বায়ুসেনাও। ’৮০র দশকের মিরাজ-২০০০’এর পাশাপাশি ছিল পঞ্চম প্রজন্মের রাফালে যুদ্ধবিমান স্কোয়াড্রনও। সংযুক্ত আরব আমিরশাহি বা জর্ডনের বিমানঘাঁটি থেকে সিরিয়ায় উড়ে যেতে ফরাসি বিমানগুলির অনেক জ্বালানি এবং সময় খরচ হচ্ছে। তা এড়াতেই সাড়ে ৪২ হাজার টনের ‘গল’কে ভূমধ্যসাগরে নিয়ে আসা হচ্ছে। আইএস বিরোধী অভিযানে সমন্বয়ের জন্য ফ্রান্সের প্রেসিডেন্ট ফ্রাঁসোয়া অলাঁদ আজ পুতিনের সঙ্গে ফোনে কথা বলেন।
আইএস-বিরোধী অভিযান নিয়ে আলোচনার জন্য অলাঁদ আগামী ২৪ ডিসেম্বর আমেরিকা এবং ২৬ ডিসেম্বর রাশিয়ায় যাবেন। তাঁর সরকার আজ ইউরোপীয় ইউনিয়নের কাছে সামরিক সাহায্য চেয়েছে। ব্রাসেলসে ইউনিয়নের সদর দফতরে গিয়ে ফরাসি প্রতিরক্ষামন্ত্রী জঁ-ইভ ল্য দ্রিয়াঁ সাহায্যের আবেদন জানান। সংগঠনটির ইতিহাসে কোনও সদস্যরাষ্ট্রের তরফে সামরিক সাহায্যের আবেদন নজিরবিহীন ঘটনা। ইউনিয়নের আর্থিক বিষয়ক কমিশনার পিয়ের মস্কভিসি বলেন, ‘‘আবেদন বিবেচনা করে দেখব।’’
অলাঁদ আজ ইরানের প্রেসিডেন্ট হাসান রৌহানির সঙ্গেও ফোনে কথা বলেন। সিরিয়ার বিমানহানা চালাতে গিয়ে ইরানের সঙ্গে আকাশসীমা লঙ্ঘন সংক্রান্ত বিতর্ক এড়াতেই এই বাক্যালাপ। যদিও আমেরিকার প্রেসিডেন্ট বারাক ওবামার ক্ষোভ, ‘‘মুসলিম দেশগুলি তেমনভাবে প্যারিসে জঙ্গিহানার নিন্দা করেনি।’’
তবে পুতিন ওই জঙ্গিগোষ্ঠীকে মদত দেওয়ার জন্য পশ্চিমি দেশগুলিকেই আজ পরোক্ষে দোষারোপ করেছেন। তুরস্কে জি-২০ শীর্ষ সম্মেলনে তিনি বলেন, ‘আমাদের কাছে তথ্য রয়েছে, ৪০টি দেশ আইএসকে আর্থিক সহায়তা দিচ্ছে। তাদের মধ্যে জি-২০ গোষ্ঠীর কয়েকটি সদস্য-রাষ্ট্রও রয়েছে।’’ সিরিয়ায় আসাদ সরকারের পতন ঘটাতে আইএস’কে পরোক্ষে আর্থিক মদত দেওয়ার অভিযোগ রয়েছে আমেরিকা-সহ পশ্চিমি কয়েকটি দেশের বিরুদ্ধে। পুতিন আজ সে দিকেই ইঙ্গিত করেছেন বলে কূটনৈতিক মহলের ধারণা।

__________________________
 ভূত অথবা ভগবানে আপনার বিশ্বাস না থাকতেই পারে, কিন্তু এ কথা অস্বীকার করতে পারবেন না যে, পৃথিবীতে এমন অনেক কিছুই ঘটে যার যুক্তিগ্রাহ্য ব্যাখ্যা মেলে না কোনও। তেমনই এক অব্যাখ্যেয় ঘটনা ঘটে গিয়েছে মার্কিন যুক্তরাষ্ট্রের টেক্সাসে। এক ৭ বছরের শিশু এমন এক ছবি তুলেছে, যেখানে দেবদূতের অবয়ব ধরা পড়েছে বলে দাবি করছেন অনেকে। 
টেক্সাসের হিউস্টনের বাসিন্দা অ্যাশার লিলেজ ছোটবেলা থেকেই ডাউন সিন্ড্রোম রোগের শিকার। মানবশরীরে ‘এ’ ক্রোমোজোম যতগুলি থাকার কথা, অ্যাশারের শরীরে তার থেকে একটি বেশি আছে। সেই কারণেই তার বৃদ্ধি যথাযথ ভাবে হয়নি। কথা বলতে পারে না অ্যাশার। অবশ্য ছেলের এই রোগকে কোনও ‘প্রতিবন্ধকতা’ বলে মানতে রাজি নন তার বাবা-মা। তাঁদের দাবি, অ্যাশার কথা বলতে না পারলেও, তার ‘সিস্কথ সেন্স’ অত্যন্ত প্রবল। সে তার চেনা পরিচিত মানুষদের মনের ভাব খুব সহজেই বুঝে নিতে পারে। তার নিজের মনের ভাবও ইশারায় বোঝাতে সক্ষম অ্যাশার। 
এই অ্যাশারকে নিয়েই দিন কয়েক আগে ওয়াশিংটন গিয়েছিলেন তার মা কেরি। ফেরার ফ্লাইটে জানলার ধারে সিট পেয়েছিল সে। সম্প্রতি ফোটোগ্রাফিতে ছেলের আগ্রহ লক্ষ করেছিলেন কেরি। সেই কারণে প্লেনে অ্যাশারের হাতে ধরিয়ে দিয়েছিলেন একটি মোবাইল। নিজের মনে পর পর ছবি তুলে যাচ্ছিল অ্যাশার। মোবাইলে মেমরি বেশি অবশিষ্ট ছিল না। তা-ই এক সময় ছেলের হাত থেকে ফোনটা নিয়ে অপ্রয়োজনীয় ছবিগুলো ডিলিট করতে শুরু করেন কেরি। সেই সময়েই অ্যাশারের তোলা ছবিগুলো দেখতে গিয়ে চমকে যান মা। একটি বিশেষ ছবিতে আটকে যায় কেরির চোখ। কী ছিল সেই ছবিতে?

সেই ছবি (কেরি-র ফেসবুক পেজ থেকে)
কেরি দেখেন, অ্যাশারের তোলা সেই ছবিতে এক বিচিত্র অবয়ব ধরা পড়েছে। দেখে মনে হচ্ছে, মেঘের বুকে দুই হাত তুলে দাঁড়িয়ে রয়েছে এক মানব আকৃতির ধোঁয়া ধোঁয়া মূর্তি। কী কিংবা কে এই মূর্তি? কেরির দাবি, এ আসলে অ্যাশারের ‘গার্ডিয়ান এঞ্জেল’। এক বিরল মুহূর্তে অ্যাশারের দেখভালকারী সেই দেবদূত এসে দেখা দিয়েছে, এবং আশীর্বাদ করে গিয়েছে তাকে। 
আরও পড়ুন
আকাশ থেকে নেমে এল ‘ঈশ্বরের হাত’, কাঁপুনি সোশ্যাল মিডিয়ায়
নিজের ফেসবুক পেজে ওই ছবি পোস্ট করে এই সমস্ত দাবি করেছেন কেরি। তার পর ছবিগুলো ভাইরাল হয়ে গিয়েছে। অনেকেই বলছেন, অ্যাশার বিশেষ ভাগ্যবান, সেই কারণেই সে তার গার্ডিয়ান এঞ্জেলের দেখা পেয়েছে। কারো কারো বক্তব্য, দেবদূত নয়, অ্যাশারের ক্যামেরায় ধরা পড়া অবয়বটি আসলে কোনও ভূত বা প্রেতাত্মার। 
বিশেষজ্ঞরা অবশ্য ওই অবয়বকে দেবদূত বা ভূত বলে মানতে রাজি নন। তাঁদের বক্তব্য, আকাশে মেঘের বুকে আলোছায়ার খেলার ফলে নানা সময়ে নানা ধরনের আকৃতি গড়ে ওঠে। সেই সমস্ত আকৃতির সঙ্গে বিভিন্ন পরিচিত জিনিসের সাদৃশ্য ধরা পড়ে। অ্যাশারের ছবিটির ক্ষেত্রেও তেমন কিছুই ঘটেছে। 

__________________________
 যেখানে জলঢোঁড়া দেখলেই মানুষের গা শিউরে ওঠে, সেখানে এক দৈত্যাকার অজগরকে বাগে আনল ইন্দোনেশিয়ার পেকানবারুর বাসিন্দারা। শুধু তাই নয়, অজগরটিকে পাকড়াও করে তার মাংস দিয়ে বনভোজন সারলেন বাসিন্দারা। 
এক সর্বভারতীয় সংবাদমাধ্যমের প্রতিবেদন অনুযায়ী, এই সাপটি দৈর্ঘ্যে ৭.৮ মিটার বা ২৫.৬ ফুট লম্বা। সাপটি এতই বিশাল যে, তার হাঁ-তে ঢুকে যেতে পারে একসঙ্গে আস্ত দুটো মানুষ। 
শনিবার সুমাত্রা দ্বীপে এই অতিকায় অজগরের মুখোমুখি হন নিরাপত্তা রক্ষী রবার্ট নবাবন। সংবাদমাধ্যমের কাছে এমনই জানান স্থানীয় পুলিশ প্রধান সুতার্জা। তাঁর কাছ থেকেই জানা যায় যে, রবার্ট সাপের মাংস খেতে খুব ভালবাসেন। সেই জন্য এই সাপটিকেও তিনি মারতে যান। কিন্তু সাপটি আকারে দৈত্যের মতো হওয়ায় উল্টে রবার্টের উপরেই সে চড়াও হয় এবং তাঁর হাতে কামড়ে দেয়। 
রবার্ট গুরুতর চোট পাওয়ার পরে হাসপাতালে গিয়ে ভর্তি হন। কিন্তু তার পরেও অন্য কয়েকজন গ্রামবাসীর উপরে হামলা করে এই দৈত্যাকার সাপ। তখনই এক গ্রামবাসী গাছের গুঁড়ি দিয়ে আক্রমণ করেন। অবশেষে সাপটিকে মেরে তার মাংস দিয়ে বনভোজন করেন গ্রামবাসীরা। 
ইন্দোনেশিয়া এবং ফিলিপিনসে প্রায়ই বিশাল অজগর দেখা যায়। মার্চ মাসে ইন্দোনেশিয়া থেকে এক কৃষক নিখোঁজ হয়ে যান। পরে তার দেহ এরকমই এক বিশাল সাপের পেট থেকে উদ্ধার করা হয়। 

__________________________
 তিনি ধনদাত্রী। সংসারে সমৃদ্ধি আসে তাঁর আরাধনা করলে। তিনি হিন্দু দেবী। তাঁর আরাধনা হয় দেশ-বিদেশে। কিন্তু তাঁর নামেই আস্ত একটা শহর, তাও আবার জাপানে!
অবাক করার মতোই ব্যাপার! 

এই বিষয়ে অন্যান্য খবর

তিনি ‘বাল ব্রহ্মচারী’, তা সত্ত্বেও ভারতের এক মন্দিরে তিনি পূজিত হন স্ত্রী-রূপে
ভারতের এক মন্দির, যেখানে মূর্তি নয় পূজিত হয় অভিনব এক জিনিস
গ্রামকে রক্ষা করে এই শিবলিঙ্গ, অলৌকিক ঘটনা ঘটে এ দেশেই


জাপানের রাজধানী টোকিওর খুব কাছের একটি ছোট্ট শহর কিচিজোজি। এক বার কিচিজোজির বেশ অনেকটা অংশ আগুনে পুড়ে যায়। তবে প্রশাসন যারপরনাই সাহায্য করে ক্ষতিগ্রস্থ বাসিন্দাদের। এবং ধীরে ধীরে আবারও বসতি গড়ে ওঠে কিচিজোজিতে। 
পরবর্তীকালে এই কিচিজোজি শহর নাম হয় দেবী লক্ষ্মীর নামে। জানা গিয়েছে, ভারতে বর্তমান জাপানের কনসাল জেনারেল তাকায়ুকি কিটাগাওয়া, সেই প্রস্তাবে সিলমোহরও বসিয়েছেন।

কিচিজোজির লক্ষ্মী মন্দির। ছবি: উইকিপিডিয়া
কনসাল জেনারেল তাকায়ুকি কিটাগাওয়া সংবাদমাধ্যমকে জানান যে, জাপানি শব্দ ‘কিচিজোজি’-র অর্থ ‘লক্ষ্মী মন্দির’। তিনি আরও বলেন, জাপানে হিন্দু ধর্মের প্রভাব রয়েছে প্রভূত। এবং দেশ জুড়ে অনেক হিন্দু মন্দিরেই এ দেশের বাসিন্দারা যান প্রার্থনা করতে। 

__________________________
 কৃতি ছাত্রছাত্রীদের পুরস্কার দেওয়ার রীতি প্রচলিত আছে সমস্ত স্কুলেই। কিন্তু চিনের একটি স্কুল পুরস্কার দেওয়ার যে বহর দেখালো, তা ছাপিয়ে গিয়েছে কল্পনার যাবতীয় সীমা। শুরেন মিডল স্কুল নামের মেইনল্যান্ড চায়নার এই স্কুলে সর্বোচ্চ নম্বরপ্রাপ্ত ছাত্রছাত্রীদের যে নগদ পুরস্কার দেওয়া হয়েছে, ভারতীয় মুদ্রায় তার মূল্য আট কোটি টাকার কাছাকাছি। 
মেইনল্যান্ড চিনে জুনিয়র হাই স্কুল পাশ করা ছাত্রছাত্রীদের হাইস্কুলে ভর্তি হওয়ার জন্য একটি এন্ট্রান্স টেস্টে  বসতে হয়। পরীক্ষাটির নাম জোংকাও। সেই পরীক্ষা কৃতিত্বের সঙ্গে পাশ করে যেসব ছাত্রছাত্রী শুরেন মিডল স্কুলে ভর্তি হয়েছে, তাদেরই পুরস্কার দেওয়া হয়েছে। চিনের সংবাদমাধ্যমে প্রকাশিত খবর অনুযায়ী, মোট ২৩৯ জন শিক্ষার্থী পুরস্কৃত হয়েছে। পুরস্কারের জন্য ব্যয় করা হয়েছে মোট আট মিলিয়ন ইউয়ান। ভারতীয় মুদ্রায় যা প্রায় আট কোটি টাকার সমতুল। 
গত ২০ নভেম্বর ঘটে যাওয়া এই ঘটনার খবর সংবাদমাধ্যমে ছবি সহ প্রকাশিত হওয়ার পরেই প্রবল সমালোচনা শুরু হয়েছে চিনের বিভিন্ন মহলে। সকলেরই বক্তব্য, কিশোর বয়স্ক ছাত্রছাত্রীদের হাতে এই বিপুল পরিমাণ অর্থ উপহার হিসেবে তুলে দেওয়ার ফলে তাদের বিগড়ে যাওয়ার সম্ভাবনা প্রবল। মনস্তাত্ত্বিকরাও বলছেন, অল্প বয়সে এত বিরাট অঙ্কের টাকা হাতে পেলে কিশোর-কিশোরীরা অর্থ এবং পরিশ্রমের যথাযথ মূল্য বুঝতে শিখবে না। এমনকী ভবিষ্যতে তাদের দুর্নীতিগ্রস্ত আধিকারিক হয়ে ওঠার সম্ভাবনাও রয়েছে যথেষ্ট। 
স্কুল কর্তৃপক্ষ অবশ্য এই সমস্ত অভিযোগ মানতে নারাজ। তাদের বক্তব্য, যে টাকা দেওয়া হয়েছে, সেটা নিছক পুরস্কার নয়, বরং স্কলারশিপ। এই টাকা ছাত্রছাত্রীদের পড়াশোনার খরচ যেমন জোগাবে, তেমনই পড়াশোনার প্রতি তাদের আগ্রহও বাড়াবে। তাছাড়া ভবিষ্যতে অন্যান্য ছাত্রছাত্রীরাও স্কলারশিপের আকর্ষণে শুরেন মিডল স্কুলে ভর্তি হওয়ার ব্যাপারে আগ্রহী হবে বলেও আশা স্কুল কর্তৃপক্ষের।

__________________________
 গুগ্‌ল হ্যাক করা হয়েছে। এমনই ঘোষণা করে দিয়েছিল জঙ্গি সংগঠন আইএস। কিন্তু শেষপর্যন্ত একটা ছোট্ট ভুলে তা ভেস্তে গেল। বদলে এক ভারতীয়ের ওয়েবসাইটের দখল নিল, ‘সাইবার ক্যালিফেট আর্মি’।
গুগ্‌ল হ্যাক করা মানে গোটা পৃথিবীর তথ্যভাণ্ডারকে মুহূর্তের মধ্যে বন্ধ করে দেওয়া। আর এমনই এক ভয়ঙ্কর কাজ করার হুমকি দিয়েছিল আইএস হ্যাকাররা। গত সোমবারই এই বার্তা দেয় তারা।
আজ ওই হ্যাকার গ্রুপ জানিয়ে দেয়, ‘উই প্রমিসড টু হ্যাক গুগ্‌ল’। আরও জানায়, ‘কিপ দা প্রমিজ ইনশাল্লা এক্সপেক্ট আস টুডে’। কিন্তু এর কয়েক ঘণ্টা পরেই জানা যায়, তারা আসলে হ্যাক করেছে www.addgoogleonline.com নামে একটি ওয়েবসাইট। যেটি আদতে গানদানি কে নামে এক ভারতীয়ের।
হ্যাক হওয়ার পরে ওই ওয়েবাসইটে ফরাসি ভাষায় আইএস জঙ্গিদের একটি গান বাজতে থাকে। সেই সঙ্গে দেখা যায় ওই গোষ্ঠীর লোগো। নীচে লেখা ‘হ্যাকড বাই সিসিএ’।
নিজেদের আইএস-এর শাখা সংগঠন বলে দাবি করা সিসিএ ইতিমধ্যেই ফেসবুক এবং টুইটারের মতো সোস্যাল মিডিয়া হ্যাক করে বন্ধ করে দেওয়ার হুমকি দিয়ে রেখেছে। ৩৫টি ব্রিটিশ ওয়েবসাইট হ্যাক করারও হুমকি দিয়েছে। ব্রিটেনের আইএসআইএস হ্যাকার জুনাইদ হুসেনের মৃত্যুর প্রতিবাদেই তাদের এই প্রত্যাঘাত বলে দাবি করেছে সিসিএ।
উল্লেখ্য, গত বছরেই আমেরিকার সেন্ট্রাল কম্যান্ডের টুইটার অ্যাকাউন্ট সফলভাবে হ্যাক করেছিল আইএস।

__________________________
 সহিষ্ণুতা-অসহিষ্ণুতা নিয়ে যখন একটা গোটা উপমহাদেশ মাথার ঘাম পায়ে ফেলছে, তখন দক্ষিণ গোলার্ধে দেখা গেল সম্পূর্ণ ভিন্ন এক ছবি। অস্ট্রেলিয়ার ব্রিসবেনে মরমোন সম্প্রদায়ের একটি চার্চে নমাজ পড়ছেন মুসলমান সম্প্রদায়ের কিছু মানুষ। ফেসবুক-এ জনৈক ব্যক্তির অ্যাকাউন্টে ছবিটি পোস্ট হওয়া মাত্রই ভাইরাল হয়ে পড়ে। পশ্চিমি-দুনিয়ায় সহিষ্ণুতা-বিতর্ক এই মুহূর্তে অন্য জায়গায়। সাম্প্রতিক নাশকতা নিয়ে খ্রিস্টান-প্রধান দেশগুলিতে লক্ষ্যণীয়ভাবে উঠে আসছে মুসলিম-বিদ্বেষ। সেখানে, ব্রিসবেনের চার্চের এই দৃশ্যকে স্বাগত জানাতে শুরু করেছেন অসংখ্য মানুষ।
কুইনসল্যান্ডের ইসলামিক কাউন্সিলের মুখপাত্র আলি কাদরি ফেসবুক-মারফত জানিয়েছেন, ব্রিসবেনের এই বিশেষ খ্রিস্টীয় সম্প্রদায় স্থানীয় মুসলিমদের তাঁদের চার্চ ভ্রমণের জন্য আমন্ত্রণ জানান। এই আমন্ত্রণ তাঁদের ক্রিসমাস কর্মসূচির অঙ্গ। ১০৮ বছরের পুরনো হল্যান্ড পার্ক মসজিদে গিয়ে নিমন্ত্রণ সেরে আসেন মরমোন চার্চের প্রতিনিধিরা।
মরমোন সম্প্রদায়, যাঁরা চার্চ অফ জেসাস ক্রাইস্ট অফ লেচার ডে সেন্টস সম্প্রদায় নামেও পরিচিত, আমন্ত্রিত মুসলমানদের মগরিবের নমাজের জন্য একটি ঘর ছেড়ে দেন। কাদরি ফেসবুকে লিখেছেন— দুই সম্প্রদায় দুই ভিন্ন পদ্ধতিতে একই ঈশ্বরের উপাসনা করল একই ছাদের নীচে। তিনি এই ধরনের কাজকে নিয়মিত অভ্যাসে নিয়ে আসার কথাও বলেছেন। আর এটা যে বেশির ভাগ মানুষেরই মনের কথা, তার প্রমাণ হল এই পোস্টের ভাইরাল হয়ে যাওয়া।

__________________________
 ১. মার্ক ফেসবুকের সিইও হি‌সেবে মাত্র ১ ডলার মাইনে নেন প্রতি মাসে।
২. হার্ভার্ড বিশ্ববিদ্যালয়ের সহপাঠীদের সঙ্গে জুকেরবার্গ ফেসবুক প্রথম চালু করেন হার্ভার্ডের ছাত্রাবাসের বিভিন্ন ঘরের মধ্যে সংযোগ রক্ষার জন্য।
৩. ফেসবুকের সাফল্যের দৌলতে ২০০৭ সালে মাত্র ২৩ বছর বয়সেই ১০০ কোটি মার্কিন ডলারের মালিক হয়ে যান মার্ক।
৪. ২০১০ সালে জুকেরবার্গের জীবন অবলম্বনে হলিউডে তৈরি হয় ‘দা সোশ্যাল নেটওয়ার্ক’ নামের একটি ফিল্ম।
৫. ফেসবুকের পাশাপাশি জুকেরবার্গ ও তাঁর বন্ধুরা শুরু করেছিলেন আর একটি সোশ্যাল নেটওয়ার্কিং সাইট যার নাম ছিল ফেসম্যাশ। এই সাইটে দুটি ছাত্র বা ছাত্রীর ছবি পাশাপাশি রেখে তাদের চেহারার তুলনা করা যেত। 
৬. ২০০৪ এর ৪ ফেব্রুয়ারি ফেসবুক যখন তার যাত্রা সূচনা করে তখন তার নাম রাখা হয়েছিল ‘দি ফেসবুক’।
৭. ফেসবুক ছাড়াও গুগল প্লাস ও টুইটারেও মার্কের আর্থিক অংশীদারিত্ব রয়েছে।
৮. ২০১৩ সালের অগস্ট মাসে ৫০০ কোটি মানুষের কাছে ইন্টারনেট পরিষেবা পৌঁছে দেওয়ার লক্ষ্য নিয়ে মার্ক একটি ‌‌প্রোজেক্ট শুরু করেন যার নাম ছিল ‘ইন্টারনেট ডট ওআরজি’।
৯. ইবোলা ভাইরাস মহামারির আকার ধারণ করলে তার প্রতিরোধকল্পে মার্ক ২৫ মিলিয়ন ডলার ব্যয় করেছিলেন। 
১০. মার্কের বর্তমান সম্পত্তির পরিমাণ প্রায় ৩৬০০ কোটি ডলার। 

__________________________
 রাহিল শরিফের পরে কে? দেশের এমন সঙ্কটময় পরিস্থিতিতে কে সামলাবেন পাক সেনাপ্রধানের গুরুদায়িত্ব? ইসলামাবাদের কাছে এটা এখন অন্যতম গুরুত্বপূর্ণ প্রশ্ন। ইতিমধ্যেই অনেক নাম উঠে এসেছে জল্পনায়। তবে দৌড়ে এগিয়ে চার জেনারেল।
নভেম্বর মাসেই অবসর রাহিল শরিফের। রাহিল আগেই জানিয়ে দিয়েছেন চাকরির কোনও এক্সটেনশন তিনি চান না। তিনি নির্দিষ্ট সময়েই অবসর নেবেন। পাক সংবাদমাধ্যমের যা খবর, তাতে প্রধানমন্ত্রী নওয়াজ শরিফও রাহিলের এক্সটেনশন চাইছেন না। পাকিস্তানের রাজনৈতিক বিশ্লেষকদের মতে, পরবর্তী সেনাপ্রধান বাছাই নিয়ে ইমরান খানের দল তেহরিক-ই-ইনসাফের আন্দোলনের ফলে একটু চাপেই আছেন নওয়াজ শরিফ।
তবে পাক সেনার চার লেফটেন্যান্ট জেনারেলের মধ্যে একজনকেই নওয়াজ শরিফ বাছবেন বলে মনে করা হচ্ছে। এঁরা হলেন— জাভেদ ইকবাল রামদে, জুবায়ার হায়াত, ইসফাক নাদিম আহমেদ, কোয়ামার জাভেদ বাজওয়া। এঁদের মধ্যে আবার লেফটেন্যান্ট জেনারেল রামদে দৌড়ে এগিয়ে বলে খবর। রাজনৈতিক পরিবার থেকে আসা রামদে এগিয়ে থাকার কারণ, তাঁদের পরিবার নওয়াজ শরিফের দল পাকিস্তান মুসলিম লিগ (এন)-এর সঙ্গে যুক্ত। এর পরেই যাঁর নাম আলোচনায়, তিনি হলেন লেফটেন্যান্ট জেনারেল হায়াত। অতীতে পাকিস্তানের স্ট্র্যাটেজিক প্ল্যানস ডিভিশনের ডিরেক্টর জেনারেল ছিলেন হায়াত। পাকিস্তানের পারমাণবিক শক্তি নিয়ন্ত্রণ সংক্রান্ত বিষয়ে এগিয়ে হায়াত। তাছাড়া চার জনের মধ্যে তিনিই সিনিয়র। অনেকে আবার লেফটেন্যান্ট জেনারেল বাজওয়াকে দায়িত্ব দেওয়ার পক্ষপাতী। কারণ বাজওয়া এখন নিয়ন্ত্রণরেখা এলাকার দায়িত্বে রয়েছেন। 
আরও পড়ুন
• শরিফের সঙ্গে পাক সেনা, জঙ্গি নেতাদের কী কথা হয়েছিল?

• রত-পাক সংঘাত, দেখে নিন সালতামামি...
• সেনা সম্মেলন চলাকলীন ২৬/১১ হামলার ছক ছিল, জানাল হেডলি
পাক বিশ্লেষকদের দাবি, সেনপ্রধান বাছাই নিয়ে অত্যন্ত সতর্ক নওয়াজ শরিফ। এ পর্যন্ত চার জন সেনাপ্রধান বেছেছেন প্রধানমন্ত্রী শরিফ। আর তার থেকেই তিনি শিক্ষা নিয়েছেন। ১৯৯৮ সালে পারভেজ মুশারফকে সেনাপ্রধান করে তার মূল্য চোকাতে হয়েছে। তাই আলোচনায় নেই এমন কাউকেও এই গুরুদায়িত্বে নিয়ে আসতে পারেন তিনি। ঠিক যেমনটা করেছিলেন ২০১৩ সালে। সব জল্পনাকে মিথ্যা পরিণত করে রাহিল শরিফের নাম ঘোষণা করেছিলেন।

__________________________
 প্রায় আড়াই হাজার বছরের পুরুষতান্ত্রিক ইতিহাসে অঘটন! রোম শহরের মেয়র হলেন ভার্জিনিয়া রাজ্জি নামে এক মহিলা! 
৩৭ বছর বয়সি ভার্জিনিয়া পেশায় আইনজীবী। ইতালির নতুন রাজনৈতিক দল ‘ফাইভ স্টার মুভমেন্টে’র (ইতালীয় ভাষায়, ‘মোভিমেন্তো চিঙ্কোয়ে স্তেল্লে’। সংক্ষেপে এমফাইভএস) প্রার্থী হিসাবে তিনি পেয়েছেন ৬৭ শতাংশ ভোট। হেলায় হারিয়েছেন ইতালির প্রধানমন্ত্রী মাত্তেও রেনসি’র মধ্য-বামপন্থী ডেমোক্র্যাটিক পার্টি’র প্রতিপক্ষকে। আজই রোমের ৬৫তম মেয়র হিসাবে দায়িত্ব নিয়েছেন ভার্জিনিয়া।
শুধু ইতালিতেই নয়, ভার্জিনিয়ার এই জয় একাধিক কারণে গুরুত্ব পাচ্ছে ইওরোপীয় রাজনীতিতেও। প্রথমত, প্রাক-রোমান পর্বের ইট্রাস্কান সভ্যতা থেকে ভার্জিনিয়ার আগে পর্যন্ত এই ঐতিহাসিক শহর পরিচালনার দায়িত্ব কোনও মহিলার উপরে বর্তায়নি। রোমান সম্রাটকুল, ২৫ জন পোপ থেকে ফাশিস্ত স্বৈরাচারী বেনিত্তো মুসোলিনি পর্যন্ত যে শহর থেকে রাজ্যপাট চালিয়েছেন, সেখানে মেয়র পদে ভার্জিনিয়ার অভিষেক প্রচলিত রীতিপালনের মানসিকতাকেই ভেঙে দিয়েছে বলে মনে করছেন বিশেষজ্ঞেরা।
দ্বিতীয় কারণ, ভার্জিনিয়ার এই জয়ের ফলে ইওরোপে বাড়তি প্রতিষ্ঠা পাচ্ছে তাঁর দল। জনমুখী, প্রতিষ্ঠানবিরোধী, বিশ্বায়নবিরোধী, পরিবেশ সচেতন এবং ইওরোপীয় ইউনিয়নের তত্ত্ব নস্যাৎ করা এই দলটি তৈরি হয়েছে ২০০৯ সালে। ব্যাপ্পে গ্রিল্লো নামে বিশিষ্ট কমিক অভিনেতা এবং জিয়ানরোবের্তো কাসালেজ্জিও নামে একজন ‘ওয়েব স্ট্র্যাটেজিস্ট’এর উদ্যোগে। গঠনের পর থেকেই দেশে সাড়া ফেলেছে দলটি। খুব বেশি সংখ্যায় আসন না জিততে পারলেও ২০১৩ সালের সাধারণ নির্বাচনে উল্লেখযোগ্যভাবে ভোটবৃদ্ধি ঘটেছে তাদের।
রেনসি’র সংস্কারমূলক পদক্ষেপ সত্ত্বেও দু’বছরে ঋণগ্রাস থেকে একটুও বেরোতে পারেনি ইতালি। বাড়ছে বেকারের সংখ্যা। দেশবাসীর একটি বড় অংশই এজন্য দায়ী করছে ‘ইউরো’কে। এই পরিস্থিতিতে জনপ্রিয়তা বাড়ছে                ‘ফাইভ স্টার মুভমেন্টে’র।
দেশের প্রচলিত কিছু ধারণারও বিরোধী ‘ফাইভ স্টার মুভমেন্ট’। কিছু ক্ষেত্রে উদ্দেশ্যগতভাবে এদের সঙ্গে ভারতের ‘আম আদমি পার্টি’র (আপ) মিল রয়েছে। দল হিসাবে গঠিত হওয়ার আগে ‘আপ’ যেমন, রাজনীতিতে স্বচ্ছতা, সরাসরি গণতন্ত্র বা আম আদমির ক্ষমতায়নের পক্ষ নিয়ে বলত, ‘ফাইভ স্টার মুভমেন্ট’ও তা-ই বলে। যেমন ওই দলে যিনি নাম লেখাবেন, তাঁর বিরুদ্ধে কোনও ফৌজদারি অভিযোগ থাকলে চলবে না। রাজনীতি ওই দলে ‘পেশা’ নয়, স্বেচ্ছাসেবা। কেউ দু’বার নির্বাচনে জিতলে তিনি আর তৃতীয়বার প্রার্থী হতে পারবেন না। সমকামী বিয়ের পক্ষে ওই দল। সিরিয়া-সহ যে কোনও দেশে আমেরিকার সেনা পাঠানোর ঘোর বিরোধী।
জনপ্রিয়তা বাড়লেও ভার্জিনিয়ার হাত ধরে রোম দখল তাই ‘ফাইভ স্টার মুভমেন্টে’র পক্ষে বড় ঘটনা। রোমা ত্রে ইউনিভার্সিটির আইনের কৃতী ছাত্রী, এক সন্তানের মা ভার্জিনিয়াকে তাই আক্ষরিক অর্থেই অঘটনঘটনপটীয়সী ভাবছে ইতালি।

__________________________
 বাংলাদেশের ব্লগার আহমেদ রাজীব হায়দরের হত্যাকাণ্ডে দুই ছাত্রকে মৃত্যুদণ্ড দিল ঢাকার বিশেষ ফাস্ট ট্র্যাক ট্রাইব্যুনাল। এছাড়া, নিষিদ্ধ জঙ্গি সংগঠন আনসারউল্লা বাংলা টিম’এর প্রধান মুফতি জসিমুদ্দিন রহমানি-সহ ছ’জন অপরাধীকে বিভিন্ন মেয়াদের কারাদণ্ড দিয়েছে ওই আদালত।
বিচারক সইদ আহমেদ আটজন আসামির মধ্যে নর্থ-সাউথ বিশ্ববিদ্যালয়ের প্রাক্তন ছাত্র রেদওয়ানুল আজাদ রানা এবং ফয়সল বিন নইম দীপকে ফাঁসির সাজা দিয়েছেন। দীপের চাপাতির আঘাতেই মৃত্যু হয়েছিল রাজীবের। রানা অবশ্য পলাতক। ওই অস্ত্র এনে দেওয়ার অপরাধে মাকসুদুল হাসান অনীককে যাবজ্জীবন কারাদণ্ডের নির্দেশ দেওয়া হয়েছে। রহমানির বিরুদ্ধে অভিযোগ ছিল, তিনি নাস্তিক ব্লগারদের বিরুদ্ধে ফতোয়া জারি করতেন। তাঁর উস্কানিমূলক বক্তব্যে ওই ছাত্রেরা অনুপ্রাণিত হয়ে খুন করেছে রাজীবকে। তবে খুনের সঙ্গে রহমানির প্রত্যক্ষ যোগাযোগ মামলায় প্রমাণিত হয়নি। রাজীব হত্যা মামলায় গত বছর ২৮ জানুয়ারি আটজনের বিরুদ্ধে চার্জশিট জমা দিয়েছিল পুলিশ। গত ১৮ মার্চ থেকে এই মামলার শুনানি শুরু হয়েছিল।
২০১৩ সালের ১৫ ফেব্রুয়ারি, শাহবাগ আন্দোলনের দশমদিনে ঢাকায় নিজের বাড়ির সামনেই কুপিয়ে খুন করা হয়েছিল ‘গণজাগরণ মঞ্চে’র অন্যতম নেতা রাজীবকে। তার পর থেকে বাংলাদেশে একজন প্রকাশক এবং চারজন ব্লগার খুন হয়েছেন। এঁদের মধ্যে রয়েছেন বিজ্ঞান-লেখক অভিজিত্ রায়, ওয়াশিকুর রহমান, অনন্তবিজয় দাস, নিলয় চক্রবর্তী এবং প্রকাশক ফয়সল আফরিন দীপন।

__________________________
 জৌ লুসের দৌড়ে, গ্ল্যামারের ম্যারাথনে কি তবে বড়সড় একটা হার্ডল টপকে দেখিয়ে দিলেন হিলারি ক্লিন্টন? হলিউডকে টানার ব্যাপারে প্রতিদ্বন্দ্বী ডোনাল্ড ট্রাম্পের চেয়ে অনেকটাই এগিয়ে গেলেন হিলারি। হলিউডের শীর্ষ তারকাদের দেখা গেল নিউ ইয়র্কের ফান্ড রেজিং অনুষ্ঠানে। 
সেখানে অস্কারজয়ী জুলিয়া রবার্টস থেকে শুরু করে অস্কারের সঞ্চালক নিল প্যাট্রিক হ্যারিস, সকলেই হাজির ছিলেন। ‘স্ট্রংগার টুগেদার: ব্রডওয়ে ফর হিলারি’ শীর্ষক ইভেন্টে কে নেই? হেলেন মিরেন, অ্যান হ্যাথওয়ে, সারা জেসিকা পার্কার, হিউ জ্যাকম্যান, এমিলি ব্লান্ট, জন হ্যাম, জেক গিলেনহল সহ অনেক অভিনেতা-অভিনেত্রীকেই দেখা গেল অনুষ্ঠানে। 
অনুষ্ঠানের প্রবেশমূল্য ছিল ১০ হাজার ডলার। সেন্ট জেমস থিয়েটারে পারফর্ম করলেন হলিউড তারকারা। যদিও হিলারি আসতে পারেননি, তাঁর স্বামী প্রাক্তন মার্কিন প্রেসিডেন্ট বিল ক্লিন্টন এবং মেয়ে চেলসি ক্লিন্টন হাজির ছিলেন সেখানে। সোমবার রাতের সেই অনুষ্ঠান ছিল, যাকে বলে চাঁদের হাট! সকলেই বলে গেলেন, ‘হিলারিকে ভোট দিয়ে জয়ী করুন’।
ডোনাল্ড ট্রাম্পের সমালোচনায় মুখ খুলেছেন মেরিল স্ট্রিপের মতো বর্ষীয়ান অভিনেত্রীও। তিনি না এলেও কিছুটা তাঁর সুরেই ‘ইট ক্যান’ট হ্যাপেন হিয়ার’ নাটকের দৃশ্য পারফর্ম করলেন ‘ম্যাড মেন’ তারকা জন হ্যাম এবং ‘ব্রোক ব্যাক মাউন্টেন’এর মতো ছবিতে অভিনয় করা জেক গিলেনহল। ১৯৩৬ সালে লেখা নাটকটি সিনক্লেয়ার লুইসের উপন্যাস অবলম্বনে, যার উপপাদ্য ফাসিস্তদের আমেরিকা দখল। ‘দ্য গুড ওয়াইফ’এর অভিনেতা অ্যালান কামিং এলজিবিটি’দের পক্ষে বক্তৃতা করেন, যে বিষয়ে হিলারির দল যথেষ্ট মুক্তমনা। 
ডোনাল্ড ট্রাম্পের সেলিব্রিটি সমর্থকদের মধ্যে অবশ্য হেভিওয়েটের কমতি নেই। ক্লিন্ট ইস্টউড যেমন বলেছেন, ‘হিলারি আর ট্রাম্পের মধ্যে কাকে ভোট দেব বাছা মুশকিল। তবে হিলারি তো বলেই দিয়েছেন, উনি ওবামার পথেই হাঁটবেন। কাজেই ট্রাম্পকেই ভোট দেব মনে হচ্ছে।’’ চার্লি শিন, মাইক টাইসন রয়েছেন তালিকায়। এর পরের তালিকাটা অবশ্য হিলারির সেলেব-সমর্থকদের মতো অতটা উচ্চমানের নয়! এখন দেখা যাক, ভোটবাক্স কী বলে! ট্রাম্পের আম-সমর্থকেরা অবশ্য দেখতে মুখিয়ে রয়েছেন, তাঁর শো’য়ে কারা আসবেন বলতে যে, ‘আপনারা ট্রাম্পকেই ভোটটা দিন’!

__________________________
 ১০ বছরের ছোট্ট আয়েশা। তিন দিন ধরে খাবার, পানীয় কিছুই তার জোটেনি। সে কেবল তার মা’কে শক্ত করে জড়িয়ে ধরে থাকে আর কাঁদে। কারণ তার বাড়ির খুব পাশেই চলছে যুদ্ধ। ইরাকের মোসুল শহরটিকে ইসলামিক স্টেট-এর হাত থেকে মুক্ত করার জন্য চলছে গোলা বর্ষণ ও বোমা বিস্ফোরণ। 
শেষে যখন উদ্ধারকারী দল এসে পৌঁছোয়, ততক্ষণে সে ট্রমায় আচ্ছন্ন। তারপরে তাকে এবং তার মাকে ধীরে ধীরে সুস্থ করে তোলে সেনাবাহিনী দল। আয়েশাদের গ্রামটি উত্তর ইরাক থেকে ১৮ মাইল দূরত্বে। ২০১৪ সাল থেকেই গ্রামটি ছিল ইসলামিস্ট ফ্যানাটিকদের অধীনে। তবে গত বৃহস্পতিবারের পর থেকে লাগাতার যুদ্ধ চলার পরে অবশেষে স্বাধীনতা পেল মোসুল। 
একজন টেলিভিশন সাংবাদিক এই উদ্ধারের দৃশ্য ক্যামেরাবন্দী করেছিলেন। উদ্ধারকারী সেনাবাহিনীর দল আয়েশাকে জলের বোতল এবং বিস্কিট দিয়েছিল। সেই খাবারগুলি পেয়ে ১০ বছরের মেয়েটি সেনাদের ধন্যবাদও জানিয়েছে। সে আরও জানায় যে, সে এবং তার মা কখনও ভাবতে পারেনি যে, কেউ তাদের উদ্ধার করবে। গত তিন দিন ধরে অনাহারে দিন কাটাচ্ছিল তারা। তার মুখ থেকেই জানা গিয়েছে যে, জঙ্গিরা ইতিমধ্যেই তার বাবাকে মেরে ফেলেছে। উদ্ধারকারী দল সেই গ্রামের আরও শিশুকে উদ্ধার করতে সক্ষম হয়েছে। কিন্তু তারা এখন কী অবস্থায় রয়েছে, তা কিছুই জানা যায়নি। তবে তাদের মধ্যে অনেকেই মারা গিয়েছে বলে খবর। 
মোসুল হল ইরাকের দ্বিতীয় বৃহত্তম শহর। এখানে প্রায় ১.৫ মিলিয়ন মানুষ বসবাস করে। এখানকার ছোট ছোট ছেলেদের অপহরণ করে নিয়ে যাওয়া হয় যোদ্ধা বানানোর জন্য। আর মেয়েদের অপহরণ করে যৌন ক্রীতদাস করে রাখা হয়। আয়েশার অনেক বন্ধুর পরিণতি তাই হয়েছে। আয়েশার মা অনেক কষ্টে নিজের মেয়েকে আগলে রেখেছিলেন।
আরও পড়ুন
দাদু ছিলেন ভারতীয় সেনা জওয়ান! নাতি আইসিস সদস্য
আমেরিকাকে দোসর করে যুদ্ধে চলল ইরাক
এখানকার শিশুদের কোনও শৈশব নেই। তারা বিদ্যালয় যেতে পারে না। পরিবারের সব সদস্যরাই নিজেদের গৃহবন্দি করে রাখে। সেনাবাহিনী ঠিক সময়ে না এলে তাঁদের কী হত এই ভেবেই কূল পাচ্ছেননা আয়েশার মা।

__________________________
 বিরোধীদের সমালোচনা তো হজম করতেই হয়, কিন্তু এবারে নিজের মায়ের রোষের মুখে পড়লেন ব্রিটিশ প্রধানমন্ত্রী ডেভিড ক্যামেরন। না, কোনও ঘরোয়া বিষয় নয়। সরাসরি ব্রিটিশ সরকারের নীতিকেই চ্যালেঞ্জ জানিয়েছেন ব্রিটিশ প্রধানমন্ত্রীর মা মেরি ক্যামেরন।
আসলে রাষ্ট্রায়ত্ত ক্ষেত্রের বিভিন্ন বরাদ্দে কাটছাঁট করার সিদ্ধান্ত নিয়েছেন ব্রিটিশ প্রধানমন্ত্রী। আর তাতেই ছেলের উপরে বেজায় চটেছেন মেরি ক্যামেরন। কারণ, এই আর্থিক বরাদ্দ কমে যাওয়ার কারণেই লন্ডনের ওয়েস্ট বার্কশায়ার শহরের একটি চিলড্রেন সেন্টার বন্ধ হয়ে গিয়েছে। ঘটনাচক্রে ওই শহরের প্রশাসনিক ভার রয়েছে ডেভিড ক্যামেরনের কনজারভেটিভ পার্টির উপরেই। চিলড্রেন সেন্টারটি বন্ধ হয়ে যাওয়ায় ভীষণ হতাশ ব্রিটিশ প্রধানমন্ত্রীর মা। কারণ, তিনি নিজে ওই চিলড্রেন সেন্টারের একজন সদস্য ছিলেন। আক্ষেপের সুরেই তিনি বলেছেন, ‘অর্থ না থাকলে এই ধরনের জিনিসগুলিকে বন্ধ করে দিতেই হবে।’
আর্থিক ঘাটতি কমানোর জন্য সামাজিক উন্নয়নের ক্ষেত্রের বরাদ্দে ব্যাপক কাটছাঁট করেছে ব্রিটিশ সরকার। যার জেরে অনেকের মতোই ব্রিটিশ সরকারের উপরে খোদ প্রধানমন্ত্রীর মা-ও ক্ষুব্ধ।
 

__________________________
 শুধুমাত্র চা বিক্রি করে কেউ বিখ্যাত হযে যেতে পারেন? তা-ও বিদেশে। এমনটাই হয়েছে। ২৬ বছরের তরুণী উপমা ভিড়ডি অস্ট্রেলিয়ার সেরা ব্যবসায়ী মহিলার খেতাব জিতে নিয়েছেন। অথচ পেশায় তিনি একজন আইনজীবী। অন্য কিছু লেখা ছিল তাঁর ভাগ্যে। আর তার জন্যই জুটে গেল সেরা বিজনেস উওম্যানের মুকুট। মশলা চা এবং আয়ুর্বেদিক চা ভাল লাগত তাঁর। সেই ভালোলাগার জন্যই পেশা হিসেবে চা বিক্রিকে বেছে নিয়েছিলেন অস্ট্রেলিয়ার ভারতীয় বংশোদ্ভূত উপমা। অজিদের ভারতীয় চায়ের মজা চাখিয়েই ২৬ বছরের এই তরুণী এখন সেরা চা ব্যবসায়ী।
তাঁর হাতের ছোঁয়ায় চা হয়েযায় অমৃত। অজিরা সেই চা বেশ উপভোগও করেন। সেই চায়ের স্বাদই যে অন্যরকম। তাঁর হাতের চা অস্ট্রেলিয়ায় এখন শিল্পের পর্যায়ে পৌঁছে গিয়েছে। আয়ুর্বেদিক চা তাঁর ক্যাফেতে বেশ জনপ্রিয়। উপমার জন্যই বিদেশে ভারতের মুখ আরও একবার উজ্জ্বল হল। 

__________________________
 জ্বলন্ত উড়োজাহাজ আছড়ে পড়ল চোখের সামনেই। এমনই এক ভিডিও ঘিরে সরগরম সোশ্যাল মিডিয়া। সেই ভিডিওতে দেখা যাচ্ছে একটি গাড়ি চালিয়ে যাচ্ছিলেন চালক। বিমানবন্দরের আগে রাস্তার একটি মোড়ে সিগন্যালে দাঁড়িয়ে যায় গাড়িটি। গাড়ির পিছনের ড্যাশক্যামটি চালু ছিল সেই সময়। আর এই ক্যামেরাতেই ধরা পড়ল ভয়ঙ্কর প্রাণঘাতী এক ভিডিও।
ঘটনাটি ঘটেছে মঙ্গলবার। ওয়াশিংটনের মুকিলটেও শহরে ঘটে এমন ভয়ঙ্কর ঘটনা। টেক অফ করার সামান্য পরেই একটি পোলে ধাক্কা মারে একটি বিমান। তৎক্ষণাৎ আগুন লেগে যায় বিমানটিতে। দ্রুত নীচে নামতে থাকে সেটি। দ্রুতগতিতে নীচে নামার সময়ই আগুন ধরে যায় বিমানটিতে। সঙ্গে সঙ্গে কালো ধোঁয়ায় ভরে যায় চারিদিক। 
পুরো ভিডিওতে এর পরের অংশ ধরা না পড়লেও এতে কোনও সন্দেহ নেই যে, মাটিতে পড়ার সময় বিমানটির ধাক্কায় পার্কিং লটের একাধিক গাড়ি ক্ষতিগ্রস্ত হয়। তবে, আশ্চর্যজনকভাবে এই দুর্ঘটনায় কেউ মারা যাননি। প্রাণে বেঁচে গিয়েছেন বিমানের চালকও। প্রাথমিক তদন্তে ধারণা, যান্ত্রিক গোলযোগের কারণেই এই ঘটনা ঘটেছে।
দেখুন সেই ভিডিও...


__________________________
 সমাজ-সচেতনতা বাড়াতে কতরকম ফন্দিই না আঁটতে হয়! তবে এমন অভিনব ফন্দি দেখা যায় না সচরাচর।  জাপানের দক্ষিণ-পশ্চিম অঞ্চলের তিন গভর্নর একটি নির্দিষ্ট বিষয়ের উপরে সমাজকে সচেতন করে তুলতেই এবার অংশ নিলেন একটি বিজ্ঞাপনে। 
OECD(অর্গানাইজেশন ফর ইকোনমিক কোঅপারেশন অ্যান্ড ডেভেলপমেন্ট)-এর ২০১৪ সালের একটি সমীক্ষা অনুসারে দেখা গিয়েছে, গৃহ-দায়িত্ব পালনে জাপানি পুরুষরা বিশ্বের অন্যতম অলস মানুষ। সমীক্ষাটি করা হয়েছিল ৩৫টি দেশকে নিয়ে। তাতে দেখা গিয়েছে, জাপানের মহিলারাই ঘরের যাবতীয় দায়িত্ব সামলান। এমনকী, যখন তাঁরা গর্ভবতী, তখনও ছাড় নেই। পেটে সন্তান নিয়েও জুতো সেলাই থেকে চণ্ডীপাঠ করতে হয় তাঁদের।
জাপান সরকার এই বিষয়ে সকলকে সচেতন করতেই উদ্যোগ নিয়েছে একটি বিজ্ঞাপনের মাধ্যমে। তিন মিনিটের এই বিজ্ঞাপনে দেখা যাচ্ছে, তিন পুরুষ গভর্নর সাত কেজি ওজনের একটি প্রস্থেটিক ফিটিং পরেছেন। একজন সাত মাসের গর্ভবতী মহিলার বক্ষ এবং পে়টের আকার সাধারণত যা হয়ে থাকে, ওই বিশেষ জিনিসটি পরার ফলে গভর্নরদের বুক ও পেটও সেই আকার নিয়েছে। ওই অবস্থায় সিঁড়ি ভেঙে চলাচল করা, ভারী জিনিস তোলা-নামানো, বাসে উঠে কে সিট দেবে সেই প্রতীক্ষা করা— সবই করছেন তাঁরা। একজন তো মোজা পরতে গিয়েই নাকাল হলেন, আর অন্যজন একটি লন্ড্রির বোঝা কাঁধ থেকে নামিয়ে কপালের ঘাম মুছতে লাগলেন। 

শেষে ক্যামেরার সামনে দাঁড়িয়ে দুজনই অনুভব করলেন যে গর্ভে সন্তান নিয়ে কতটা কঠিন এত কাজ করা! এই বিষয়ে দেশের পুরুষদের আরও সচেতন ও সহমর্মী হওয়া উচিত, এই বার্তা দিয়েই তাঁরা শেষ করলেন বিজ্ঞাপন।

__________________________
 সিনেমার ছোট্ট একটা ট্রেলার। ধুলো উড়িয়ে ছুটে চলেছে দারুণ সব তেজি ঘোড়া। আর তাতে লম্বা, গৌরবর্ণ, উন্নতনাসা, প্রসারিতবক্ষের এক নায়ক। সিনেমার নাম ‘মহেঞ্জো দড়ো’। কিন্তু তাতে পরবর্তীকালের আর্য সংস্কৃতির ছাপ পরিষ্কার ! দেশ জুড়ে তোলপাড়। ঐতিহাসিক থেকে সমাজতত্ত্ববিদ— সমালোচনায় মুখর সকলে। তাই তো হওয়ার কথা। এ পুরোপুরি ইতিহাসের বিকৃতি। প্রকৃত ঘটনার বদলে মনগড়া ঘটনার নির্মাণ। হরপ্পা সভ্যতাকে আর্য-সময়ের সঙ্গে জুড়ে দেওয়ার প্রয়াস অবশ্য এই প্রথম নয়।
এই শতকেরই একেবারে গোড়ার দিকে এন এস রাজারাম এবং নটবর ঝা এক নির্লজ্জ ‘সুপার ইম্পোজিশন’ ঘটান। তখন কেন্দ্রীয় সরকারের শিক্ষার গৈরিকীকরণ চলছে। এই দেশ আর্যদের— এরকম এক তত্ত্ব খাড়া করার জোরালো প্রয়াস সর্বত্র। এই অবস্থায় রাজারাম অার ঝা গোটা বিশ্বকে দেখালেন হরপ্পা আমলের গৃহপালিত ঘোড়া এবং ঘোড়ায় টানা উন্নত রথের প্রমাণ। সিন্ধু সভ্যতার এক সিলমোহরে দেখা গেল তার ছবি। আসলে পুরোটাই ছিল উন্নত মানের জালিয়াতি। একটি পত্রিকায় ধরা পড়ল, হরপ্পার ‘একশৃঙ্গ মহিষ’ সিলমোহরটির বিকৃতি ঘটিয়ে বানানো হয়েছে ওই অশ্ব। পুরোটাই কম্পিউটার সফটঅয়্যারের খেলা।
তবে সত্যের উপর মনগড়া বিষয়ের প্রক্ষেপণ শুধু কম্পিউটারের মাধ্যমেই হয় না। আমাদের মস্তিষ্কেও চলতে থাকে নানান নির্মাণ আর তার প্রক্ষেপণ। আর সেই ‘সুপার ইম্পোজিশন’ ভয়ংকর হয়ে উঠে সমাজজীবনের কাঠামোকেই বিপন্ন করে। বিশেষত, ধর্মীয় আদর্শের এইরকম নির্মাণ থেকে সৃষ্টি হচ্ছে একের পর এক মারণযজ্ঞের।
গত ৫০ বছরে ধর্ম ও ধর্মবিশ্বাসের সঙ্গে ওতপ্রোতভাবে জড়িয়ে পড়ছে সন্ত্রাসবাদ। অথচ, সব ধর্মই মানুষকে ধারণ করে, সুস্থ স্বাভাবিক সমাজজীবনে শান্তিতে বাস করতে শেখায়। প্রেম, ভালবাসা, শান্তি— সব ধর্মেরই মূল সুর। 
কিন্তু সেই সুরই বিকৃত হয়ে বদলে যাচ্ছে সন্ত্রাসের দানবিক চিৎকারে।
সদ্য শেষ হল পবিত্র রমজান মাস। তারই মধ্যে ইসলামের নামে ব্রাসেল্স থেকে গুলশন বা কিশোরগঞ্জ সর্বত্রই মাথা তুলল হিংসা। বলি হলেন সাধারণ মানুষ। অথচ, ইসলামের পাঁচ স্তম্ভ কলমা, নমাজ, রোজা, জাকাত, হজ— সবই মানুষকে অন্তর থেকে সমৃদ্ধ করে। আর এগুলির নিহিতার্থ অত্যন্ত স্পষ্ট। কলমা হল ঈশ্বরের নাম নেওয়া। নমাজ বলতে বোঝায়, বিস্মৃতির স্বপ্ন থেকে জাগ্রত হয়ে আল্লা ও মানুষের সম্বন্ধ নির্ধারণ। রোজা হল, কু-প্রবৃত্তি দমনের মাধ্যমে নতুন পবিত্রতার শক্তিতে উজ্জীবিত হওয়ার পথ। জাকাত হল, আধ্যাত্মিক বদান্যতা ও মহত্ত্ব, যা সুস্থ রাখে সমাজ ও ব্যক্তির সম্পর্ককে। হজ হল, ব্যক্তির আপাতঅস্তিত্বের পর্যায় থেকে আধ্যাত্মিক কেন্দ্রীয় অস্তিত্বে উত্তরণলাভ। আর মুসলিমদের আরেক পালনীয় কর্তব্য হল জিহাদ।
জিহাদের অর্থ— সবরকম অন্যায়, অশুভ এবং ধ্বংসাত্মক চিন্তা ও কর্ম থেকে সজ্ঞানে বিরত থাকার মানসিকতা। কিন্তু মৌলবাদীদের মস্তিষ্কে এই প্রকৃত আদর্শের উপর চাপানো হচ্ছে বিভিন্ন মনগড়া আদর্শ। যা হয়তো কোনও গোষ্ঠীস্বার্থ পূরণের হাতিয়ার। তাই জিহাদের নামে চলছে বিধর্মী-হত্যা। গড়ে উঠছে একের পর এক জঙ্গিদল। মানবিক ধর্মের নামে তাদের হাতেই বার বার ঘটছে মানবতার চরম লাঞ্ছনা।
নির্মাণের এই খেলায় পিছিয়ে নেই ইহুদিরাও। তাঁদের কিংবদন্তিতে আছে— ঈশ্বর আব্রাহামকে প্রতিশ্রুতি দিয়েছিলেন যে, তিনি এমন একটি পবিত্র ভূমি নির্ধারণ করে দেবেন, যেখানে ঈশ্বরের সঙ্গে মানুষের সংযোগ স্থাপিত হবে। অর্থাৎ, মানুষ ও ঐশ্বরিক সত্তার মিলন ঘটবে এক আধ্যাত্মিক স্তরে। কিন্তু ভাবনাটি ক্রমশ পরিবর্তিত হয়ে গেল। যা ছিল প্রতীকী, তা হয়ে উঠল বিশ্বের বিভিন্ন দেশে বসবাসকারী ইহুদিদের কাছে ইহুদিরাষ্ট্র স্থাপনের ঐশ্বরিক প্রতিশ্রুতি। যেখানে স্থায়ীভাবে তারা বসবাস করবে, সেই ভূখণ্ড ইহুদিদের নামে পরিচিত হবে। এই প্রতিশ্রুতির ভিত্তিতেই পশ্চিম এশিয়ায় ইহুদিরাষ্ট্র স্থাপনের দাবিতে শুরু হল রাজনৈতিক ও সন্ত্রাসবাদী আন্দোলন।
ধর্মীয় গোঁড়ামিকে ভিত্তি করে বিশ্ব জুড়ে গড়ে উঠছে একের পর এক সন্ত্রাসবাদী গোষ্ঠী। এই সব সংগঠন গড়ে উঠছে মূল ধর্ম ও দর্শনের সঙ্গে সংগতিহীন কিছু অতিকথার উপর ভিত্তি করে। গড়ে উঠছে যুক্তিহীন বিশ্বাস থেকে। এই নির্মাণের মানসিকতা ছাপ ফেলেছে হিন্দু ধর্মেও। বেশ কিছু নির্মাণ যুক্ত হয়েছে। আর সেগুলিকেই প্রধান মনে করায় সেইসব বৈশিষ্ট্য লঙ্ঘন করলেই নেমে এসেছে বর্বর জঙ্গি আক্রমণ। তাই কখনও ‘নিষিদ্ধ’ গো-মাংস ভক্ষণ করা হয়েছে— এই অজুহাতে মানুষকে হত্যা করা হয়। অথচ, বৈদিক আমলে আর্যেরাই 
গো-মাংস ভক্ষণ করতেন।
ধর্মীয় আবেগের দমবন্ধ করা আবহাওয়ায় ধর্মশাস্ত্রের বা গুণিজনের কথার অর্থবিকৃতি ঘটানোয় পিছিয়ে নেই শিখেরাও। যেমন, ‘রাজ করেগা খালসা’ এই শ্লোকটি গুরুগোবিন্দ সিংহের নামে বহুল প্রচারিত। তা একরকম অব্যর্থ ভবিষ্যদ্বাণীর রূপ লাভ করেছে। অথচ, গুরুগোবিন্দ সিংহ এটি রচনা করেননি। কিন্তু প্রতিদিনের এই প্রার্থনা শিখেদের মনে এই মনোভাবই জাগায় যে, তাঁরাই শ্রেষ্ঠ এবং তাঁরাই রাজত্ব করবেন। এই মনোভাবে বেপরোয়া হয়ে ওঠার নিদর্শনও রয়েছে। সত্তর-আশির দশকে শিখ জঙ্গি জাতীয়তাবাদ অন্যতম বড় সমস্যায় পরিণত হয়েছিল। 
আসলে প্রতিটি ধর্মেই এমন কিছু কথা আছে, যেখানে অতিপ্রাকৃত রহস্যময় একটা স্তর থাকে। আর সেখান থেকেই অপব্যাখ্যার সূত্রপাত। যেমন, সমস্ত মানবগোষ্ঠীর মধ্যেই যুগাবসানের পর স্বর্ণযুগের উদয়ের ধারণা ছিল। নিউ টেস্টামেন্ট যাকে বলছে, ‘আর্মগেদন’। পুরাণে তাকেই বলছে, ‘কল্কির আবির্ভাব’। বৌদ্ধধর্মে সেটাই ‘মৈত্রেয়ের লড়াই’। শিয়ামতে, ‘চতুর্থ ইমাম’ আর সুন্নিদের কাছে ‘মাধির ক্রিয়াকলাপ’। 
■ সব ধর্মেই শেষযুদ্ধে বহু মানুষের জীবনহানি অবশ্যম্ভাবী। সন্ত্রাসবাদী গোষ্ঠীগুলি এরই সুযোগ নিয়ে সে লড়াইকে ত্বরান্বিত করতে চায়। তাই এই সব ধর্মীয় নির্মাণের সক্রিয় বিরোধিতা করার সময় এসেছে।
(লেখক শিবপুর দীনবন্ধু কলেজের ইতিহাসের শিক্ষক। মতামত নিজস্ব)

__________________________
 সদ্যোজাত শিশুর সবচেয়ে পুষ্টিকর খাদ্য হল মাতৃদুগ্ধ। তা প্রয়োজনের অতিরিক্ত হয়ে গেলে ব্যাঙ্কিং করা কিংবা বিক্রি করার ঘটনা নতুন নয়। কিন্তু সেই উপায়েই লক্ষ লক্ষ টাকা কী ভাবে রোজগার করা যায়, তা দেখিয়ে দিলেন সাইপ্রাসের এক মহিলা।
সম্প্রতি একটি আন্তর্জাতিক সংবাদমাধ্যমের খবরের ভিত্তিতে জানা গিয়েছে মহিলার নাম রাফেলা লামপ্রাউ। বছর ২৪-এর এই মহিলা সাত মাস আগেই এক পুত্র সন্তানের জন্ম দিয়েছেন। কিন্তু তাঁর সন্তানের জন্য যে পরিমাণ দুধ প্রয়োজন তার চেয়ে অনেক বেশি পরিমান দুধ তাঁর দেহে উৎপন্ন হচ্ছিল। প্রথম কিছুদিন তিনি কৃত্রিম উপায়ে সংরক্ষণের ব্যবস্থা করেন। তার পর যে সমস্ত মহিলারা পর্যাপ্ত পরিমাণে দুধ উৎপাদন করতে পারেন না, তাঁদেরকে তিনি সেই মাতৃদুগ্ধ দান করছিলেন।

এই বিষয়ে অন্যান্য খবর

বুকের দুধ পান করিয়ে বিপাকে অভিনেত্রী, আদৌ কতটা অশ্লীল সেই ছবি


কিন্তু হঠাৎই কয়েক জন বডিবিল্ডার সেই খবর পেয়ে তাঁর দ্বারস্থ হন। তাঁরা বেশি দামে সেই মাতৃদুগ্ধ কিনতে চান। প্রথমে তিনি রাজি না হলেও পরে তাঁর কাছে যখন অনেকেই একই আবেদন জানাতে থাকেন, তখন তিনি রাজি হয়ে যান। প্রসঙ্গত, মাতৃদুগ্ধ পেশির ঘনত্ব বাড়াতে সাহায্য করে। 
রাফেলা মাতৃদুগ্ধ বেচতে শুরু করেন। আর দ্রুতই রোজগারের গ্রাফ ঊর্ধ্বমুখী হয়। তিনি মাতৃদুগ্ধ বিক্রি সংক্রান্ত একটি ওয়েবসাইট খোলেন। গ্রুপও খোলেন ফেসবুকে।  
ওই প্রতিবেদনের দাবি, তিনি এখনও পর্যন্ত ৫০০ লিটার মাতৃদুগ্ধ বিক্রি করে প্রায় ৪৫০০ মার্কিন ডলার লাভ করেছেন। 

__________________________
 যদি বলা হয় ছবির এই ব্যক্তির নাম জিগমে ওয়াংচুক, তবে না-ও চিনতে পারেন কারণ রাজাদের ‘নাম’ দিয়ে আর ক’জনই চেনেন। কাজকর্মেরই বা ক’জন খোঁজ রাখেন। এবার হয়তো চেনা গিয়েছে। 
হ্যাঁ, ইনি ভুটানের রাজা আর এখানে কোনও ফোটোশপ নেই, কোনও কারসাজি নেই। সত্যিই তিনি একমনে সবজি কাটছেন। কেন? ভুটানের একটি কমিউনিটি স্কুলের বাচ্চাদের জন্য ভোজের আয়োজন চলছে আর তাতেই হাত লাগাতে বসে পড়েছেন দেশের রাজা। 
ছবিটি কিন্তু রাজা নিজে পোস্ট করেননি। সোশ্যাল মিডিয়ায় পোস্ট করেছেন শিল্পপতি হর্ষ গোয়েঙ্কা। আর তার পর মুহূর্তের মধ্যেই ভাইরাল হয়েছে এই ছবি। 
প্রচুর মানুষ উচ্ছ্বসিত প্রশংসা করেছেন ভুটানের রাজার। যদিও কিছু মানুষ বিদ্রুপও করেছেন। একজন এও লিখেছেন যে রাজার যদি এই দশা হয় তবে সেদেশের ভিখারিদের কী অবস্থা হবে। যদিও তাতে রাজার কিছু এসে যায় না। 
 

__________________________
 রবিনের কোল ছিল শূন্য। ‘মা’ ডাক শোনেননি তিনি। ১৭ বছরের বিবাহিত জীবন। কিন্তু স্বামী স্কট ম্যান্‌সফিল্ড রাজি ছিলেন না। সন্তানে তিনি অনাগ্রহী বরাবর। রবিনের চাপাচাপিতে শেষ পর্যন্ত বন্ধ্যাত্বকরণের রাস্তায় যান।
রবিন বুঝে যান, এর পরে আর তাঁর পক্ষে মা হওয়া সম্ভব নয়। সমান্তরালভাবে বাড়তে থাকে দু’জনের মানসিক এবং শারীরিক দূরত্ব। শরীর এবং মনের খিদে মেটাতে এর পরেই রবিন ঠিক করেন, আর নয়। এভাবে নিজেকে তিলে তিলে শেষ করে দেওয়ার কোনও অর্থ নেই।

রবিন ও তাঁর স্বামী স্কট।
রবিন বলেছেন, ‘‘বিয়ের আগে আমার তিনজন পার্টনার ছিল। কিন্তু বিয়ের পরে স্বামী ছাড়া আর কারও সঙ্গে মিলিত হইনি। আমি ঠিক করলাম, এভাবে শূন্য হাতে এই পৃথিবী থেকে ফিরে যাওয়ার কোনও মানে নেই। হয় ‘মা’ ডাক, নয়তো পূর্ণ যৌন আনন্দ— যে কোনও একটা সঙ্গে নিয়ে যাব।’’
এর পরে আসে সবথেকে কঠিন পর্ব। স্বামীকে বোঝানো। এক বছর ‘ওপেন ম্যারেজ’-এর প্রস্তাব। শর্ত ছিল তিনটি— প্রেমে পড়া যাবে না, দু’জনেরই বন্ধু এমন, কারও সঙ্গে সেক্স চলবে না এবং তৃতীয়ত, সেক্স করতে হবে সুরক্ষা নিয়েই।
একটি আলাদা ঘর ভাড়া নেন রবিন। সপ্তাহভর সেই ফ্ল্যাটেই থাকেন তিনি। সপ্তাহান্তে ফেরেন বাড়িতে। আপাতত এভাবেই চলছে সংসার।
আরও পড়ুন
একসঙ্গে চার নারী
স্বামী পরকীয়া জড়িয়েছেন বুঝবেন কীভাবে
সোফায় নগ্ন স্ত্রী মত্ত পরপুরুষে
২৯ ঘণ্টা ধরে স্বামীকে ধর্ষণ করলেন স্ত্রী

__________________________
 হোয়াটসঅ্যাপ, মেসেঞ্জারের মতো টেকনোলজির চক্করে পড়ে বর্তমান প্রজন্ম চিঠি লিখতে ভুলেই গিয়েছে প্রায়। পোস্ট অফিস রয়েছে বিশ্বের সব জায়গাতেই। সেখানেও যে চিঠির আদান প্রদান হয়, তা কেবলই কেজো চিঠি।
‘মেল’ শব্দটি যেন এখন শুধুমাত্র ইলেকট্রনিক মাধ্যমের সঙ্গেই যুক্ত হয়ে রয়েছে। আজকের চিঠি ই-মেলের মাধ্যমে কয়েক সেকেন্ডে পৌঁছে যায় গন্তব্যে। 

এই বিষয়ে অন্যান্য খবর

ফ্রি’তে শরীর, সুন্দরীর রাত কাটানোর অফারে হুলস্থুল হোটেলে


এমনই সময় অস্ট্রেলিয়ার সমুদ্র পাড়ে ভেসে এল বোতলে ভরা এক প্রাচীন চিঠি। ১৩২ বছর আগের লেখা সেই চিঠিটি কোনও এক জাহাজের ক্যাপটেন লিখেছিলেন জার্মান দূতাবাসের উদ্দেশে। কিন্তু সেই চিঠি আজও পৌঁছয়নি তাঁর কাঙ্ক্ষিত গন্তব্যে। 
একটি আন্তর্জাতিক সংবাদমাধ্যমের খবর অনুযায়ী, গত জানুয়ারি মাসে উত্তর পারথের সমুদ্র সৈকতে, ছেলের প্রেমিকার সঙ্গে বেড়াতে এসেছিলেন টোনা ইলম্যান নামে এক মহিলা। তিনি সমুদ্র সৈকতে হাঁটতে হাঁটতে লক্ষ করেন একটি কালো-সবুজ রংয়ের বোতল। বোতলটি প্রায় ৯ ইঞ্চি লম্বা এবং ৩ ইঞ্চি চওড়া। তিনি বাড়ি এসে বোতলটি খুলতেই দেখতে পান হলদেটে একটি কাগজ। সেখানে জার্মান ভাষায় কিছু লেখা ছিল, যা তিনি পড়তে পারেননি। তবে সাল আর তারিখ বুঝতে পারেন টোনা ইলম্যান— ১৮৮৬ সালের ১২ জুন। জাহাজের নাম পাওলা। 
মহিলা বোতলের গুরুত্ব বুঝতে পেরে অস্ট্রেলিয়ার একটি মিউজিয়ামে যোগাযোগ করেন এবং তাদের হাতে সেটি তুলে দেন।
বিশেষজ্ঞরা জানতে পেরেছেন, সমুদ্রের ঢেউয়ের ধরন নিয়ে সেখানে লেখা রয়েছে। তবে কেনই বা চিঠিটি বোতলে ভাসানো হয়েছিল সে সম্পর্কে তেমন কিছু জানা যায়নি। তবে ১৮৬৪ থেকে ১৯৩৩ সাল পর্যন্ত এমন অনেক বোতলবন্দি বার্তা পাঠানো হয়েছিল বলে জানা গিয়েছে।           

__________________________
 পাড়ার লোক ‘বেবি বিয়ার’ বলে ডাকলেও তাতে এঁর কিস্যু যায় আসে না। কারণ, কোনও রকম রগড় বোঝার বয়স এঁর হয়নি। কিন্তু পাবলিক তাঁর চুল নিয়ে ঘাঁটাঘাঁটি করলে বেজায় বিরক্ত হন তিনি। কিন্তু এক্ষেত্রেও অর্থহীন ক্যাঁওম্যাও করার বাইরে তিনি কিছুই করতে পারেন না। কারণ তাঁর বয়স মাত্র ২ মাস।
যুক্তরাজ্যের ব্রাইটনের বাসিন্দা ৩২ বছরের চেলসি নুন তিন সন্তানের জননী। তাঁর কনিষ্ঠ সন্তান জুনিয়র কক্স-নুন ভূমিষ্ঠই হয় এক বিচিত্রদর্শন চুল নিয়ে। তার মাথা ভর্তি ঘন সোনালি চুল, সবটাই খাড়া। হঠাৎ দেখলে মনে হবে, পার্লারে গিয়ে দস্তুরমতো কসরৎ করা হয়েছে চুলে। এহেন অস্বাভাবিক কাণ্ড দেখে চেলসি ভয় পেয়ে যান। ডাক্তাররা তাঁকে জানান, কয়েকদিনের মধ্যেই এই চুল পড়ে যাবে। কিন্তু তার পরে ৯ সপ্তাহ অতিক্রান্ত। চুল পড়ার কোনও সম্ভাবনাই দেখা যাচ্ছে না। তার উপরে সে চুলের বাড়বৃদ্ধিও সাংঘাতিক। সবথেকে বিরক্তিকর ব্যাপার, বেবি কক্সের চুল দেখে তাতে হাত বোলানোর লোভ সামলাতে পারেন না বেশিরভাগ মানুষ। বার বার চুলে হাত দেওয়াতে যারপরনাই বিব্রত বোধ করে কক্স। তবে মাঝে মাঝে যে তার এই চুল-সংক্রান্ত বিড়ম্বনাকে সে এনজয় করে না, তা-ও ঠিক নয়। মিচকে হাসি দিয়ে সেটা সে বুঝিয়েও দেয়।
আপাতত সোশ্যাল মিডিয়ায় কক্সের ছবি ভাইরাল। সে রীতিমতো সেলিব্রিটি!

__________________________
 পাঁচটি মহাকাশ গবেষণা সংস্থার সম্মিলিত উদ্যোগে ১৯৯৮ সালে তৈরি হয়েছিল আন্তর্জাতিক মহাকাশ স্টেশন আলফা বা আই এস আই। মহাকাশে বিভিন্ন গবেষণার কাজে সহায়তা করে থাকে এটি। প্রতিদিন ১৫.৭ বার পৃথিবীকে প্রদক্ষিণ করে আই এস আই। পৃথিবীতে সম্ভব নয়, এমনই কঠিন কিছু বৈজ্ঞানিক গবেষণা এখান সম্পন্ন হয়। তবে সম্প্রতি একটি উজ্জ্বল আলোকে দেখতে পাওয়া গিয়েছে এই গবেষণাগারের কাছে। সেখান থেকেই শুরু হয়েছে এক আশ্চর্য বিতর্ক।
স্পেস অবসার্ভার স্ট্রিটক্যাপ ১ থেকে এই ভাসমান কেন্দ্রটির কাছে একটি নীলাভ আলোর গোলাকার বস্তুকে উড়ে যেতে দেখা যায় গত ৩০ সেপ্টেম্বর। ভিডিও-য় ধরা পড়ে ঘটনাটি। ইউটিউবে এই স্পেস অবসার্ভারটির চ্যানেলের সাবস্ক্রাইবার সংখ্যা প্রায় ৪০,০০০। পরে যখন ইউটিউব চ্যানেলে রুটিন মাফিক ভিডিওটি আপলোড করা হয়, দর্শকরা স্বভাবতই কৌতূহল প্রকাশ করেন মহাকাশের ওই উজ্জ্বল বস্তুটি কী জানতে চেয়ে! তবে তার সম্বন্ধে কোনও তথ্য দর্শকদের দেওয়া হয়নি। শুধু তাই নয়, বস্তুটি ক্যামেরায় ধরা পড়ার প্রায় মুহূর্তের মধ্যেই ভিডিওটি শেষ করে দেওয়া হয়েছে।
আরও পড়ুন—
শিকাগোর আকাশে দেখা গেল এক অদ্ভুত বস্তু, চাঞ্চল্য এলাকায়​
অনেকে এই বিষয়ে সন্দেহ প্রকাশ করেছেন যে, নাসার তরফ থেকে ইচ্ছাকৃতভাবেই কাজটি করা হয়েছে কোনও তথ্য লুকোনোর উদ্দেশ্য নিয়ে। হতে পারে ওই উজ্জ্বল বস্তুটিই আসলে মানুষের বহু কৌতূহলের কেন্দ্রে থাকা ‘ইউএফও’। ভিনগ্রহে প্রাণের অস্তিত্ব নিয়ে যাঁরা দীর্ঘদিন গবেষণা করে চলেছেন, তাঁদের একাংশ মনে করছেন, নাসা চায় না মানব সভ্যতায় এলিয়েনদের অস্তিত্ব প্রকাশ্যে আসুক।
দেখুন ভিডিও—


__________________________
 আগেভাগে বলে রাখা যাক, হিটলার সম্পর্কে এই প্রতিবেদনে যে তথ্যটি দেওয়া হবে, তা নিয়ে বিতর্কের কিঞ্চিৎ অবকাশ রয়েছে। ক্রমশ তা নিয়েও আলোচনা হবে। কিন্তু আপাতত জানিয়ে রাখা যাক, হিটলার মানবসমাজে এমন একটি অবদান রেখেছেন, যা পুঁজি করে আজও দুনিয়াজুড়ে আন্দোলন চলছে।
হিটলারই প্রথম ধূমপানের বিরুদ্ধে গড়ে তোলেন আন্দোলন। ধূমপান-বিরোধী আন্দোলনের যে চেহারা আজ দেখা যায়, তার সূত্রপাত হয়েছিল হিটলারের হাত ধরেই। দ্বিতীয় বিশ্বযুদ্ধের সময়ে হিটলার যা বলেছিলেন, এই প্রস‌ঙ্গে তার উত্থাপন করা যাক। ফৌজিদের ধূমপানের অধিকার কেড়ে নিয়ে ফুহ্‌রার বলেছিলেন, ‘‘একজন ফৌজি ধূমপান ছা়ড়া বাঁচতে পারেন না, এটা একেবারে বাজে কথা।’’
হিটলার এর পরে নজর দেন নিজের ঘনিষ্ঠ বৃত্তে। বন্ধু থেকে শুরু করে অনুচর, সকলের মুখ থেকে ধোঁয়া কাড়েন তিনি। তবে ইভা ব্রাউন এবং মার্টিন বরম্যানকে ধূমপান ছাড়াতে পারেননি। এর পরে জার্মানি জুড়ে শুরু করে দেন ধূমপান-বিরোধী আন্দোলন। শুনলে অবাক হবেন, প্রথম জীবনে হিটলার ছিলেন চেইন স্মোকার! দিনে ২৫-৪০টি করে সিগারেট খেতেন।
এবারে আসা যাক বিতর্কের প্রসঙ্গে। হিটলারের ৩৩০ বছর আগেই অবশ্য ষষ্ঠ এবং প্রথম জেম্‌স (একই ব্যক্তি, স্কটল্যান্ডের রাজা হিসেবে ষষ্ঠ জেম্‌স এবং ইংল্যান্ড ও আয়ারল্যান্ডের রাজা হিসেবে প্রথম জেম্‌স) ধূমপান বিরোধিতায় সরব হয়েছিলেন। তবে হিটলারের মতো বিষয়টিকে সাংগঠনিক আন্দোলনের পর্যায়ে নিয়ে যেতে পারেননি। সে কারণে ধূমপান-বিরোধী আন্দোলনের প্রথম উদ্যোক্তা হিসেবে হিটলারকেই স্বীকৃতি দেওয়া হয়। 
আরও পড়ুন
হিটলার সম্পর্কে চমকে দেওয়ার মতো ১৪টি তথ্য
ওয়্যাক! এত ঘৃণ্য ছিল হিটলারের যৌনজীবন?
এবার ‘‘ক্ষুদ্র’’! ফের হিটলারের বিড়ম্বনা বাড়াল ‘‘গোপন কথাটি’’
হিটলারের ‘এক’ রহস্য উন্মোচন

__________________________
 ১. ফ্লাইট নম্বর ৩৭০, মালয়েশিয়া এয়ারলাইন্স— ২০১৪ সালের ৮ মার্চ মধ্যরাতে নিখোঁজ হয়ে যায়। কুয়ালালামপুর থেকে বেজিং যাচ্ছিল বিমানটি। প্লেনে সবমিলিয়ে যাত্রী ছিলেন ২৩৯ জন। অস্ট্রেলিয়ার কাছে ভারত মহাসাগরে প্লেনটি ভেঙে পড়ে বলে বিশ্বাস। কিন্তু, এর পক্ষে জোরদার কোনও প্রমাণ মেলেনি। 
২. ফ্লাইট নম্বর এন এইট ৪৪ এএ— ২৫ মে, ২০০৩ সালে অ্যাঙ্গোলার লুমান্ডার কোয়ার্টো ডে ফেভেরেইরো বিমানবন্দর থেকে বিমানটি চুরি যায়। এটি একটি ৭২৭-২২৩ বোয়িং বিমান ছিল। নিখোঁজ এই প্লেনের সন্ধানে বিশ্বজুড়ে তল্লাশি চালায় এফবিআই এবং সিআইএ। জানা যায় ২ ব্যক্তি সন্ধ্যার আগে প্লেনে চেপে বসেন। একজন ছিলেন আমেরিকান পাইলট ও ফ্লাইট ইঞ্জিনিয়ার। অন্যজন ছিলেন একজন মেকানিক। কিন্তু, প্লেন নিয়ে দু’জনে সেই যে উড়ে গিয়েছেন, আজও তাঁদের কোনও চিহ্ন মেলেনি। 
৩. ফ্লাইট নম্বর ৪০৪, পাকিস্তান ইন্টারন্যাশনাল এয়ারলাইন্স— ২৫ অগাস্ট,১৯৮৯। গিলগিট থেকে ইসলামাবাদের উদ্দেশে উড়েছিল। কিন্তু, আর খোঁজ মেলেনি। তন্নতন্ন করে তল্লাশি চলে। আজ রহস্যময় অন্তর্ধানের ইতিহাসে নাম তুলে রেখেছে ফ্লাইট নম্বর ৪০৪। বিমানটি নিখোঁজের সময়ে তাতে ৫৪ জন সওয়ারি ছিলেন।   
৪. আন্তোনভ ৩২, ভারতীয় বায়ু সেনা— ২৫ মার্চ, ১৯৮৬। সোভিয়েত থেকে এই যুদ্ধবিমান কিনেছিল ভারতীয় বায়ু সেনা। গুজরাতের জামনগরের কাছে ভারত মহাসাগরের উপরে প্লেনটি নিখোঁজ হয়ে যায়। বিমানে থাকা ৩ জন ক্রু এবং ৪ যাত্রীরা কোথায় গেলেন আজও তা জানা যায়নি। 
৫. আর পি সি ১৩৮, ব্রিটেন নর্মান বিএন ২এ—২১ আইসল্যান্ডার— ২ সেপ্টেম্বর,১৯৮৩। প্রাইভেট একটি প্লেন। কানাডা থেকে আকাশে উঠেছিল। আজ পর্যন্ত জানা যায়নি বিমানটির ভাগ্য। 
৬. ফ্লাইট নম্বর এন ৩০২ আরএ— যাত্রীবাহী প্রাইভেট এই প্লেনটি আলাস্কার ওডি আইল্যান্ড থেকে আকাশে ওঠে।  ৭ জুলাই, ১৯৭৯ তারিখে আকাশে ওঠার পরে প্লেনটির আর কোনও খোঁজ পাওয়া যায়নি। 
৭. এন ১২৬ইউএস— ৩০ জুন,১৯৭৭। এই কার্গো বিমানটি পানামা থেকে ভেনেজুয়েলা যাচ্ছিল। মাঝপথে নিখোঁজ হয়ে যায় বিমানটি। 
৮. সোয়ান ৩৮— ১২ অক্টোবর, ১৯৭৪। দক্ষিণ চায়না সাগরের উপর দিয়ে যাওয়ার সময়ে প্লেনটি সাইক্লোনের মধ্যে পড়ে। এর পরে প্লেনটির আর কোনও অংশ পাওয়া যায়নি। 
৯. ফ্লাইং টাইগার লাইন ফ্লাইট ৭৩৯— ১৬ মার্চ, ১৯৬২। ক্যালিফোর্নিয়া থেকে ভিয়েতনামের সাইগনে যাচ্ছিল। বিমানে ৯৩ জন মার্কিন সেনা এবং‌ ৩ জন ভিয়েতনামি ছিলেন। প্রশান্ত মহাসাগরের উপরে নিখোঁজ হয়ে যায়। মনে করা হয় বিমানটিতে বিস্ফোরণ হয়েছিল, কিন্তু, বিমানের কোনও অবশিষ্টাংশ না মেলায় তা নিয়ে নিশ্চিত হওয়া যায়নি। 
১০. গারুডা ইন্দোনেশিয়া ফ্লাইট ৫৪২— ৩ ফেব্রুয়ারি,১৯৬১। ইন্দোনেশিয়ার মাদুরা আইল্যান্ড থেকে বিমানটি উড়েছিল। বিমান ৫ ক্রু  এবং ২১ জন যাত্রী ছিলেন। যাত্রীবাহী এই বিমানটি আকাশে ওঠার পরে আর কোনও খোঁজ মেলেনি।

__________________________
 কেমন হতে পারে, বিবাহ প্রস্তাব?
বাড়িটি থাকবে নদীর কিনারে, চৌকো
থাকবে শ্যাওলা-রাঙানো একটি নৌকো
তুমি ঘরে ফিরে ডাকবে আস্তে, বউ কই...
আপনি নিশ্চয়ই জীবনের কোনও না কোনও সময়ে বিয়ের প্রস্তাব দিয়েছেন আপনার পছন্দের মানুষকে। দুরুদুরু বুকে। 
নাকচ হয়ে যাওয়ার ভয়ে জড়োসড়ো হয়ে থেকেছেন। আবার কখনও বা বিস্ময়ে হতবাক হয়েছেন আপনার প্রস্তাবটা পাশ হয়ে যাওয়ার পর। কখনও সজোরে ধাক্কাও খেয়েছেন, যা ভুলতে পারেননি জীবনভর। 
আবার কারও কারও ক্ষেত্রে এমনটাও হয়েছে যে, এ কূল ও কূল দু’কূলই গিয়েছে। বিয়ের প্রস্তাবও মাটি হয়েছে, জলে গিয়েছে বন্ধুত্বও।
কিন্তু এই ভিডিওটা দেখলেই বুঝতে পারবেন, এমনও একটা উপায় রয়েছে, যাতে আপনার প্রিয় মানুষটি কখনও বিয়ের প্রস্তাবে না বলতে পারবেন না। কারণ ব্যাপারটা বড়ই অতর্কিত। 
আসলে ভিডিওর এই ভদ্রলোক, ‘না’ বলার কোনও সুযোগই দেননি তাঁর প্রেমিকাকে!
আরও জানতে হলে ক্লিক করুন নীচের লিঙ্কে। জেনে নিন, কী সেই অভিনব উপায়-
বিয়ের জন্য অপহরণ
 

__________________________
 মরক্কোর এক জনবহুল রাস্তায় বাজার করছিলেন এক মধ্যবয়সী মহিলা। অল্প ঝুঁকে পসরা দেখতে যখন ব্যস্ত, তখনই পিছন থেকে তাঁর শরীরের নিম্নাঙ্গে চিমটি কাটে এক পথচারী। বিকৃত লোকটি ভেবেছিল, এই জঘন্য কাজটি করেই ছুটে পালাবে। কিন্তু সঙ্গে সঙ্গে পিছনে ফিরে তাকে ফুটপাথে ছুড়ে ফেলে দেন মহিলা। ওই একধাক্কাতেই কুপোকাত হয় সে এবং বেশ খানিকক্ষণ উঠে দাঁড়ানোর ক্ষমতা ও সাহস কোনওটাই পায়নি।
উচিত শিক্ষা দিয়ে তার পরে ওই মহিলা কিন্তু সর্বসমক্ষে এমন একটি ঘটনা ঘটার জন্য লজ্জিত হয়ে তাড়াতাড়ি জায়গাটি থেকে সরে পড়েননি। বরং আশপাশে দাঁড়িয়ে থাকা লোকজনকে চিৎকার করে জানিয়েছেন, ঠিক কী কারণে এমন শাস্তি দিয়েছেন তিনি।
কোনও কথা বলা তো দূরে থাক, মহিলার দিকে আর চোখ তুলে তাকাতেও পারেনি ফুটপাথে পড়ে থাকা সেই লোক। কলকাতার রাস্তাতেও হয়তো এমন ঘটনা হামেশাই ঘটে, কিন্তু সবাই কি এই রকম উচিত শাস্তি পায়?
ঠিক কী ঘটেছিল মরক্কোতে দেখতে নীচের ভিডিওটি ক্লিক করুন—


__________________________
 খবর পড়ছিলেন সংবাদ পাঠিকা। টেক্সাসের এক নিউজ স্টুডিওতে। চলছিল দৈনিক সকালের শো ‘গুড ডে’। কোনও এক জায়গায় হওয়া কর্মী বিক্ষোভের খবর পড়ছিলেন তিনি। তাঁর সেই খবর পড়ার ভিডিওই ফেসবুকে ভাইরাল হল। ২ লাখের উপর লোক সেই ভিডিও দেখে ফেলেছে। প্রশ্ন আসতেই পারে, কেন! এই খবর পাঠের দৃশ্যের মধ্যে কী এমন অভিনবত্ব আছে? ভিডিওটা একটু ভাল করে খেয়াল করলেই বোঝা যাবে সেটা।  
শ্যানন মারে নামের সেই সংবাদ পাঠিকা অনুভব করেছিলেন তাঁর বাহুর উপরে ঘুরে বেড়াচ্ছে কিছু একটা। শেষমেশ আবিষ্কৃত হল সেটা একটা মাকড়সা! আটপেয়ে বিচিত্রদর্শন প্রাণীটিকে স্ক্রিনে দেখতে পেয়ে চমকে গিয়েছিল দর্শকরা। 
ওই চ্যানেলের ফেসবুক পেজে ভিডিওটি পোস্ট করার পরেই সেটি ভাইরাল হয়ে যায়। অনেকেই জানতে চান, শ্যানন কি আদৌ টের পেয়েছিলেন মাকড়সাটিকে? 
শ্যানন জানান, ‘‘যাঁরা জানতে চান টের পেয়েছিলাম কি না, তাঁদের জানাই, হ্যাঁ আমি অনুভব করেছিলাম। কিন্তু সত্যিই বুঝিনি ওটা একটা মাকড়সা। এখন ফেসবুকে দেখে জানতে পারলাম!’’
বিচিত্রদর্শন প্রাণী হিসেবে মাকড়সার জনপ্রিয়তা বিরাট। তার জাল বোনা, শিকার ধরা এবং অবশ্যই কুৎসিত গড়ন অনেকেরই আতঙ্কের কারণ। বেশ কিছু মাকড়সা বিপজ্জনক হলেও সবাই নয়। তবু অনেকেরই কাছে স্রেফ চেহারার জন্য বেশ ঘিনঘিনে একটা ইমেজ তার। তাই সংবাদ পাঠিকার শরীরে তার এলোমেলো ঘুরে বেড়ানো হইহই ফেলে দিয়েছে। আর সংবাদ পাঠিকার জনপ্রিয়তাও রাতারাতি বেড়ে গিয়েছে। দেখুন সেই ভিডিও—
 


__________________________
 বছর তিনেক আগে যখন আইশার জীবনে বিপর্যয় দেখা দেয়, ও সবার আগে অ্যালকোহলে নিজের দুঃখ ভোলার উপায় খুঁজে বের করতে সচেষ্ট হয়। আইশার স্বামী গোরু চুরির কারণে জেলে গেলে আইশা কপর্দকশূন্য আবস্থায় পড়ে। তার কোলে তখন ১৮ মাসের বাচ্চা। আর শ্বশুরবাড়ির আত্মীয়রাও তার প্রতি মোটেও সদয় নয়। পরিস্থিতি এমন দিকে এগোয় যে, আইশাকে নেশার জগৎ একটা পরিবর্তের সন্ধান দেয়। জাঞ্জিবারের মতো এক দ্বীপভূমিতে মদের চাইতে হেরোইনের দাম কম। এক বোতল জাঞ্জিবার বিয়ারের দাম যেখানে ২০০০ শিলিং (১ মার্কিন ডলার), হেরোইন সেখানে ১০০০ শিলিং (০.৫০ মার্কিন ডলার)। আইশার দুঃখ ভোলার পন্থাটা স্বভাবতই  সস্তার দিকেই ঝোঁকে। জাঞ্জিবার সিটির কাছে এক গোপন ঠেকে আইশা একদিন মাদকে দীক্ষিত হয়।

ইউনেস্কো-র দ্বারা সংরক্ষিত জাঞ্জিবার স্টোনটাউন, যা কিউরিও শপ এবং সোয়াহিলি প্রত্নাবশেষের একটা গোলোকধাঁধা, এখানকার প্রধান পর্যটনক্ষেত্র। রৌদ্রকরোজ্জ্বল সমুদ্রতট প্রতি বছর অসংখ্য পর্যটককে আকর্ষণ করে। কিন্তু এর পাশাপাশি এটাও সত্যি যে, এই দ্বীপ প্রবল পরিমাণে হেরোইনের আমদানিকেও আকর্ষণ করে। রাষ্ট্রসঙ্ঘের মাদক-সংক্রান্ত অপরাধ বিভাগের বক্তব্য অনুযায়ী, এই মাদক আমদানির ক্রমবৃদ্ধি পূর্ব আফ্রিকাকে ইরান, পাকিস্তান, আফগানিস্তানের দক্ষিণ থেকে ইউরোপ পর্যন্ত প্রসারিত ‘স্ম্যাক ট্র্যাক’ বা সাদা বাংলায় যাকে ‘মাদক-পথ’ বলে, তার সঙ্গে যুক্ত রাখে। ২০১৪-এ কম্বাইনড মেরিটাইম ফোর্স জানায়, ২,২০০ কেজিরও বেশি হেরোইন ভারত মহাসাগর থেকে তারা উদ্ধার করেছে। হিসেবমতো ওই পরিমাণটি সমগ্র আফ্রিকা থেকে ২০১১ এবং ২০১৫-র মধ্যে উদ্ধারকৃত হেরোইনের চাইতেও বেশি। এ কথা  রাষ্ট্রসঙ্ঘের মাদক-সংক্রান্ত অপরাধ বিভাগও ২০১৫-র ওয়ার্ল্ড ড্রাগস রিপোর্টে স্বীকার করেছে। ৩০টি রাষ্ট্রের দ্বারা পুষ্ট কম্বাইনড মেরিটাইম ফোর্স গত মে মাস থেকে পূর্ব আফ্রিকান জলরাশিতে ১.৭ টন হেরোইনের হদিশ করেছে। তা সত্ত্বেও এই ড্রাগ জাঞ্জিবারের সর্বত্র ছেয়ে রয়েছে। এখানকার ১.৩ মিলিয়ন বাসিন্দার প্রায় ৫ শতাংশ গ্রাম প্রতি ১৫ মার্কিন ডলারের এই নেশায় তনুমন সমর্পণ করে বসে রয়েছে।

আইশা জানাল, যখন প্রথম বার সে ড্রাগ নেয়, তার প্রায় মৃত্যুর অভিজ্ঞতা হয়েছিল। কিন্তু সে এটাতে অভ্যস্ত হতে শুরু করে। একটা সময়ের পর থেকে হেরোইন তাকে উড়ান দেয়। সেও এতে অভ্যস্ত হয়ে যায়। এমন একটা পর্যায় আসে, সে এই নেশার খরচ সংগ্রহের তাগিদে ২.৫০ মার্কিন ডলারের বিনিময়ে দেহ ব্যবসাও আরম্ভ করে। এই মুহূর্তে আইশা মহিলাদের জন্য নির্দিষ্ট এক চিকিৎসালয়ে রয়েছে। জাঞ্জিবারের ‘রিকভারি কমিউনিটি’-র দ্বারা নির্ধারিত ১২টি পর্যায়যুক্ত এক কার্যক্রমে সে তার নেশা থেকে মুক্তির পথ খুঁজছে।
হেরোইন এবং কোকেনের মতো নেশার প্রকোপ থেকে জনগণকে বাঁচাতে জাঞ্জিবার ও তানজানিয়ার সরকার ‘মেথাডোন প্রোগ্রাম’-ও চালু করেছে। জাঞ্জিবারের তট পার হয়ে তানজানিয়ার মূলভূমির বাগামোয়ো নামের পুরনো বন্দর-শহরটিতে নৌকার খালাসিরা জানালেন, দিনে সাদামাটা পণ্যের খালাসের কাজ করলেও রাতে তাঁরা ‘অন্য রকম’ মালের খালাস করেন। বাগামোয়োর বাসিন্দা মহম্মদ হাজির মতে, এই ধরনের খালাসের কাজ কিন্তু গোপনেই হয়ে থাকে। তবে, তিনি এটাও জুড়ে দিলেন যে, বাগামোয়োতে ড্রাগ অ্যাডিক্টদের সংখ্যা কিছু কম নয়। গডফ্রে ন্জওয়া তানজানিয়ার অ্যান্টি-নারকোটিকস ইউনিটটি চালান। ২০১১-র একটি হিসেব থেকে তিনি জানালেন, সেই সময় বাগামোয়োতে ১৮০ কিলোগ্রাম হেরোইন আটক হয়। এখন, ১০০০ মাইল লম্বা তটভূমির সমস্ত গ্রাম ছানবিন করে ড্রাগের ছোট ছোট প্যাকেট খুঁজে বার কারাটাও তো সহজ কাজ নয়! বস্তুত, সমুদ্র-তীরবর্তী এই সব গরিব গ্রামগুলো থেকেই হেরোইন বা কোকেনের মতো মাদক অনায়াসে দেশের ভিতরে প্রবেশ করে।  ন্জওয়া জানালেন, সোর্স কান্ট্রি থেকে বড় জাহাজেই হেরোইন পাচার হয়ে আসে। দরিয়ার কোনও একটা নির্দিষ্ট বিন্দুতে ছোট নৌকা বা স্পিডবোটে তা নামিয়ে নেওয়া হয়। তবে, তাঁর নিজের প্রতিষ্ঠান এবং তার জাঞ্জিবার কাউন্টারপার্ট ঠিক কীভাবে কাজ করে, তার বিশদ ন্জাওয়া দিতে পারলেন না।

জাঞ্জিবারের ‘রিকভারি কমিউনিটি’-র ম্যানেজার কাশিম নয়ুনি জানালেন, দ্বীপের পুলিশ এই সব কাজে ঠিক কতটা দড়, তা বলা শক্ত। ন্জওয়া অবশ্য তাদের খুবই প্রশংসা করলেন। সেটা যে কেন, তা বোঝা গেল না। নয়ুনির কথায় জানা গেল, দ্বীপ-পুলিশের গাড়ি নেই, কম্পিউটার নেই, তেমন প্রশিক্ষণও নেই। সর্বোপরি তারা আদৌ সিরিয়াস নয়। এ ব্যাপারে যে টাকা আর লোকবলের অভাব তাদের ঠুঁটো করে রেখেছে, তা-ও ঠিক নয়। আসলে, ড্রাগের ব্যবসায় জড়িত ক্ষমতাবানদের মোকাবিলা করার তাকৎ তাদের নেই। মাদক-ব্যবসায়ীদের হাত অনেকটাই লম্বা। সরকারেও তাদের প্রতিপত্তি যথেষ্ট। ন্জওয়া অক্লান্তভাবে কাজ করে চলেছেন, যে কথা অস্বীকার করা যায় না। তবে মাদক পাচার রুখতে যে সর্বাগ্রে প্রয়োজন ইনফর্মারের, সেটা তিনি বার বার বলেছেন।  এমনই এক ‘ইনফরম্যান্ট’ হংকংয়ের এক ক্যাথলিক যাজক, জন উদারস্পুন জানাচ্ছেন— হংকংয়ের জেলে ড্রাগ পাচারের দায়ে অভিযুক্ত তানজানিয়ানের সংখ্যা কিন্তু ক্রমবর্ধমান।
অনুবাদ: অনির্বাণ মুখোপাধ্যায় 

__________________________
 এভাবেও ফিরে আসা যায়। প্রমাণ করলেন ভার্জিনিয়ার গুচল্যান্ড কাউন্টির বাসিন্দা এক দম্পতি। মাতৃত্বের সাধ পাওয়ার ইচ্ছে, জেদের কাছে হার মানল হতাশা আর অতীতের দুঃস্বপ্ন। 
গত ৪ ডিসেম্বর মার্গারেট এবং মাইকেল বডিনেটের মা-বাবা হওয়ার দীর্ঘদিনের স্বপ্নপূরণ হল। কিন্তু বড়দিনের আগে তাঁদের জন্য যে এতবড় উপহার অপেক্ষা করছিল তা কল্পনাও করতে পারেননি এই দম্পতি। কারণ মার্গারেট নামে ওই মহিলা সতেরো মিনিটের ব্যবধানে পাঁচটি সন্তানের জন্ম দেন। তার মধ্যে চারটি মেয়ে, একটি ছেলে। প্রত্যেকেই সুস্থ। ইতিমধ্যে তাদের নামও রেখে ফেলেছেন ওই দম্পতি। আভা, ক্লারা, ক্যামিলি, ইসাবেল এবং লিউক। 

পাঁচ সন্তানের সঙ্গে বডিনেট দম্পতি।
সন্তানের মুখ দেখতে গিয়ে অতীতে এই দম্পতির যে অভিজ্ঞতা হয়েছে, তাকে অবশ্য দুঃস্বপ্নের সঙ্গেই তুলনা করা চলে। পর পর দু’বার সন্তান নষ্ট হয়ে যায় মার্গারেটের। এবারেও একই বিপদের আশঙ্কা করেছিলেন মার্গারেট। তাতেও অবশ্য ওই দম্পতি হাল ছাড়েননি। তাই ফিনিক্সের এক বিখ্যাত স্ত্রীরোগ বিশেষজ্ঞের তত্ত্বাবধানে ছিলেন মার্গারেট।

পাঁচ নবজাতক, প্রত্যেকেই সুস্থ।
একসঙ্গে পাঁচটি সন্তান জন্মানোয় নবজাতকদের শারীরিক অবস্থা নিয়েও আশঙ্কায় ছিলেন চিকিৎসকরা। কারণ লক্ষ লক্ষ গর্ভধারণ প্রতি মাত্র একজনই একসঙ্গে পাঁচ সন্তানের জন্ম দেন। আর তাঁদের ইচ্ছাশক্তির সামনে হার মানল সবকিছু।
আরও পড়ুন
শুধু পুরুষ নয়, মহিলাদের জন্যেও ব্যবহৃত হয় কন্ডোম
গর্ভধারণের সঠিক বয়স কী? কবে মা হওয়া উচিত?
দু’জনের পরিবার বদলে গেল সাতজনে। পরিবারের নতুন পাঁচ সদস্যকে নিয়ে এখন নতুন বছরকে স্বাগত জানাতে তৈরি বডিনেট পরিবার। দেখুন ভিডিও
দেখুন ভিডিও


__________________________
 তখনও সন্তানের জন্ম দেননি। শারীরিক বিভিন্ন সমস্যা নিয়েও ভুগছেন ৯ মাসের এই অন্তঃসত্ত্বা। তার মধ্যেই ল্যাপটপ নিয়ে বসে পড়লেন। তাঁর কাণ্ড দেখে হাঁ হাসপাতালের চিকিৎসকরাও। কিন্তু যখন তাঁরা জানলেন কী কারণে তরুণী ওই অবস্থাতেও ল্যাপটপ নিয়ে বসেছেন, বাহবা না জানিয়েও পারেননি।
ঘটনাটি মার্কিন যুক্তরাষ্ট্রের কানসাস-এর। এক সর্বভারতীয় সংবাদমাধ্যমে প্রকাশিত খবর অনুযায়ী, অন্তঃসত্ত্বা সেই তরুণীর নাম নেজিয়া থমাস। তিনি জনসন কান্ট্রি কমিউনিটি কলেজের সাইকলোজির ছাত্রী। কলেজে পড়ার সময়েই অন্তঃসত্ত্বা হয়ে পড়েন। এবং তারপরেও পড়াশোনা চালিয়ে যাচ্ছিলেন।
কয়েকদিন আগেই পেটের যন্ত্রণা নিয়ে হাসপাতালে ভর্তি হন নেজিয়া। কিন্তু তাঁর পরীক্ষা ছিল সামনেই। এদিকে রিসার্চ পেপার তখনও শেষ হয়নি। তাই ওই অবস্থাতেও হাসপাতালের বিছানায় বসে তিনি রিসার্চ পেপার শেষ করেন এবং তার পর সন্তানের জন্ম দেন। 
পরীক্ষা দেওয়ার ছবি নিজেই টুইট করেন নেজিয়া। ছবির সঙ্গে মজা করে তিনি জানান, ‘‘এই ছবিটা আমার মা তুলেছে। এই মুহূর্তে আমার জীবনের একদম ঠিকঠাক ব্যাখ্যা দিচ্ছে এই ছবিটা। হ্যাঁ আমি সন্তানসম্ভবা, তবে আমার ফাইনাল পরীক্ষা এখনও শেষ হয়নি।’’
তিনদিন পরে আর একটি টুইট করে নেজিয়া জানান, তিনি সফলভাবে তাঁর রিসার্চ পেপার শেষ করেছেন এবং সম্পূর্ণ সুস্থ একটি সন্তানের জন্মও দিয়েছেন। কঠিন সময়গুলোয় পাশে থাকার জন্য নেজিয়া তাঁর স্বামীকেও ধন্যবাদ জানিয়েছেন টুইটে।
নেজিয়া দু’টি টুইটই নেট দুনিয়ায় ভাইরাল হয়ে যায়। লক্ষাদিক মানুষ এটি লাইক ও রিটুইট করেন। নেটিজেনরা অনেকেই জানিয়েছেন, নেজিয়ার কাহিনি যে কোনও লড়াকু মানুষের কাছেই দৃষ্টান্ত হয়ে থাকবে।

__________________________
 শপিং‌ সেন্টারে আচমকা এক মহিলাকে ঘিরে ধরলেন আরও কয়েকজন। তার পরে শুরু হল বেদম প্রহার। অতঃপর সকলের সামনে নগ্ন করা।
এভাবেই এক মহিলাকে শাস্তি দেওয়া হল। অভিযোগ, তিনি পরকীয়া করেছিলেন। হামলাকারীদের মধ্যে সেই মহিলাও ছিলেন, যাঁর স্বামীর সঙ্গে নির্যাতিতার শারীরিক সম্পর্ক ছিল বলে অভিযোগ। ঘটনাটি চিনে হয়েছে।
কীভাবে প্রহার চলল, দেখুন ভিডিও।
আরও পড়ুন
যে ১২টি কারণে অন্যের প্রতি কেন আসক্ত হন পুরুষ?
স্বামী পরকীয়ায় জড়িয়েছেন বুঝবেন কী দেখে? রইল ৫টি টিপ্‌স


__________________________
 সোমবার সকালে বিস্ফোরণে কেঁপে উঠল কাবুল। এদিন কাবুল বিমানবন্দরের ঠিক বাইরে আত্মঘাতী হামলা চালায় জঙ্গিরা। এই হামলায় আপাতত একজনের মৃত্যুর খবর পাওয়া গিয়েছে। আহত হয়েছেন চার জন। তালিবান এই হামলার দায় স্বীকার করেছে।

এই সেই গাড়ি। ফরিদ আহমেদ
‘এবেলা.ইন’-কে কাবুল অভ্যন্তরীণ বিষয়ক মন্ত্রকের মুখপাত্র সেদিক সেদিক বলেছেন, ‘‘বিমানবন্দরের পূর্ব দিকে হামলা চলে। তালিবান এই হামলা চালিয়েছে। মনে করা হচ্ছে, বিমানবন্দরের বাইরে মোতায়েন সেনাবাহিনীকে লক্ষ করেই এই হামলা। বিস্ফোরণের সঙ্গে কয়েক রাউন্ড গুলির শব্দও পাওয়া গিয়েছে। স্থানীয় সময় সকাল ৮টা নাগাদ এই বিস্ফোরণ ঘটে। একটি গাড়ি-বোমা বিস্ফোরণ ঘটানো হয়েছে।’’
নীচে দেখুন ভিডিও—


__________________________
 দিন দিন দুই দেশের মধ্যে বেড়ে চলেছে চাপান-উতোর। প্রতিবেশী দেশ হয়েও, দুই দেশ থেকে গিয়েছে পরস্পরের প্রতিযোগী হয়েই। তার উপর, যেভাবে সীমান্তে লাগাতার সেনামৃত্যু এবং সংঘর্ষ-বিরতি লঙ্ঘন হয়ে চলেছে, তাতে দুই দেশের মধ্যে উত্তেজনা বেড়ে চলেছে। কিন্তু এসবের মাঝখানেই, ব্যতিক্রমী হয়ে নজির গড়লেন বেঙ্গালুরুর তজমুল পাশা বং করাচির নিহাল জাফার। 
তজমুল এবং নিহাল দু’জনই এখন আবু ধাবির বাসিন্দা। গত ৮ বছর ধরে, রমজানের সময়ে মানুষকে বিনামূল্যে ইফতারের খাবার খাওয়ান এই ইন্দো-পাক জুটি। প্রতিদিন ৪০০-রও বেশি মানুষ খেতে আসেন এখানে। 
আইটি কম্পানিতে কাজের সূত্রেই আবু ধাবি তাঁদের বাসস্থান হয়ে ওঠে। সেখানেই ২০০৪ সালে দেখা হয় দু’জনের। দেখা হতেই মিলে যায় দু’জনের উদ্দেশ্য— সমাজে দরিদ্রদের পাশে থেকে সাহায্য করা। এই উদ্দেশ্য নিয়েই বন্ধুত্বপূর্ণ সম্পর্ক গড়ে ওঠে দু’জনের মধ্যে। 
তজমুল জানান, ১৯৯৯ সালে আবু ধাবিতে যাওয়ার পরে এক ব্যক্তিকে বিনামূল্যে বহু মানুষকে ইফতার খাওয়াতে দেখেছিলেন। সেদিন ইফতারের খাবার খেতে সেই লাইনে নিজেও দাঁড়িয়েছিলেন তজমুল। তখন থেকেই ভেবে নিয়েছিলেন, যেভাবেই হোক, একদিন তিনিও মানুষকে বিনামূল্যে ইফতার খাওয়াবেন। 

ছবি- উইকিপেডিয়া
এর পরে নিহালের সঙ্গে দেখা হলে জানতে পারেন, নিহাল একটি মসজিদে ইফতারের আয়োজন করেন। সঙ্গে ছিলেন নিহালের বেশ কয়েকজন পাকিস্তানি বন্ধুও। এর পরেই একটি কার পার্কিং স্ট্রাকচারের ছাদে দু’জনে বিনামূল্যে রমজানে খাওয়ানো শুরু করেন। রোজ ৪০০ থেকে ৮০০ মানুষ এখানে খেতে আসায়, প্রত্যেকদিন তজমুল ও নিহালের ২৬ হাজার থেকে ৩৫ হাজার টাকা খরচ হয়। সাধারণত চিকেন বিরিয়ানি, সরবত, জল, খেজুর এবং তরমুজ খাওয়ানো হয়। এছাড়া কোনও দিন শিঙাড়া, পাগোডাও দেওয়া হয়।   
তজমুল এবং নিহাল ছাড়াও ভারত, বাংলাদেশ এবং পাকিস্তানের ১৮ জন এই কাজের সঙ্গে যুক্ত। তারাও বিভিন্ন রকম ভাবে সাহায্য করেন। এই ইফতার খেতে শুধথু মুসলমান নয়, বিভিন্ন ধর্মের মানুষ আসেন বলে একটি ইংরেজি সংবাদ মাধ্যমের কাছে জানান নিহাল। তিনি এও জানান, গত বছর গুরুদ্বার থেকে কয়েকজন শিখ সরবত দিয়ে সাহায্য করেছিলন।  
 

__________________________
 বাড়ির পরিচারিকাকে ঠিকমতো মজুরি না দেওয়া এবং তাঁর প্রতি দুর্ব্যবহারের অভিযোগে ভারতীয় বংশোদ্ভূত মার্কিন সিইও-কে ১৩৫০০০ মার্কিন ডলার (ভারতীয় মুদ্রায় ৮ কোটি ৭২ লক্ষ টাকারও বেশি) ক্ষতিপূরণ দেওয়ার নির্দেশ দিল এক মার্কিন ডিস্ট্রিক্ট কোর্ট। শ্রমমন্ত্রকের যথাযথ তদন্তের পরেই এই নির্দেশ দিয়েছে আদালত। 
রোজ ইন্টারন্যাশনাল নামে সংস্থার সিইও হিমাংশু ভাটিয়াকে এই ক্ষতিপূরণ দেওয়ার নির্দেশ দিয়েছে সেন্ট্রাল ডিস্ট্রিক্ট অফ ক্যালিফোর্নিয়ার ডিস্ট্রিক্ট কোর্ট। হিমাংশু তাঁর বাড়ির সর্বক্ষণের পরিচারিকা শিলা নিংওয়ালকে ফেডেরাল লেবার ল অনুযায়ী ন্যূনতম পারিশ্রমিক দিচ্ছিলেন না বলেই অভিযোগ। 
আরও পড়ুন
বলিউড তারকাদের বাড়ির পরিচারিকারা কতটা সুখে থাকেন!
হিমাংশুকে যে অভিযোগে অভিযুক্ত করেছে আদালত সেখানে বলা হয়েছে, মাসে ৪০০ ডলার (ভারতীয় মুদ্রায় ২৬ হাজার টাকার কাছাকাছি) করে পারিশ্রমিক হিসেবে শিলাকে দিতেন হিমাংশু। সেই সঙ্গে ছিল থাকা-খাওয়ার বন্দোবস্ত। সান জুয়ান ক্যাপিস্ত্রানো, মায়ামি, লাস ভেগাস এবং লং বিচে একাধিক বাড়ি রয়েছে হিমাংশুর। সেই সমস্ত বাড়িতেই ঘুরিয়ে ফিরিয়ে ঠাঁই জুটত শিলার। 
আদালতের বক্তব্য, এই বন্দোবস্তও আইন অনুযায়ী যথেষ্ট ছিল না। আরও বেশি পারিশ্রমিক প্রাপ্য ছিল শিলার। তা ছাড়া কয়েক বার মেঝেয় কার্পেটে শুয়ে রাত কাটাতে শিলাকে বাধ্য করেছিলেন হিমাংশু। আদালতের মতে, এটাও গর্হিত অপরাধ। 
ডিসেম্বর ২০১৪-তেই শিলাকে কাজ থেকে ছাড়িয়ে দিয়েছিলেন হিমাংশু। সেই সময়ে এক দিন নাকি গোপনে ইন্টারনেটে শ্রম আইন সংক্রান্ত নিয়মাবলী দেখার চেষ্টা করছিলেন শিলা। তখনই তাঁকে হাতে-নাতে ধরে ফেলেন হিমাংশু। এর পর শিলাকে একটি ঘোষণাপত্রে সই করার জন্য চাপ দেন, যেখানে লেখা ছিল যে, আইন অনুসারে যথাযথ পারিশ্রমিক শিলা পাচ্ছেন। সেই দাবিপত্রে সই করতে শিলা অরাজি হওয়ার পরেই তাঁকে কাজ থেকে বিতাড়িত করেন হিমাংশু। এমনকী তাঁর পাসপোর্টও কেড়ে নেন। আদালতের দ্বারস্থ হন শিলা। বেশ কয়েকটি শুনানির শেষে বুধবার এই রায় ঘোষণা করেছে আদালত।
মার্কিন যুক্তরাষ্ট্রে ভারতীয় বংশোদ্ভূতের বিরুদ্ধে পরিচারিকার প্রতি ‘অমানবিক’ আচরণের অভিযোগ এই প্রথম নয়। ২০১৩ সালে বরিষ্ঠ ভারতীয় কূটনীতিক দেবযানী খোবড়াগাড়ের বিরুদ্ধেও পরিচারিকাকে কম মজুরি দেওয়ার অভিযোগ উঠেছিল। 
মার্কিন দেশের এই ঘটনার সূত্রে অনেকেরই মনে পড়ে যেতে পারে, বছর কয়েক আগে দিল্লিতে বিএসপি সাংসদ সঞ্জয় সিংহের বাড়িতে ঘটে যাওয়া একটি ঘটনার কথা। সঞ্জয়ের স্ত্রীয়ের মারে প্রাণ হারিয়েছিলেন তাঁদের বাড়ির পরিচারিকা রাখি। এতটা তীব্র আকারে না হলেও পরিচারিকার উপর অত্যাচারের ঘটনা ভারতীয় সমাজে আকছার ঘটে। সম্প্রতি শিলিগুড়ির প্রধাননগরের একটি বাড়িতে কর্মরতা এক কিশোরী বাড়ির মালিক-মালকিনের অত্যাচারে অতিষ্ঠ হয়ে বাড়ি থেকে পালিয়ে গিয়েছে। এ দেশের আইন আসলে এখনও ততটা কড়া হয়ে উঠতে পারেনি, যার ভয়ে এই ধরনের অপরাধ করার আগে গৃহকর্তারা দু’বার ভাবেন। 

__________________________
 মানুষ নিজের অনুভূতি ভাষায় প্রকাশ করতে পারে। কিন্তু অবলা জীবদের ক্ষেত্রে তো তা নয়। তাদের আচরণেই প্রকাশ পায় অনুভূতির। সম্প্রতি আমেরিকার পোটওয়াটমি চিড়িয়াখানায় কাঁচের ঘরে বন্দি একটি বাঘের আচরণ দেখে হতবাক বিশ্বের হাজার হাজার মানুষ। চিড়িয়াখানায় বেড়াতে আসা এক অন্তঃসত্ত্বাকে দেখে কাঁচের দেওয়ালের ওপার থেকেই যেভাবে নিজের খুশি প্রকাশ করতে লাগলেন বাঘমামা, তা সত্যিই অভিনব।   
গোটা ঘটনার ভিডিও আপাতত ভাইরাল নেটদুনিয়ায়। ভিডিওটি তুলেছেন ব্রিটনি ওসবোর্ন নামে এক মার্কিন মহিলা। নিজের অন্তঃসত্ত্বা বোন নাতাশাকে নিয়ে ওই চিড়িয়াখানায় বেড়াতে গিয়েছিলেন তিনি। প্রথমে যখন বাঘের খাঁচার সামনে দিয়ে তাঁরা যান, কোনও বাঘই জেগে ছিল না। পরে নাতাশা দেখতে পান একটি বাঘ জেগে সামনের দিকে এগিয়ে আসছে। দেখেই তিনি বাঘের ঘরের সামনে চলে যান সেলফি তুলতে। কাঁচ দিয়ে ঘেরা ঘরের বাইরে নাতাশাকে দেখেই এগিয়ে আসে বাঘটি। তাঁর গর্ভের কাছে মুখ নিয়ে গিয়ে ঘষতে থাকে। প্রথমে ভয় পেলেও পরে এগিয়ে যান নাতাশা। বাঘের এই ভালবাসাকে দেখে রীতিমতো অভিভূত তিনি। পরে ফেসবুকে ব্রিটনি লেখেন, মুহূর্তটা সত্যিই খুব মিষ্টি ছিল।
বলা বাহুল্য, সোশ্যাল মিডিয়ায় মজার মজার কমেন্ট আসতে থাকে এই ঘটনাকে কেন্দ্র করে। এক ব্যক্তি লেখেন, ‘আমি বুঝতে পারছি না হাসা উচিত না ভয় পাওয়া উচিত।’

দেখুন ভিডিও
 


__________________________
 বছরসাতেক আগে ইন্দোনেশিয়ার সোলোর একটি শহরে ইন্টারনেট কাফে চালাত মুহম্মদ বাহ্‌রুন নইম। ২০১১ সালে অবৈধ অস্ত্র রাখার অপরাধে তিন বছরের কারাদণ্ড হয় তার। এহেন বাহ্‌রুন দক্ষিণপূর্ব এশিয়ায় জঙ্গিগোষ্ঠী ইসলামিক স্টেটের (আইএস) নেতা হওয়ার বাসনায় বছরখানেক আগে সিরিয়ায় পাড়ি দেয়। গতকাল জাকার্তায় জঙ্গি হামলার মূল চক্রী হিসাবে তার নামই উঠে এসেছে।
 জাকার্তার একটি নিরাপত্তাগবেষণা কেন্দ্রের  বিশ্লেষক সিডনি জোনস গত নভেম্বরেই ইন্দোনেশিয়া সরকারকে জঙ্গি হামলা সম্পর্কে সতর্ক করেছিলেন। বাহ্‌রুনের ব্লগে ‘লেসনস ফ্রম দ্য প্যারিস অ্যাটাকস’ নামে একটি লেখার উল্লেখ করে তিনি জানিয়েছিলেন, খুব তাড়াতাড়ি আইএসের হানার মুখে পড়তে চলেছে ইন্দোনেশিয়া। সেই ব্লগে বাহ্‌রুন লিখেছিল, প্যারিসের জিহাদিদের সাহস, পরিকল্পনা, সময়জ্ঞান ইত্যাদি থেকে ইন্দোনেশিয়ার মানুষের শিক্ষা নেওয়া উচিত।
‘কাতিবা নুসান‌্তারা’ নামে একটি দল তৈরি করেছিল বাহ্‌রুন। ইন্দোনেশিয়া, মালয়েশিয়া এবং সংলগ্ন অঞ্চল থেকে সেই দলের জন্য লোক জোগাড় করত সে। গত নভেম্বরে প্যারিস হামলার পর নিজের ব্লগে বাহ্‌রুন তার অনুগামীদের বুঝিয়েছিল, ইন্দোনেশিয়ার জঙ্গল থেকে শহরে জিহাদ ছড়িয়ে দেওয়া কতটা সহজ। গত ২৪ নভেম্বর একটি সংবাদসংস্থার সঙ্গে টেলিগ্রাম চালাচালি হয়েছিল তার। সে লিখেছিল, ‘ইন্দোনেশিয়ায় আইএসের কাজ এগিয়ে নিয়ে যাওয়ার জন্য যথেষ্ট লোক রয়েছে। ঠিক সময়ের জন্য অপেক্ষা করছি’। তবে ইন্দোনেশিয়ায় ফেরার কোনও পরিকল্পনা তার নেই বলেই জানিয়েছিল সে।
জাকার্তার পুলিশ প্রধান টিটো কার্নাভিয়ানের মতে, বাহ্‌রুন বেশ কিছুদিন ধরেই ইন্দোনেশিয়ার রাজধানীতে আক্রমণের ছক কষেছিল। কারণ, ইন্দোনেশিয়াকে অবশ্যই ইসলামি দেশ বলে ঘোষণা করা উচিত বলে সে মনে করে।
এদিকে, আজ সকালে জাকার্তার শহরতলিতে পুলিশ এক সন্দেহভাজন জঙ্গিকে গুলি করে হত্যা করেছে বলে সংবাদসংস্থা রয়টার্সের খবর। গ্রেফতার করা হয় আরও দুই সন্দেহভাজনকে। গতকালের হামলায় নিহত পাঁচ জঙ্গির মধ্যে চারজনের পরিচয়ও জানা গিয়েছে। তাদের মধ্যে সুনাকিম নামে এক জঙ্গির সাত বছরের কারাদণ্ড হয়েছিল। কিন্তু সে আগেই মুক্তি পেয়ে যায়।

__________________________
 মানবতা হারিয়ে গিয়েছে সিরিয়ায়। খাবার নেই। বুভুক্ষু মানুষ পেটের জ্বালা জুড়োতে লতা-পাতা খেয়ে কোনওরকমে বেঁচে রয়েছেন সেখানে। ক্ষুধার্ত মানুষের হাত থেকে রক্ষা পায়নি শহরের কুকুর, বিড়ালও। একজন নয়, দু’ জন নয়, মাদায়া শহরের প্রায় চল্লিশ হাজার মানুষ এখন ঘাস-পাতা খেয়ে জীবনধারণ করছেন।
লেবানন সীমানার নিকটেই মাদায়া শহর। রাষ্ট্রসংঘ জানিয়েছে, অনাহারে ২৩ জন লোক সম্প্রতি মারা গিয়েছেন সেখানে। এর মধ্যে শিশুও রয়েছে। বেশ কয়েক মাস ধরে মাদায়া শহর সরকারি বাহিনী এবং হিজবুল্লাহ-র নিয়ন্ত্রণে। গত বছরের অক্টোবরে শেষবারের মতো ত্রাণ পাঠানো হয়েছিল এই শহরে।

তার পর থেকে কিছুই পৌঁছয়নি । এই শহরের অবস্থা এখন ভয়াবহ। মানুষ আর মানুষ নেই সেখানে। আবদুল ওয়াহাব আহমেদ নামে মাদায়ার এক বাসিন্দা শহরের বাস্তব চিত্র তুলে ধরছেন। তিনি বলেন, ‘‘না-খেতে পেয়ে দু’ জন মানুষ বৃহস্পতিবার মারা গিয়েছেন। দুশো দিন ধরে মাদায়া অবরুদ্ধ হয়ে পড়ে রয়েছে। এখানকার মানুষজন এখন মাটি, ঘাস, গাছের পাতা খেয়ে কোনওরকমে বেঁচে রয়েছে। কারণ, খাবার  আর অবশিষ্টই নেই। শীতে পরিস্থিতি ভয়াবহ আকার নিচ্ছে। ঘাস, পাতাও ক্রমশ শুকিয়ে আসছে।’’

আবদুল রহমান নামে শহরের আর এক বাসিন্দা অন্য ছবি তুলে ধরেছেন। তাঁর বক্তব্য অনুযায়ী, শহরে এখন কোনও কুকুর, বিড়াল জীবিত নেই। মানুষ খেতে না পেয়ে কুকুর, বিড়াল নিধন করে তাদের মাংস খাচ্ছে। 
আরও পড়ুন—
শরণার্থী বাবা থেকে গর্বিত ব্যবসায়ী পিতা 
পার্লামেন্টের অনুমোদনে সিরিয়ায় বোমাবর্ষণ 
আইএস-এর নারী নির্যাতন 
রাশিয়ার বিমান মাটিতে নামাল তুরস্ক 
হাতের কাটা আঙুল চিনিয়ে দিল প্রথম জঙ্গিকে 

__________________________
 পাকিস্তানের বালুচিস্তান প্রদেশের গদর শহর। আর এই বন্দর-শহরের পাশেইআরব সাগর। গদরের মাহাত্ম্য ‘সিপিইসি’ হিসেবে, মানে ‘চায়না-পাকিস্তান ইকনমিক করিডর’। চিন ও পাকিস্তানের ‘ইকনমিক করিডর’-এর একটি মুখ্য স্থান এই বন্দর। গদর বন্দরটি, চিনের ‘ওয়ান রোড, ওয়ান বেল্ট’ প্ল্যানের একটি অত্যন্ত গুরুত্বপূর্ণ সংযোগস্থল।
গদর বন্দরে কাজ শুরু হয় ২০১৬র ১৪ নভেম্বর থেকে। কিন্তু ২০১৫-তেই এই বন্দরটি, ৪৩ বছরের জন্য চিনকে ‘লিজ’ দিয়ে দেয় পাকিস্তান। মানে, ২০৫৯ সাল পর্যন্ত গদর বন্দরের যাবতীয় কার্যকলাপ দেখবে চিন। 
মূলত ব্যবসার জন্যই এই ‘ওয়ান রোড, ওয়ান বেল্ট’-এর প্রকল্প মাথায় আসে চিনের। তারই অংশ হিসেবে ‘মেরিটাইম সিল্ক রোড’-এর ভাবনা। এবং পাকিস্তানের গদর বন্দর যে ভবিষ্যতে এই ব্যবসায়িক সম্পর্কে খুবই ফলপ্রসূ হবে, তা নিয়ে কোনও দ্বিমত নেই দুই দেশের। 

গদর বন্দর
কিন্তু, ব্যবসার সম্পর্কে যুদ্ধ-জাহাজের কী দরকার? আর কেনই বা তা হলে চিন দু’টি এমন জাহাজ ‘উপহার’ দিল পাকিস্তানকে? পাকিস্তানের দুই নদীর নামানুসারে ‘হিঙ্গোল’ ও ‘বাসল’ নামে জাহাজ দু’টির অভ্যর্থনার জন্য গদর বন্দরে উপস্থিত ছিলেন পাকিস্তানের নেভি ভাইস অ্যাডমিরল আরিফুল্লা হুসেইনি। অনুষ্ঠানে উপস্থিত সকলের উদ্দেশ্যে তাঁর বক্তব্য ছিল এমনটাই— চিনের দেওয়া এই জাহাজ দু’টির জন্য পাকিস্তানের নৌ-সেনা আরও মজবুত হল। 
‘সিপিইসি’ প্রকল্প অনুযায়ী, হিঙ্গোল ও বাসল যুদ্ধজাহাজ হলেও, তাদের মূল দায়িত্ব এই জলপথের সুরক্ষা। এর পরে, দশৎ ও ঝোব নামে আরও দুটি জাহাজও পাকিস্তানকে দেবে চিন।
পাকিস্তানকে দেওয়া চিনের জাহাজের পরিপ্রেক্ষিতে ভারতীয় নৌ-সেনার বক্তব্য... দেখুন ভিডিও—
 




__________________________
 হঠাৎ করে দেখলে যে কেউ ভেবে বসতে পারেন নিজের প্যান্ট বাড়িতেই ভুলে এসেছেন এই মহিলা। তবে, সত্যিটা একটু আলাদা। 
জাপানের এক হোটেলের রিসেপশনে এসে উপস্থিত হন মধ্যবয়স্কা এক মহিলা। পরনে সুন্দর একটি শার্ট। ব্যস, অতটুকুই। হোটেলশুদ্ধ লোক তো হাঁ। এও কী সম্ভব ? মুহূর্তেই মোবাইলের এক ক্লিকে, সোশ্যাল দুনিয়ায় ভাইরাল হয়ে গেল সেই ছবি। কিন্তু, ভাইরাল ছবির নেপথ্যে গল্পটি থেকে গেল অজানাই। 
 
হোটেলসূত্রে জানা গেল, অর্ধনগ্ন হয়ে নয়, সম্পূর্ণ পোশাক পরেই হোটেলে এসেছিলেন ওই মহিলা। কিন্তু, গায়ের রঙে মিশে যায় তাঁর ন্যুড রঙের লেগিংস। কেন সিকিউটি গার্ড মারফৎ তাঁকে হোটেল থেকে বেরিয়ে যাওয়ার নির্দেশ দেওয়া হল, তা বুঝতেই পারেননি ওই মহিলা। পরে বিষয়টি বুঝে অপ্রস্তুত হয়ে পড়েন তিনিও। 
 
শেষপর্যন্ত রিসেপশনিস্টকে সামনে রেখে প্রমান করান যে তিনি অর্ধনগ্ন নন। কিন্তু, ততক্ষণে ছবি ফেসবুকে আপলোডেড।  মন্তব্যের সংখ্যাটা আর না-ই বা বললাম। 

__________________________
 ক্রিস্টিনা পিমেনোভা। জন্ম ২৭ ডিসেম্বর ২০০৫। মাত্র ১০ বছর বয়সেই তাকে বলা হচ্ছে বিশ্বের সবচেয়ে সুন্দরী মেয়ে। তাকে নিয়ে এই মুহূর্তে তোলপাড় চলছে ফ্যাশন দুনিয়ায়। 

এই মেয়ের আরও একটা পরিচয় আছে। রুশ ফুটবলার রুশলান পিমেনভের মেয়ে ক্রিস্টিনা পিমেনভ। ফ্যাশন দুনিয়ার সকলকে চমকে দিয়েছে এই ছোট্ট মেয়েটি।

বিশ্বের সব প্রধান মডেল এজেন্সিই তাকে নিয়ে ভাবছে। ইতিমধ্যেই ‘এল এ মডেলস’-এর সঙ্গে কাজ করার চুক্তিও হয়ে গিয়েছে। সেখানে বলা হচ্ছে— তার নামের পাশে লেখা থাকবে ‘দ্য মোস্ট বিউটিফুল গার্ল ইন দ্য ওয়ার্ল্ড’। 

ইতিমধ্যেই উত্তেজক পোশাক আর পিমেনোভার উন্মুক্ত পা তুলে ধরে সৌন্দর্য্যের থেকে যৌনতাকে বেশি তুলে ধরার বিতর্ক উঠেছে।

৩ বছর বয়স থেকেই শুরু হয় র‌্যাম্পে ‘ক্যাট ওয়াক’। ইতিমধ্যেই ক্রিস্টিনার ছবি জায়গা করে নিয়েছে ‘ভোগ’ ম্যাগাজিনের প্রচ্ছদে। 

 

__________________________
 ভোপাল গ্যাসকাণ্ডের এই ছবিটি আজ এক আইকনে পরিণত হয়েছে। কিন্তু, এই ছবিটি দেখিয়ে এক অলৌকিক গল্পকথা ছড়িয়ে পড়েছে মিশর জুড়ে। এই গল্প আজকের নয়, গত কয়েক বছর ধরেই মিশরের জনমানসে ছড়িয়ে পড়েছে। কিন্তু, সম্প্রতি এই কাহিনির প্রচারে ব্যবহার করা হয়েছে ভোপাল গ্যাসকাণ্ডের এই ছবিটি। 
কী সেই অলৌকিক কাহিনি? কয়েক বছর আগে মিশর জুড়ে এক খবর চাউর হয়। তাতে বলা হয়, এক কবর থেকে জ্যান্ত অবস্থায় দুই শিশু কন্যাকে উদ্ধার করা হয়েছে। এদের মধ্যে একজনের বয়স ৮ আর অন্যজন কয়েক মাসের। সেই খবরে দাবি করা হয়েছিল এক মুসলিম ব্যক্তি বাইবেল পড়ার জন্য স্ত্রীকে খুন করেন এবং পরে স্ত্রীকে গোপনে কবর দিয়ে দেন। স্ত্রী-র কবরেই তিনি নাকি জীবন্ত অবস্থায় ৮ বছরের শিশু কন্যাকে ও কয়েক মাসের শিশুকে মাটি চাপা দিয়ে দেন। দিন পনেরো পরে ওই পরিবারেরই একজনের মৃত্যু হয়। দেহ সমাধিস্থ করতে নিয়ে যাওয়া হয়। কবর খুঁড়তেই চক্ষু চড়কগাছ। মাটি খুঁড়তেই দেখা যায় সেই দুই শিশু কন্যা বেঁচে রয়েছে।
এর পরে ৮ বছরের শিশু কন্যাই নাকি জানায় যে কবরে থাকাকালীন সাদা পোশাক পরে এক দাড়িওয়ালা লোক তাদের কাছে আসতেন। মৃত মা-কে সেই লোক নাকি জাগিয়ে তুলতেন কয়েক মাসের শিশু কন্যাকে খাওয়ানোর জন্য। আর সেই লোকের নিয়ে আসা খাবার নাকি খেত ৮ বছরের ওই শিশু কন্যা। কবরে আসা লোকটির একহাত কেটে নাকি রক্ত পড়ত বলেও দাবি করে বছর আটেকের ওই বালিকা। ওই লোকটি আসলে ইসলামে বর্ণিত ইশা বলেও ছোট্ট মেয়েটি দাবি করে। আসলে মুসলমানরা যিশুকে ‘ইশা’ বলে ডাকে। 
সম্প্রতি এই কাহিনিতে জুড়ে দেওয়া হয় ভোপাল গ্যাসকাণ্ডের বিখ্যাত এই ছবি এবং দাবি করা হয় এই ছবিটি সেই কবর থেকে উদ্ধার দুই শিশু কন্যার মধ্যে একজনের। এর পরই এই খবর নিয়ে নড়াচড়া শুরু হয় ইন্টারনেটে। ছবিটি ভোপাল গ্যাসকাণ্ডের বলে যেমন বিভিন্ন মহল থেকে দাবি উঠতে থাকে তেমনই এমন গল্পের সত্যতা নিয়েও প্রশ্ন উঠতে শুরু করে। ‘মার্ডার মিরাক্যাল অফ ইজিপ্ট’ বলে খ্যাতি পাওয়া এই খবর নিয়ে কেন কোনও মিডিয়া বা গণমাধ্যম হইচই করল না তা নিয়েও প্রশ্ন উঠতে শুরু করে। এমন কাহিনির যে কোনও বাস্তব ভিত্তি নেই, তাও দাবি করা হয় বিভিন্ন মহল থেকে।

__________________________
 উষ্ণতার প্রথম প্রহর। সঙ্গিনীর ওষ্ঠরাগে আহ্বানের ঝিলিমিলি। সারা ঘর ভরে আছে নীলাভ আলোয়। শীতাতপ কক্ষের নিরালায় নৈঃশব্দের কোনও ছেদ নেই। এমন সময়েই আপনাদের শরীরের উপরে ছায়াপাত করল হাতুড়িমাথা হাঙর। অথবা রাতে ঘুম ভেঙে দেখতে পেলেন ,তার দীর্ঘ টেন্টাকলস বিস্তার করে আপনার দিকে তাকিয়ে রয়েছে অক্টোপাস। কেমন হবে সেই অভিজ্ঞতা?
না, ডুবোজাহাজে চড়ে ২০,০০০ লিগ পাড়ি দেওয়ার কল্পবিজ্ঞান নয়, একেবারেই নির্যস সত্য হতে চলেছে এই অভিজ্ঞতা। পৃথিবীর প্রথম আন্ডারওয়াটার রিসর্টে এমন অভিজ্ঞতা যে হতে পারে, তা নিয়ে কোনও সন্দেহ নেই। আন্তর্জাতিক সংবাদমাধ্যম-সূত্রে জানা যাচ্ছে, দুবাইতে শিঘ্রই তৈরি হতে চলেছে এই রিসর্ট। ‘ফ্লোটিং ভেনিস’ নামের এই বিলাসবহুল রিসর্টটি নিঃসন্দেহে একটি বিস্ময়ে পরিণত হতে চলেছে, এমনটাই মত রসিকজনের।

‘ফ্লোটিং সিহর্স’-এর প্রস্তাবিত রূপ। ছবি: সংস্থার ওয়েবসাইট থেকে
তটভূমি থেকে ৪ কিমি দূরে ইতালীয় শহর ভেনিসের অনুকরণে তৈরি হবে এক ভাসমান শহর। সেখানে ভেনিসের আঙ্গিকে গন্ডোলা ভ্রমণেরও ব্যবস্থা থাকবে। গন্ডোলায় চড়েই পৌঁছতে হবে মাঝ দরিয়ায় ভাসমান কেবিনগুলিতে। কেবিনগুলির উপরে ঘর থাকছে। কিন্তু আসল আকর্ষণ থাকছে নীচের কক্ষে। সেটিই জলের তলায়। তার কাচের দেওয়াল ভেদ করে আসবে সমুদ্রগর্ভের নীল আলো। সেখান থেকেই দেখা যাবে জলতলের জীবনকে।

এই বিষয়ে অন্যান্য খবর

সমুদ্রের নীচটা ঠিক কেমন! বিদেশ নয়, এবার হয়তো দেখা যাবে দিঘাতেই


রিসর্টবাস রঙিন হয়ে উঠবে রং-বেরংয়ের প্রবালের সান্নিধ্য, মাছের ঝাঁকের হিলিবিলি চলাফেরায়। আর একটি সাগরগর্ভ রিসর্ট ‘ফ্লোটিং সিহর্স’-ও একই বিলাস প্রদান করবে। তবে তাতে ভেনিসের ভান থাকবে না।

‘ফ্লোটিং সিহর্স’-এর শয়নকক্ষ। প্রস্তাবিত রূপ
অনুমান, ২০২০-তেই চালু হয়ে যাবে ‘ফ্লোটিং সিহর্স’ নামের রিসর্টটি। আর তার পরেই হয়তো ‘ফ্লোটিং ভেনিস’। কেমন খরচ পড়বে এখানে থাকার, তা নিয়ে কিন্তু মুখ খোলেনি কোনও মিডিয়াই।
ভিডিও দেখুন


__________________________
 গত বছরের সেপ্টেম্বর মাসেই মা হয়েছিলেন ২০ বছরের কেটি পাডল। তাঁর সন্তানের বাবা, স্টিফেন পাডল, ঘটনাচক্রে তাঁর নিজের পিতাও বটে। 
জন্মের কয়েক বছর পর থেকেই কেটি থাকতেন তাঁর দত্তক পিতা অ্যান্থনি ফাসকোর সঙ্গে নিউ ইয়র্কের উইংডেলে। আর স্টিফেন বসবাস করতেন নাইটডেলে। 
বাবা-মেয়ের মধ্যে শারীরিক সম্পর্ক থাকায় আগেই পুলিশের খাতায় নাম উঠেছিল স্টিফেন ও কেটির। ২০১৭ সালের শুরুতেই, কেটির মা, অর্থাৎ তাঁর স্ত্রীকে স্টিফেন জানান তাঁর আর কেটির সম্পর্কের কথা। সেই সঙ্গে এও বলেন যে, মায়ের সঙ্গে বিবাহ বিচ্ছেদ করার পরেই মেয়ে কেটিকে বিয়ে করবেন স্টিফেন। 

প্রসঙ্গত, কেটির পরে স্টিফেনের আরও দুই সন্তান হয়। আন্তর্জাতিক সংবাদমাধ্যম ‘ফক্সনিউজ.কম’-এর এক প্রতিবেদন অনুযায়ী, সম্প্রতি তাঁর ওই দুই সন্তানকে স্টিফেন বলেছিলেন কেটিকে দিদি নয়, মা হিসেবে দেখতে। 
অবৈধ এই সম্পর্কের ফলে, স্টিফেনকে রীতিমতো বন্ডে সই করতে হয় যে, তিনি আর কেটির সঙ্গে কোনওরকম যোগাযোগ রাখবেন না। 
কিন্তু, শেষরক্ষা হয়নি। ১৮ বছর হওয়ার পরে, কেটি নিজেই তাঁর ‘বায়োলজিকাল’ মা-বাবার সঙ্গে থাকার ইচ্ছা প্রকাশ করেন। এবং তারপরেই গণ্ডগোলের শুরু।
গত বুধবার, স্টিফেনের মা হঠাৎই একটি ফোন পান ছেলের কাছ থেকে। স্টিফেন তাঁকে বলেন যে, তিনি তাঁর সাত মাসের পুত্রসন্তানকে মেরে ফেলেছেন। 

দ্রুত পুলিশে খবর দেন স্টিফেনের মা। উইংডেলে স্টিফেনের বাড়িতেই পাওয়া যায় শিশুর দেহটি। এর পরে কানেক্টিকাট থেকে খবর পেয়ে, সেখানেও পুলিশ উপস্থিত হলে, একটি ট্রাকের ভিতর থেকে দু’টি দেহ উদ্ধার করে। জানা গিয়েছে দেহ দু’টি, কেটি ও তাঁর দত্তক পিতা অ্যান্থনি ফাসকোর। 
কিছু দূরে, নিউ ইয়র্কের ডোভারে, একটি মিনি ভ্যানের ভেতরে পাওয়া যায় স্টিফেনের দেহও। তিনজনকে হত্যা করার পরে নিজেই নিজেকে তিনি গুলি করেন বলে প্রাথমিক ধারণা পুলিশের। তবে, কারণ এখনও জানা যায়নি।
ছবি সৌজন্য— কেটির ইনস্টাগ্রাম অ্যাকাউন্ট থেকে

__________________________
 তাঁর দাবি, তিনি ভবিষ্যৎ থেকে আসছেন। না খুব দূরের ভবিষ্যৎ নয়, মিস্টার পিলিপ নামের এই যুবকের দাবি, তিনি জন্মেছেন ২০৪৩ সালে। 
আন্তর্জাতিক সংবাদমাধ্যম ‘মিরর’-এর প্রতিবেদনে প্রকাশ, মিস্টার ফিলিপস নামের ওই যুবকের দাবি, তিনি একজন টাইম ট্রাভেলার। ২০৪৩ সালে তাঁর জন্ম হওয়ার দরুণ, আমাদের কাছে যা ভবিষ্যৎ, তা তাঁর কাছে অতীত! ফলে তিনি এমন কিছু ঘটনার সন-তারিখ জানেন, যা আমাদের পক্ষে জানা সম্ভব নয়। 
ফিলিপসের দাবি, ২০১৯ সালেই ঘটবে তৃতীয় বিশ্বযুদ্ধ! এবং তা ঘটবে ডোনাল্ড ট্রাম্পের মার্কিন যুক্তরাষ্ট্র ও উত্তর কোরিয়ার সংঘর্ষের মধ্যে দিয়ে। অবশ্য এ বিষয়ে তিনি কোনও প্রমাণ দেখাতে পারেননি। কিন্তু তার পরেও তিনি বলে গিয়েছেন, অদূর ভবিষ্যতে পৃথিবীবাসীকে বিস্তর দুঃসময় পেরতে হবে। 
ফিলিপস নামের ওই ব্যক্তি জানিয়েছেন, ২০২০ সালে এই যুদ্ধ শেষ হবে। এই যুদ্ধে ক্ষয়ক্ষতির পরিমাণ হবে বিপুল। কয়েক লক্ষ মানুষ এতে মারা যাবেন, এতে পারমাণবিক অস্ত্রও ব্যবহৃত হবে। কিন্তু কম সময়ের জন্য এই যুদ্ধ হওয়ায় শেষ পর্যন্ত সভ্যতা টিকে থাকবে। 
ফিলিপসের দাবি, ট্রাম্প এই যুদ্ধে জয়ী হবেন এবং দ্বিতীয় বারের জন্য ক্ষমতায় থাকবেন। ট্রাম্পের পরে মার্কিন প্রেসিডেন্ট হতে চেষ্টা করবেন ওপরাহ্ উইনফ্রে। কিন্তু তিনি সফল হবেন না। বরং প্রেসিডেন্ট পদে দেখা যাবে মাইকেল ম্যাকিনটশ নামের এক ব্যক্তিকে। আর এই সময়েই মঙ্গল গ্রহে মানুষ পা রাখবে। 
দেখুন সেই ভিডিও (সৌজন্য: অ্যাপেক্স টিভি-র ইউটিউব চ্যানেল)

ফিলিপসের এই ভবিষ্যদ্বাণী নিয়ে সরব হয়েছে সোশ্যাল মিডিয়াও। অধিকাংশ মানুষ এই ভিডিও দেখে হেসেছেন, যা তা কমেন্ট করেছেন। কিন্তু মজার ব্যাপার, টাইম ট্রাভেল নিয়ে উৎসাহী, এমন মানুষেরা অনেকেই উৎসাহ দেখিয়েছেন ফিলিপসের বক্তব্যে। 
ইউটিউবে ফিলিপসের ভিডিওকে নিয়ে হুল্লোড় শুরু হয়েছে। কিন্তু কল্পবিজ্ঞানবাদীরা বিষয়টির মধ্যে খানিক ‘সম্ভাবনা’র আঁচ পেয়েছেন, এমন মন্তব্যও রয়েছে সোশ্যাল মিডিয়ায়। 

__________________________
 বাড়ি বা অফিসের ইলেক্ট্রিকাল বক্সের মধ্যে ছুঁচো-ইঁদুর ঢুকে যাওয়ার সমস্যা ভারতে অন্তত নতুন নয়। তার জেরে বিদ্যুৎ বিভ্রাটও ঘটে। কিন্তু অস্ট্রেলিয়ার একটি পরিবার যে অভিজ্ঞতার সাক্ষী থাকল, তা শুনলে রীতিমতো শিউরে উঠতে হয়। 
ঘটনাটি ঘটেছে অস্ট্রেলিয়ার কুইন্সল্যান্ডে। সেখানে একটি বাড়িতে  শর্ট সার্কিটের সমস্যা হচ্ছিল। কেন এমন হচ্ছে, তা খতিয়ে দেখার বাড়ির ইলেক্ট্রিকাল সকেট-এর একটি মুখ খুলে পরীক্ষা করতে যান পরিবারেরই এক সদস্য। তখনই তিনি দেখেন, ওই সকেটের পিছনে লুকিয়ে রয়েছে একটি অজগর সাপ। ততক্ষণে সাপটি নিজেও বিদ্যুৎস্পৃষ্ট হয়েছে। কার্পেট পাইথন প্রজাতির এই সাপটি আকারে বেশ বড় হলেও খুব বেশি মোটা নয়। ফলে কোনওভাবে সেটি দেওয়ালের পিছনে ইলেক্ট্রিকাল সকেটের মধ্যে ঢুকে গিয়েছিল।

ইলেক্ট্রিকাল সকেটের ভিতর থেকে বের করে আনা হচ্ছে সাপটিকে। ছবি- সানশাইন কোস্ট স্নেক ক্যাচার্স।
সাপটি বিদ্যুৎস্পৃষ্ট হওয়ার পরেই বাড়িতে শর্ট সার্কিট হয়। ইলেক্ট্রিকাল সকেটের ভিতর থেকে ধোঁয়াও বেরোতে থাকে। তখনই ওই পরিবারের নজরে আসে বিষয়টি। ২৪০ ভোল্টের কারেন্ট খেলেও সাপটি অবশ্য বেঁচে ছিল। 
এর পরেই সানশাইন কোস্ট স্নেক ক্যাচার্স নামক একটি সংস্থার কর্ণধার রিচি গিলবার্টকে খবর দেয় পরিবারটি। ওই সর্প বিশেষজ্ঞ এসেই সাপটিকে ইলেক্ট্রিকাল সকেটের ভিতর থেকে বের করেন। যদিও সাপটি ওই সকেটের ভিতরে থাকা তারের সঙ্গে এমনভাবে পেঁচিয়ে ছিল, যে সেটিকে বের করতে বেশ বেগ পেতে হয়। রিচি পরে জানান, বিদ্যুৎস্পৃষ্ট সাপটির অবস্থা বেশ খারাপ।

__________________________
 ডিজনি-র চিরকালীন ছবি ‘দ্য লায়ন কিং’-এর থিম সং ‘সার্কল অফ লাইফ’ গেয়েছিলেন কিংবদন্তি ব্রিটিশ গায়ক স্যার এলটন জন। আর সেই গানের ভিডিওতে এলটন জনকে রীতিমতো খেলা করতে দেখা গিয়েছিল এক সত্যিকারের সিংহ শাবকের সঙ্গে। সেখান থেকেই কি প্রেরণা পেয়েছিলেন রুশ অন্তর্বাস মডেল শ্বেতা বিলিয়ালোভা? সম্প্রতি তিনি এমন এক ভিডিও ক্লিপ তাঁর ইনস্টাগ্রাম অ্কাউন্টে আপলোড করেছেন, যা কেবল ভাইরালই হয়নি, সেটা দেখে তাজ্জব হয়ে গিয়েছে নেট-দুনিয়া।
‘লায়ন কিং’-এর অনুষঙ্গেই এই ক্লিপটির নাম শ্বেতা দিয়েছেন ‘সিম্বা’। ক্লিপের ব্যাকগ্রাউন্ডে বাজছে এতটন জনের গলাতেই ‘সার্কল অফ লাইফ’। ঘটনাস্থল শ্বেতার বেডরুম হলেও পুরো আবহেই কেমন একটা আফ্রিকা আফ্রিকা ভাব।
সিংহছানাকে নিয়ে সেই রকম কেতাতেই চটকা চটকি করছিলেন শ্বেতা, যেমনটা করা হয়েছিল ছবিতে। কিন্তু সিংহছানাকে মুখের সামনে তুলে ধরতেই ঘটে এক বেজায় গোলমেলে ঘটনা। সিংহছানা প্রবল ফোর্সে হিসি করে দেয় শ্বেতার মুখের উপরে।

সেই বিতর্কিত ভিডিও, শ্বেতার ইনস্টাগ্রাম থেকে
কিন্তু শ্বেতা পুরো ব্যাপারটাকেই স্পোর্টিংলি নিয়েছেন। তাই মজা করে পোস্ট করেছেন ভিডিওটি সোশ্যাল মিডিয়ায়। তার পরে প্রায় ৭৫,০০০ লাইক পড়ে সেই পোস্টে। সেই সঙ্গে অনেকে এ কথাও বলতে শুরু করেন যে, পুরো ব্যাপারটাই নাকি সাজানো। ক্যামেরাম্যানই নাকি কায়দা করে পিচকিরি দিয়ে জল ঢেলে দেয় শ্বেতার মুখে। ব্যাপারটা নাকি একেবারেই পাবলিসিটি স্টান্ট।
কিন্তু এবিষয়ে শ্বেতা মুখেকুলুপ এঁটেছেন। অনেকে একথাও বলছেন, মুখ খোলা তাঁর পক্ষে সম্ভবই নয়, কারণ মুখে তো সিংহছানা ‘ইয়ে’ করে দিয়েছে!

__________________________
 বৃহস্পতিবার সকাল থেকেই তুমুল বৃষ্টি। আর ঠান্ডা।
লন্ডন শহরে এ নতুন কিছু নয়। তবে, ক্যালেন্ডারের হিসাবে এটা গ্রীষ্ম কি না! বলা ভাল, গ্রীষ্মের সেই উত্তাপ গত কয়েকদিন জমা হয়েছিল নেতাদের বক্তৃতায়! আর যা নিয়ে তাঁদের তরজা, সেই ইওরোপীয় ইউনিয়নে (ইইউ) থাকা বা না-থাকার গণভোট এদিন হল অঝোর বর্ষণের মধ্যেই। 
স্লোভাকিয়ার মিরা এদিন আমাকে বললেন, ‘‘আমার সন্তানের ভবিষ্যতের কথা তো আমাকেই ভাবতে হবে!’’ মিরা পেত্রিকোভা। আমার স্কুলে শিক্ষানবিশ শিক্ষিকা হিসাবে যোগ দিয়েছেন সম্প্রতি। শান্ত, কোমল স্বভাবের মিরার চোখ দু’টো জ্বলে উঠেছিল কথাগুলো বলে। সন্তানের মঙ্গলের ভার তো আর রাজনীতিকদের হাতে তুলে দেওয়া যায় না!
ক্রিস্টিনও ফোন করেছিলেন এদিন সকালে। হাউজিং সোসাইটির চেয়ারম্যান, স্কটিশ এই বৃদ্ধা আগাগোড়াই অভিবাসনের বিরোধী। ‘ইউনাইটেড কিংগ‌্ডম ইনডিপেন্ডেন্স পার্টি’র (ইউকেআইপি) হয়ে প্রচারও করেছিলেন গত ভোটে। আমাকে বললেন, ‘‘আরে বাবা! তোমরা তো দেশটার উপকার করছ। কিন্তু স্লোভাকিয়া, সার্বিয়া এবং তুরস্কের নোংরা লোকগুলোকে বিনা ভিসায় এ দেশে ঢুকিয়ে দিলে তোমাদেরও তো অসুবিধে!’’ তর্ক করিনি। করে লাভ নেই। বর্ণবিদ্বেষের সঙ্গে পরিচয় তো এদেশে অনেকভাবেই হয়েছে। গা-সওয়া হয়ে গিয়েছে এখন।
রাজায় রাজায় যুদ্ধ হয়। আর আমরা চিরকাল উলুখাগড়াই থাকি। ডেভিড ক্যামেরন প্রধানমন্ত্রী পদে দ্বিতীয়বার বসার আশায় ইওরোপীয় ইউনিয়নে ব্রিটেনের থাকা বা না-থাকার বিষয়টি নিয়ে গণভোটের আশ্বাস দিয়েছিলেন। এখন ঠেলা সামলাতে না-পেরে নাস্তানাবুদ হচ্ছেন। ওদিকে, তাঁর দলের বরিস জনসনেরও প্রধানমন্ত্রী হওয়ার বাসনা প্রবল। তাই ইইউয়ে থেকে যাওয়ার জুজু দেখানোও অব্যাহত। 
সংখ্যাতত্ত্বেরও ছড়াছড়ি চারিদিকে। আমার টাকা দিয়ে গ্রিসের রাস্তা সারানো হবে কি হবে না, সেই সিদ্ধান্ত যেমন নিতে হবে, ঠিক তেমনই ইওরোপ থেকে বেরিয়ে গেলে পাউন্ডের দাম কমে যাওয়ার ধাক্কা সামলাতে পারব কি না, সে-ও এক চিন্তা। শুনলাম, ব্রিটেনের প্রাক্তন প্রধানমন্ত্রী উইনস্টন চার্চিলের দৌহিত্র স্যর নিকোলাস সোম্‌জ জানিয়েছেন, তাঁর দাদামশায় থাকলে চাইতেন না যে ব্রিটেন ইওরোপীয় ইউনিয়ন ছেড়ে বেরিয়ে যাওয়ার মতো ‘ভয়ঙ্কর ভুল’ করে।
ভোট নিয়ে দ্বিধাবিভক্ত এদেশের ভারতীয়েরা। একদল নিজেদের ব্রিটিশ জাতীয়তাবাদী ভাবছেন। নিজেরাও যে একদিন এদেশে এসেছিলেন, তা  তাঁরা ভুলতে বসেছেন। ভুলে যাচ্ছেন, শুধু গায়ের রঙের কারণেই ভারতীয়েরা চার-পাঁচ প্রজন্ম পরেও অভিবাসীই থেকে যাবেন। কথায় আছে, ‘ওয়ান্স ইমিগ্রান্ট, অলওয়েজ ইমিগ্রান্ট’।
অভিবাসী তাড়ানোর এই কুরুক্ষেত্রে তাই অপেক্ষা শুক্রবারের ফলাফলের। ১৪ বছরের এক পাকিস্তানি ছাত্র আমাকে বলল, ‘‘সবাই মিলে একসঙ্গে থাকলেই তো আমরা শক্তিশালী, তাই না?’’ ওই ছোট ছেলেটা যা বোঝে, লোভী রাজনীতিকদের তা বোঝাবে কে? আমার স্বামীকে কর্মসূত্রে ইওরোপের নানা দেশে যেতে হয়। ‘ব্রেক্সিট’ (ব্রিটিশ এবং এগ্‌জিট শব্দ দু’টি মিলে) হলে আবার ভিসার ফর্ম ভরতে হবে। সেটাও চিন্তা!
এরই মধ্যে এদিন পার্লামেন্ট স্কোয়ারে দেখলাম ‘ব্রেক্সিট’পন্থীর গুলিতে নিহত এমপি জো কক্সের স্মৃতিসৌধ। ভারত হলে ওই হত্যাকাণ্ড নিয়ে রাজনীতি হতো। এখানে কিন্তু তা হয়নি। এটা শেখার।

__________________________
 এ যেন হরর ফিল্ম থেকে উঠে আসা কোনও দৃশ্য। কিংবা ভয়াবহতায় এই দৃশ্য অতিক্রম করে যেতে পারে হরর ফিল্মকেও। রাস্তায় বেরিয়ে মানুষ দেখছেন, আকাশ থেকে জল নয়, বৃষ্টির মতো ঝরে পড়ছে মানবদেহের কাটা অংশ। কখনও আকাশ থেকে নেমে আসছে কাটা রক্তমাখা হাত, কখনও বা একটি আস্ত পা কিংবা গোড়ালি। আতঙ্কে দিশাহারা হয়ে মানুষ ছোটাছুটি করছেন চতুর্দিকে। কেউ ভাবছেন, এ কোনও অলৌকিক শয়তানের অভিশাপ; কেউ বা একে সৃষ্টি ধ্বংসের ইঙ্গিত ভেবে নিয়ে আতঙ্কিত হয়ে ইশ্বরের কাছে প্রার্থনা করছেন। সৌদি আরবের জেড্ডা শহরে বছর তিনেক আগে ঘটে গিয়েছিল এমনই এক ভয়াবহ ঘটনা। বর্তমানে সেই পুরনো ঘটনারই ছবি ভাইরাল হয়েছে সোশ্যাল মিডিয়ায়। সেই সঙ্গে শেয়ার হয়ে চলেছে এক আজগুবি খবরও। দাবি করা হচ্ছে, পৃথিবীর ধ্বংস যে আসন্ন তারই ইঙ্গিত হিসেবে বিভিন্ন দেশে আকাশ থেকে নেমে আসছে এমন কাটা হাত-পা। 
২০১৪ সালের গোড়ার দিকে বিভিন্ন আরবি সংবাদমাধ্যমে প্রকাশ পায় এই ঘটনা সংক্রান্ত সংবাদ। বলা হয়, জেড্ডা শহরের মুশরেফা এলাকায় এ ভাবে আকাশ থেকে কাটা হাত-পা নেমে আসার ঘটনা ঘটেছে। সেই সঙ্গে এ-ও জানানো হয় যে, আদপে বিমানভাড়া বাঁচানোর তাগিদে অনেক দরিদ্র মানুষই মধ্যপ্রাচ্যে প্লেনের চাকার কাছে বসে যাতায়াত করেন। ৩১৫ জন যাত্রীকে নিয়ে তেমনই একটি প্লেন উড়ে আসছিল ইরানের মাসশাদ শহর থেকে। কিছু যান্ত্রিক গোলযোগের কারণে ৭৬৭-৩০০ইআর নামের সেই প্লেনটি মদিনায় ইমারজেন্সি ল্যান্ডিং করতে বাধ্য হয়। সেই সময়েই প্লেনের চাকার চাপে আহত হন প্লেনের হুইল বে-তে বসে থাকা যাত্রীরা। বহু যাত্রীরই হাত-পা শরীর থেকে বিচ্ছিন্ন হয়ে নীচে খসে পড়ে। সেই কাটা হাত-পা-ই জেড্ডার মুশরেফার আকাশ থেকে নেমে আসতে দেখা যায়। খবরে প্রকাশ পায়, মোট ২৯ জন যাত্রী আহত হন এই দুর্ঘটনায়।

সেই পোস্ট (ছবি: ফেসবুক)
বর্তমানে সেই ঘটনারই ছবি এবং আংশিক তথ্য নিয়ে একটি ফেসবুক পোস্ট বানানো হয়েছে। তাতে বলা হচ্ছে, আকাশ থেকে এ ভাবে মানুষের দেহাংশ নেমে আসা আসলে সৃষ্টি ধ্বংসের পূর্বাভাস। এই পোস্ট দেখে মানুষ বিভ্রান্ত হচ্ছেন। ভয়ার্তও বোধ করছেন অনেকে। ছবির নেপথ্যের প্রকৃত ঘটনা না জেনেই আতঙ্কিত হচ্ছেন মানুষজন।

__________________________
 মাইলো মোয়ার-এর আঁকা ন্যুড পেন্টিং-এর এগজিবিশন চলছিল জার্মানির এলডব্লিউএল মিউজিয়াম অফ আর্ট অ্যান্ড কালচারে। সেখানে দৃষ্টব্য কী? মাইলো নিজেই।
সন্তানকে কোলে নিয়ে মাইলো নিজেই সম্পূর্ণ নগ্ন হয়ে দাঁড়ালেন এগজিবিশনে। কিন্তু কেন এমন কাজ করলেন মাইলো? অ্যাঙ্কে ল্যাঙ্গ নামে এক চিত্র-প্রেমিকের বক্তব্য, ‘‘আমার মনে হয় উনি গোটা শো-এর অংশ হয়ে উঠতে চেয়েছেন। যদি তা-ই হয়, তা হলে বিষয়টি নিঃসন্দেহে অভিনব।’’
আর এক দর্শক টোবিয়াস মেয়ারের কথায়, ‘‘আমি এইটুকু বলতে পারি, গড়পরতা এগজিবিশনের থেকে এটি অনেক ব্যতিক্রমী।’’
আর মোয়ার কী বলছেন? তাঁর কথায়, ‘‘একটি নগ্ন শিশু এক নগ্ন মহিলার কোলেই নিরাপদ, সেটাই আমি বোঝাতে পেরেছি। নগ্নতা একটা ফর্ম। ক্যানভাস আর বাস্তবের মধ্যে মিল কতটা? দেখে নিক সকলে।’’

__________________________
 আপনি কি জানেন পৃথিবীর সব থেকে ছোটো দেশ কী? তার জনসংখ্যা কত? প্রশ্ন শুনলে অনেকেই হয়তো ভ্যাটিকান সিটির নাম বলবেন। তবে জেনে রাখুন, ভ্যাটিকান সিটি নয়, বিশ্বের ক্ষুদ্রতম দেশের নাম সিল্যান্ড। সেই দেশে মাত্র ২৭ জন লোক বাস করে।
আসুন জেনে নেওয়া যাক সেই জায়গাটি কোথায় ?
সিল্যান্ডকে বিশ্বের সব থেকে ছোট দেশ হিসাবে ধরা হয়। এই দেশে মাত্র ২৭ জন মানুষ বাস করে। বিশ্বযুদ্ধের পর ব্রিটেন এই দেশ তৈরি করেছিল। এখানে এত কম বাসিন্দা হওয়ায় সিল্যান্ডকেই দুনিয়ার সব থেকে ছোট দেশ হিসাবে মান্যতা দেওয়া হয়েছে।
১৯৪৩ সালে ব্রিটিশ সেনাবাহিনী এটি তৈরি করে। প্রথমে এর নাম ছিল ‘এইচএমফোর্ট রগস’। প্রথমে এখানে কিছু মানুষ দেখা শোনা করত। আর এখানে একটি রেডিও স্টেশন ছিল।

এই বিষয়ে অন্যান্য খবর

সেনা-হীন দেশ
বাংলা ভাসছে বর্ষার জলে, জেনে নিন বিশ্বের অন্য এক রাজ্যের কথা!


সিল্যান্ড ইংল্যান্ডের সমুদ্রতীর থেকে ১০ কিমি দূরে অবস্থিত। একে মাইক্রো নেশন বলা হয়ে থাকে। এখানে বিভিন্ন সময় বিভিন্ন মানুষ শাসন করেছে। ৯ অক্টোবর ২০১২ সালে রয় বেটসকে এখানে রাজা বলে ঘোষণা করা হয়। আর তাঁর মৃত্যুর পর তাঁর ছেলে মাইকেল এখন এর শাসক। সিল্যান্ডকে আন্তর্জাতিক স্তরে মান্যতা না দেওয়ার জন্যে একে মাইক্রো নেশন বলা হয়ে থাকে ।
তবে এই দেশের জনসংখ্যা মাত্র ২৭ হলেও তাদের নিজস্ব মুদ্রা রয়েছে। এদিকে, আন্তর্জাতিক স্তরে ভ্যাটিকান সিটিকে সব থেকে ছোট দেশের মান্যতা দেওয়া হয়েছে। সেখানকার জনসংখ্যা মাত্র ৮০০ জন।
(সূত্র — উইকিপিডিয়া)

__________________________
 জীবন যাতে সুখ-সমৃদ্ধিতে ভরে ওঠে সেকারণে মানুষ ভগবানের পুজো দেন। তাঁর কাছে প্রার্থণা করেন। বদলে ভেট হিসেবে ভগবানের পাতে পড়ে মিষ্টি, গলায় ফুল-মালা। তবে এই দেবতা অন্য দেবতাদের থেকে অনেকটাই আলাদা। কোনও ফুল, মিষ্টি নয়, এই দেবতাকে খুশি করতে হলে দামি মদ, সিগারেট অবশ্যই চাই।
অবাক হওয়ার কিছুই নেই। পেরুর ধন-সম্পদের দেবতা একেকোকে প্রসন্ন করতে দামি মদ আর সিগারেট চাই। শুধু প্রণামী নয়, এই ভগবানের কাছে মনের ইচ্ছে জানানোর ধরনও বেশ অন্যরকম। কোনও শরণার্থী যা চাইছেন, তার প্রতীক তুলে দিতে হয় পুরোহিতের হাতে।
বলিভিয়াতে প্রতি বছর ধূমধাম করে হয় আয়মারা উত্‍সব। এই উৎসবেই একেকোর পুজোয় ঢল নামে মানুষের। আলতিপানো বা হাই প্লাতের পূরাণ মতে, একেকো হলেন ধন-সম্পদ ও ঐশ্বর্যের দেবতা। প্রতি বছর এই উৎসবে একেকোর মূর্তি বানিয়ে পুজো করা হয়।
মোটাসোটা চেহারা, চওড়া গোঁফ, পরনে ঢিলেঢালা আন্দিজ পোশাক। আর সঙ্গে থাকে প্রচুর ঘরোয়া সামগ্রী, অর্থ এবং খাওয়ার। একেকোর প্রসাদও দামি মদ আর ভাল তামাক। শুধু তাই নয়, ভক্তরা যা চান, তার একটি প্রতীক নিয়ে এসে পুরোহিতের হাতে তুলে দেন। ওই প্রতীক দেখে পুজো করে দেন পুরোহিত।   
সাধারণত সদ্যবিবাহিত দম্পতিরা এবং যাঁরা নতুন বাড়ি কিনেছেন, তাঁরাই একেকোর পুজো করে থাকেন। তবে একেকোর অন্যান্য ভক্তের সংখ্যাটাও নেহাৎ কম নয়।
আরও পড়ুন
ভারতের ৫টি অদ্ভুতুড়ে উৎসব যা জানলে শিউরে উঠবেন
জীবন্ত মানুষকে কবর দেওয়াই এই ভয়াবহ উৎসবের রীতি
 

__________________________
 কেমব্রিজের প্রাক্তন ছাত্র, ব্যাঙ্ক অফ আমেরিকার অন্যতম প্রাক্তন শীর্ষকর্তা! আর সেই মানুষটিই যে এতটা নৃশংস এবং বিকৃতমনস্ক হতে পারে, তা যেন বিশ্বাসই করতে পারছিলেন না ইন্দোনেশিয়ার আদালতের বিচারপতিরা। 
হংকংয়ে নিজের ফ্ল্যাটে দুই যৌনকর্মীকে গলা কেটে খুন করার অপরাধে গ্রেফতার হওয়া ব্যাঙ্ক অফ আমেরিকার প্রাক্তন শীর্ষকর্তা রুরিক জুটিংকে ২০১৪ সালে গ্রেফতার করেছিল পুলিশ। সুমার্তি নিংঘসি এবং জেসি লোরেনা নামে দুই যৌনকর্মীকে নৃশংস অত্যাচার করে ২০১৪ সালের অক্টোবর মাসে খুন করেছিল জুটিং। এর মধ্যে সুমার্তি নিংঘসি নামে আদতে ইন্দোনেশিয়ার বাসিন্দা এক যৌমকর্মীকে খুন করার আগে তিন দিন ধরে তার উপর অত্যাচার চালিয়েছিল জুটিং। 
খুনের আগে এবং পরে কোকেন সেবন করে গোটা পর্বের বিবরণ নিজের আইফোনে ভিডিও রেকর্ডিং করে রাখে এই অপরাধী। বার বার ওই যৌনকর্মীকে তার সন্তানের কথা বলে নির্যাতন চালিয়েছিল জুটিং। চার ঘণ্টারও বেশি সময় ধরে ভিডিও রেকর্ডিং করে জুটিং। কীভাবে ওই যৌনকর্মীর উপরে সে নির্যাতন চালিয়েছিল, তার পুঙ্খানুপুঙ্খ বিবরণও নিজের ভিডিওতে ব্যাখ্যা করে সে। সুমার্তিকে গলা কেটে খুন করার পরে নিজের বাথরুমের মধ্যে ফেলে রেখেছিল ৩১ বছর বয়সি জুটিং। 
এর পরে নগ্ন হয়ে নিজের আইফোনে ভিডিও রেকর্ডিং শুরু করে সে। সেখানেই সে স্বীকার করে, খুন করার আগে সুমার্তিকে একাধিকবার ধর্ষণও করে সে। ওই যৌনকর্মীকে খুন করে হংকংয়ে নিজের অভিজাত ফ্ল্যাটের বারান্দায় রেখে দিয়েছিল জুটিং। এর কয়েকদিন পরেই জেসি লোরেনা নামে এক মহিলাকেও নিজের ফ্ল্যাটে গলা কেটে খুন করেছিল জুটিং। নিজের শ্যুট করা ভিডিওতে জুটিং স্বীকার করে, মানুষ হিসেবে নয়, নিংঘসিকে আসলে নিজের যৌন লালসা চরিতার্থ করার একটি বস্তু হিসেবে ব্যবহার করেছে সে। আবার রক্তে ভেসে যাওয়া সুমার্তির দেহের সামনে গিয়ে নিজেই বলে, ‘এরকম পরিণতি আমি চাইনি।’
আরও পড়ুন
প্রকাশ্যে মেয়েদের গণধর্ষণ করাই রীতি এই বীভৎস ‘উৎসব’-এর
ভারত কি ধর্ষণের দেশ হয়ে উঠছে? চমকে দেয় গত পাঁচ বছরের তথ্য
গোটা ভিডিওটা এতটাই নৃশংস ছিল যে বিচারকরা অনেকেই তার পুরোটা দেখতে পারেননি। সুমার্তির উপরে বীভৎস অত্যাচার দেখে একজন বিচারক কেঁদেও ফেলেন। যদিও যার বিরুদ্ধে এই বীভৎস হত্যাকাণ্ডের অভিযোগ, সেই রুরিক জুটিংয়ের দাবি, পুরো ঘটনাটাই মাদকাসক্ত হয়ে ঘটিয়েছে সে। সচেতনভাবে দুই মহিলাকে খুন করেনি বলেই নিজেকে নিরপরাধ বলে দাবি করে জুটিং। যদিও যে ভিডিওটি আদালতে দেখানো হয়, সেটি এতটাই বীভৎস ছিল যে নিজেও তা দেখতে পারেনি জুটিং। আদালতে উপস্থিত সাধারণ মানুষকেও এই ভিডিও দেখতে দেওয়া হয়নি। জুটিং অবশ্য স্বীকার করেছে, লন্ডনেও তিনজন স্কুলপড়ুয়া ছাত্রীকে অপহরণ করে যৌন নির্যাতন চালিয়েছিল সে। 
হংকংয়ে ব্যাঙ্ক অফ আমেরিকার প্রাক্তন উচ্চপদস্থ কর্তা জুটিংয়ের হাতে দুই মহিলার নৃশংস খুনে গোটা বিশ্বে শোরগোল পড়ে গিয়েছিল। সেই অপরাধেরই বিচার চলছে হংকংয়ের আদালতে। যে দিন এই কাণ্ড ঘটায় জুটিং, তার আগেই চাকরি থেকে ইস্তফা দিয়েছিল এই অভিযুক্ত।

__________________________
 প্রায় ন’দশক আগে হারিয়ে গিয়েছিল একটি জাহাজ। ১৯২৫ সালের ডিসেম্বরে হারিয়ে গিয়েছিল ‘এসএস কোটোপ্যাক্সি’। মনে করা হয়েছিল, বারমুডা ট্রাইঅ্যাঙ্গলে জাহাজটি হারিয়েছে।
দিনদুয়েক আগে কিউবার কোস্ট গার্ড ঘোষণা করেছে, তাদের রাডারে একটি জাহাজ ধরা পড়েছে। সেটি ক্রমশ স্রোতে ভেসে কিউবার দিকেই আসছে। এ-ও জানানো হয়েছে যে, জাহাজটিকে কোনও মানুষ নেই। জাহাজটির নাম? ‘‘এসএস কোটোপ্যাক্সি’’!
গত ১৬ মে হাভানার পশ্চিমে প্রথমবারের জন্য় জাহাজটি সর্বপ্রথম নজরে আসে কিউবার কোস্ট গার্ডের। জাহাজের সঙ্গে যোগাযোগ স্থাপনের জন্য বিস্তর চেষ্টা করা হয়েছিল। এর পরে আরও কাছাকাছি এলে জাহাজটির কাছে যান কিউবার কোস্ট গার্ডের জওয়ানরা। জাহাজে তাঁরা কোনও মানুষের খোঁজ পাননি। শুধু তা-ই নয়, জাহাজটির নাম দেখে চমকে ওঠেন তাঁরা। জাহাটি থেকে ক্যাপ্টেনের লগবুক পাওয়া গিয়েছে। কিন্তু তাতে গত প্রায় ৯০ বছর ধরে জাহাজটি কোথায় ছিল, তার কোনও হদিশ মেলেনি।
১৯২৫ সালের ২৯ নভেম্বর দক্ষিণ ক্যারোলিনার চার্লস্টন থেকে এসএস কোটোপ্যাক্সি হাভানার দিকে রওনা দিয়েছিল। ক্যাপ্টেন ডব্লিউ ডে মেয়ারের নেতৃত্বে ৩২ জন ক্রু ছিলেন তাতে। জাহাজে ছিল ২৩৪০ টন কয়লা। দু’দিন পরে জাহাজটি নিখোঁজ হয়ে যায়। তার পর থেকে এই জাহাজটির কোনও খবর পাওয়া যায়নি। কী পাওয়া যাবে সেই জাহাজের ভিতর থেকে? একরাশ রহস্য নিয়ে ফিরছে এসএস কোটোপ্যাক্সি।
আরও পড়ুন
বারমুডা ট্রাইঅ্যাঙ্গল সম্পর্কে চমকে দেওয়ার মতো ৮টি তথ্য
খোঁজ মিলল গুপ্ত ঘাতকের! বারমুডা ট্রাইঅ্যাঙ্গল-এর রহস্যে যবনিকা?

__________________________
 যুক্তরাজ্যের সাউথ ইয়র্কশায়ারের বাসিন্দা ৩৯ বছরের লিন গোলোগলি হতাশ হয়ে পড়েছিলেন সামাজিক সম্পর্কের ক্ষেত্রে। ৩৯ পেরিয়ে ৪০ পা দিতে দিতে তিনি স্থির করেন, বিয়েটা এই বেলা সেরে ফেলাই ভাল। যেমন ভাবা তেমনই কাজ। কিন্তু পাত্র কে হবেন এই বিয়েতে?
পেশায় বিজনেস অ্যানালিস্ট লিন রীতিমতো কার্ড ছাপিয়ে লোককে নেমন্তন্ন করে শেষ পর্যন্ত যাকে বিয়ে করলেন, তিনি আর কেউ নন, স্বয়ং লিন গোলোগলি-ই। অর্যাৎ কি না, নিজেকেই নিজে বিয়ে করলেন এই মহিলা। কেবল বিয়েই নয়, রীতিমতো হনিমুনও করছেন লিন, নিজেই নিজের সঙ্গে পাড়ি দিয়েছেন রোমে।

লিনের বিয়ের নিমন্ত্রণপত্র
কম বয়সে তিনি কয়েকটি সম্পর্কে জড়িয়ে হাড়ে হাড়ে টের পেয়েছেন সম্পর্কঘটিত জটিলতা। আর খেসারত দিতে রাজি নন বলেই লিন এই বিটকেল সিদ্ধান্ত নেন। লিনের মা ফ্লো তাঁর এই সিদ্ধান্তকে স্বাগত জানিয়েছেন। অন্য দু’একজন আত্মীয়ও বেশ উৎসাহী তাঁর এই সংকল্পে। যুক্তরাজ্যের একটি টেলিভিশন শো দেখেই এই মতলব লিনের মাথায় আসে বলে জানিয়েছে এক প্রখ্যাত ব্রিটিশ ওয়েব সাইট।
তবে সিঙ্গল ম্যারেজের ব্যাপারে লিনকে পথিকৃৎ বলা যাবে না। এর আগে ২০১৬-এ যুক্তরাজ্যের ব্রাইটনের বাসিন্দা সোফি ট্যানার একই কাণ্ড ঘটিয়েছিলেন।  
যাই হোক, আগামী এপ্রিলে লিন সারবেন তাঁর বিয়ের সেরিমনি। সেখানে সাদা ওয়ডিং গাউনে সেজে তিনি অভ্যাগতদের আপ্যায়িত করবেন নৈশভোজে।  

__________________________
 সপ্তাহ কয়েকের মধ্যেই জন্ম দেওয়ার কথা সন্তানের। ঠিক তখনই এল মৃত্যদণ্ডের আদেশ। দোষ একটাই, ভুল করে সে পেরিয়েছিল দেশের বর্ডার! আবার ফিরেও এসেছে নিজের ডেরায়— কিন্তু এসব কথায় আন্তর্জাতিক কূটনীতির চিঁড়ে ভিজছে না।

এই বিষয়ে অন্যান্য খবর

গরু পাচার রুখতে এগিয়ে এল গ্রামবাসীরাই! দেখুন ভিডিও


‘পেনকা’। বুলগেরিয়ার একটি গ্রামে থাকে এই গরুটি। দিন কয়েক আগে চরতে চরতে সে দেশের বেড়া টপকে সার্বিয়ায় ঢুকে পড়ে। তার পর ফিরে আসে তার মালিক ইভান হারালামপিয়েভের কাছে। আপাত ভাবে সবকিছুই ঠিকঠাক ছিল। কিন্তু তার পরই জানা গেল, বিরাট এক ‘ভুল’ সে করে ফেলেছে।
বুলগেরিয়া ইউরোপীয় ইউনিয়নের সদস্য। কিন্তু সার্বিয়া নয়। ইইউ অন্তর্ভুক্ত দেশগুলির ক্ষেত্রে কড়া নিয়ম, বাইরে থেকে বর্ডার পেরিয়ে ঢোকার সময়ে পশুটির স্বাস্থ্য যে ঠিকঠাক রয়েছে, তার নথি দাখিল করতে হয়। এক্ষেত্রে তার অন্যথা হওয়ায় ইউরোপীয় ইউনিয়নের পক্ষ থেকে হাঁকা হয়েছে একেবারে কোতল করার নিদান।
এই নির্দেশে স্বভাবতই মানসিক ভাবে ভেঙে পড়েছেন গরুটির মালিক। এই ঘটনার প্রতিবাদে ইউরোপিয়ান পার্লামেন্ট, কাউন্সিল অফ দি ইউরোপিয়ান ইউনিয়ন এবং ইউরোপিয়ান কোর্ট অফ জাস্টিস-এ পিটিশন জমা দেওয়া হচ্ছে। মানবিকতার সঙ্গে বিষয়টি পর্যালোচনা করার আবেদন জানাচ্ছে বুলগেরিয়ার বিপুল সংখ্যক সাধারণ মানুষ।

__________________________
 তুতেনখামেন। কেবল এই একটি নাম দশকের পর দশক রোমাঞ্চিত করেছে সারা পৃথিবীর। সত্যিই কি ১৯২২ সালে ওই মমিটি উদ্ধারের পরে সেই খনন কার্যের সঙ্গে যুক্তদের রহস্যময় মৃত্যুর পিছনে ছিল অভিশাপ? এনিয়ে নানা ব্যাখ্যা রয়েছে। লেখা হয়েছে বহু বই। কেবল অভিশাপই নয়, কিশোর রাজা তুতেনখামেনকে নিয়ে প্রত্নতত্ত্ববিদদের আগ্রহের শেষ নেই।

এই বিষয়ে অন্যান্য খবর

আজও জীবন্ত ‘মিশর-রহস্য’


১৯৬৮ সালে লিভারপুল বিশ্ববিদ্যালয়ের গবেষকরা পরীক্ষা নিরীক্ষা করার পরে ঘোষণা করেন সম্ভবত তুতেনখামেনের মৃত্যু হয়েছিল মাথায় ভারী কিছুর আঘাতে। কারণ তাঁর মাথায় মিলেছে রক্ত জমাট বাঁধার চিহ্ন। স্বাভাবিক ভাবেই উঠে এসেছিল হত্যা তত্ত্ব। বহুদিন পর্যন্ত সেই তত্ত্বই চালু ছিল। কেউ কেউ অবশ্য এমন বলেন, ঘোড়ার গাড়ি থেকে পড়ে গিয়েই মারা গিয়েছিলেন তুতেনখামেন। 
গবেষকরা পরে বলেন, হত্যা বা দুর্ঘটনা নয়, গবেষকদের মতে রোগে ভুগেই মারা গিয়েছেন মিশরের কিশোর ফারাও।
২০০৫ সালে জাহি হাওয়াস বলেন, সম্ভবত ম্যালেরিয়ায় ভুগেই মৃত্যু হয়েছিল তুতেনখামেনের। পরে ২০১০ সালে জার্মান গবেষকরা দাবি করেন, তাঁর রক্তে লোহিত রক্তকণিকার অভাব ছিল। ২০১৪ গবেষকরা জানান, যেহেতু প্রাচীন মিশরে ভাই-বোনেদের মধ্যে বিয়ে বৈধ ছিল, হয়তো সেই কারণেই বাবা-মা’র কাছ থেকে রক্তের ওই রোগ পেয়েছিলেন তুতেনখামেন। জন্মসূত্রে পাওয়া সেই রোগ থেকেই মৃত্যু হয় তাঁর। কিন্তু ওই বছরেই ফিরে আসে হত্যা তত্ত্বও। 
রহস্যের সমাধান এখনও হয়নি। তুতেনখামেনের কবরে আঁকা ছবি থেকে দেখা গিয়েছে, তুতেনখামেনের নেতৃত্বে যুদ্ধ সংঘটিত হওয়ার ছবি। যা দেখে অনেকের দাবি, সিরিয়ার যুদ্ধে মৃত্যু হয়েছিল তুতেনখামেনের। 
তুতেনখামেনের মৃত্যু ঘিরে রহস্য আজও অমলিন। যেমন রহস্য রয়েছে তাঁর রানি নেফারতিতির কবর নিয়েও। রহস্য আর তুতেনখামেন— চলে হাতে হাত ধরেই।

__________________________
 সাইবেরিয়ার সমুদ্রতটে ভেসে আসছে অগুনতি বরফের গোলা। এই ঘটনাকে কেন্দ্র করে চাঞ্চল্য ছড়িয়েছে এলাকায়। উত্তর-পশ্চিম সাইবেরিয়ার ওব উপসাগরের তীরে ভেসে আসছে এই বিশালাকৃতির গোলাগুলি। 
আর্কটিক বলয়ের উপরে ইয়ামল উপদ্বীপে অবস্থিত নায়দা গ্রামের বাসিন্দারা জানিয়েছেন, এই গ্রামের নিকটবর্তী সমুদ্রতটে বলের মতো বৃহদাকার ও প্রায় এক মিটার ব্যাসের হাজার হাজার বরফগোলা ভেসে আসছে৷  এই ধরনের বরফগোলা এর আগে কখনও ভেসে আসতে দেখা যায়নি নায়দা গ্রামে। তাই গ্রামের বাসিন্দাদের মধ্যে এই ঘটনা নিয়ে ইতিমধ্যেই শুরু হয়েছে নানা ধরনের জল্পনা৷
আরও পড়ুন
আন্টার্কটিকায় ভারতীয় ডাকঘর! জানতেন?
যে মানচিত্রের রহস্য আজও ভেদ হয়নি
ব্রিটিশ ব্রডকাস্টিং কাউন্সিল-এর তরফ থেকে খতিয়ে দেখা হচ্ছে এই বরফগোলাগুলি কী পদ্ধতিতে তৈরি হয়েছে। রাশিয়ান টিভি চ্যানেলের এক সাক্ষাৎকারে আর্কটিক অ্যান্ড আন্টার্কটিকা রিসার্চ ইনস্টিটিউটের প্রেস সেক্রেটারি সের্গেই লিসেঙ্কভ জানিয়েছেন, “সাইবেরিয়ার এই অঞ্চলে সাধারণত জমাট ও গুঁড়ো এই দুই ধরনের বরফের অস্তিত্ব রয়েছে৷” কিন্তু এই ঘটনার প্রকৃত রহস্য উদ্ঘাটনের জন্য ওই অঞ্চলের বাতাসের অবস্থান নির্ধারণ করা প্রয়োজন৷
এর আগেও এই জিনিস একবার দেখা গিয়েছিল ২০১৪ সালে। গালফ ওফ ফিনল্যান্ড উপকূলো ভেসে এসেছিল এ ধরনের বরফগোলা। ২০১৫ সালে মিচিগান হ্রদ উপকূল অঞ্চলেও একই জিনিস ঘটতে দেখা গিয়েছে এর আগে। তবে এর কারণ সম্পর্কে বিস্তারিতভাবে কিছু জানা যায়নি।

__________________________
 উপরে যার ছবিটা দেখছেন, তার নাম ওমরান দাকনেস। সিরিয়ার যুদ্ধ বিধ্বস্ত শহর আলেপ্পো থেকে বছরখানেক আগে উদ্ধার করা হয়েছিল ওমরানকে। ওমরানরা যে বাড়িতে থাকত, ক্ষেপণাস্ত্রের আঘাতে তা গুঁড়িয়ে গিয়িছিল। কংক্রিটের ধ্বংসস্তূপ থেকে ওমরানকে যখন উদ্ধার করা হয় ,তখন তার সারা শরীরে ধুলো আর রক্ত। হতবাক হয়ে বসে থাকা শোকবিহ্বল ছোট্ট ওমরানের ছবি বিশ্ব জুড়ে ছড়িয়ে পড়েছিল। সকলেই পরিবারহীন এই একরত্তি শিশুটির জন্য প্রার্থনা করেছিলেন। 

কিন্তু, সকলকেই ছাপিয়ে গিয়েছে নিউ ইয়র্কের বাসিন্দা বছর ছয়েকের অ্যালেক্স। তার শিশু মনেও প্রভাব ফেলেছিল ওমরানের এই ছবি। ওমরানের দুঃখময় জীবনকথা জানতে পেরে সহমর্মী হয়ে ওঠে অ্যালেক্স। 
আর এর পরেই সকলকে অবাক করে মার্কিন প্রেসিডেন্ট বারাক ওবামাকে চিঠে লিখে ফেলে অ্যালেক্স। চিঠিতে স্পষ্টতই জানায়, ওমরানকে সে দত্তক নিতে চায়। সিরিয়ার ছোট্ট শিশুটিকে সে পরিবার দিতে চায়। বোঝাতে চায় ভাইয়ের ভালবাসা কেমন হয়। তার বোনকে ওমরানের বোনও করতে চায় সে। সে ওমরানের জন্য বাড়ির দরজায় ফুল ও পতাকা নিয়ে অপেক্ষা করবে। আর তার বোন ওমরানের জন্য প্রজাপতি ধরে নিয়ে আসবে। চিঠিতে ওবামাকে সেই কথাই লিখেছে অ্যালেক্স।  

সম্প্রতি বিশ্ব উদ্বাস্তু সম্মেলনে এই অ্যালেক্সের চিঠি প্রকাশ্যে আনেন ওবামা। ছোট্ট শিশুর এমন হৃদয় গলানো চিঠি স্বাভাবিকভাবেই তাঁকে মুগ্ধ করেছে বলেও জানান তিনি। ছোট্ট অ্যালেক্স সিরিয়া থেকে ওমরানকে আমেরিকায় নিয়ে আসার ভার তাঁর হাতে সমর্পণ করেছে বলেও জানান মার্কিন প্রেসিডেন্ট।  

বড়রা যে কাজটা করতে পারল না, ছোট্ট শিশুমন কীভাবে সেই কাজটা করার ক্ষমতা দেখাল, তা ভেবে সকলেই অবাক হচ্ছে। 
দেখুন ভিডিও... 


__________________________
 ভারত থেকে তিন জনকে ডেকেছিলেন ইমরান খান। তাঁদের মধ্যে কপিলদেব ও সুনীল গাওস্কর আগেই যাবেন না বলে জানিয়ে দিয়েছিলেন। কিন্তু সমস্ত আপত্তি অগ্রাহ্য করে পাকিস্তানের প্রধানমন্ত্রী ইমরান খানের শপথগ্রহণ অনুষ্ঠানে হাজির হলেন নভজ্যোত সিংহ সিধু।
শনিবার সেই অনুষ্ঠানে বিদেশি অতিথিদের সঙ্গে নয়, তিনি গিয়ে বসলেন পাক অধিকৃত কাশ্মীরের প্রেসিডেন্ট মাসুদ খানের পাশে। তার থেকেও গুরুত্বপূর্ণ ছবি উঠল, যখন সিধু আলিঙ্গন করলেন পাক সেনাপ্রধান কামার জাভেদ বাজওয়াকে। 
এই সেনাপ্রধানই নাকি ভারত-বিদ্বেষী। তাঁর অঙ্গুলিহেলনেই ইমরানের সরকার চলবে বলে ধারণা কূটনৈতিক মহলের।

এই বিষয়ে অন্যান্য খবর

ইমরান খান পাকিস্তানের প্রধানমন্ত্রী হলে যে ৯ বিপদ নরেন্দ্র মোদীর সামনে
ইমরান খানের ডাকসাইটে বান্ধবীদের চিনে নিন


পাকিস্তানের রাষ্ট্রপতি ভবনে ঢোকার আগে সিধু সাংবাদিকদের বলেছেন, ‘‘খান সাহেবের (ইমরান খান) মতো মানুষই ইতিহাস তৈরি করেন। এই নিমন্ত্রণের মধ্যে দিয়ে তিনি আমাকে সম্মান জানিয়েছেন। যে সব মানুষ সম্পর্ক তৈরি করেন, তাঁরা সম্মানযোগ্য। এটা নতুন শুরু। এই সরকার এসেছে দেশের দৃষ্টিভঙ্গি বদল করার জন্য। অনেক আশা রয়েছে। 

COAS Gen Bajwa meets Navjot Singh Sidhu at the PM-elect's oath taking ceremony. https://t.co/wl4zZlL0G6 pic.twitter.com/5KZFheq1WS
— Dawn.com (@dawn_com) August 18, 2018

সিধু আগেই জানিয়েছিলেন তিনি ভারতের শান্তিদূত হিসেবে পাকিস্তানে যাচ্ছেন। যদিও তিনি পঞ্জাবে কংগ্রেস সরকারের মন্ত্রী। কিন্তু সিধু দাবি করেছেন এই নিমন্ত্রণ তিনি ব্যক্তিগত ভাবে পেয়েছেন। 
শুক্রবার পাকিস্তানের প্রধানমন্ত্রী হিসেবে নির্বাচিত হয়েছেন ইমরান খান। তিনি পাকিস্তান মুসলিম লিগের প্রার্থী তথা প্রাক্তন প্রধানমন্ত্রী নওয়াজ শরিফের ভাই শাহবাজ খানকে পরাজিত করেছেন। ইমরানের পিটিআই পার্টি নির্বাচনে ১১৬টি আসন পেয়েছে। সংরক্ষিত আসনগুলিতে আগের থেকে আরও বেশি প্রতিনিধি পেয়ে সেই সংখ্যা দাঁড়িয়েছে ১৫৮তে। 

__________________________
 মুহূর্তের দূর্ঘটনায় দাউ দাউ করে জ্বলছে ট্রাক। তার থেকে পালানোর পথ বন্ধ। নিজের পোশাকেও আগুন ধরে গিয়েছে। পরস্থিতি এমন মারাত্মক, যে জীবনের আশা প্রায় ছেড়েই দিয়েছিলেন হরকিরিত সিংহ। কিন্তু তখনই দেবদূতের মতো হাজির হলেন সেফ আলি কুমায়িতি। উপস্থিত বুদ্ধির জোরে বাঁচিয়েও নিলেন হরকিরিতকে।
এক আন্তর্জাতিক সংবাদমাধ্যমে প্রকাশিত খবর অনুযায়ী, এই রোমহর্ষক ঘটনাটি ঘটেছে সৌদি আরবে। জানা গিয়েছে, পেটের দায়ে দীর্ঘদিন ধরেই বিদেশে ট্রাক চালান হরকিরিত। কয়েকদিন আগে আরবের রাস্তায় তাঁর গাড়ির সঙ্গে সংঘর্ষ হয় অন্য একটি ট্রাকের। মুহূর্তের মধ্যে আগুন লেগে যায় দু’টি ট্রাকেই। দূর্ঘটনার ফলে দরজা আটকে যাওয়ায় গাড়ি থেকে বাইরে আসতে পারছিলেন না তিনি।

এই বিষয়ে অন্যান্য খবর

কেউ সারা জীবনেও পারেন না, এই ভারতীয় কিশোর করে দেখালো ১৪ বছর বয়সেই


এদিকে তখন ওই রাস্তা দিয়েই যাচ্ছিলেন কুমায়িতি। তাঁর বাড়ি রাস-আল-খাইমা শহরে। জ্বলন্ত ট্রাক থেকে হরকিরিতের আর্তনাদ তাঁর কানে আসে। তখনই নিজের বন্ধুর পরনের জোব্বাটি খুলে নিয়ে জ্বলন্ত ট্রাকের দিকে এগিয়ে যান তিনি। প্রথমে দরজা ভেঙে ট্রাক চালককে উদ্ধার করে জোব্বা চাপা দিয়ে গায়ের আগুন নেভান।
কুমায়িতি জানিয়েছেন, ‘‘আমি গিয়ে দেখি, ওই চালক পড়ে রয়েছে। ওর গায়ে আগুন লেগে গিয়েছে ততক্ষণে। ওর শরীরে কোনও কাপড়ও নেই। আমি জোব্বা দিয়ে তাঁকে ঢেকে দিই।’’
এর খানিক বাদেই অ্যাম্বুলেন্স ও পুলিশ ঘটনাস্থলে পৌঁছয়। দুই চালককে হাসপাতালে নিয়ে যাওয়া হয়েছে।

__________________________
 হোমওয়ার্ক করার জন্য বাবা-মা ছ’বছরের মেয়েকে ঘরের ভিতরে বন্দি করে রেখেছিলেন। কিন্তু ঘর থেকে বাইরে যাওয়ার চেষ্টা করতে করতে কোনওভাবে জানলার কাছে চলে গিয়েছিল শিশুটি। জানলার শিকগুলিও তেমন মজবুত ছিল না। সেই ফাঁক দিয়েই কোনওভাবে  গলে যায় সে। তার পরে? 
চারতলার থেকে সোজা নীচে পড়ে যায় শিশুটি। রাস্তায় দাঁড়িয়ে থাকা একটি গাড়ির উপরে সজোরে আছড়ে পড়ে সে। সজোরে শব্দ শুনে আশপাশ থেকে ছুটে আসেন স্থানীয় বাসিন্দারা। গাড়ির ছাদের উপরে ধাক্কা খেয়ে গড়িয়ে রাস্তায় পড়ে শিশুটি। স্থানীয় বাসিন্দারা যখন সবথেকে খারাপ জিনিসটার আশঙ্কা করছেন, তখনই যেন মীরাক্‌ল! রাস্তার উপরে উঠে বসল শিশুটি। আশ্চর্যজনকভাবে চারতলার উপর থেকে নীচে পড়েও বেঁচে গিয়েছে শিশুটি। শুধু প্রাণে বাঁচাই নয়, শিশুটির শরীরেও কোনও বড় চোট-আঘাত লাগেনি। সামান্য কেঁটে-ছড়ে গিয়েছে। সম্প্রতি চিনের শাংসি প্রভিন্সের জিয়ান শহরে এই ঘটনাটি ঘটেছে। 
আরও পড়ুন
মর্গের ফ্রিজারে ১৫ ঘণ্টা, তার পরেও জীবিত চিনা শিশু। দেখুন ভিডিও
বুকের পাটা থাকলে তবেই এই খবরে ক্লিক করবেন
গাড়ির উপরে শিশুটির পড়ার দৃশ্য সিসিটিভি-তে ধরা পরেছে। সেই সিসিটিভি ফুটেজ নেট-এ ছড়িয়ে পড়ার পরেই ভাইর‌্যাল হয়ে গিয়েছে। অত উপর থেকে পড়ে যাওয়া সত্ত্বেও শিশুটি কীভাবে প্রাণে বাঁচল, তা যেন বিশ্বাসই হচ্ছে না অনেকের। ঠিক যেমন ঘটনার প্রত্যক্ষদর্শীরাও বিশ্বাস করতে পারেনি। কেউ কেউ বলছেন, শিশুটি চারতলা থেকে রাস্তার উপরে পড়ার ঠিক আগের মুহূর্তে গাড়ির ছাদে ধাক্কা খায়। ফলে তার নীচে পড়ার গতি বাধাপ্রাপ্ত হয়। সেই কারণেই শারীরিক ক্ষতি হয়নি শিশুটির। যদিও গোটা ঘটনায় বেশ হকচকিয়ে যায় শিশুটি।
দেখুন ভিডিও

 
 

__________________________
 লন্ডন স্কুল অফ ইকনমিক্সে (এলএসই) অতিথি-অধ্যাপক হিসাবে পড়াবেন অভিনেত্রী তথা পরিচালক অ্যাঞ্জেলিনা জোলি। এলএসই’র তরফেই আজ এই খবর জানানো হয়েছে। সেখানে নারীদের ক্ষমতায়ন সম্পর্কিত একটি কোর্স স্নাতকোত্তর স্তরে পড়ানোর কথা অস্কারজয়ী অভিনেত্রীর। বিশেষত, যুদ্ধ এবং সংঘাতের সময়ে মেয়েদের দুরবস্থার কথাও   পড়াবেন তিনি।
এই পাঠ্যক্রমের আয়োজন করেছে ‘এলএসই সেন্টার ফর উইমেন, পিস অ্যান্ড সিকিওরিটি’। ব্রিটেনের প্রাক্তন বিদেশ সচিব উইলিয়াম হেগ এবং জোলিই গত বছর পাঠ্যক্রমটির উদ্বোধন করেছিলেন। এলএসই’র এক অধ্যাপক আজ বলেন, ‘‘আগামী শিক্ষাবর্ষ থেকে জোলির এখানে পড়ানোর কথা। বর্তমান পৃথিবীতে নারীদের ভূমিকা নিয়ে আলোচনা করবেন তিনি। গোটা বিশ্বেই এই ধরনের কোর্স খুব বেশি জায়গায় পড়ানো হয় না।’’
রাষ্ট্রপুঞ্জের শরণার্থী বিষয়ক দফতরের বিশেষ শুভেচ্ছাদূত জোলি বলেন, ‘‘বিভিন্ন দেশের মধ্যে সংঘাতের সময় নারীরা ভয়ংকরভাবে ক্ষতিগ্রস্ত হন। আইনি প্রক্রিয়ার ক্ষেত্রেও তাঁরা অনেক সময়েই বিচার পান না। এইসব সমস্যা নিয়েই পড়ুয়াদের সঙ্গে কথা বলব।’’ 
নারীদের বিরুদ্ধে হিংসার স্বরূপ বুঝতে এর আগে একাধিক দেশে গিয়েছেন জোলি। ২০০১ সালে ‘লারা ক্রফ্ট — টুম রেডার’ ছবির শ্যুটিং করতে যুদ্ধবিধ্বস্ত কম্বোডিয়ায় গিয়েছিলেন অভিনেত্রী। সেখান থেকেই শুরু। পরে বিশ্বের বিভিন্ন জায়গায় শরণার্থী শিবির ঘুরে দেখেন তিনি। তানজানিয়া, পাকিস্তান-সহ প্রায় ৩০টি দেশে গিয়েছেন তিনি। 
শরণার্থী মহিলাদের বিষয়ে ২০১১ সালে একটি ছবিও পরিচালনা করেন জোলি। ‘ইন দ্য ল্যান্ড অফ ব্লাড অ্যান্ড হানি’ দিয়েই ছবি পরিচালনায় তাঁর হাতেখড়ি। ’৯০য়ের দশকে বসনিয়া যুদ্ধের প্রেক্ষাপটে তৈরি হয়েছে এই ছবি। ওই যুদ্ধের সময় ২০ হাজারেরও বেশি মহিলা ধর্ষিত হয়েছিলেন বলে অভিযোগ। জোলি এবং হেগ মিলিতভাবে ‘যুদ্ধকালীন যৌন হিংসা প্রতিরোধ উদ্যোগ’ নামে একটি প্রকল্পও ২০১২ সালে শুরু করেন। 
এলএসই’তে জোলির পড়ানোর খবর প্রকাশ্যে আসতেই তাঁকে শুভেচ্ছা জানিয়েছেন নেটিজেনদের অনেকে। মানবীবিদ্যা চর্চার সঙ্গে যুক্ত এক অধ্যাপক লেখেন, ‘তত্ত্বচর্চার চেয়ে হাতেকলমে কাজের গুরুত্বই বেশি। মহিলাদের অধিকার নিয়ে কথা বলার জন্য জোলিই সবচেয়ে উপযুক্ত’। আরেক নেটিজেনের টুইট, ‘এলএসই কর্তৃপক্ষ নিশ্চিন্ত থাকতে পারেন। আগামী শিক্ষাবর্ষে একটি কোর্সে অন্তত পড়ুয়াদের ১০০ শতাংশই ক্লাসে উপস্থিত থাকবেন’!

__________________________
 নিজের পছন্দের জিনিস নষ্ট হয়ে গেলে কার না খারাপ লাগে। আর তার উপর দোকানে কোনও জিনিস পছন্দ করে হাতে নিয়ে দেখতে গিয়ে যদি তা ভেঙে যায়! জিনিসটি ব্যবহারও করা যায় না, আবার তার দামও মেটাতে হয়। এরকমই ঘটল, চিনের এক পর্যটক মহিলার সঙ্গে। পছন্দের ব্রেসলেট ভেঙে যাওয়ায়, এক্কেবারে অজ্ঞান হয়ে পড়লেন এই মহিলা।
ঘটনা চিনের ইয়ুনান প্রদেশের। সেখানে বেড়াতে এসেছিলেন ওই মহিলা। সেখানকার ‘জেড মার্কেট’-এ একটি ব্রেসলেট খুব পছন্দ হয়ে যায় তাঁর। বিপদ ঘটে তখনই। 
পছন্দ হওয়া ব্রেসলেট হাতে পরতে গিয়ে হঠাৎই মাটিতে পড়ে যায় তা। আর মাটিতে পড়া মাত্রই দু’খণ্ড হয়ে যায় ব্রেসলেটটি। স্বাভাবিকভাবেই দোকানের কর্মীরা তাঁর কাছে ব্রেসলেটের দাম দাবি করেন। ব্রেসলেটটির জন্য ৩০০,০০০ ইউয়ান (ভারতীয় মুদ্রায় ২৮ লক্ষেরও বেশি) ওই মহিলার কাছে দাবি করেন দোকানের কর্মীরা। আর সেই শুনেই মাথায় বাজ পড়ার মতো অবস্থা হয়। সঙ্গে সঙ্গে ‘প্যানিক অ্যাটাক’ হয়ে অজ্ঞান হয়ে যান মহিলা। 
দেখুন ভিডিও

ভিডিও- ইউটিউব
ওই দোকানে স্পষ্ট করে লেখা ছিল, দোকানের কোনও জিনিস কোনও ক্রেতা ভেঙে ফেললে, মনে করা হবে সেই ক্রেতাকে ওই জিনিসটি বিক্রি করা হয়েছে। অতএব ভেঙে যাওয়া পণ্যের মূল্য মেটাতে হবে ওই ক্রেতাকেই। কিন্তু, ব্রেসলেটটি হাতে নিয়ে দেখার সময় অত কিছু ভাবেননি মহিলা পর্যটক।
মহিলার সঙ্গে তাঁর পরিবারও ছিল সেদিন। তাঁর পরিবার ৭০,০০০ ইউয়ান (ভারতীয় মুদ্রায় ৬ লক্ষ ৬৫ হাজার টাকা) দিতে চায় ওই দোকানে। কিন্তু দোকান পুরো টাকা ছাড়া নেবে না বলে জানিয়ে দেয়। 
অন্যদিকে, ওই অসুস্থ মহিলাকে চিকিৎসার জন্য ঘটনাস্থল থেকে তাঁর পরিবারই সরিয়ে নিয়ে যান। 

__________________________
 কথায় বলে, হাতের ঢিল যদি আপনার হাত থেকে ছিটকে বেরিয়ে যায়, তাহলে সেই ঢিল আর ফেরত আনা সম্ভব নয়। মুখের কথার ক্ষেত্রেও একইভাবে তা প্রযোজ্য। একবার যদি মুখ ফসকে তা বেরিয়ে যায়, তাহলেই সর্বনাশ।
 
রায়ান এয়ার-এর এক ক্রু-মেম্বারের একটি ঘোষণা পিলে চমকে দিল বিমানভর্তি যাত্রীদের। তাতে বাড়ল যাত্রী-অসন্তোষ। সন্ত্রস্ত হয়ে পড়লেন যাত্রীরা। ভোগান্তির বিমানযাত্রা যাকে বলে আর কী, তাই হল!
রায়ান এয়ার-এর সংশ্লিষ্ট বিমানটি আট ঘণ্টা দেরিতে উড়ছিল। গ্লাসগো থেকে ডাবলিন ছিল তার গন্তব্য। বিমানটি না-ওড়ার কারণও অবশ্য ছিল। বিমানের ডানায় বরফ জমেছিল। শীতপ্রধান দেশে এমন ঘটনা মাঝেমধ্যেই হয়ে থাকে। কিন্তু যাত্রীরা তা শুনবেন কেন! একে আট ঘণ্টা দেরি, তার উপরে ক্রু-মেম্বারদের তরফেও কোনও যুক্তিগ্রাহ্য ব্যাখ্যা দেওয়া হয়নি। তাতে যাত্রী-অসন্তোষ বেড়েছে। সবাই জানতে আগ্রহী, কেন এই বিলম্ব। বিরক্তির উদ্রেক করতে থাকে সেই বিলম্ব।
এমন সময়ে বিনা মেঘে বজ্রপাত। হঠাৎই এক ক্রু-মেম্বার ঘোষণা করে ওঠেন, ‘‘বিমানের ডানায় বরফ জমে আছে। পাইলটের পক্ষে বিমান চালানো সম্ভব নয়। আমরা তো আর মরতে চাই না।’’ এই একটা কথায় আগুন জ্বলে উঠল। যাত্রীদের সহ্যের সীমা মাত্রা ছাড়িয়ে গেল। উত্তেজিত হয়ে গেলেন সবাই। বেধে গেল ব্যাপক গোল। সংশ্লিষ্ট ক্রু মেম্বারের বলা উচিত ছিল, বরফ থাকলে তো বিমান ওড়ানো সম্ভব হয় না। ঝুঁকি থাকে। বরফ সরানো হলেই আমরা যাত্রা শুরু করব। কী বলতে গিয়ে কী বলে ফেললেন তিনি!  
আকাশপথে যাত্রা নিয়ে সবাই চিন্তিত থাকেন। অনেকেই ইষ্টদেবতার নাম নিয়ে বিমানে ওঠেন। আর ক্রু-সদস্যই যদি এমন কথা বলে ওঠেন, তাহলে তো ভয় হবেই। এতেই বেড়েছে সমস্যা। অসন্তোষ বেড়েছে যাত্রীদের। রায়ান এয়ার-এর তরফে বলা হয়েছে, যে ক্রু মেম্বার এমন অলুক্ষুণে কথা বলেছেন, তিনি দ্রুতই যাত্রীদের কাছে ক্ষমা চেয়ে নেবেন।


__________________________
 প্রতিদিনের মতোই টিভি দেখছিলেন এক ব্যক্তি। কিন্তু আচমকাই অসুস্থ হয়ে পড়েন তিনি। শৌচাগারে গিয়ে বমি করতেই বেরিয়ে এল পাঁচ ফুট লম্বা একটি ফিতাকৃমি! স্বাভাবিক ভাবেই, ওই কৃমি দেখে চক্ষু চড়কগাছ ওই ব্যক্তির।

এই বিষয়ে অন্যান্য খবর

ব্যাঙ কাটার পর থেকে মাথা যন্ত্রণা, ব্রেন অপারেশনে বেরল আশ্চর্য জিনিস


একটি সর্বভারতীয় সংবাদমাধ্যমে প্রকাশিত খবর অনুযায়ী, মার্কিন যুক্তরাষ্ট্রের ক্যালিফোর্নিয়ার বাসিন্দা ওই ব্যক্তি বেশ কয়েকদিন ধরে ডায়েরিয়ায় আক্রান্ত ছিলেন। শুধু ডায়রিয়াই নয়, আরও কিছু রোগের উৎপাতে রীতিমতো নাজেহাল হয়ে পড়েছিলেন তিনি। ফলে বেশ কয়েকদিন ধরে অসুস্থও ছিলেন তিনি। তার পরই ঘটে ওই ঘটনা। বাথরুমে গিয়ে বমি করতেই বমির সঙ্গে বেরিয়ে আসে ৫ ফুট লম্বা একটি ফিতাকৃমি।
চিকিৎসকেরা জানিয়েছেন, ওই ব্যক্তি মাঝেমধ্যেই কাঁচা মাছ খেতেন। যার ফলে তাঁর শরীরে ফিতাকৃমি প্রবেশ করেছে বলে অনুমান করা হচ্ছে। চিকিৎসকেরা জানিয়েছেন, আর কয়েকদিন ফিতাকৃমিটি ওই ব্যক্তির শরীরে থাকলে বড়সড় ক্ষতি হতে পারত। 
ইতিমধ্যে ব্যক্তিটিকে কড়া পর্যবেক্ষণে রাখা হয়েছে। তাঁর শারীরিক চিকিৎসার জন্য বিশেষজ্ঞ চিকিৎসকদের একটি দল গঠন করা হয়েছে বলে জানা গিয়েছে। 
শরীর থেকে বিরাট ফিতাকৃমি বেরিয়ে আসার অদ্ভুত খবরটি ছড়িয়ে পড়েছে সোশ্যাল মিডিয়ায়।

__________________________
 দিল্লিতে প্রজাতন্ত্র দিবসের উদযাপনে এবারে বিশেষ আমন্ত্রিত দেশ হিসেবে প্রতিনিধিত্ব করবে সংযুক্ত আরব আমিরশাহি। সেদেশের যুহরাজ এবং সশস্ত্র বাহিনীর সুপ্রিম কম্যান্ডার শেখ মহম্মদ বিন জায়েদ আল নইয়ান ভারতে এসে পৌঁছেছেন। 
ভারতের সঙ্গে সংযুক্ত আরব আমিরশাহির এই বন্ধুত্বপূর্ণ সম্পর্ককে সম্মান জানিয়ে ভারতের প্রজাতন্ত্র দিবসে দুবাইতে বুর্জ খলিফাকে রাঙিয়ে দেওয়া হল তিরঙ্গায়। ভারতের ৬৮তম প্রজাতন্ত্র দিবস উপলক্ষে এই উদ্যোগ নেওয়া হয়েছে। বুধবার সন্ধ্যাতেই বিশ্বের সবথেকে উঁচু ভবন বুর্জ খলিফা রেঙে উঠেছিল সবুজ, সাদা এবং গেরুয়া রংয়ে। বুধবারের মতো আজও ভারতের জাতীয় পতাকার রংয়ে উজ্জ্বল হয়ে উঠবে বুর্জ খলিফা। এলইডি আলো দিয়েই ভারতের জাতীয় পতাকার রং ফুটিয়ে তোলা হয়েছে বুর্জ খলিফার গায়ে। 

ভারতের জাতীয় পতাকার রংয়ে আলোকিত বুর্জ খলিফা। ছবি সৌজন্যে- টুইটার
স্থানীয় সময় সন্ধে ৬.১৫, ৭.১৫ এবং ৮.১৫-তে তিরঙ্গার রংয়ের আলো জ্বলে উঠবে বু্র্জ খলিফার গায়ে। সেই মুহূর্তে কেমন লাগছে বু্র্জ খলিফাকে, দেখুন ভিডিও
 
 

__________________________
 গত কয়েক মাসের মধ্যে রাশিয়া এবং পার্শ্ববর্তী অঞ্চলে বেশ কিছু তরুণীর আত্মহত্যার খবর এসেছিল পুলিশের কাছে। ঠিকঠাক পরিসংখ্যান দিতে গেলে বলতে হয়, বিগত তিন মাসে মোট ১৬ জন তরুণীর আত্মঘাতী হওয়ার খবর পেয়েছিল পুলিশ। এত অল্প সময়ের মধ্যে এত জন অল্পবয়সি মেয়ের আত্মহত্যার ঘটনা বিস্মিত করেছিল পুলিশকে। তদন্তকারী অফিসারদের মনে হয়েছিল, এই সমস্ত আত্মহনন হয়তো বিচ্ছিন্ন ঘটনা নয়, হয়তো কোনও গোপন যোগসূত্র রয়েছে এদের মধ্যে। সম্প্রতি সাইবেরিয়ার দুই স্কুলছাত্রী য়ুলিয়া কনস্তান্তিনোভা (১৫) এবং ভেরোনিকা ভলকোভা (১৪) একটি ১৪ তলা বাড়ির ছাদ থেকে নীচে ঝাঁপ দিয়ে আত্মহত্যা করে। তাদের মৃত্যুর তদন্তে নেমে পুলিশ জানতে পারে, ওই দু’টি মেয়ের মৃত্যুর জন্য দায়ী ফিলিপ বুদেকিন নামের এক ব্যক্তি। শুধু তা-ই নয়, সাম্প্রতিক কালে আত্মঘাতী ১৬ জন তরুণীই ফিলিপের জন্যই আত্মহত্যা করেছিলেন। এমনকী, পুলিশের ধারণা, সারা বিশ্বে অন্তত ১৩০ জন মানুষের আত্মহননের জন্য পরোক্ষে এই ফিলিপই দায়ী। 

য়ুলিয়া কনস্তান্তিনোভা (ছবি: ভিকোন্তাক্তে)
কিন্তু কে এই ফিলিপ? কেনই বা তার জন্য নিজের প্রাণ বিসর্জন দিয়েছেন তরুণ-তরুণীরা? রাশিয়ার পুলিশ সূত্রে জানা গিয়েছে, ২১ বছর বয়সি ফিলিপ রাশিয়ারই বাসিন্দা। সে ভিকোন্তাক্তে নামক সোশ্যাল মিডিয়ায় ‘ব্লু হোয়েল সুইসাইড গেম’ নামের একটি সোশ্যাল গেমিং পেজের অ্যাডমিন ছিল। এই গেম-এ প্রতিযোগীদের মোট ৫০টি আত্মনির্যাতনমূলক টাস্ক কমপ্লিট করতে হতো। ভয়ঙ্কর ছিল সেই সমস্ত টাস্ক। সেগুলির মধ্যে কয়েকটি ছিল মোটামুটি নিরীহ, যেমন মাঝরাত্রে ঘুম থেকে উঠে ভূতের সিনেমা দেখা। কিন্তু গেম-এর লেভেল যত এগোতো, তত কঠিন এবং ভয়ঙ্কর হতে থাকত টাস্কগুলি। একটি টাস্কে প্রতিযোগীকে নিজের শরীরে ৫০টি নিডল (ইঞ্জেকশনের সূচ) ফুটিয়ে সেই ছবি পোস্ট করতে হতো গেমিং পেজে। আর একেবারে শেষ অর্থাৎ ৫০তম টাস্কটিতে প্রতিযোগীকে নিজের প্রাণ হরণ করতে হতো। 

ভেরোনিকা ভলকোভা (ছবি: ভিকোন্তাক্তে)
আন্তর্জাতিক সংবাদমাধ্যমকে রাশিয়ার পুলিশ জানিয়েছে, য়ুলিয়া এবং ভেরোনিকা-সহ আত্মহত ১৬ তরুণীই সুইসাইড গেম-এ আসক্ত ছিলেন। এই খেলা প্রায় উন্মাদনার পর্যায়ে পৌঁছে গিয়েছিল তাঁদের জীবনে। খেলায় বিজয়ী হওয়ার নেশায় তাঁরা নিজেকে শেষ করে ফেলতেও দ্বিধা বোধ করেননি। এমনকী পুলিশের ধারণা, শুধু এই ১৬ জন নয়, বিগত কয়েক বছরে সারা বিশ্বে ১৩০ জন এই খেলা খেলতে গিয়েই আত্মহত্যা করেছেন। 
আরও পড়ুন
ভারতে সন্ত্রাসের থেকেও বেশি প্রাণহানি হয় প্রেমের কারণে, বলছে সমীক্ষা
গুগলে সার্চ করে মৃত্যুর সন্ধান সুন্দরী তরুণীর, তারপর কী হল!
য়ুলিয়া, ভেরোনিকা-সহ আত্মনিহত অন্যান্য তরুণীর মৃত্যুর তদন্ত করতে গিয়ে পুলিশ দেখেছিল, তাঁরা প্রত্যেকেই সুইসাইড গেম-এর এক এক জন নিষ্ঠাবান খেলোয়াড়, এবং প্রত্যেকেই খেলার ৫০তম লেভেল পর্যন্ত পৌঁছেছিলেন। এই ৫০তম লেভেলেই প্রতিযোগীকে আত্মহত্যা করতে হয়। স্বভাবতই, পুলিশের সন্দেহ গিয়ে পড়ে সুইসাইড গেম পেজ-এর অ্যাডমিন-এর উপর। শেষমেশ তদন্ত চালিয়ে দিন কয়েক আগে ফিলিপ-কে গ্রেফতার করে পুলিশ।

ভিলেনা পিভেন (১৫), ইউক্রেন, সুইসাইড গেমের কারণে ১৩ বাড়ির ছাদ থেকে ঝাঁপিয়ে আত্মহত্যা করেন
(ছবি: ভিকোন্তাক্তে)
পুলিশের কাছে নিজের কৃতকর্মের কথা সরাসরি স্বীকার করেছে ফিলিপ। অবশ্য তার কাজকে সে ‘অপরাধ’ বলে কোনও মতেই মানতে রাজি নয়। তার বক্তব্য, সে তার খেলার মাধ্যমে সমাজের ‘শুদ্ধিকরণ’ ঘটাচ্ছিল। যাদের সমাজে বেঁচে থাকার কোনও অধিকারই নেই, তাদের মৃত্যুর দিকে ঠেলে দেওয়াই ছিল তার লক্ষ্য।

যুলিয়ার একটি টাস্কের (ছবি: ভিকোন্তাক্তে)
ফিলিপের মুখে এই সমস্ত কথা শুনে তার মানসিক সুস্থতা নিয়েই সন্দেহ জেগেছে পুলিশের মনে। আপাতত সেন্ট পিটার্সবার্গের ক্রিস্টি জেলে বন্দি রয়েছে সে। কিন্তু ফিলিপকে বন্দি করা গেলেও তার পেজটি নিয়ে দুশ্চিন্তা থেকেই যাচ্ছে পুলিশের মনে। অ্যাডমিন গ্রেফতার হলেই সোশ্যাল মিডিয়ার একটি পেজ বন্ধ হয়ে যায় না। আর বর্তমানে সুইসাইড গেম খেলাটি ব্রিটেনের তরুণ-তরুণীদের মধ্যে ক্রমশ জনপ্রিয় হয়ে উঠছে। এই বিষয়টিই চিন্তা বাড়াচ্ছে সমাজমনস্তাত্ত্বিকদের। সে ক্ষেত্রে এই সুইসাইড গেম-এর পেজটিই ব্যান করে দেওয়া যায় কি না, সে বিষয়ে ভাবনাচিন্তা করছে পুলিশ। 
সুইসাইড গেম সম্পর্কে দেখুন এই ভিডিও


(ভিডিও সৌজন্য: স্কেয়ার থিয়েটার)

__________________________
 হলদে রঙের দোতলা বাসের পিছনে ঝুলন্ত এক ব্যক্তি। লন্ডনের রাস্তায় আচমকা এই দৃশ্য দেখতে পান জনৈক পল এ়ডওয়ার্ডস। মোবাইল ক্যামেরায় ছবি তুলে পোস্ট করেন ফেসবুকে।
বাস থেকে মানুষের ঝোলার দৃশ্য সাধারণত দেখা যায় কলকাতায়। বলা চলে, অফিস টাইমের কলকাতার এ একেবারে পেটেন্ট নেওয়া দৃশ্য। কিন্তু লন্ডনের রাস্তায় এহেন দৃশ্য দেখে সকলেই প্রায় চমকে উঠেছেন।
পল জানিয়েছেন, একটি ট্র্যাফিক সিগন্যালে ওই ব্যক্তি বাস থেকে নেমে রাস্তার ভিড়ে মিশে যান।   

__________________________
 না, তিনি নিজে গর্ভবতী নন, তাঁর জিভ, মুখবিবর ‘গর্ভবতী’। এমনটাই জানাচ্ছে আন্তর্জাতিক সংবাদমাধ্যম ‘মিরর’-এর প্রতিবেদন। 
ঘটনা দক্ষিণ কোরিয়ার। ৬৩ বছর বয়সি এই মহিলা বাজার থেকে স্কুইড কিনে এনে রান্না করে মনের সুখে খাবেন বলে বসেছিলেন। মুখে স্কুইডটি দেওয়া মাত্রই ঘটে বিপত্তি। তাঁর জিভ ও মুখবিবরে জ্বলে যাওয়ার মতো অনুভূতি হয়। তিনি মুখ থেকে স্কুইডটি ফেলে দেন। কিন্তু তার পরেও প্রদাহ না কমায় তাঁকে ছুটতে হয় ডাক্তারের কাছে।
‘জার্নাল অফ প্যারাসাইটোলজি’-তে প্রকাশিত এক প্রতিবেদনে জানানো হয়েছে, ডাক্তাররা রীতিমতো উদ্বিগ্ন হয়ে পড়েন মহিলার অবস্থা দেখে। তাঁর মুখবিবর পরীক্ষা করে দেখা যায়, তাঁর মাড়ি ও জিভে সাদা পোকার মতো কী আটকে রয়েছে। এই বস্তুগুলিকে পরীক্ষা করে দেখা যায়, সেগুলি স্কুইডের শুক্রস্থলী।
 
এমনই স্কুইড থেকে বিপত্তি। ছবি: শাটারস্টক
ভদ্রমহিলা যে স্কুইডটি বাজার থেকে কিনেছিলেন, সেটি জাপানি ফ্লাইং স্কুইড, যার বৈজ্ঞানিক নাম ‘টোডারোডেস প্যাসিফিকাস’। রান্নার সময়ে তিনি এর শুক্রস্থলী বাদ দিতে ভুলে যান এবং স্কুইডটিকে যতক্ষণ ধরে রান্না করা উচিত, তার আগেই নামিয়ে ফেলেন। 
গবেষকরা জানিয়েছেন, স্কুইডটি মুখে দেওয়া মাত্রই মহিলা যে জ্বালা অনুভব করেছিলেন, তা স্কুইডের শুক্রাণুগুলি তাঁর মুখে নিজেদের প্রোথিত করে ফেলেছিল বলেই। 
এই খবর সোশ্যাল মিডিয়ায় ভাইরাল হওয়ার সঙ্গে সঙ্গে মুখবিবরের ‘গর্ভবতী’ হওয়ার কথা উঠে আসে।    

__________________________
 ২২ বছর ধরে কোষ্ঠকাঠিন্যে ভুগছিলেন পূর্ব চিনের এক বাসিন্দা। আর তার জেরেই পেট থেকে অস্ত্রোপ্রচার করে বের করা হল ৩০ ইঞ্চি লম্বা মলাশয়। ১৩ কেজি মল জমে থেকে, সেই মলাশয় বিশালাকার ধারণ করেছে বলে জানান চিকিৎসকরা। 
ভয়াবহ কোষ্ঠকাঠিন্যে আক্রান্ত এই রোগীর বয়স ২২। জন্ম থেকেই মলাশয়ের সমস্যা নিয়ে জন্মান তিনি। ঠিকমতো মল ত্যাগ না করতে পারায় দিন দিন পেটের আকার বিশাল হচ্ছিল। 

পেট থেকে বের করা মলাশয়। ছবি- ইউটিউব 
বিশাল ভুঁড়ি ও কোষ্ঠকাঠিন্য থেকে মুক্তি পেতে নিজেই নানারকম ওষুধ খেয়েছেন। কিন্তু কোনও কিছুই কাজে লাগেনি। তাই শেষে চিকিৎসকের দ্বারস্থ হয়েছিলেন। চিকিৎসকরাও জানান, ওই ব্যক্তির পেট দেখে এমন লাগছিল, যেন এখনই ফেটে যাবে। ওই ব্যক্তিও জানিয়েছেন, তার খুব অস্বস্তি হচ্ছিল। 
 

দেখুন ভিডিও
বিভিন্ন পরীক্ষার মাধ্যমে চিকিৎসকরা জানতে পারেন, রোগী মলাশয়ের রোগে ভুগছেন। এর পর তিন ঘণ্টার অস্ত্রোপ্রচারের মাধ্যমে ১৩ কেজি মল বের করা হয়। মলাশয়টি সেলাই করে বের করেন চিকিৎসকরা, যাতে সেখান থেকে মল না বেরিয়ে পড়ে। 
এখন সেই রোগী সুস্থ রয়েছেন বলে জানিয়েছেন চিকিৎসকরা। প্রতি পাঁচ হাজার মানুষের মধ্যে এক জন এই বিরল রোগের শিকার হন।
 

__________________________
 ২০০৭ সালে মা ও ভাই-বোনদের হাত ধরে, খালি পায়ে এসে পৌঁছয় মার্কিন যুক্তরাষ্ট্রে। মেয়েটির বয়স তখন ১৪ বছর। দক্ষিণ সুদান থেকে প্রথমে ইথিওপিয়ার এক রিফিউজি ক্যাম্প। সেখান থেকে কেনিয়া হয়ে শেষে আমেরিকা।
নেয়াকিম গ্যাটওয়েক, আন্তর্জাতিক মডেলিং দুনিয়ায় যাঁর পরিচিতি ‘কুইন অফ দ্য ডার্ক’ নামে। যিনি ১৪ বছর বয়স পর্যন্তও জানতেন না ‘মডেল’ শব্দের অর্থ।
বর্তমানে তাঁর বয়স ২৪ বছর। আর ইনস্টাগ্রামে তাঁর ফলোয়ারের সংখ্যা প্রায় ৩ লাখ। 
অবাক হওয়ার মতোই ব্যাপার! যেখানে গায়ের রং নিয়ে উঠতে-বসতে টিকা-টিপ্পনির শিকার হতে হয় মানুষকে, তেমনই বিশ্বে এক কৃষ্ণকলির এমন সম্মান, সত্যিই প্রশংসনীয়।

নেয়াকিম গ্যাটওয়েক (ছবি: ইনস্টাগ্রাম)
আন্তর্জাতিক ফ্যাশন মাধ্যমের সঙ্গে কথা বলতে গিয়ে নেয়াকিম জানিয়েছেন যে, আমেরিকা এসে তিনি স্কুলে ভর্তি হন। সেখানে প্রথম দিকে তাঁকে গায়ের রঙের জন্য খুবই হেনস্থা হতে হয়। কিন্তু, তিনি হার মানেননি। 
নেয়াকিমের সাফল্যের প্রধান কারণ তিনি নিজেই বলেছেন। ‘আমি নিজেকে ভালবাসি। আমি ভালবাসি আমার গায়ের রং।’ তিনি মনে করেন, নিজেকে ভাল না বাসলে, অন্য কেউ আপনাকে ভালবাসবে না।
আজ নেয়াকিম এক সফল মডেল। তাই তিনি চান বিশ্ব দরবারে সুদানের কথা তুলে ধরতে। তাঁর ইচ্ছে, নিজের জন্মভূমির জন্য কিছু করার। বিশেষত, সেখানকার ছোট্ট ছোট্ট অসহায় মেয়েদের জন্য।

__________________________
 নিউ ইয়র্কের একটি রেস্তোরাঁর রসুইঘরের প্রধান দায়িত্ব ছিল পল এবং জোশুয়া রোজেকের উপরে। বাবা পল ছেলেকে রান্নায় পটু করে তুলেছিলেন নিজে হাতে। কিন্তু হাতসাফাইয়েও যে সমান্তরাল প্রশিক্ষণ চলত, তার বিন্দুবিসর্গ টের পাননি কেউ। অভিযোগ, দু’জনে মিলে ৪১ হাজার মার্কিন ডলারেরও বেশি মূল্যের চিকেন উইংগস ‘চুরি’ করেছেন!
রাতারাতি এই বিপুল মূল্যের চিকেন উইংগস ‘চুরি’ হয়েছে, এমন নয়। ধীরে ধীরে, একটু একটু করে। বিষয়টি কী? রেস্তোরাঁর কাঁচামালের বরাত দেওয়ার দায়িত্ব ছিল এই দু’জনের উপরেই। পুলিশ জানিয়েছে, পল এবং তাঁর ছেলে প্রয়োজনের থেকে বেশি পরিমাণ চিকেন উইংগস-এর অর্ডার দিতেন সাপ্লায়ারকে। রেস্তোরাঁয় কতটা কী লাগবে, তা সাপ্লায়ারের জানার কথা নয়। সেই সঙ্গে হাতে হাতে পাওনা মিটে গেলে কে-ই বা ঝামেলা করে!
এর পরে বাড়তি উইংগস তাঁরা কম দামে বেচে দিতেন অন্যত্র। বাবা-ছেলের উপর ভরসা করলেও, রেস্তোরাঁর মালিক একদিন হিসেব মেলাতে গিয়ে বিস্তর গোলমাল পান। তার পর কেঁচো খুঁড়তে বেরিয়ে আসে এই চুরি। শুধুমাত্র এই বছরের ফেব্রুয়ারি থেকে নভেম্বর পর্যন্ত চুরির পরিমাণই ৪১ হাজার কোটি ডলার। বাকিটা হিসেব করলে কোথায় গিয়ে দাঁড়াতে পারে, অনুমান করা দুঃসাধ্য।

__________________________
 লিবিয়া বোমা বিস্ফোরণে প্রাণ হারালেন এক ভারতীয় নার্স এবং তাঁর দেড় বছরের শিশুপুত্র। হাসপাতালে ডিউটিতে থাকায় বেঁচে গিয়েছেন তাঁর স্বামী।
কেরলের বাসিন্দা সুনু সথ্যান এবং তাঁর স্বামী বিপিন কুমার, দু’জনেই লিবিয়ার জাউইয়া মেডিক্যাল সেন্টার নামে একটি হাসপাতালে চাকরি করেন। শুক্রবার সুনু এবং তাঁর দেড় বছরের ছেলে যখন বাড়িতে ঘুমোচ্ছিল, সেই সময়েই বোমা বিস্ফোরণে তাঁদের বাড়িটি উড়ে যায়। লিবিয়ার রাজধানী ত্রিপোলি থেকে প্রায় ৪৫ কিলোমিটার দূরে জাউইয়ায় এই ঘটনা ঘটেছে। মৃত ওই ভারতীয় নার্সের বাবা সথ্যান নায়ার নিজেই একথা জানিয়েছেন।  একই সঙ্গে, মেয়ে এবং নাতির মৃতদেহ ফিরিয়ে আনার জন্য কেন্দ্রীয় সরকারের সাহায্যও চেয়েছেন তিনি। 
বিদেশমন্ত্রী সুষমা স্বরাজও লিবিয়ায় ভারতীয় নার্স এবং তাঁর সন্তানের মৃত্যুর খবর টুইট করে জানিয়েছেন। মৃত ওই নার্সের স্বামীর সঙ্গে তিনি যোগাযোগ রাখছেন বলেও জানিয়েছেন বিদেশমন্ত্রী। টুইটে বিদেশমন্ত্রী আরও জানিয়েছেন, ওই হাসপাতালে আরও ২৬জন ভারতীয় চাকরি করেন। তাঁদের বিষয়েও খোঁজ নেওয়া হচ্ছে। 

ঘটনা নিয়ে বিদেশমন্ত্রী সুষমা স্বরাজের টুইট।
লিবিয়া চলতে থাকা গৃহযুদ্ধের জেরেই তাঁর মেয়ে এবং নাতির মৃত্যু হয়েছে বলে জানিয়েছেন সথ্যান নায়ার। যদিও, জন্মের পরে এখনও নাতির মুখ দেখেননি এই বৃদ্ধ এবং তাঁর পরিবার। অন্যদিকে, কেরলের স্বরাষ্ট্রমন্ত্রী রমেশ চেন্নিথলা জানিয়েছেন, লিবিয়ায় এই মুহূর্তে কেরলের ৮ থেকে ৯জন বাসিন্দা আটকে রয়েছেন। তাঁদেরও ফিরিয়ে আনার চেষ্টা চলছে।
যুদ্ধবিধ্বস্ত এলাকাগুলি ছেড়ে চলে আসার জন্য ভারতীয়দের কাছে অনুরোধ করেছেন বিদেশমন্ত্রী সুষমা স্বরাজ।

__________________________
 পতাকা রয়েছে যথাস্থানেই। তার সামনে জাপানের প্রধানমন্ত্রী শিনজো আবে-র সঙ্গে হাসি-হাসি মুখে করমর্দনরত নরেন্দ্র মোদী। সব কিছুই প্রথামাফিক, মাপসই, যথাযথ। মালয়েশিয়ার রাজধানী কুয়ালালামপুরে চলছে ত্রয়োদশ আসিয়ান-ইন্ডিয়া শীর্ষসম্মেলন। তার সমান্তরাল এক দ্বিপাক্ষিক বৈঠকে মিলিত হয়েছিলেন ভারত ও জাপানের প্রধানমন্ত্রীদ্বয়। সেখানেই ঘটেছে এই পতাকা-বিপর্যয়। ভারতের জাতীয় পতাকার সবুজ আংশটিকে উপরে রেখে স্থাপন করা হয়েছিল এই পতাকা। কেন এমন হল— উত্তরে সংশ্লিষ্ট ভারপ্রাপ্তরা সংবাদ সংস্থাকে জানিয়েছেন, এটা একেবারেই অনিচ্ছাকৃত ত্রুটি। সেই সঙ্গে এ-ও জানিয়েছেন, কোনও মতেই যেন নাম প্রকাশ না-পায় ভারপ্রাপ্তদের।

__________________________
 এ এক অদ্ভুত মেলা। সদ্য যৌবনপ্রাপ্ত মেয়ে থেকে শুরু করে বিভিন্ন বয়সের মহিলারা এই মেলায় অংশ নেন স্রেফ জীবনসঙ্গীকে খুঁজে বের করতে। তবে শর্ত একটাই, বিবাহেচ্ছু মহিলাদের কুমারী হওয়াটা বাধ্যতামূলক। 
আসলে বুলগেরিয়ার স্তারা জাগোরা নামে এই অঞ্চলের রোমা জনগোষ্ঠীর মহিলারা এভাবেই বিবাহবন্ধনে আবদ্ধ হন। রোমা জনজাতি মূলত তামার বিভিন্ন জিনিসপত্র তৈরি করে থাকে। এটাই এদের রুজি-রুটি। বুলগেরিয়াতে এদেরকে অনেকে কালাইদঝি বলেও ডাকে। 

দারিদ্র্য আর অনটন এদের নিত্যসঙ্গী। ফলে, বিবাহের মতো ব্যয়বহুল আনুষ্ঠানের আড়ম্বর এদের পক্ষে সম্ভব হয় না। তাই, এই মেলাই রোমা জনজাতির কাছে জীবনসঙ্গিনী খুঁজে পাওয়ার একমাত্র জায়গা। পাত্রীর সাজে মেলায় আসা মহিলাদের শুধু পছন্দ করলেই হবে না, পুরুষদের এর জন্য খসাতে হয় ট্যাঁকের কড়িও। কারণ, যে পুরুষের যে মহিলাকে জীবনসঙ্গিনী হিসাবে পছন্দ হবে, তার জন্য তাকে যথার্থ দাম দিতে হয়। কয়েক লক্ষ টাকা পর্যন্ত দর ওঠে মেলায় পাত্রী হিসাবে যোগ দেওয়া মহিলাদের।  
আরও পড়ুন... 
ফুলশয্যার রাতে কী হয়— জানালেন ভারতীয় দম্পতিরা... 
বিবাহিত রমণীদের তাঁদের অধিকার সম্পর্কে এই তথ্যগুলি জানা উচিত

কোন পাত্রী কেমন দর পাবেন, তা নির্ভর করে তাঁর সৌন্দর্য থেকে শুরু করে সাজপোশাক, আচার ব্যবহারের উপরে। মেলার নিয়ম অনুসারে, মেয়েরা যেখানে সেখানে দাঁড়িয়ে থাকতে পারেন অথবা মেলার জন্য প্রস্তুত মঞ্চেও নিজেদের পাত্রী হিসাবে তুলে ধরতে পারেন। মঞ্চে ওঠা মেয়েদের জন্য নিলামের মতো দরও হাঁকাহাঁকি হয়। আবার পুরুষরা মঞ্চে থাকা মহিলাদের সঙ্গে সেখানে নাচা-গানাতেও অংশ নিতে পারেন। এরপরই পছন্দের মহিলার জন্য দর হাঁকতে পারেন তিনি।   

এই মেলায় অংশ নিতে মেয়েদের সাজপোশাকও হতে হয় চটকদার। এখানে নাবালক দম্পতি দণ্ডণীয় অপরাধ হিসাবে গণ্য হয় না। ফলে, ১৩ বছরের মেয়ের সমবয়সি পুরুষসঙ্গী এখানে একেবারেই বিরল নয়। এমনও দেখা গিয়েছে, বাবা-মায়েরা ছেলে-মেয়েকে অল্প বয়সেই এই মেলার অংশগ্রহণের জন্য নিয়ে এসেছে। কারণ, বাবা-মায়েদের ধারণা, বেশি দেরি করলে হয়তো ছেলে-মেয়েকে সারা জীবন চিরকুমার বা চিরকুমারী হয়েই কাটাতে হবে। বছরে চার বার এই মেলা বসে। সবচেয়ে বেশি জনপ্রিয় বসন্তের মেলা।

__________________________
 ব্রিটেন থেকে পালিয়ে জঙ্গিগোষ্ঠী আইএস’এ যোগ দেওয়া বাঙালি কিশোরী খাদিজা সুলতানার বিমানহানায় মৃত্যু হয়েছে। বাংলাদেশি বংশোদ্ভূত লন্ডনের বাসিন্দা ১৬ বছরের খাদিজা গত বছর আইএস’এ যোগ দিতে আরও দুই কিশোরীর সঙ্গে সিরিয়ায় পালায়।
খাদিজার বোন হালিমা খানম জানিয়েছেন, তাঁর বোন রাকা থেকে পালিয়ে আসার পরিকল্পনা জানিয়ে বাড়িতে ফোন করেছিলেন। একটি সূত্রের খবর, কয়েক সপ্তাহ আগে রাকায় বিমানহামলায় খাদিজার মৃত্যু হয়েছে।
 

__________________________
 ‘টাইটানিক’ বললেই বহু মানুষের চোখের সামনে ভেসে ওঠে রোজ-জ্যাকের বিষাদঘন প্রেমের আখ্যান। চোখের সামনে জ্যাক তলিয়ে গেলেন সমুদ্রের হিমশীতল জলের ভিতরে। বেঁচে গিয়েছিলেন রোজ। কিন্তু সে তো সেলুলয়েডের কাহিনি মাত্র। সত্যিকারের টাইটানিকে তো রোজ বা জ্যাক কেউই ছিলেন না। কিন্তু ইতিহাস ঘাঁটলে দেখা যায়, অতিকায় জাহাজডুবির ঐতিহাসিক ঘটনায় রোজের মতো কেউ কেউ ফিরে এসেছিলেন। সেই বেঁচে ফেরা মানুষদের মধ্যে একজন ছিলেন রিচার্ড নরিস উইলিয়ামস। এই মানুষটির জীবন কিন্তু রুপোলি পর্দার কাহিনিকেও হার মানায়। 

এই বিষয়ে অন্যান্য খবর

‘টাইটানিক’-এর এই বৃদ্ধ দম্পতিকে মনে আছে! এতদিনে সামনে এল তাঁদের আসল পরিচয়
টাইটানিকের এক মৃত যাত্রীর চিঠি বিক্রি হল অবিশ্বাস্য দামে, কী লেখা ছিল তাতে


১৯১২ সালের এপ্রিল মাসে টাইটানিকে ছিলেন রিচার্ড। তিনি জাহাজডুবির পরে সমুদ্রের হিমশীতল জলে ভেসে ছিলেন দীর্ঘ সময়। কিন্তু ধৈর্য হারাননি। শেষ পর্যন্ত উদ্ধারকারী দল এসে তাঁকে উদ্ধার করে ওই মৃত্যুনীল জলের কবল থেকে। পা অবশ হয়ে গিয়েছিল তাঁর। পরিস্থিতি এমন জায়গায় পৌঁছেছে, রিচার্ডের পা বাদ দেওয়ার কথা ভাবছিলেন চিকিৎসকরা। কিন্তু হাল ছাড়েননি রিচার্ড। তিনি চিকিৎসকদের জানান, তিনি ঠিকই ফিরে আসবেন।
তিনি দেখিয়ে দিয়েছিলেন এভাবেও ফিরে আসা যায়। কবির নজরে এপ্রিল ‘নিষ্ঠুরতম’ মাস হতে পারে, কিন্তু সে সদয় হয়েছিল রিচার্ডের প্রতি। ফিরে এসে দীর্ঘ জীবন পেয়েছিলেন। ১৯৬৮ সালে মৃত্যু হয় তাঁর। 
কেবল দীর্ঘ জীবন পাওয়াই নয়, সেই জীবনকে সাফল্যের চুড়োতেও নিয়ে গিয়েছিলেন রিচার্ড। টেনিসকে কেরিয়ার হিসেবে গড়েছিলেন তিনি। ইউএস ওপেন খেলতে নেমে দু’দুবার চ্যাম্পিয়ন। উইলম্বডন সেমিফাইনালিস্ট। রিচার্ড দেখিয়ে দিয়েছিলেন ইচ্ছাশক্তি থাকলে একজন মানুষ কীভাবে নিজের জীবনে জয়ী হতে পারেন। পর্দার ‘জ্যাক’কে বাঁচাননি পরিচালক জেমস ক্যামেরন। কিন্তু রক্তমাংসের দুনিয়ায় সুদর্শন রিচার্ড ফিরেছিলেন। মনের জোর ও জীবনের প্রতি দুর্মর ভালবাসাকে সঙ্গী করে।

__________________________
 কোনও চালক নেই। কোনও যাত্রী নেই। কোনও মালপত্র নেই। তবু একটি জাহাজ এগিয়ে চলেছে সমুদ্রের তীর বেয়ে। এমনই একটি জাহাজকে দেখে আতঙ্কিত হয়ে পড়েন মায়ানমারের দক্ষিণ উপকূলের মৎসজীবীরা। খবর দেন স্থানীয় পুলিশকে।
জাহাজটির নাম ‘স্যাম রাটুলাঙ্গি পিবি ১৬০০’। ইয়াঙ্গনের থঙ্গগোয়া শহরের তীরে এসে জাহাজটি বালির উপর উঠে যায়। 
পুলিশ এসে জাহাজটির উপর নজরদারি শুরু করে। কেউই যখন জাহাজ থেকে নেমে আসছেন না, তখন তার ভিতরে গিয়ে তদন্ত শুরু করেন স্থানীয় পুলিশ আধিকারিকরা। 

এই বিষয়ে অন্যান্য খবর

কলকাতার কাছেই বেসামাল যাত্রীবাহী জাহাজ, বড় দুর্ঘটনা থেকে রক্ষা
মাঝ সমুদ্রে জাহাজে আগুন! দেখুন ভিডিও


স্থানীয় সাংসদ ইউ নে উইন সংবাদমাধ্যমকে বলেন, ‘‘সত্যিই কোনও লোক, কোনও চালক বা মালপত্র ছিল না এই জাহাজটিতে। কী ভাবে এতবড় জাহাজ মায়ানমারের তীরে এসে ভিড়ল, তা ধাঁধার মতো লাগছে।’’


ভুতুড়ে জাহাজের ভিতরে। ছবি সৌজন্য: ইয়াঙ্গন পুলিশের ফেসবুক পেজ


পরে মায়ানমারের নৌসেনা তদন্ত শুরু করে। সরকারি তরফে জানানো হয়েছে, এই জাহাজটি আসলে বাংলাদেশ যাচ্ছিল। এটি শেষ দেখা গিয়েছিল ২০০৯ সালে, তাইওয়ানে। 
জাহাজটির সামনে দু’টি তার দেখেই তাদের সন্দেহ হয়। এমন তার লাগিয়েই জাহাজ টেনে নিয়ে যাওয়া হয়। যদি এই জাহাজটিকে টেনেই নিয়ে যাওয়া হচ্ছিল তাহলে যে বোট এটি টানছিল সেটি গেল কোথায়?


জাহাজের নাম। ছবি সৌজন্য: ইয়াঙ্গন পুলিশের ফেসবুক পেজ


তার উত্তর সহজেই পাওয়া যায় যখন এই ভুতুড়ের জাহাজটির থেকে ৮০ কিলোমিটার দূরে একটি জাহাজ টেনে নেওয়ার নৌকোর হদিস পাওয়া যায়। সেই নৌকোর চালক ও অন্যান্য সদস্যদের জিজ্ঞাসাবাদ করতেই ফাঁস হয় আসল রহস্য।
তারা জানায়, ইন্দোনেশিয়া থেকে এই পরিত্যক্ত জাহাজটিকে বাংলাদেশে নিয়ে যাওয়া হচ্ছিল। সেখানেই জাহাজটি ভাঙার পরিকল্পনা ছিল। কিন্তু খারাপ আবহাওয়ার জন্য বোটটির থেকে জাহাজটি বিচ্ছিন্ন হয়ে যায়। তখন পরিত্যক্ত জাহাজটিকে তারা ছেড়ে দেয়। 
সমুদ্রের ঢেউয়েই জাহাজটি ভেসে ভেসে মায়ানমারের তীরে পৌঁছে যায় বলেই দাবি বোটটির চালকের। নৌসেনা এই দাবি আপাতত মেনে নিলেও, এখনও তদন্ত চলছে বলে জানিয়েছে সে দেশের সরকার। 

__________________________
 ‘আর্মড’ এবং ‘ডেঞ্জারাস’! 
হঠাৎ করেই ইনস্টাগ্রামে একটি অ্যাকাউন্ট টনক নড়িয়ে দিয়েছে ইনস্টা-প্রেমীদের। মানে যাকে বলে, চক্ষু চড়কগাছে! শুরুর কয়েকদিনের মধ্যেই প্রায় ৪০ হাজার ফলোয়ার অ্যাকাউন্টে। সেখানে সেনার পোশাকে হাজার দুয়েক ইজরায়েলি কন্যের ছবি নিয়ে চর্চা বিশ্ব জুড়ে। অ্যাকাউন্টের নাম ‘হট ইজরায়েলি আর্মি গার্লস’! 
অ্যাকাউন্টে যাঁদের ছবি দেওয়া হচ্ছে, সেই মহিলাদের প্রত্যেকেরই বয়স কুড়ির কোঠায়। ছবিগুলোর মজা অন্য জায়গায়। আর্মি ইউনিফর্মের সঙ্গে ওই মহিলাদের স্বল্পবসনা ছবিও পাশাপাশি রেখে একটা তুলনা করা হচ্ছে। ভাবছেন, ছবিগুলো নকল? তা হওয়ার জো নেই। কারণ, মিলিটারি সার্ভিস ইজরায়েলের ছেলে এবং মেয়েদের জন্য ‘কমপালসারি’। যাঁরা শারীরিক এবং মানসিকভাবে ফিট। 
১৮ বছর বয়স হলেই সে দেশের জাতীয় কর্তব্য পালন করাটা বাধ্যতামূলক। আর্মড ফোর্সের কোনও একটায় মেয়েদের যোগ দেওয়াটাই দস্তুর। কমপক্ষে দু’বছর সার্ভিস করতেই হবে সেনাবাহিনীতে। কাজেই বুঝতেই পারছেন, এত বেশি সংখ্যক ছবি কেন ওই ইনস্টাগ্রাম অ্যাকাউন্টে জমা পড়ছে!
পৃথিবীর অন্য দেশের মেয়েরা যখন কোনও ভাল বিশ্ববিদ্যালয়ে ভর্তির জন্য প্রস্তুতি নিচ্ছে, তখন ইজরায়েলের এই সাহসিনীরা কালাশনিকভ কিংবা অ্যাসল্ট রাইফেল কাঁধে ঝুলিয়ে কোনও যুদ্ধের জন্য তৈরি হচ্ছে। মায়া রুসাক, শায়রা ক্রিয়েফের মতো অনেকেই সাহস দেখানোর জন্য যদিও শাস্তি পেয়েছেন বলেও শোনা যাচ্ছে! 
 
পুরো বিষয়টাই ইজরায়েলি মেয়েদের ট্রিবিউট জানানোর জন্য। তাঁদের অবদানকে স্বীকৃতি দেওয়ার জন্য। এ কথা অ্যাকাউন্টের তরফেই বলা হয়েছে। আপাদমস্তক গা-ঢাকা ওই মেয়েরা যে সেক্সি অবতারেও একই রকম সুন্দর, সেটা দেখানোও এই অ্যাকাউন্টের অন্যতম উদ্দেশ্য। 

__________________________
 এই নিয়ে তিন বার মুখ বদল করলেন তিনি। তিন মাস ধরে ‘মুখহীন’ ছিলেন জেরোমি হ্যামন। ‘মুখ’ দাতার খোঁজ পাওয়ার পর প্যারিসের এক হাসপাতালে চিকিৎসকদের তত্ত্বাবধানে গত তিন মাস কাটিয়েছেন তিনি।
জানুয়ারিতে ‘ফেস ট্রান্সপ্লাট’ হওয়ার পরে এখন তাঁর ‘তৃতীয়’ মুখ নিয়ে ধীরে ধীরে অভ্যস্ত হয়ে উঠছেন জেরোমি। যদিও মুখের ত্বক ও মাথার খুলির সঙ্গে সামঞ্জস্য তৈরি হতে আরও কিছুদিন সময় লাগবে।
‘‘প্রথমবার মুখ প্রতিস্থাপন করে সঙ্গে সঙ্গে তা মেনে নিয়েছিলাম। আমি ভেবেই নিয়েছিলাম এটাই আমার নতুন মুখ। এটাই মেনে নিতে হবে। এবারও তাই হল,’’ বলছেন জেরোমি।


জেরোমির চিকিৎসক লরেন্ট ল্যানতিয়েরি। ছবি: এএফপি


২০১০ সালে প্রথম মুখ বদল করেন তিনি। কিন্তু সাধারণ জ্বর-সর্দি সারানোর জন্য ওষুধ খেয়েই বিপত্তি হয় জেরোমির। ওই ওষুধের প্রতিক্রিয়ায় মুখ বদলের পুরো প্রক্রিয়ায় ব্যাহত হয়। মুখ বেঁকে যায়। মুখ তুলে ফেলতে হয়। আবার মুখ প্রতিস্থাপনের জন্য হাসপাতালে ভর্তি হতে হয় জেরোমিকে।

এই বিষয়ে অন্যান্য খবর

মানুষের মুখের রং বদলায়, আপনারও! কখন, কেন জানুন বৈজ্ঞানিক কারণ
কুকুরের দেহে মানুষের মাথা! নেট দুনিয়ায় তুমুল হইচই


কিন্তু কেন জেরোমির মুখ বদল করতে হল? হ্যামন নিউরোফাইব্রোম্যাটোসিস টাইপ-১ জেনেটিক রোগে আক্রান্ত। এই রোগে বিকৃত টিউমার হয়। মুখও বিকৃত হয়ে যায়।


চিকিৎসকের সঙ্গে জেরোমি। ছবি: এএফপি


তবে মুখ প্রতিস্থাপন করতে মুখ দেওয়ার মতো কোনও দাতা না পাওয়ায় তিন মাস ধরে ‘মুখহীন’ অবস্থায় থাকতে হয় জেরোমিকে। শেষে ২২ বছর বয়সি এক যুবকের মৃত্যুর পর তাঁর মুখই জেরোমির মুখে বসানো হয়। 
ঘটনাচক্রে যে চিকিৎসক পৃথিবীর প্রথম মুখ প্রতিস্থাপন করেছিলেন, সেই লরেন্ট ল্যানতিয়েরিই জেরোমির মুখে অস্ত্রোপচার করেন। 
তৃতীয় মুখ নিয়ে জেরোমি কতদিন ঠিক থাকতে পারবেন, তা নিয়েই চিন্তিত তিনি।

__________________________
 এখানে শৈশব নেই। একদা সুখী, সমৃদ্ধ এই শহর থেকে বিদায় নিয়েছে শৈশব। ইউনিসেফ-এর তরফ থেকে সিরিয়ার আলেপ্পো শহরটিকে ‘দ্য মোস্ট ডেঞ্জারাস সিটি ইন দ্য ওয়ার্ল্ড ফর চিল্ড্রেন’ হিসেবে আখ্যা দেওয়া হয়েছে। দীর্ঘ পাঁচ বছর ধরে চলা যুদ্ধে বিধ্বস্ত এই শহর যে আর শিশুদের বসবাসের উপযুক্ত নেই, তা স্পষ্ট ভাষায় জানিয়েছে ইউনিসেফ।
ইউনিসেফ-এর প্রতিবেদন অনুযায়ী, প্রায় ৩ লক্ষ নির্দোষ অসামরিক মানুষ আলেপ্পোর বিদ্রোহী-অধিকৃত অংশে আটকে রয়েছেন। এই জনসংখ্যার মধ্যে ১ লক্ষ জনই শিশু। প্রতিবেদন জানাচ্ছে, সিরিয়ার গৃহযুদ্ধে এখনও পর্যন্ত ৪ লক্ষ মানুষ নিহত হয়েছেন। ২০১১ সালে সিরিয়ার বাশার আল-আসাদ শাসনের বিরুদ্ধে বিদ্রোহ দেখা দেয়। ক্রমে সেই বিদ্রোহ গিয়ে দাঁড়ায় সিরিয়া ও রাশিয়ার যৌথ বাহিনির সঙ্গে জঙ্গিদের সম্মুখ সমরে। এই গৃহযুদ্ধে সবথেকে বেশি ক্ষতিগ্রস্ত হয়েছে আলেপ্পো শহরটিই। সম্প্রতি রুশ-সিরিয় যৌথ বাহিনীর এক বিমান হানায় ২৫ জন অসামরিক ব্যক্তি নিহত হয়েছেন। অসংখ্য মানুষ জল ও প্রয়োজনীয় সরবরাহ ছাড়াই আটক রয়েছেন বলে জানা গিয়েছে।

আলেপ্পোর উপরে বর্ষিত হচ্ছে বোমা
গত এক সপ্তাহের মধ্যে ১৯০০টি বোমা বর্ষিত হয়েছে আলেপ্পোর উপরে। ১৭ সেপ্টেম্বর এই ভয়াবহ বোমাবর্ষণের প্রেক্ষিতে আলেপ্পোয় ঘোষিত যুদ্ধবিরতি লুপ্ত হয়েছে। তার পর থেকে ৩২০ জন অসামরিক মানুষের প্রাণহানি ঘটেছে বলে জানাচ্ছে বিশ্ব স্বাস্থ্য সংস্থা। ৮৪০ জন মানুষ আহত অবস্থায় রয়েছে বলে জানাচ্ছে হু। এই জনসংখ্যার এক তৃতীয়াংশই শিশু। ক্রমাগত বিমান হানায় বিপর্যস্ত হয়ে পড়েছে হাসপাতাল ও চিকিৎসা ব্যবস্থা। শহরের অধিকাংশ বাড়ি ধ্বংসস্তূপে পরিণত হওয়ায়, বিপন্ন মানুষ লুকোনোর জায়গাও পাচ্ছেন না। প্রাপ্তবয়স্করা নিজেদের প্রাণের মায়া তুচ্ছ করে বাঁচাতে চাইছেন পরবর্তী প্রজন্মকে। কিন্তু এরিয়াল বমবার্ডমেন্টের মানে সবকিছুই ঝাপসা হয়ে যাচ্ছে। মহিলা এবং শিশুরা যেহেতু বেশিরভাগ সময় বাড়িতেই থাকেন, সেহেতু তাঁরাই সবথেকে বেশি সংখ্যায় হতাহত হচ্ছেন বোমা বর্ষণে।

এইভাবে আর কতদিন?
সোশ্যাল মিডিয়া, নিউজ চ্যানেলে বার বার উঠে আসছে আলেপ্পোর শিশুদের চরম দুর্দশার ছবি। প্রতিবাদ সারা পৃথিবী জুড়েই। কিন্তু এই সমস্যার কোনও আশু সমাধান কেউই দেখতে পাচ্ছেন না। রক্ত, বারুদ আর চুরমার হয়ে যাওয়া বাড়িঘরের মধ্যে সসেমিরা হয়ে রয়েছে একটা গোটা প্রজন্ম। মুছে গিয়েছে অতীত, ভবিষ্যৎও সে অর্থে নিরুদ্দেশ।   
দেখুন ফোটোগ্যালারি 
সন্ত্রাস কীভাবে একটি সুন্দর শহরকে ধ্বংস করেছে দেখবেন? চলুন, ঘুরে আসা যাক সিরিয়ার আলেপ্পোয়।

__________________________
 আমেরিকার কোলোরাডোয় শেরিফের ডেপুটি টোনি শার্ব সদ্যই অবসর নিলেন। কিন্তু চাকরিজীবন থেকে ছুটি নিলেন অভিনব উপায়ে। একেবারে সকলকে মাত করে দিয়ে।
কী করেছেন তিনি? অফিসের লিফ‌টে চুটিয়ে নেচেছেন সহকর্মীদের সঙ্গে। এমনকী শেরিফও উপস্থিত ছিলেন সেই উদ্দাম নাচে।
আর কিছু বলার নেই। ভিডিও দেখার আগে শুধু জেনে নিন, এই ভিডিওটি ইতিমধ্যেই ৫০ লক্ষ বারের বেশি দেখা হয়ে গিয়েছে। লাইকের সংখ্যা লক্ষের কাছাকাছি।


__________________________
 আরও একটা নতুন ক্যালেন্ডার চলে আসবে আমাদের জীবনে। সিডনির অপেরা হাউসের আকাশ থেকে পার্ক স্ট্রিট হয়ে ভেগাস পর্যন্ত গড়াবে সময়। আলোর ফুলঝুরিতে, সমবেত চিৎকারে বর্ষবরণ হবে পৃথিবী জুড়ে। সাড়ে ৬৬ ডিগ্রিতে হেলে থাকা মেরুদণ্ড নিয়ে আরও একবার সূর্যের চারিদিকে ঘোরা শুরুর মুখে যে পৃথিবী, সে ভাল আছে তো?
নানা রঙের দিন
এ বছরটাও চলে গেল বাতাসে বাড়তে থাকা কার্বন ডাই-অক্সাইড আর সমাজে বাড়তে থাকা অসহিষ্ণুতা নিয়ে। আমরা আমির খানকে তুলোধোনা করলাম আর গালাগাল করলাম সহযাত্রীকে ভিড় মেট্রোয় সামান্য গায়ে গা লাগার অপরাধে। বছরটা চলে গেল পার্থ দে আর শিনা বরার টানটান কিস্তিভিত্তিক মেগা-সিরিয়ালে। চা-বাগানের মৃত্যুমিছিল আর পৃথিবীজোড়া উদ্বাস্তুস্রোত চাপা পড়ে গেল। নরেন্দ্র এ বছরটাও ‘মোদী’ হয়ে টুইটার আর ‘অচ্ছে দিনে’ কাটিয়ে দিলেন আর ‘দাভোলকর’ হয়ে পড়ে রইলেন বিচারের আশায়। ফেসবুকের প্রোফাইল পিকচারে-পিকচারে জেগে থাকল প্যারিস আর বিস্মৃতির স্টেটাসে-স্টেটাসে পড়ে থাকল রাকা, বেইরুট। ইকলাখের ফ্রিজ থেকে সারা দেশে ছড়িয়ে গেল খুনশীতল ঠান্ডা। সীমান্ত পেরিয়ে অভিজিৎ, ওয়াশিকুর, অনন্ত বিজয়ের শরীর থেকে রক্ত গড়িয়ে এল উঠোন পর্যন্ত।
দীনপঞ্জিকা
এ বছরেও আমরা ভাবলাম, সবকিছু আরেকটু গুছিয়ে নেব। অরুণ ভেবেছিল, টেটের রেজাল্টটা বেরোলেই প্রেমের খবরটা বাড়িতে ভাঙবে। বরুণ ভেবেছিল, মদননাট্যের বদলে সারদার টাকা ফেরতের জরুরি খবর হয়তো পাওয়া যাবে কিছু। কিরণমালা ভেবেছিল, রাত ১০টার পরে কলকাতার যে কোনও মেট্রোস্টেশনের সামনে বন্ধুর জন্য দাঁড়ানো যাবে নিশ্চিন্তে।
তবে এ সব কিছুই হয়নি। অরুণ তার ‘নারীবাদী’ প্রেমিকার কাছ থেকে ‘নপুংসক’ আওয়াজ খেয়েছে। বরুণকে তাগাদাদার এসে বলে গিয়েছে, ‘দেখে নেব’। কিরণমালা চেনা আওয়াজই খেয়েছে— ‘রেট কত?’ ভেবেছিলাম, ধোনি আবার একটা ছয় হাঁকিয়ে বিশ্বকাপ তুলে নেবে আমাদের জন্য। হয়নি। ভেবেছিলাম, শাহরুখ শুধুমাত্র কোটিতে ব্যবসার রেকর্ডের কথা মাথায় না-রেখে আমাদের উপহার দেবেন মনে রাখার মতো আরেকটা কোনও ছবি। হয়নি। ভেবেছিলাম, জনগণকে ঠিক পাথর ধারণের উপদেশ দেওয়া থেকে সরে থাকবেন রুপোলি পরদার মুখর মুখেরা। হয়নি। ভেবেছিলাম, ইরম শর্মিলা চানুর রাইলস টিউব খুলে ফেলা হবে আর আফস্পা উঠে আসবে আলোচনায়। হয়নি। ভেবেছিলাম, শেষ পর্যন্ত সলমনের গাড়ির চালক কে ছিল, তা জানা যাবে। হয়নি।
তাই নতুন বছরের জন্য এত হা-পিত্যেশ। আসলে নতুন বছর এলে আমাদের স্বপ্ন-আশা-আকাঙ্ক্ষা পূর্ণ হয়ে যাবে, সে স্বপ্ন আর অবচেতনেও দেখি না আমরা। কিন্তু সম্মান নিয়ে বেঁচে থাকব, মত প্রকাশের সাংবিধানিক অধিকারকে বইয়ের পাতা থেকে তুলে আনতে পারব মাটির পৃথিবীতে, সন্তানের মুখে মন্ডা-মিঠাই তুলে না-দিতে পারলেও নিদেন তুলে দিতে পারব ভাত-রুটি।
অন্তত এই স্বপ্নগুলোর গোড়ায় আবার একটু জল দেয় নতুন বছর। যদিও নির্দিষ্ট দিন মেনে স্বপ্ন দেখার রেশন কার্ড ‘রিনিউ’ করা যায় না, আশায় বুক বাঁধার ‘প্রিমিয়াম’ জমা দেওয়া যায় না, তবু পয়লা জানুয়ারির সঙ্গে চেতনে-অবচেতনে আমাদের এরকমই সম্পর্ক যেন। নতুন ডায়েরিতে গুছিয়ে ‘রেজোলিউশন’ সাজানো, নতুন ক্যালেন্ডারের পাতায় দাগ দেওয়া পুরী বা কেদারের টানে।
দিনবদলের স্বপ্ন
নতুন বছর অন্য স্বপ্নও দেখায়। স্বপ্ন দেখায়, নেতানেত্রীরা আরেকটু কম নির্লজ্জ হয়ে ভোট চাইতে আসবেন, আইনসভার অধিবেশনে টেবিল বাজিয়ে ঝগড়া আর ভর্তুকির ক্যান্টিনে কফি খাওয়ার পাশাপাশি আলোচনা করবেন মানুষের সুবিধা-অসুবিধা নিয়ে, আরেকটু বেশি বুদ্ধিশুদ্ধি নিয়ে জাগ্রত থাকার পরিচয় দেবেন বিশিষ্টজনেরা সান্ধ্য ‘টক-শো’য়ে, ধর্মের স্বঘোষিত ঝান্ডাধারীরা সাধারণ মানুষকে আরেকটু কম উসকানি দেবেন অন্য ধর্মাবলম্বীর বিরুদ্ধে, দেশের জল-জঙ্গল-জমি থেকে অধিবাসী মানুষকে উচ্ছেদ করে আরেকটু কম সম্পদ লুট করবেন লুুটেরাগণ।
নতুন বছর আরও কিছু উচিত-স্বপ্নের কথা বলে। স্বপ্ন— দিনের শেষে আমরা পাশের মানুষটাকে মানুষ বলেই ভাবতে পারছি। প্রত্যেকেরই যে খেয়ে-পরে সুস্থভাবে বেঁচে থাকার অধিকার আছে, সেটা রাষ্ট্রের আগে নিজেরা স্বীকার করছি। দেশটা যে আসলে মাটি দিয়ে নয়, মানুষ দিয়ে গড়া, তা বহু আগেই আমাদের শোনা হয়ে গিয়েছে, কিন্তু এখনও পর্যন্ত ঠিক বুঝে ওঠা যায়নি কথাটা। ফলে, কথায় কথায় মুণ্ডচ্ছেদ হচ্ছে সিস্টেমের, রাষ্ট্রের। কিন্তু এটা বুঝতে হবে যে, ৩৬৪ দিন রুটিনমাফিক নিজেকে টেনে নিয়ে যাওয়া আর ৩৬৫তম সকালে হঠাৎ-হুজুগে জেগে ওঠার বাইরেও বাকি বিষয়ে আমাদের নিজেদের দায় আছে। তিন বছর জ্যোতিকে ভুলে রইলাম আর নাবালকটির মুক্তির সকালে আইন-আদালতকে তুলোধোনা করলাম, বিকেলে বিতর্কসভা গরম করলাম, সন্ধ্যায় বর্ষবরণে পার্ক স্ট্রিটে হুল্লোড় মচানোর ছুতোয় মেয়েদের শরীর ছুঁলাম জম্পেশ— এ সব করে আর যাই হোক, বছরটা ‘নতুন’ হবে না। সেই পুরনো আমরা সেই পুরনো অভ্যাসে সেই পুরনো ধারণাকে টেনে নিয়ে গেলে শুধু ক্যালেন্ডারটা ছাড়া আর কিছুই পাল্টাবে না।
■ নতুন বছরের দিকে আমরা যতটা না তাকিয়ে আছি, সে আমাদের দিকে তাকিয়ে আছে ঢের বেশি। তাকিয়ে আছে নতুন সময়। মানুষের চেয়ে অনেক-অনেক বেশি শুভেচ্ছাবার্তা প্রয়োজন তার।

__________________________
 শুধু একটা দামী গাড়ির মালিক নন, বড় ব্যবসাও চালান দায়িত্ব নিয়ে। কিন্তু তা-ও চরম অবসাদে ভোগেন চিনের যুবক জসপার ফু।
অবস্থাসম্পন্ন পরিবারের একমাত্র ছেলে ফু-এর বিয়ে হয়েছিল বেশ কয়েকবছর আগে। কিন্তু নতুন জীবন শুরু করেও অবসাদকে বিদায় জানানো হয়নি তাঁর। একাকীত্ব থেকে গিয়েছে চিরসঙ্গী হয়ে। প্রতিভাবান স্ত্রী বিয়ের আগে থেকেই চাকরি করতেন। পরেও সে পরিস্থিতির বদল ঘটেনি। তাই প্রতিদিন সকালে ফু-এর আগেই অফিসে বেরিয়ে যান স্ত্রী। ফেরেনও দেরিতে।

একা থাকতে থাকতে একসময়ে মানসিক অবসাদে ভুগতে শুরু করেন ফু। নিঃসন্তান জীবনে শেষপর্যন্ত আশ্রয় খুঁজে পান নিজেরই বিএমডাব্লিউ গাড়িতে। সন্ধে হলেই অফিস থেকে বেরিয়ে পড়েন ফু। কোটিপতি ব্যবসায়ী তখন হয়ে যান এক সাধারণ, মিশুকে উবের ড্রাইভার।
জসপার জানান, বাড়িতে ফিরে একা থাকতে ইচ্ছে করত না তাঁর। স্ত্রী-ও ফেরেন অনেক দেরিতে। তাই প্রবল একাকীত্ব থেকে বাঁচতেই এই পথ ধরেছেন ফু। নিজের ব্যস্ত স্কেডিউল থেকে সারাদিনে দুঘন্টা সময়ে বের করে নেন। উবের-এর অ্যাপ অন করে গাড়িতে তুলে নেন যাত্রীদের। তারপরে তাঁদের সঙ্গেই গল্প করতে করতে কেটে যায় সময়।
দিনের শেষে পরম শান্তিতে বাড়ি ফিরে আসেন। এমন অদ্ভুত জীবনেই আনন্দ খুঁজে পেয়েছেন চিনের এই যুবক। বলাবাহুল্য, চিনের রাস্তায় জনপ্রিয় হয়ে গিয়েছে ফু-এর গাড়ির নম্বর প্লেট। সন্ধের পরে ওই গাড়ি দেখলেই লোকে সওয়ারি হওয়ার চেষ্টা করেন। আর ফাঁকা না-পেলেও হাসি মুখে ফু-কে দূর থেকেই বাই বাই করে দেন। জনপ্রিয় এই গাড়িটিই এখন ব্যস্ত শহরের একমাত্র আড্ডার ঠিকানা।

__________________________
 কতই রঙ্গ দেখি দুনিয়ায়।
এই বিশ্বে আজব মানুষের কমতি নেই। বিশ্বের বিভিন্ন প্রান্তে তাঁরা প্রতিনিয়ত কত কাণ্ডই না করে চলেছেন। কেউ বা নিজের মাথায় নিজেই হাতুড়ি ভাঙছেন, কেউ আবার হাতের সামনে যা পাচ্ছেন তাই খেয়ে সাবাড় করে দিচ্ছেন। মিশেল লোতিতো ঠিক এমনই একজন মানুষ। তাঁর কান্ডকারখানার কথা জানলে আপনার চোখ কপালে উঠবে।
জায়গা পাল্টালে খাদ্যাভ্যাসেরও পরিবর্তন হয়। জ্যান্ত আরশোলা, সাপ, ব্যাঙ, টিকটিকি, পচে যাওয়া খাবার থেকে ইট, কাচ, মাটি, খাওয়ার খবরও পাওয়া গিয়েছে। কিন্তু স্রেফ বিশ্বরেকর্ডের জন্য এই ভদ্রলোক খেয়ে ফেলেছিলেন আস্ত একটা বিমান।
আরও পড়ুন
বয়সকে হার মানিয়ে ১০৫ বছরে বিশ্ব রেকর্ড
পৃথিবীর ক্ষুদ্রতম দম্পতি এবার গিনেসের পাতায়। জেনে নিন এই ভালবাসার গল্পটি ...
মিশেল লোতিতো। ফ্রান্সের বাসিন্দা। সাধারণ না বলে লোতিতোকে ‘সুপার হিউম্যান’-এর তকমা দেওয়াই যায়। ছোট থেকেই তাঁর এক অদ্ভুত শখ। যে জিনিস নিয়ে বাচ্চারা খেলা করতে পছন্দ করে, ছেলেবেলায় সেই জিনিসই খাদ্য হয়ে উঠেছিল তাঁর। মাত্র ৯ বছর বয়স থেকেই শুরু হয় লোতিতোর মিশন। মানুষকে বিনোদন দিতে শুরু করেন তিনি। টিভি, সাইকেল, পেরেক, বাল্‌ব, কম্পিউটার, খাট— সবকিছু হজম হয়ে গিয়েছে তাঁর পেটে। এতসবের পরেও ক্ষান্ত হননি তিনি। ১৯৭৮ সালে তাঁর শখ চাপে একটি আস্ত বিমান খেয়ে বিশ্বরেকর্ড গড়বেন। ব্যাস! এরপরেই একটি সেসনা-১৫০ বিমানকে ছোট ছোট টুকরো করে দু বছর ধরে খেয়ে শেষ করে ফেলেছিলেন তিনি।

সেসনা-১৫০ বিমান খাচ্ছেন লটিটো
১৯৫৯ থেকে ১৯৯৭-এর মধ্যে তিনি ৯ টন লোহা খেয়ে শেষ করেছিলেন। সমস্ত ধাতব পদার্থই তিনি টুকরো টুকরো করে খেতেন। আর এই লোহা গেলার জন্য তিনি  খেতেন প্রচুর পরিমাণে মিনের‌্যাল অয়েল এবং জল। 
এতসবের পরে আপনার মনে হতেই পারে, কী ভাবে এই খাবার হজম করেন লোতিতো? এতে তাঁর কোনও সমস্যা হয় না? চিকিৎসকেরা জানাচ্ছেন, ‘পিকা’ নামক এক বিরল রোগের শিকার ছিলেন লোতিতো। তাঁর পাকস্থলীর আবরণ ছিল স্বাভাবিকের চেয়ে প্রায় দ্বিগুণ পুরু। ফলে এই ধাতু তাঁর শরীরের ক্ষতি করতে পারত না। জন্ম থেকেই তাঁর এই রোগ ছিল। তবে কী ভাবে এটা সম্ভব হল, চিকিৎসকরা তার কোনও ব্যাখ্যা দিতে পারেননি। ২০০৭-এ ৫৭ বছর বয়সে মৃত্যু হয় তাঁর।
দেখুন ভিডিও—


__________________________
 আবার সংবাদ শিরোনামে ১৯১১ সালে ডুবে যাওয়া জাহাজ। এবারে এমন কিছু দাবি, যা মেনে নিতে কষ্ট হবে টাইটানিক-প্রমিকদের। এই সব দাবির বেশ কয়েকটির পিছনে রয়েছে জোরদার ‘গবেষণা’। দেখা যাক সেই সব দাবির কয়েকটিকে।
• ১৯৯৮ সালে রবার্ট গার্ডিনার তাঁর ‘টাইটানিক: দ্য শিপ দ্যাট নেভার স্যাঙ্ক’ গ্রন্থে দাবি করেন, টাইটানিক ডুবে যাওয়ার পিছনে একটা ষড়যন্ত্র কাজ করেছিল। আর সেটার নায়ক ছিলেন এই জাহাজের মালিকরা। টাইটানিকের যমজ জাহাজ আরএমএস অলিম্পিক-এর সঙ্গে একটি সামরিক জাহাজের সংঘর্ষ ঘটে। তার বিমা আদায় করতে গিয়ে ব্যর্থ হন মালিকপক্ষ। তখন টাইটানিক থেকেই বিমার অর্থ আদায়ের পরিকল্পনা করেন তাঁরা। গার্ডিনারের মতে, জখম অলিম্পিক-কে সারিয়ে-সুরিয়ে ‘টাইটানিক’ নাম দিয়ে জলে ভাসানো হয়েছিল। এবং হিমশৈল-প্রবণ এক অঞ্চল দিয়ে তার যাত্রাপথ নির্ধারণ করা হয়। আসলে ডুবেছিল নাকি অলিম্পিক-ই।
• আর একটি দাবি আরও মারাত্মক। সেটা এই— একটি জার্মান ইউ-বোট টাইটানিক-কে লক্ষ্য করে টর্পেডো ছোড়ে। আর তাতেই ডুবে য়ায় এই মহা-জাহাজ। এখানেও বিমার টাকা আদায়ের গল্পটাই লাগানো হয়। ইউ-বোটের কম্যান্ডারকে নাকি সেই মর্মেই নির্দেশ দেওয়া হয়েছিল। এখানেও ভিলেন হিসেবে জাহাজ-মালিকদের নামই উঠেছে।
• তৃতীয় দাবিটি অতিলৌকিক। লর্চ ক্যান্টারভিল নামের জনৈক ইতিহাসবিদ এই জাহাজের যাত্রী ছিলেন। তাঁর সঙ্গে ছিল মিশরীয় নারী-পুরোহিত আমন-রা-র মমি। এই মমি নাকি অভিশপ্ত। আর সেই অভিশাপেই ডুবে যায় জাহাজ।
আরও পড়ুন 
টাইটানিক সম্পর্কে আরও তথ্য, যা চমকে দেবে। শেষেরটি ভয়ঙ্কর 
অব্যর্থ ভবিষ্যদ্বাণী! টাইটানিক ডোবার কথা লেখা ছিল বইয়ে! ১৪ বছর আগেই 
টাইটানিক সম্পর্কে ১৬টি তথ্য, যা অবাক করবে আপনাদের 
 
 
 

__________________________
  ১৯৩৯ সাল। দ্বিতীয় বিশ্বযুদ্ধের দামামা বেজে গিয়েছে। জার্মানি জুড়ে চলছে অ্যাডলফ হিটলারের একনায়কতন্ত্র। সেই সময়ে দাঁড়িয়ে হিটলার লাল রংয়ের একটি ফোনের মাধ্যমে বহু মানুষের মৃত্যু পরোয়ানা জারি করেছিলেন বলে জানা যায়। যে ফোনটিকে ‘ধ্বংসের যন্ত্র’ও বলা হত। হিটলার যেখানেই যেতেন, সেখানেই তিনি এই ফোনটি সঙ্গে নিয়ে যেতেন।
এবার প্রশ্ন উঠতেই পারে, হঠাৎ হিটলারের ফোনটি নিয়ে এত মাথাব্যথা কেন? কারণ, ঐতিহাসিক এই ফোনটি এবার মার্কিন যুক্তরাষ্ট্রে নিলামে উঠতে চলেছে। ফোনটি নিলাম করছে মেরিল্যান্ডের অকশন হাউজ।

এই সেই ‘অভিশপ্ত’ ফোন
চেসাপেক শহরের আলেকজান্ডার হিস্টোরিক্যাল অকশনস-এর মালিক বিল পানাগোপুলোস জানিয়েছেন, লাল রংয়ের ওই ফোনটিতে খোদাই করা রয়েছে হিটলারের নাম। ১৯৪৫—এ বার্লিনে তাঁর বাংকার থেকে ওই টেলিফোন সেটটি উদ্ধার হয়। দ্বিতীয় বিশ্বযুদ্ধে জার্মানির আত্মসমর্পণের পরে তৎকালীন সোভিয়েত ইউনিয়নের সেনারা এই টেলিফোন সেটটি ব্রিটিশ কর্মকর্তা স্যার র‍্যালফ রেনারকে স্মারক হিসেবে উপহার দিয়েছিলেন। রেনারের ছেলে এবার সেই ফোনটিকে নিলামে তুলতে চলেছেন। 

খোদাই করা হিটলারের নাম
ফোনটির বিড প্রাইস হবে ১ লক্ষ মার্কিন ডলার। যদিও ফোনটির দাম ২ লক্ষ থেকে ৩ লক্ষ ডলার পর্যন্ত উঠতে পারে বলে আশা করা হচ্ছে। সম্ভবত এই সপ্তাহের শেষেই ফোনটিকে নিলামে তোলা হবে।

__________________________
  ওই সংস্থার একটি সূত্রকে উদ্ধৃত করে আজ এমনই দাবি করেছে ব্রিটেনের একটি সংবাদপত্র। 
২০১৪ সালে ওই প্রস্তাব পাওয়ার কিছুদিন পরেই সিদ্ধার্থ গ্রেফতার হয়েছিলেন। কিন্তু জামিনে ছাড়া পেয়ে তিনি স্ত্রী-সন্তানদের নিয়ে সিরিয়া পালিয়ে যান। বর্তমানে তাঁর নতুন নাম আবু রুমাশায়াহ। তাঁকেই নতুন ‘জিহাদি জন’ বলে ডাকা হচ্ছে।
 সংবাদপত্রটির দাবি, ব্রিটেনে থাকাকালীন সে দেশে নিষিদ্ধ জঙ্গি সংগঠন ‘আল-মুহাজিরৌন’এর সঙ্গে সিদ্ধার্থ যোগাযোগ রাখতেন বলে গোয়েন্দারা খবর পাচ্ছিলেন। সে সময় ‘এমআইফাইভ’এর কয়েকজন অফিসার একবার তাঁকে রাস্তায় আটকে (বাম্প অপারেশন) এ নিয়ে সতর্ক করেন। তাঁকে জানিয়ে দেওয়া হয়, গোয়েন্দারা সিদ্ধার্থের গতিবিধির উপর নজর রাখছেন। তিনি কী করছেন, কোথায় যাচ্ছেন— সবই তাঁরা জানেন। এর কয়েকদিন পর দ্বিতীয়বার সিদ্ধার্থকে রীতিমতো হুমকি দিয়ে বলা হয়েছিল, সন্দেহভাজন জঙ্গিদের সম্পর্কে তথ্য না দিলে হয় তিনি গ্রেফতার হবেন, নয়তো তাঁকে মরতে হবে। সম্ভবত, সিদ্ধার্থ ওই প্রস্তাবে রাজি হননি। কারণ, দ্বিতীয়বার যোগাযোগের কিছুদিন পরেই জঙ্গি কাজকর্মের অভিযোগে ব্রিটেনের পুলিশ তাঁকে গ্রেফতার করে। 
‘এমআইফাইভ’এর ওই সূত্রটি সংবাদপত্রটিকে জানিয়েছেন, অপরাধজগৎ কিংবা জঙ্গিদের সঙ্গে যোগাযোগ রয়েছে এমন অনেককেই পুলিশ চর হিসাবে ব্যবহার করার চেষ্টা করে। জঙ্গিদের সম্পর্কে খবর পেতে এ জন্য সিদ্ধার্থকে কাজে লাগানোর চেষ্টা করেছিল তারা।
 এরই মধ্যে সিদ্ধার্থের লন্ডননিবাসী বোন কণিকা ধর আজ ওই সংবাদপত্রকে জানিয়েছেন, গত বছর সিরিয়া থেকে সিদ্ধার্থ তাঁকে টেলিফোন করেছিলেন। সে সময় কণিকা ভাইকে জঙ্গি সংস্রব ত্যাগ করে ব্রিটেন ফেরার কথা বলেন। জবাবে সিদ্ধার্থ জানান, জঙ্গিদের হয়ে তিনি মরতেও প্রস্তুত। গত সপ্তাহেই সোশ্যাল নেটওয়ার্কিং সাইটে আইএসের পোস্ট করা একটি ভিডিওয় দেখা গিয়েছিল, কালো কাপড়ে মুখ ঢাকা সিদ্ধার্থ এক বন্দির মাথায় বন্দুক 
ঠেকিয়ে রয়েছেন। 
কণিকা আক্ষেপ করে জানান, স্কুলে পড়ার সময়ে তাঁর ভাই নরম ও শান্ত স্বভাবের ছিলেন। পশুচিকিৎসক হওয়ার ইচ্ছা ছিল সিদ্ধার্থের। ছোট বয়সে বাড়িতে কচ্ছপ, খরগোশ পুষতেন। সেসময় এক প্রতিবেশীর ডেভিড নামে একটি পোষা বিড়াল গাড়ি চাপা পড়লে সিদ্ধার্থ নাকি প্রচণ্ড আঘাত পেয়েছিলেন। কণিকার দাবি, সিদ্ধার্থ মানসিকভাবে অসুস্থ। মৌলবাদীরা তাঁর ভাইয়ের মগজধোলাই করেছে। তাঁর চিকিৎসার প্রয়োজন। তাঁর ভাইকে ড্রোন হামলা চালিয়ে যাতে হত্যা করা না হয়, সে জন্য ব্রিটেনের প্রধানমন্ত্রী ডেভিড ক্যামেরনের কাছে আবেদন জানিয়েছেন কণিকা।

__________________________
 চা পেয়েছেন বটে ডোনাল্ড ট্রাম্প! নরেন্দ্র মোদী-সুলভ ‘চায়ে পে চর্চা’র ধারেকাছে না গিয়েই পেলেন ছ’হাজার ‘অসম টি ব্যাগ’! সঙ্গে সেই চা খেয়ে নিজেকে ‘শুদ্ধ এবং দূষণমুক্ত’ রাখার পরামর্শ।
কলকাতার একটি সংস্থা ‘টি-এ-মি’ থেকে পাঠানো ওই চায়ের চালানের সঙ্গে আমেরিকার রিপাবলিকান পার্টির প্রেসিডেন্ট পদপ্রার্থী ট্রাম্পের কাছে গিয়েছে একটি ভিডিও। যাতে বলা হয়েছে, ‘নমস্তে মিস্টার ট্রাম্প। আমরা আপনাকে প্রচুর প্রাকৃতিক গ্রিন টি পাঠাচ্ছি। এটা ক্ষতিকারক র‌্যাডিক্যালগুলোর বিরুদ্ধে লড়তে সাহায্য করে। শরীর-মন চাঙ্গা করে ও স্বাস্থ্য ভাল রাখে। এই চা যে মানুষের বুদ্ধি বাড়ায়, তা-ও প্রমাণিত। প্লিজ, মিস্টার ট্রাম্প, চা খান। আপনার স্বার্থে, আমেরিকার স্বার্থে, পৃথিবীর স্বার্থে। নিজেকে শুদ্ধ করার সময় কখনওই পেরিয়ে যায় না।’’  

অসম চায়ের সেই চালান প্রকাণ্ড পেটিবোঝাই হয়ে গতকালই পৌঁছে গিয়েছে নিউ ইয়র্কের ফিফ্‌থ অ্যাভিনিউয়ে। ট্রাম্পের সংস্থার সদর দফতর ‘ট্রাম্প টাওয়ারে’। এই চা-চালান নিয়ে আলাদা ওয়েবসাইট ‘টি ফর ট্রাম্প’ও চালু করেছে সংস্থাটি। 

কিন্তু প্রচুর খরচ (যদিও খরচের আসল অঙ্ক খোলসা করা হয়নি) করে আমেরিকায় চা পাঠানোর অর্থটা কী? সংস্থার প্রচার? ‘টি-এ-মি’এর ম্যানেজিং ডিরেক্টর সুমিত শাহের দাবি, ‘‘প্রচারের কথা আদৌ ভাবিনি। আমরা বিশ্বাস করি যে, চা শরীর ও মন সারিয়ে তুলতে সাহায্য করে। প্রচারপর্ব শুরু হওয়া থেকেই ট্রাম্প অনেক বিষয়ে কট্টর অবস্থান নিয়েছেন। তা নিয়ে বিশ্বে হইচই পড়ে গিয়েছে। সেজন্যই আমাদের মনে হল, ওঁকে চা পাঠানো যেতে পারে।’’

ডোনাল্ড ট্রাম্প ও (ডানদিকে) প্রেরক সুমিত শাহ।— ফাইল চিত্র
ট্রাম্প ভারত ও চিনে ‘আউটসোর্সিং’য়ের কঠোর সমালোচক। তার উপরে আমেরিকায় বিদেশি কর্মীদের জন্য ভিসার নিয়মে যে-সব পরিবর্তন আনার উদ্যোগ শুরু হয়েছে, তার কোনওটাই এদেশের কর্মীদের পক্ষে অনুকূল নয়। সুমিতের দাবি, তাঁরা চা পাঠিয়ে এ-ও বোঝাতে চেয়েছেন, এ দেশের নতুন উদ্যোগপতিরা আন্তর্জাতিক মহলের সঙ্গে চোখে চোখ রেখে কথা বলতে পারে। এ প্রসঙ্গে তিনি আজ ‘এবেলা’কে বলেন, ‘‘দিনে তিনকাপ হিসাবে যে পরিমাণ চা পাঠিয়েছি, তাতে ট্রাম্পের আগামী চারবছর চলে যাবে। ওঁর যদি আরও চা প্রয়োজন হয়, আমরা পাঠিয়ে দেব। গ্রিন টি ট্রাম্পের উপকার করবে।’’ তবে এজন্য কত খরচ হয়েছে, তা নিয়ে মুখ খুলতে চাননি সুমিত।

কিন্তু প্রশ্ন হল, ট্রাম্প কি চা খান? হিলারি ক্লিন্টনের প্রতিপক্ষ একটি সাক্ষাৎকারে জানিয়েছিলেন, তিনি নাকি কস্মিনকালেও চা, কফি বা অ্যালকোহল স্পর্শ করেননি। জল ছাড়া তিনি খান আমেরিকার একটি বহুজাতিক সংস্থার ডায়েট পানীয়!

তবে ট্রাম্পেই শেষ হচ্ছে না সুমিতের চা-বিপ্লব। তাঁর কথায়, ‘‘যে সব বিশিষ্ট ও প্রভাবশালীদের শরীর-মন, ভাবনাচিন্তা শুদ্ধির দরকার বলে মনে করব, তাঁদেরই চা পাঠাব। তা আমেরিকায় হতে পারে, পাকিস্তানে হতে পারে আবার আমাদের দেশেও হতে পারে।’’

__________________________
 গার্লফ্রেন্ডের সঙ্গে যৌন সম্পর্কে যেতে অনীহা প্রকাশ করেছিলেন এক যুবক। তার ফল অত্যন্ত ভয়ঙ্কর হলো। কঠিন মূল্য দিতে হলো তাঁকে।

এই বিষয়ে অন্যান্য খবর

মহিলা ভেবে শরীরী সম্পর্ক, বিশ্বাস করে ফাঁসলেন ১৫০ জন পুরুষ


আন্তজার্তিক সংবাদমাধ্যম ‘মিরর’ প্রকাশিত একটি প্রতিবেদন অনুযায়ী, নিজেরই প্রেমিককে কুপিয়ে খুনের চেষ্টার অভিযোগ উঠেছে ফ্লোরিডার বাসিন্দা এক যুবতীর বিরুদ্ধে।
ওই যুবতীর নাম ক্যাথরিন টাভেরেজ। অভিযোগ, বৃহস্পতিবার নিজের প্রেমিকের সঙ্গে যৌন সম্পর্কে যেতে চান ওই তরুণী। কিন্তু সেইসময়ে যৌন সম্পর্কে যেতে আগ্রহী ছিলেন না ওই যুবক। প্রেমিকের কাছ থেকে এমন প্রত্যাখ্যান পাওয়ার পরেই ক্ষিপ্ত হয়ে ওঠেন ক্যাথরিন। ছুরির দিয়ে নিজের প্রেমিকের মুখে আঘাত করতে থাকেন তিনি। কোনও রকমে সেখান থেকে পালিয়ে বাঁচেন ওই যুবক।
ইতিমধ্যে ওই যুবকের অভিযোগের ভিত্তিতে পুলিশ ক্যখরিনকে গ্রেফতার করেছে। জানা গিয়েছে, ওই যুবকের মুখে বেশ কতগুলি ক্ষতচিহ্ন রয়েছে। স্থানীয় একটি হাসপাতালে চিকিৎসাধীন রয়েছেন তিনি। 
তবে স্রেফ যৌন সম্পর্কে যেতে রাজি নয় বলে কোনও তরুণী তাঁর প্রেমিকে এমন হাল কী করে করতে পারেন, তা ভেবেই অবাক হয়ে যাচ্ছেন অনেকে।

__________________________
 প্রথমে অনুরোধ। তাতে কাজ হল না। তার পরে প্রশংসা। কোনও অশরীরী উল্টে দিচ্ছে বাইবেল-এর পাতা। ধীরে ধীরে সেই পাতা বইয়ের মাঝবরাবর দাঁড়াচ্ছে। যেন কেউ হাতে করে তাকে তুলে ধরে রেখেছে।
এমনই অদ্ভুত ভিডিও ঘিরে শোরগোল পড়ে গিয়েছে। অনেকেই বলছেন, নকল,নির্যস ফেক। বিচার পাঠকের উপরে। নীচে রইল ভিডিও।
আরও পড়ুন
বাড়িতে ভূত আছে বুঝবেন কীভাবে
খুলছে দেরাজ, উড়ছে ফাইল
অষ্টম হেনরির প্রাসাদে অশরীরী


__________________________
 সেলফি তুলে পাবলিক কী প্রমাণ করতে চায়, তা নিয়ে রীতিমতো গবেষণা করে চলেছেন সমাজ-মনস্তত্ত্বের পণ্ডিতরা। মুঠোফোন-ক্যামেরা হাতে আসার পর থেকেই মানুষের এই আত্মপ্রেম এতটাই বেড়ে গিয়েছে যে, সেলফি তুলতে যে কোনও ঝুঁকি নিতে প্রস্তুত একটা বড় অংশের মানুষ। প্রায়শই সংবাদ শিরোনামে থাকে ‘সেলফি-মৃত্যু’-র সংবাদ। এই ভাবেই হেডলাইন হন বহু মানুষ। কিন্তু এই সব বিপদ-আপদের মধ্যে না গিয়েও সেলফি-সংবাদে সারা বিশ্বের শিরোনাম আপাতত কানাডার মন্ট্রিলের ২১ বছর বয়সি হুগো কর্নেলিয়ের।
গত ৯ বছর ধরে হুগো প্রতিদিন সেলফি তোলেন। ১২ বছর বয়সে শুরু হয় এই নিজস্বী তোলার নেশা। কেবল সেলফি তোলা নয়, বেশ কিছু সেলফি জমে গেলে মন্তাজ ভিডিও বানিয়ে সোশ্যাল মিডিয়ায় পোস্ট করেন তিনি। বেশ কয়েক বছর ধরেই তাঁর এই ভিডিও নিয়ে সংবাদ হয়ে আসছে আন্তর্জাতিক মিডিয়ায়। তবে সম্প্রতি তাঁকে নিয়ে তোলপাড় পড়ে গিয়েছে সংবাদমাধ্যমে।

এটা সেলফি নয়, বন্ধুদের তোলা। হুগোর ফেসবুক অ্যাকাউন্ট থেকে
হুগোর আপলোড করা সাম্প্রতিক ভিডিওটি তাঁর বিয়ের। এ বছর ৩০ অগাস্ট তিনি বিবাহবন্ধনে আবদ্ধ হয়েছেন। তাই এবারের সেলফিতে তিনি আর একা নন। এতেই আনন্দে আত্মহারা হয়ে পড়েছেন তাঁর সোশ্যাল মিডিয়া ফলোয়াররা। শুভেচ্ছার ঝড় সামলাতে আপাতত হুগো হিমশিম।
কিন্তু কেন এই নিরলস সেলফি-প্রয়াস? কী প্রমাণ করতে চান হুগো? না তেমন কোনও গূঢ় উদ্দেশ্য এই যুবকের নেই। তিনি কেমন করে বদলে যাচ্ছেন সময়ের সঙ্গে সঙ্গে সেটা দেখাই তাঁর একমাত্র হবি। আপনিও সঙ্গী হন হুগোর সেলফি যাত্রার। দেখুন তার সাম্প্রতিক সেলফি মন্তাজ। 
দেখুন ভিডিও

 

__________________________
 ‘সব ধর্মের মানুষই সমান সম্মান পাওয়ার অধিকারী— শিখ ধর্ম আমাদের এই বিশ্বাসই শেখায়’, এক সর্বভারতীয় দৈনিককে এমন কথাই জানিয়েছেন সুরেন্দর কান্ধারি। দুবাইয়ের ‘গুরু নানক দরবার’ গুরুদ্বারের চেয়ারম্যান তিনি। 
এবং এই গুরুদ্বারই এবার জায়গা করে নিল গিনেস বুক অফ ওয়ার্ল্ড রেকর্ড-এ। 
গত বৃহস্পতিবার, এই গুরুদ্বারেই আয়োজন করা হয়েছিল এক অভিনব অনুষ্ঠানের। সে দেশের বহুল প্রচারিত দৈনিক ‘খালিজ টাইমস’-এর খবর অনুযায়ী, সেই অনুষ্ঠানে উপস্থিত ছিলেন সাধারণ মানুষ থেকে রাজনৈতিক নেতা-আমলারাও। স্কুলের ছাত্রছাত্রীদের পাশাপাশি সেখানে দেখা গিয়েছিল সংযুক্ত আমির শাহির ভারতীয় রাষ্ট্রদূত, নভদীপ সিংহ সুরিকেও। তিনিই ছিলেন অনুষ্ঠানের প্রধান অতিথি।

গুরুদ্বারের পাশেই জেবেল আলি গার্ডেন-এ অস্থায়ী তাঁবু খাটিয়ে আয়োজন করা হয়েছিল এক ম্যারাথন ব্রেকফাস্ট-এর। অনুষ্ঠানের নাম দেওয়া হয়েছিল ‘ব্রেকফাস্ট ফর ডাইভারসিটি’। যেখানে ৬০০ মানুষের জন্য তৈরি হয়েছিল কন্টিনেন্টাল প্রাতঃরাশ। এক ঘণ্টারও বেশি সময় ধরে চলে সেই খাদ্যানুষ্ঠান। ১০১টি দেশের মানুষ এক সঙ্গে সেখানে পেট ভরে খেয়েছিলেন দিন শুরুর খাবার। 
সংযুক্ত আমির শাহির ৫০ হাজারেরও বেশি শিখ ধর্মাবলম্বী মানুষের অন্নের ব্যবস্থা করে গুরু নানক দরবার গুরুদ্বারের ‘কমিউনিটি কিচেন’। একেবারেই বিনামূল্যে। 
গিনেস বুক-এর তরফ থেকে তালার ওমর জানিয়েছেন যে, তাঁরা এ হেন কর্মকাণ্ডে যুক্ত থাকতে পেরে খুবই খুশি। 
প্রসঙ্গত, এর আগে এই রেকর্ড ছিল ইতালির মিলান শহরের এক অনুষ্ঠানের। ২০১৫ সালে সেখানে ৫৫টি দেশের মানুষ এমনই কন্টিনেন্টাল ব্রেকফাস্ট করেন বলে জানা গিয়েছে।

__________________________
 একটি ছোট্ট মেয়ের জন্য রাশিয়ায় গোটা একটি রেলওয়ে স্টেশনের ব্যবস্থা করা হল। বিবিসি-র একটি প্রতিবেদন থেকে জানা গিয়েছে, ১৪ বছরের করিনা কোজলোভা যাতে সহজে স্কুলে যাতায়াত করতে পারে তাই এই নতুন স্টেশন দিয়েছে রাশিয়ার রেল কর্তৃপক্ষ। 
করিনার জীবন ঠিক লেখিকা জোয়ানা স্পাইরির তৈরি ‘হাইডি’ চরিত্রটির মতো। সুইজারল্যান্ডে বরফ ঘেরা পাহাড়ের উপরে দাদুর সঙ্গে থাকত ছোট্ট হাইডি। তেমনই রাশিয়ার প্রত্যন্ত এলাকায় পোয়াকোন্ডায় থাকে করিনা। রোজ তুষারে ঢাকা স্টেশনে ঠাকুমার সঙ্গে দাঁড়িয়ে ট্রেনের জন্য অপেক্ষা করত সে। 
ওই এলাকা এতই জনমানবহীন, যে এই স্টেশনে ট্রেন দাঁড়ানোর কোনও নিয়ম ছিল না। কিন্তু সেন্ট পিটার্সবার্গ থেকে মারম্যানস্কগামী ট্রেনের চালক এই ছোট্ট মেয়ের জন্য নিয়ম না থাকলেও ট্রেন থামাতেন। সকাল ৭টার সময়ে সেই ট্রেনে উঠে স্কুলে যেত করিনা। একই ভাবে স্কুল থেকে বাড়ি ফিরতো ১৪ বছরের কিশোরী।
কিন্তু এবারে, করিনা কোজলোভা ও তার ঠাকুমা নাতালিয়া কোজলোভার কথা মাথায় রেখে পোয়াকোন্ডায় পাকাপাকি ভাবে ট্রেন থামানোর সিদ্ধান্ত নিয়েছে রেল কর্তৃপক্ষ। 

__________________________
 পারিবারিক সমস্যা নিয়ে উদাসীন স্ত্রী! অথচ পার্টিতে যাচ্ছেন, বন্ধুদের সঙ্গে ঘুরে বেড়াচ্ছেন। ‘শাস্তি’ দিতে তাই গতরাতে ক্যাফেতে ঢুকে এলোপাথাড়ি গুলি চালিয়ে স্ত্রী-সহ পাঁচজনকে খুন করল তাঁর স্বামী। আহত কমপক্ষে ২০ জন। উত্তর-পূর্ব সার্বিয়ার স্রেনিয়ানিন শহরের সিতিসের ওই ঘটনায় গ্রেফতার করা হয়েছে জে এস (নামের আদ্যাক্ষরই জানিয়েছে পুলিশ) নামে      ওই ব্যক্তিকে।
এরই মধ্যে এদিনই অস্ট্রিয়ার ভিয়েনায় সুপারমার্কেটে হামলা চালায় এক বন্দুকবাজ। তার গুলিতে আহত হয়েছেন দুই পুলিশকর্মী। নিরাপত্তারক্ষীদের পাল্টা গুলিতে নিহত হয়েছে ওই বন্দুকবাজও।  
এদিকে, ঢাকার রেস্তোরাঁয় হামলার পর সার্বিয়ার ক্যাফেতে হামলার ঘটনা নিয়ে সাড়া পড়ে যায়। পরে জানা যায়, পুরোটাই      ব্যক্তিগত রাগ। 
পুলিশ এবং স্থানীয় সূত্রের খবর, গতকাল রাত ১টা ৪৫ নাগাদ সিতিসের মাকিয়াতো ক্যাফেতে ঢুকে হামলা চালায় ৩৮ বছর বয়সি জে এস। হাতে ছিল কালাশনিকভ বন্দুক। ঘটনাস্থলেই মৃত্যু হয় দু’জনের। পরে স্রেনিয়ানিন শহরের হাসপাতালে মৃত্যু হয়েছে আরও তিনজনের। আহতদের মধ্যে বেশ কয়েকজনের অবস্থা আশঙ্কাজনক। 
স্ভেতোসার মানয়লোভিচ নামে এক প্রত্যক্ষদর্শী বলেছেন, ‘‘গানের তালে তালে নাচছিলাম। হঠাৎ বিকট শব্দ। কিছু বুঝে ওঠার আগেই আশপাশের লোক চিৎকার শুরু করে। আমার পাশেই দাঁড়িয়ে থাকা দুই মহিলার গায়ে গুলি লাগে। কোনওমতে ক্যাফে থেকে বেরিয়ে দৌড়তে শুরু করি।’’ আরেক প্রত্যক্ষদর্শী বলেন, ‘‘হামলাকারী প্রথমে একবার ক্যাফেতে ঢোকে। স্ত্রীয়ের সঙ্গে তর্কাতর্কি করে বেরিয়ে যায়। পরে বন্দুক হাতে ফিরে আসে। প্রথমে স্ত্রী এবং তাঁর সঙ্গী দুই মহিলাকে গুলি করে সে। তারপর বাকিদের লক্ষ্য করে গুলি ছুড়তে শুরু করে।’’ 
প্রসঙ্গত, গতকালই বেআইনি অস্ত্র আটকাতে নির্দেশিকা জারি করেছিল সার্বিয়া সরকার। ’৯০-এর দশকে বলকান যুদ্ধের পর থেকে বেআইনি অস্ত্রের বাড়বাড়ন্ত সে দেশে। গতকাল হামলায় ব্যবহার হওয়া বন্দুকটিও বেআইনি বলে জেনেছেন তদন্তকারীরা।

__________________________
 সে না-মানুষ। তবু যৌন লালসা পূরণ করতে তাকেই বেছে নিয়েছিল মানুষ। ২ ডলারের বিনিময়ে মিলত পনি নামের ওই ওরাংওটাং-এর শরীর। ২০০৩ সালের ফেব্রুয়ারিতে তাকে উদ্ধার করা হয়েছিল। পনেরো বছর লাগল তার স্বাভাবিক অবস্থায় ফিরতে।

এই বিষয়ে অন্যান্য খবর

বিড়ালকে ধর্ষণ বৃদ্ধের, মার্জার জানান দিল নিজেই। হুলুস্থুল পাড়া জুড়ে


আন্তর্জাতিক সংবাদমাধ্যম ‘ডেলিমেইল’-এ প্রকাশিত প্রতিবেদন থেকে জানা যাচ্ছে, ইন্দোনেশিয়ার কারেং পাঙ্গি গ্রামে একটি ঘরে বন্দি করে রাখা হয়েছিল তাকে। দেওয়ালের সঙ্গে চেন দিয়ে বেঁধে গদিতে শুইয়ে রাখা হতো। তার উপরে নারকীয় অত্যাচার চালানো হতো। স্থানীয় পাম তেল চাষিরাই সাধারণ তার উপরে অত্যাচার চালাত বলে জানা গিয়েছে।
জানা গিয়েছে, মায়ের কোল থেকে তাকে ছিনিয়ে নিয়ে যাওয়া হয়েছিল শিশু অবস্থাতেই। প্রতি দু’দিন অন্তর তার শরীরের লোম কামিয়ে দেওয়া হতো। গায়ে সুগন্ধী ছড়িয়ে দেওয়া হতো। সেই সঙ্গে লাগানো হতো প্রসাধনীও।  
অবশেষে তাকে উদ্ধার করা হয় ২০০৩ সালে। তখন তার বয়স ছয়-সাতের মতো।একজন নিরীহ প্রাণীর উপরে এমন অকথ্য অত্যাচার চালানোর ঘটনা সামনে আসার পরে স্তম্ভিত হয়ে গিয়েছিলেন উদ্ধারকারীরা। 
উদ্ধার কার্য খুব সহজ ছিল না। বড় ছুরি দেখিয়ে ভয়ও দেখানো হয়েছিল তাঁদের। শেষমেশ ৩৫ জন পুলিশ কর্মী রীতিমতো একে-৪৭ নিয়ে গিয়ে উদ্ধার করে পনিকে। 
প্রথম প্রথম পুরুষ দেখলেই ভয়ে কুঁকড়ে যেত পনি। তবে ধীরে ধীরে তার ভয় কেটেছে। নায়ারু মেনচেং রিহ্যাবিলিটেশন সেন্টারে তাকে রাখা হয়েছে। এখন সে একেবারে সুস্থ। তবে তাকে কোনওদিনই অরণ্যে ছেড়ে দেওয়া যাবে না বলেই জানানো হয়েছে। কেননা, শৈশবেই অরণ্যের অধিকার থেকে বঞ্চিত হওয়ায় সেখানে থাকার নিয়ম কানুন আর শেখা হয়নি তার। 

__________________________
 বাড়িতে রাখা ঠাকুর্দার আমলের সিন্দুক। আপনি জানেন, সেটি ফাঁকা। কারণ চাবি হারিয়ে যাওয়ায় সেটি খোলাই যায় না। কিন্তু হঠাৎই কোনও কারণে জানা গেল সেটি মোটেই ফাঁকা নয়। কী করবেন আপনি? গুপ্তধনের আশায় লাফাবেন? নাকি কোনও অশুভ কিছু তার ভিতরে ওৎ পেতে রয়েছে বলে কুঁকড়ে যাবেন? 
এমনই এক ঘটনা ঘটেছে অস্ট্রেলিয়ার সিডনির নিকলসন মিউজিয়াম। আন্তর্জাতিক গণমাধ্যম ‘কিউরিওসিটি.কম’-এর প্রতিবেদনে প্রকাশ, মিউজিয়ামের ১৫১ বছর ধরে রক্ষিত এক মিশরীয় মমির শবাধার বা সারকোফ্যাগাসকে ঘিরে ঘনিয়ে উঠেছে রহস্য। 
১৮৬০ সালে সিডনি বিশ্ববিদ্যালয়ের চ্যান্সেলর চার্লস নিকলসন এই সারকোফ্যাগাসকে অস্ট্রেলিয়া নিয়ে আসেন। ১৯৪৮ পর্যন্ত এটির যথোপযুক্ত ক্যাটালগিং হয়নি। পাঁচমিশেলি জিনিসপত্রের সঙ্গেই রাখা ছিল সারকোফ্যাগাসটি। ২০১৭-এ শবাধারটিকে নিয়ে নতুন করে চিন্তা-ভাবনা শুরু করে মিউজিয়াম কর্তৃপক্ষ। পর্যবেক্ষক জেমি ফ্রেজার দায়িত্ব পান এটি পরীক্ষা করে দেখার।
শবাধারের উপরে লেখা রয়েছে একটি নাম— মার-নিথ-ইট-এস। জানা যায়, এটি মিশরের সেখমেটের কোনও মন্দিরের মহিলা পুরোহিতের নাম। ফ্রেজার জানাচ্ছেন, রেডিওঅ্যাকশন ডেটিং থেকে অনুমান করা যাচ্ছে, এই সারকোফ্যাগাস ৬০০ খ্রিস্টপূর্বাব্দের। এর পরে শবাধারটিকে সিটিস্ক্যান করা হয়। দেখা যায়, এর ভিতরে এক মমির অবশেষ বিদ্যমান। যদিও সেই মমির অবস্থা আজ প্রায় ধুলো-বালির সামিল। 
নতুন মমি, তা-ও আবার কোনও মহিলা পুরোহিতের— সব মিলিয়ে ঘনিয়ে উঠেছে রহস্য। কোথাও এসে মিশছে ১৯৯৯ সালের হলিউড ব্লকবাস্টার ‘দ্য মমি’-র আনখ-সু-নামুনের মিথ।     

__________________________
 পৃথিবীতে যতগুলি ভাষা প্রচলিত রয়েছে তাদের মধ্যে দীর্ঘতম শব্দ কোনটি? এই প্রশ্নের উত্তর দিতে গিয়ে একটি আন্তর্জাতিক বিজ্ঞান বিষয়ক পত্রিকায় প্রকাশিত প্রতিবেদনে দাবি করা হচ্ছে, টিটিন বা কোনেকটিন নামের একটি প্রোটিনের রাসায়নিক নামই হল পৃথিবীর দীর্ঘতম শব্দ। 
কোনেকটিন হল অত্যন্ত জটিল এবং বিপুল গঠন সম্পন্ন এক ধরনের প্রোটিন। সংক্ষেপে বলতে গেলে, এই প্রোটিন একটি মলিকিউলার স্প্রিং হিসেবে কাজ করে, যা মানবদেহের মাংসপেশির পরোক্ষ নমনীয়তা (প্যাসিভ ইল্যাস্টিসিটি) বৃদ্ধি করে। 
আরও পড়ুন
ফেসবুকে আর যাই করুন, এই একটি শব্দ ভুলেও টাইপ করবেন না
লেটার মার্কস মানে ৮০ নম্বর কেন? দেখুন ১০টি মজার ইংরেজি শব্দ
কিন্তু এই প্রোটিনের রাসায়নিক নাম ঠিক কতটা দীর্ঘ? জানানো হচ্ছে, কোনেকটিনের রাসায়নিক নাম যে শব্দটি চিহ্নিত করে, তাতে মোট ১৮৯৮১৯টি বর্ণ রয়েছে। কিন্তু এতগুলি বর্ণ মানে ঠিক কতটা? 
ইংরেজি ভাষার দীর্ঘতম শব্দ হিসেবে পরিচিত ‘Supercalifragilisticexpialidocious’ শব্দটি। ১৯৬৪ সালে নির্মিত ওয়াল্ট ডিজনি প্রযোজিত ‘মেরি পপিনস’ সিনেমার একটি গানের সূত্রে জনপ্রিয় হয় এই শব্দটি। বলা হচ্ছে, পৃথিবীর দীর্ঘতম শব্দ ঠিক কতটা দীর্ঘ তার আঁচ পেতে গেলে উপরোক্ত শব্দটি উচ্চারণ করতে হবে পরপর পাঁচ হাজার বার। 
কিন্তু কেমন দেখতে সেই বিদঘুটে শব্দটি? একটু ঝলক দেখা যাক— 


উঁহু, এটা কেবল শব্দটির শুরুর একটা অংশ। এর পর রয়েছে আরও কয়েক হাজার বর্ণ। গোটা শব্দটি উচ্চারণ করতে মোট সাড়ে তিন ঘণ্টার মতো সময় লাগবে। আর সম্পূর্ণ শব্দটি লিখলে দেখতে কেমন লাগে? দেখে নিন এখানে ক্লিক করে।
 

__________________________
 প্রথমে দেখা গিয়েছিল একজনকে। তাও সে আকারে নেহাতই ছোটখাটো। জাতে সে র‌্যাটেল স্নেক। সাপটি একটি ধাতব কেবিনের ভিতরে ঢুকে যায়। আর ওই কেবিনটি তুলতেই যে দৃশ্য দেখা গেল তা যে কোনও দুর্বল হৃদয়ের মানুষের হৃদস্পন্দন বন্ধ করে দেওয়ার জন্য যথেষ্ট। কারণ সেখানে কিলবিল করছেল ৩০টিরও বেশি র‌্যাটেল স্নেক!

এই বিষয়ে অন্যান্য খবর

আলুর বস্তার মধ্যে সন্দেহজনক শব্দ, খুলতেই চোখ কপালে উঠল সবার


ওই সাপেদের ভিডিও ভাইরাল। দেখে নিন সেই ভিডিও— 

এক সর্বভারতীয় সংবাদমাধ্যমে প্রকাশিত প্রতিবেদন থেকে জানা যাচ্ছে, ঘটনা টেক্সাসের। সেখান গোরমান নামের এক স্থানে খামারবাড়ি রয়েছে ববি কোয়ান নামের এক ব্যক্তির। তিনি ও তাঁর বন্ধুরাই সাপেদের ওই আড্ডার খোঁজ পান। 
এখনও পর্যন্ত ৫৬ হাজারেরও বেশি শেয়ার হয়েছে ভিডিওটি। ৩০ লক্ষেরও বেশি মানুষ ভিডিওটি দেখেছেন। আর চমকে উঠেছেন চিত্র বিচিত্র নকশার বিষধর সাপেদের দঙ্গলটিকে দেখে। 
প্রতিবেদনটি থেকে জানা যাচ্ছে, সাপগুলি পরে আর ওই জায়গায় জোট বেঁধে থাকেনি। পরে তারা সরে পড়ে অন্যত্র। 
 
 

__________________________
 কল্পবিজ্ঞানের ভক্তদের কাছে ‘টার্মিনেটর’ সিরিজের আবেদন আজও অটুট। কিন্তু ওই সিরিজের কাহিনি কি নিছক গল্পগাছা? নাকি সত্যিই তেমনটা ঘটবে ভবিষ্যতে? মাইক নামের এক যুবকের কথা মানলে, সত্যি সত্যি তেমনটাই ঘটবে। যুদ্ধে লিপ্ত হবে মানুষ ও রোবটেরা। ওই যুবকের দাবি, ভবিষ্যতের পৃথিবী থেকে ঘুরে এসেছেন তিনি। এক-দু’শো বছর নয়, একেবারে ৩৭০০ সাল থেকে। সেখানে গিয়ে তিনি প্রত্যক্ষ করেছিলেন ওই লড়াই। নিজেও তিনি একটি রোবটকে মেরেছেন ও সেই রোবটের শরীরের টুকরো নিয়ে ফিরে এসেছেন বর্তমান সময়ে। 

এই বিষয়ে অন্যান্য খবর

২০৩০ সালে ভারতে হবে অদ্ভুত দুই ঘটনা, ভবিষ্যৎ থেকে ঘুরে এসে জানালেন যুবক


আন্তর্জাতিক সংবাদমাধ্যম ‘মিরর’-এ প্রকাশিত প্রতিবেদন থেকে জানা যাচ্ছে, মাইকের দাবি, তিনি এক বার বা দু’বার নয়, আঠেরো বার ঘুরে এসেছেন ৩৭০০ সাল থেকে। ‘অ্যাপেক্স টিভি’ নামের এক ইউটিউব চ্যানেল প্রকাশিত হয়েছে ওই যুবকের সাক্ষাৎকারের ভিডিও। সেই সাক্ষাৎকারে তিনি যা বলেছেন তা শুনলে মনে পড়ে যায় হলিউডের কল্পবিজ্ঞান ছবির কথা।
মাইক জানিয়েছেন, ৩৭০০ সালে ওই যুদ্ধ শুরু হবে মানুষ ও যন্ত্রের মধ্যে। এমনকী, তারিখও বলে দিয়েছেন তিনি। ৩৭০০ সালের ২০ সেপ্টেম্বর ওই মহাযুদ্ধ শুরু হবে বলে জানান তিনি।
ফ্রান্সে জন্ম হলেও মাইক ১৪ বছর বয়সে কানাডায় চলে আসেন। আঠেরো বছর বয়সে তিনি যুক্ত হন ‘ন্যাশনাল সিকিওর ল্যাবরেটরি অফ কানাডা’ নামের এক সংস্থায়। মাইকের দাবি, ওই সংস্থার কাজ নানা গোপন মিশন চালানো। মাইকের দাবি, ওই সংস্থার উদ্যোগে টাইম মেশিনে চাপিয়ে একাধিক মানুষকে অতীতে পাঠানো হয়েছে। সে ভাবেই তিনিও গিয়েছেন। আর দেখেছেন ওই ভয়ঙ্কর ভবিষ্যৎ। 
সেই কবে এইচ জি ওয়েলস ‘টাইম মেশিন’ কাহিনিতে শুনিয়েছিলেন ভবিষ্যতের কথা। এই ধরনের কাহিনি নিয়ে ছবি ও সাহিত্যে বহু কাজ হয়েছে। কিন্তু সেগুলি নিছকই গল্পকথা। কিন্তু সত্যি সত্যি ভবিষ্যৎ থেকে ঘুরে আসার দাবি মাইকের মতোই অনেকে করেছেন। স্বাভাবিক ভাবেই এই সব কথাকে ‘আজগুবি’ বলে উড়িয়ে দিলেও সোশ্যাল মিডিয়ায় এমন ঘটনার সাক্ষী হতে নেটিজেনদের যে বেজায় পছন্দ তাতে সন্দেহ নেই। ইউটিউবে ওই ভিডিও দেখে ফেলেছেন ২ লক্ষ ২৮ হাজার জন। 

__________________________
 ফোনটা পেয়েছিলেন ১ এপ্রিল। খুব স্বাভাবিকভাবেই কেরলের জন ভার্গিসের মনে হয়েছিল কোনও বন্ধু তাঁকে বোকা বানানোর চেষ্টা করছে। কিন্তু, না। শেষমেশ তিনি জানতে পারলেন সত্যিই তিনি কয়েক কোটি টাকা জিতেছেন লটারিতে!
সর্বভারতীয় এক সংবাদমাধ্যমে প্রকাশিত খবর অনুযায়ী, কেরলের জন ভার্গিস কর্মসূত্রে ২০১৬ থেকে দুবাইয়ে রয়েছেন। এক বেসরকারি কোম্পানিতে গাড়ি চালানোর দায়িত্বে রয়েছেন তিনি। 
 

এই বিষয়ে অন্যান্য খবর

স্বামীকে টেক্কা স্ত্রীর, লটারি কেটে জিতলেন এক মিলিয়ন ডলার
কোনও দিনও লটারি জিতেছেন! এই মেয়ে কীভাবে জিতলেন লটারি


গত মঙ্গলবার, হঠাতই একটি ফোন আসে জনের কাছে। এবং বলা হয় যে তিনি ১ কোটি ২ লাখ দিরহাম অঙ্কের লটারি জিতেছেন। ভারতীয় অর্থে যা ২১ কোটি টাকারও বেশি। আবু ধাবি আন্তর্জাতিক বিমানবন্দরে ‘বিগ ট্র্যাফিক’ নামে একটি লটারির টিকিট কেটেই এ ভাবে ভাগ্য ঘুরে যায় জন ভার্গিসের। 
প্রথমে বিশ্বাস করতে পারেননি জন। কিন্তু, সময়ের সঙ্গে সঙ্গে তিনি বুঝতে পারেন যে ব্যাপারটি সাজানো নয়। তখনই কেরলে তাঁর পরিবারকে ফোন করে সুখবরটি জানান তিনি।
স্থানীয় ‘খালিজ টাইমস’-কে জন জানান যে, এই বিশাল অর্থ তিনি তাঁর চার বন্ধুর সঙ্গে ভাগ করে নিতে চান। কিন্তু, সর্বাগ্রে নিজের জন্য একটি স্মার্টফোন কিনতে চান। 
প্রসঙ্গত, এর আগেও বেশ কয়েক জন ভারতীয় এমনই বিশাল অঙ্কের টাকা জিতেছেন আরব শাহিতে। চলতি বছরের জানুয়ারি মাসেই কেরলের আরও এক ব্যক্তি জিতেছিলেন ১ কোটি ২ লাখ দিরহাম। 
২০১৭ সালের অক্টোবর মাসে ৮ জন ভারতীয় জিতেছিলেন এক কোটি করে দিরহাম। এবং গত বছরই আরও এক ভারতীয় জিতেছিলেন পাঁচ কোটি দিরহাম। 

__________________________
 হাসপাতালে আত্মঘাতী বিস্ফোরণ। চলল গুলিও। যার জেরে পাকিস্তানের কোয়েটায় আজ নিহত হলেন অন্তত ৭৫ জন। নিহতদের অধিকাংশই আইনজীবী। নিহত হয়েছেন কয়েকজন সাংবাদিকও। আহত কমপক্ষে ১১৫। তাঁদের মধ্যে ২০ জনের অবস্থা আশঙ্কাজনক। হতাহতের সংখ্যা বাড়তে পারে।
জঙ্গি সংগঠন তেহরিক-এ-তালিবানের শাখা জামাতউল আহরার ওই হামলার দায় স্বীকার করলেও বালুচিস্তানের মুখ্যমন্ত্রী সানাউল্লা জেহরি স্থানীয় টেলিভিশন চ্যানেলে সরাসরি অভিযোগ করেন, বিস্ফোরণে ভারতীয় গুপ্তচর সংস্থা ‘র’-এর ভূমিকা রয়েছে। পাকিস্তানের প্রধানমন্ত্রী নওয়াজ শরিফের প্রতিক্রিয়া, ‘‘বালুচিস্তানে শান্তি বিঘ্নিত হয়, এমন কোনও ঘটনা বরদাস্ত করা হবে না।’’ প্রসঙ্গত, ভারতের বিরুদ্ধে অনেকদিন ধরেই বালুচিস্তানে অশান্তি সৃষ্টির অভিযোগ করছে ইসলামাবাদ। 
বালুচিস্তানের রাজধানী কোয়েটা দেশের ‘ফল-বাগিচা’ বলেই পরিচিত। সেখানেই একটি সরকারি হাসপাতালে আজ সকালে আত্মঘাতী বিস্ফোরণ ঘটায় এক জঙ্গি। পুলিশ জানিয়েছে, বালুচিস্তানের বার অ্যাসোসিয়েশনের প্রেসিডেন্ট বিলাল আনোয়ার কাসিকে আজ গুলি করে খুন করে দুই বন্দুকবাজ। সকালে বাড়ি থেকে কর্মস্থলে যাচ্ছিলেন বিলাল। মঙ্গল চকের কাছে মান্নো জান রাস্তায় ওই দু’জন হামলাকারী তাঁর গাড়ি লক্ষ্য করে গুলি ছোড়ে। ঘটনাস্থলেই মৃত্যু হয় বিলালের। তাঁর দেহ ময়নাতদন্তের জন্য কোয়েটার একটি সরকারি হাসপাতালে নিয়ে যাওয়া হয়। সেখানেই ঘটে আত্মঘাতী বিস্ফোরণ।
বার অ্যাসোসিয়েশনের প্রেসিডেন্টের মৃত্যুর খবর পেয়ে হাসপাতালে গিয়েছিলেন কয়েকশো আইনজীবী এবং বিভিন্ন সংস্থার সাংবাদিকেরা। জরুরিকালীন বিভাগের যে ঘরে ময়নাতদন্ত চলছিল, তার বাইরে সকলে অপেক্ষা করছিলেন। হঠাৎই সেখানে বিস্ফোরণ হয়। এর পরে গুলি চালায় কয়েকজন বন্দুকবাজ। পুলিশের অবশ্য দাবি, শুধু বিস্ফোরণই ঘটানো হয়েছে। এ জন্য আট কিলোগ্রাম বিস্ফোরক ব্যবহার করা হয়েছে। প্রত্যক্ষদর্শীরা জানিয়েছেন, বিস্ফোরণে কয়েকজন পুলিশ আধিকারিকও নিহত হয়েছেন। যদিও পুলিশের তরফে সে কথা স্বীকার করা হয়নি।  
পাকিস্তানের একটি পত্রিকার চিত্রসাংবাদিক মেহমুদ খান ওই হামলায় নিহত হয়েছেন। প্রাণ হারিয়েছেন আরও এক চিত্রসাংবাদিক। বালুচিস্তানের বার অ্যাসোসিয়েশনের প্রাক্তন প্রেসিডেন্ট মহম্মদ কারারও আহত হয়েছেন। বালুচিস্তানের স্বরাষ্ট্রমন্ত্রী সরফরাজ বুগতি স্বীকার করে নেন যে হাসপাতালে নিরাপত্তা ব্যবস্থায় ত্রুটি ছিল। বলেন, ‘‘নিরাপত্তায় যথেষ্ট খামতি ছিল। তদন্ত হবে।’’ 
বিলালের হত্যা এবং হাসপাতালে বিস্ফোরণ— এই দু’টির ঘটনার মধ্যে কোনও যোগ রয়েছে কি না, তা স্পষ্ট নয়। তবে অনুমান, বিলালের অনুগামীদের হত্যা করতেই হামলা চালানো হয়েছে। হামলার দায় স্বীকার করে স্থানীয় সংবাদসংস্থাকে ই-মেল করেছে তালিবানের শাখা গোষ্ঠী জামাতউল আহরার। পরে আজই ঘটনাস্থল পরিদর্শনে যান প্রধানমন্ত্রী নওয়াজ শরিফ এবং পাক সেনা প্রধান রাহিল শরিফ। 
প্রসঙ্গত, গত কয়েকমাস ধরেই বালুচিস্তানে আক্রান্ত হয়েছেন আইনজীবীরা। গত ৩ অগস্ট কোয়েটায় জাহানজীব আলভি নামে এক আইনজীবীকে দুষ্কৃতীরা গুলি করেছিল। গত জুনে নিহত হন স্থানীয় একটি আইন কলেজের প্রিন্সিপাল। 
আরও পড়ুন
বিস্ফোরণ থেকে কীভাবে একটুর জন্য প্রাণে বাঁচলেন হৃতিক
 খাগড়াগড় ছিল ভারতে ইসলামিক স্টেটের আঁতুড়ঘর
 

__________________________
 তুরস্কের একটি যাত্রীবোঝাই বিমান রানওয়ে থেকে ছিটকে গিয়ে একদম সমুদ্রের ধারে চলে আসে। মৃত্যু নিশ্চিত জেনে চিৎকার করে শুরু দেন বিমানের যাত্রীরা। কিন্তু কিছুটা ভাগ্যের জোরে এবং চালকের তৎপরতায় কোনওরকমে প্রাণে বাঁচেন শতাধিক যাত্রী। সমুদ্র থেকে মাত্র কয়েক হাত দূরে থেমে যায় বিমানটি। শতাধিক যাত্রী বোঝাই বিমানটি তুরস্কের রাজধানী আঙ্কারা থেকে ট্রাবজোন বিমানবন্দরে যাওয়ার সময় ঘটনাটি ঘটে। 
একটি সংবাদমাধ্যমের মতে, ঘটনাটি ঘটে স্থানীয় সময় রাত ১১.২৫ মিনিটে। সূত্রের খবর, রানওয়েতে মাটি থাকার জন্য পিছলে যায় উত্তর তুরস্কের যাত্রীবাহী পেগ্যাসাস এয়ারলাইন্সের বোয়িং ৭৩৭ বিমানটি। রানওয়ে থেকে ছিটকে গিয়ে একেবারে সমুদ্রের ধারে চলে আসে বিমানটি। কিন্তু বিমানটি কোনোরকমে সমুদ্র থেকে খানিক দূরেই থেমে যায়। আতঙ্কে চিৎকার করতে থাকা যাত্রীরা ভেবেই ফেলেন, তাঁদের মৃত্যু নিশ্চিত। কিন্তু মৃত্যুর মুখ থেকে ভাগ্যের জোরে ফিরে আসেন তাঁরা।
সেই বিমানের যাত্রী এক ফাতমা গোরদু স্থানীয় সংবাদমাধ্যমকে দেওয়া এক সাক্ষাৎকারে জানান, ‘‘আমরা সবাই একদিকে হেলে যাই, পিছনের সারির যাত্রীরা সামনের দিকে পড়ে যান। আমরা ভেবেছিলাম, কেউ আর বাঁচব না।’’
যদিও বিমান সংস্থা সূত্রে বলা হয়েছে, সব যাত্রী সুস্থ আছেন। ট্রাবজোন প্রশাসনের তরফে বলা হয়েছে, পুরো ঘটনার তদন্ত হবে। তবে কৃষ্ণসাগরে তলিয়ে মৃত্যুর মুখ থেকে ফিরে আসা ১৬২ জন যাত্রীর এখনও আতঙ্কে কাটেনি।

__________________________
 রাত হলেই নাকি গ্রামে দাপিয়ে বেড়ায় বিধবার ভূত! নিশানায় থাকে পুরুষেরা। ফলে ভূতের শিকার থেকে বাঁচতে অভিনব পন্থা বেছে নিলেন পুরুষেরা। প্রতিদিন রাতে মেয়েদের পোশাক পরেন পুরুষেরা। এভাবেই নাকি তাঁরা ভূতের হাত থেকে রেহাই পেয়ে যাচ্ছেন। ঘটনা তাইল্যান্ডের।
ডেইলি মেলে প্রকাশিত প্রতিবেদন থেকে জানা গিয়েছে, যে তাইল্যান্ডের একটি গ্রামে ভূতের ভয়ে গ্রামের সমস্ত পুরুষদের রাতে শোয়ানোর আগে মহিলাদের পোশাক পরানো হয়। শুধু পোশাকই নয়, মহিলাদের মেকআপও করানো হয় তাঁদের! 
তাইল্যান্ডের উত্তর প্রান্তে অবস্থিত নাকোন ফানোম গ্রাম। গ্রামে প্রায় ৯০টি পরিবারের বাস। অত্যন্ত সাধারণ মনে হলেও এই গ্রামের কার্যকলাপই এখন সবার নজর কেড়েছে।
কয়েক সপ্তাহ আগে গ্রামে পাঁচজন যুবকের মৃত্যু হয়। তার পরেই গ্রামের মানুষদের মধ্যে ভূতের ভয় ছড়িয়ে পড়ে। গ্রামের বাসিন্দাদের দাবি, কী কারণে ওই যুবকদের মৃত্যু হয়েছে তা এখনও জানা যায়নি। 

এই বিষয়ে অন্যান্য খবর

স্বামীর ঘাড়ে থেকে নেমে ভূত ভর করল স্ত্রীকে! পরিণতি ভয়ঙ্কর জলপাইগুড়িতে


গ্রামের বাসিন্দাদের দাবি, এক বিধবার ভূত গ্রামে রাতের বেলায় ঘুরে বেড়ায়। রাতের বেলায় কোনও পুরুষ ঘুমন্ত অবস্থা থাকার সময়ে তার শরীর থেকে আত্মাকে ছিনিয়ে নেয় ওই ভূত, এমনটাই দাবি গ্রামবাসীদের। 
এমনকী, বাড়ির সামনে কাকতাড়ুয়ার পুতুলকে লাল পোশাক পরিয়ে রাখা হয়। সেই কাকতাড়ুয়ার ৮০ সেন্টিমিটার একটি নকল পুরুষাঙ্গ তৈরি করা হয়। গ্রামবাসীদের বিশ্বাস, কাকতাড়ুয়ার এই পুতুল থাকলে বিধবার ভূত সেই বাড়িতে ঢুকবে না। অনেকে আবার দাবি করেছেন, কাকতাড়ুয়া লাগানোর পর থেকে গ্রামে আর কোনও মৃত্যুর খবর পাওয়া যায়নি।
আপাতত এই ধারণাকে ঘিরেই ভূতের ভয় থেকে বাঁচতে চাইছেন তাইল্যান্ডের এই গ্রামের বাসিন্দারা।

__________________________
 ফেসবুকে রটে যাওয়া, মানুষের মৃত্যুর ঘটনার সত্যাসত্য নিয়ে বহুবার প্রশ্ন উঠেছে। বেশ কয়েকবার এমনও ঘটেছে যে, বহু মানুষের ভুয়ো মৃত্যুর খবর ফেসবুকে ছড়িয়ে পড়েছে। আর এবার ফেসবুক-এর স্রষ্টা মার্ক জুকেরবার্গকেই মৃত বলে ঘোষণা করল ফেসবুক। শুধু তাই নয়, জুকেরবার্গ-সহ আরও ২ মিলিয়ন ফেসবুক ব্যবহারকারীর মৃত্যুর কথা ঘোষণা করল ফেসবুক। প্রথমে সবাই বিষ্মিত হলেও পরে জানা গিয়েছে যে, এই তথ্যটি মারাত্মক ভুল। ফেসবুক কর্তৃপক্ষের তরফ থেকে সংবাদসংস্থাকে দেওয়া তথ্যে বলা হয়েছে, সম্পূর্ণ ভুলবশতই তা প্রকাশ করা হয়েছে। 
ফেসবুক কর্তৃপক্ষের তরফ থেকে আরও বলা হয়েছে, কয়েকজন প্রয়াত মানুষের উদ্দেশে শ্রদ্ধা জানাতে সেই মানুষের পেজ-এ গিয়ে তাঁদের প্রতি শ্রদ্ধার্ঘ্য হিসাবে কিছু বার্তা লেখা হয়ে থাকে। আর তা করতে গিয়েই ভুলবশত মার্কের ফোসবুক পেজেও তাঁর মৃত্যুবার্তা লেখা হয়ে যায়। তাঁর পেজে লেখা হয় যে, তাঁকে যাঁরা ভালবাসেন তাঁদের কাছে জুকেরবার্গ অমর হয়ে থাকবেন। আর এর জেরেই ঘটে বিপত্তি। এই ঘটনার পর থেকেই টুইটারে এ নিয়ে চলতে থাকে নানরকম ঠাট্টা। 
আরও পড়ুন
মহাকাশ থেকে ফেসবুকে লাইভ চ্যাট! গল্প নয় সত্যি!
ফেসবুকে স্বাগত মুসলিমরা, বললেন জুকেরবার্গ
ফেসবুক প্রতিষ্ঠাতা জুকেরবার্গের জন্মদিনে রইল তাঁর সম্পর্কে আশ্চর্য ১০টি তথ্য
সবচেয়ে বড় কথা হল, কোনও মানুষের মৃত্যুর পরে তাঁর মৃত্যুর ঘটনার সত্যতা যাচাই করা হয়ে থাকে। তবুও এত বড় ভুল হল কী করে, তার কোনও সদুত্তর মেলেনি।

__________________________
 জলের তলায় হাঙরদের সঙ্গে একরাত। কী, চমকালেন নাকি? হ্যাঁ, এমনই প্রস্তাব মিলছে। ভাববেন না যেন ভয় পেয়ে সকলে পিছিয়ে গেছেন। কারণ, হাঙরদের সঙ্গে জলের তলায় এক রাত কাটানোর এমন প্রস্তাবে বিশ্বজুড়ে মানুষ এখন লাইন লাগাচ্ছেন। আরে বাবা একদম বিনে পয়সা এমন সুযোগ কি কেউ ছাড়ে? 
এয়ারবিএনবি বলে একটি ভ্রমণ সংস্থা এই সুযোগ করে দিয়েছে। প্যারিসে ৩৫টি হাঙরের সঙ্গে জলের তলায় একরাত সঙ্গীকে সঙ্গে করে কাটিয়ে আসতে পারেন। সঙ্গে মিলবে এক ‘রোমান্টিক মিল’। এর জন্য আপনাকে কোনও ডুবুরি পোশাক পরতে হবে না। একদম শুয়ে-বসে-খেয়েদেয়ে মনের আনন্দে হাঙর দলের সঙ্গে রাত কাটান। মাঝে মাঝে হাঙরের দল একদম আপনার পাশ ঘেঁষে বেরিয়ে যাবে। কিছুই হবে না আপনার। 

৩০০ লিটার জলে ভর্তি একটি চৌবাচ্চার মধ্যে এই হাঙরের দলকে ছেড়ে দেওয়া হয়েছে। আর সেখানে ডুবিয়ে দেওয়া হয়েছে একটি ট্রান্সপারেন্ট ট্যাঙ্ক। যার ভিতরটা সাজানো হয়েছে বেডরুমের আদলে। জীবনের এমন এক অভিজ্ঞতা পেতে আপনাকে ৫০ থেকে ৫৫০ শব্দে একটি রচনা লিখে পাঠিয়ে দিতে হবে এয়ারবিএনবি-কে। ব্যাস, তাহলে লেগে পড়ুন। 
ভিডিও দেখতে ক্লিক করুন...  
 
 


__________________________
 বলিভিয়া থেকে কলম্বিয়ার মেডেল্লিন বিমানবন্দরে যাচ্ছিল একটি বিমান। কিন্তু, গন্তব্যে পৌঁছনোর আগেই কলম্বিয়ার কেররো গোরডোর লা ইউনিয়ন মিউনিসিপ্যালিটি এলাকায় বিমানটি ভেঙে পড়ে। ভারতীয় সময় সকালে এবং কলম্বিয়ার সময়ে রাত সোয়া দশটা নাগাদ এই ঘটনা ঘটে বলে জানা গিয়েছে। 


ভেঙে পড়া বিমানের ছবি
বিমানটিতে ব্রাজিলের একটি ক্লাব ফুটবল দলের খেলোয়াড়রাও ছিলেন। ২২ জনের এই দলে ছিলেন ক্লাব-কর্তা, কোচ এবং ফুটবলাররা। ক্যাপিকোয়েন্স নামে ফুটবল ক্লাবের এই খেলোয়াড়রা দক্ষিণ ব্রাজিল থেকে কলম্বিয়ায় একটি আঞ্চলিক প্রতিযোগিতায় অংশ নিতে যাচ্ছিল। বুধবার কলম্বিয়ার মেডেল্লিনে অ্যাটলেটিকো নাসিওনাল স্টেডিয়ামে কোপা সুদামেরিকা কাপের ফাইনালে নামার কথা ছিল ফুটবল দলটির। মেডিল্লিন এয়ারপোর্ট অথরিটিও ব্রাজিলের এই ফুটবল দলটির প্লেনের কথা নিশ্চিত করেছে। এখনও পর্যন্ত যা খবর তাতে ৭৬ জনের মৃত্যু হয়েছে। কয়েক জনকে জীবিত অবস্থায় উদ্ধার করা হয়েছে। 



বিমানের মধ্যে ব্রাজিলের চাপেকোয়েনসে ফুটবল ক্লাবের ফুটবলাররা

এখনও পর্যন্ত জানা গিয়েছে বিমানটিতে সব মিলিয়ে ৮০ জনেরও বেশি যাত্রী ছিলেন। উদ্ধার কাজ শুরু হয়েছে। তবে রাত হয়ে যাওয়ায় কিছু অসুবিধার মধ্যে পড়তে হয়েছে উদ্ধারকারী দলকে। বিমানে জ্বালানি ফুরিয়ে যাওয়ায় এই ঘটনা বলে মনে করা হচ্ছে। 
বিমানে ওঠার আগে চাপেকোয়েনসে ফুটবল ক্লাবের ফুটবলাররা, দেখুন ভিডিও... 


__________________________
 ঘটনা যুক্তরাজ্যের হ্যাম্পশায়ারের এলিং শহরের। সেখানকার সেন্ট মেরি’জ চার্চ সংলগ্ন কবরখানাতেই ক্যামেরাগিরি করছিলেন ফিটনেস ট্রেনার টনি ফার্গুসন। টনি আবার শখের প্যারনর্মাল ইনভেস্টিগেটারও বটে। ৮০০ বছরের পুরনো কবরখানায় কিলবিল করছে ভূত— এমনই গুজব তাঁকে লোভ দেখায় রাতে সেই কবরখানায় ক্যমেরা চালু রাখতে। ফল ফলে হেতে নাতে। ক্যামেরায় ধরা পড়ে ভূত। এমনই জানা গিয়েছে আন্তর্জাতিক সংবাদমাধ্যম ‘মিরর’-এর এক সাম্প্রতিক প্রতিবেদনে।
৩৩ বছর বয়সি টনি লোকমুখে শুনেছিলেন, এই কবরখানায় কোনও কোনও কবরের আশেপাশে প্রতাত্মার দেখা পাওয়া যায়। অনেকেই নাকি এখানে গোলমেলে কিছুর অস্তিত্ব টের পেয়েছেন। তাই ভূত-সন্ধানী টনি সেখানে ক্যামেরা-সহ খাপ পাতেন। এমন সময়েই একটা কবরের উপর থেকে ‘হু-উ-উ-উ-শ’ করে কিছু একটা তাঁর উপরে ঝাঁপিয়ে পড়ে। টনির মতে, সেটা প্রেতাত্মা ছাড়া আর কিছুই নয়।
টনির ক্যামেরা সেই দৃশ্য ধরে রাখে বলেই দাবি। এখানে রইল সেই ভিডিও। সত্যাসত্য বিচারের ভার আপনার হাতে।


__________________________
 মার্কিন যুক্তরাষ্ট্রের পেনসিলভেনিয়ায় থাকেন লামিয়া। ১৭ বছর বয়স তাঁর। জন্মসূত্রে সৌদি আরবের হলেও, বর্তমানে পেনসিলভেনিয়ায় থেকে পড়াশোনা করছেন। ধর্মীয় পরিচিতিতে তিনি মুসলমান। ধর্মীয় রীতি মেনে মাথা হিজাবে ঢেকে রাখতেই তিনি অভ্যস্ত। তা ছাড়া বর্তমানে তিনি যে দেশের বাসিন্দা, সেই দেশের রাষ্ট্রপতি ডোলাল্ড ট্রাম্পও মুসলিম মেয়েদের হিজাব পরার পক্ষপাতী।

এই বিষয়েই দিন কয়েক আগে সোশ্যাল মিডিয়ায় একটি গ্রুপে আলোচনা করছিলেন লামিয়া। ট্রাম্পের বক্তব্যের তীব্র বিরোধিতাই করেছিলেন তরুণী। তাঁর বক্তব্য ছিল, কে হিজাব পরবেন, না পরবেন, তা রাষ্ট্র বা প্রশাসন ঠিক করে দিতে পারে না। সেই সময়ে গ্রুপেরই আর এক সদস্য তীব্র ভাষায় আক্রমণ করেন লামিয়াকে। লামিয়াকে বলা হয়, ‘তুমি যদি তোমার হিজাব খুলে ফেল, তা হলে তোমার বাবা পিটিয়ে তোমার ছালচামড়া তুলে ফেলবে’। 

ঘটনায় মর্মাহত হন লামিয়া। তাঁর মনে প্রশ্ন জাগে, সত্যিই কি তাঁর বাবা এতটাই গোঁড়া যে, লামিয়া হিজাব না পরতে চাইলে তিনি ক্ষুব্ধ হবেন? সংশয় ঘোচানোর জন্য সরাসরি সৌদি আরব নিবাসী বাবাকেই মেসেজ করেন লামিয়া। বলেন, ‘আমি ভাবছি আমার হিজাব খুলে ফেলার কথা।’ বাবা সঙ্গে সঙ্গে উত্তরে বলেন, ‘এ ব্যাপারে আমার কী বলার থাকতে পারে বলো তো? এ ব্যাপারে কোনও সিদ্ধান্ত তুমি ছাড়া অন্য কেউই নিতে পারে না। তুমি নিজে যদি মনে করো হিজাব পরবে না, তা হলে তা-ই করো। আমার সমর্থন সব সময়ে তোমার সঙ্গে রয়েছে।’ 

বাবার এ হেন উত্তরে আপ্লুত লামিয়া, বাবার সঙ্গে তাঁর কনভারসেশনের স্ক্রিন শট তুলে পোস্ট করেন টুইটারে। সঙ্গে সঙ্গে আলোড়ন ফেলে দেয় সেই পোস্ট। ১৫ এপ্রিল করা এই পোস্টে এখনও পর্যন্ত ৩ লক্ষের উপর লাইক পড়ে গিয়েছে। ১ লক্ষের উপর রিটুইট হয়ে গিয়েছে পোস্টটি। 

Since this is a mentality a lot of you seem to have pic.twitter.com/CQn5L8zibS
— l a m y a a (@lxmyaa) April 15, 2017
কমেন্ট বক্সে অধিকাংশই লামিয়ার বাবার ভূয়সী প্রশংসা করেন। তাঁরা বলছেন, সত্যিই তো, কেউ হিজাব পরবেন কি না তা সম্পূর্ণ তাঁর ব্যক্তিগত সিদ্ধান্তের বিষয়। কেউ কেউ আবার ধর্মীয় জিগির তুলে বলেন, লামিয়া এবং তাঁর বাবার মতো লোকেদের জন্যই ইসলামের ভিত্তি টলে যাচ্ছে। 
লামিয়া অবশ্য তাঁর বন্ধুদের নিশ্চিন্ত করে জানিয়েছেন, তিনি হিজাব খুলছেন না। কিন্তু এই হিজাব তিনি পরছেন সম্পূর্ণ নিজের ইচ্ছেয়। কারোর চাপে পড়ে কোনও সিদ্ধান্ত তিনি নিচ্ছেন না। 
(ছবি সৌজন্য: লামিয়ার টুইটার অ্যাকাউন্ট)

__________________________
 বারংবার ঘ্যান ঘ্যান। একই অনুরোধ। ‘অনুরোধ’ না বলে নেই-আঁকড়াপনাও বলা যায়। তাতে তিতবিরক্ত হয়ে শেষমেশ এমন কাণ্ড ঘটালেন এক মহিলা, অনুরেধকারীর সোরোদীবনের শিক্ষা ঘটে গেল তাতে।
টুইটারে বার বার একই অনুরোধ আসছিল। জ্যজায়েন নামের এই মহিলা টুইটারেই জানিয়েছেন ঘটনাটা। জনৈক পুরুষ তাঁকে একটি নগ্ন সেলফি পাঠানোর জন্য অনুরোধের তুফান তুলেছিলেন। এই অন্যায় আবদার সহ্য করতে করতেই মাথায় বাল্‌ব জ্বলে উঠল জ্যজায়েনের। তিনি সেই ঘ্যানঘ্যানেকে একটা পিকচার-রিপ্লাই পাঠালেন। না, কোনও নগ্নতা তার মধ্যে ছিল না আর সেটি কোনও সেলফিও নয়।
জ্যজায়েনের পাঠানো সেই ছবিটি আসলে ছিল ‘ডাউনলোডিং’-এর চিহ্ন। ছাই রঙা ব্যাকগ্রাউন্ডে লোডচক্র ঘুরন্ত আর তাতে লেখা— ‘লোডিং’। প্রাপক তা পেয়ে নগ্ন সেলফি দেখার উল্লাসে খুলে ফেলে কী পরিমাণ আশাহত হয়েছেন, তা খুলে বলার অপেক্ষা রাখে না। কিন্তু জ্যজায়েন খুলেই বলেছেন।
তিনি জানিয়েছেন, প্রাপক নাকি বেশ কয়েকবার তাঁকে মেসেজ করেছেন— ‘‘লোড হচ্ছে না। আবার পাঠান।’’
অনুরোধ মেনে তিনি আবার একই ছবি পাঠান। আবার একই মেসেজ আসে। সঙ্গে সঙ্গে তিনি আবার একই ছবি পাঠান। আর জিজ্ঞাসা করেন— ‘‘এবারে পেলেন?’’
ঘ্যানঘ্যানে নিরুত্তর।
এখানেই শেষ নয়। পরপর ছবি না-পেয়ে ওই ব্যক্তি শেষ পর্যন্ত মনে করেন তাঁর ফোনটি বিগড়ে গিয়েছে। অতঃপর সিদ্ধান্ত, ফোনটি ফেলে নতুন একটি কিনতে হবে।
আরও পড়ুন
ক্ষণিকের ভুলে ছাত্রের মোবাইলে নগ্ন ছবি পাঠালেন শিক্ষিকা। এবং তারপর...
সোশ্যাল মিডিয়ায় নগ্ন সেলফি
প্রথমবার পর্ন দেখতে বসে চমকে উঠলেন তরুণী। 

__________________________
 কড়া নাড়ছে পুজো। অর্থদন্ডের কথা ভেবে নাভিশ্বাস আম-বাঙালির। ঠিক এই সময়েই খুশির খবর দিল কেন্দ্রীয় সরকার। অক্টোবর থেকে ডিসেম্বর, এই কোয়ার্টারে এক লাফে ০.৪ শতাংশ সুদ বাড়ছে পিপিঅএফ ও অন্যান্য স্বল্প সঞ্চয়ে।
অর্থ মন্ত্রক সূত্রে ইতিমধ্যেই ১ অক্টোবর থেকে ৩১ ডিসেম্বর এই ত্রৈমাসিক সময়সীমায় বেশ কয়েকটি ক্ষেত্রে সুদের হার বাড়াতে চলেছে।
দেখে নেওয়া যাক কোন কোন ক্ষেত্রে বাড়ছে সুদের হার—
• পাবলিক প্রভিডেন্ট ফান্ড (পিপিএফ) এবং  ন্যাশানাল সেভিং সার্টিফিকেটের ক্ষেত্রে সুদের হার ৭.৬% থেকে বেড়ে হচ্ছে ৮ শতাংশ।
• মেয়েদের জন্য ‘সুকন্যা সমৃদ্ধি’ স্কিমে পাওয়া সুদ এখন বেড়ে হচ্ছে ৮.৫ শতাংশ।
• সুদ বাড়ছে ‘কিষান বিকাশ পত্র’এও। সুদের হার ৭.৩ শতাংশ থেকে বেড়ে হলো ৭.৭ শতাংশ। ‘কিষান বিকাশ পত্র’ আগে ম্যাচিওর হতো ১১৮ মাসে। এখন তা ম্যাচিওর হবে ১১২ মাসে।
• তিন বছরের টার্ম ডিপোজিটে সুদের হার বাড়ছে ০.৩ শতাংশ।
 

এই বিষয়ে অন্যান্য খবর

করছাড় ও লাভ! পিপিএফ-এ টাকা জমানোর ৫ জরুরি নিয়ম



• পাঁচ বছরের টার্ম ডিপোজিট, রেকারিং ও সিনিয়ার সিটিজেন সঞ্চয় স্কিমের ক্ষেত্রে সুদের হার যথাক্রমে বেড়ে হচ্ছে ৭.৮, ৭.৩ ও ৮.৭ শতাংশ।

__________________________
 প্রেম ছুটে গিয়েছে কবেই, থুড়ি, প্রেমিকা ফুটে গিয়েছেন কবেই। কিন্তু তিন বছর ধরে তাঁকে প্রতিদিন মেসেজ করেন তিনি। আর মেসেজে একটা বাক্যই লিখে চলেন প্রতিদিন। শীত-গ্রীষ্ম-বর্ষা-বসন্ত একই বার্তা। কোনও ছেদ নেই, কোনও বিরাম নেই।
এক বিলিতি ওয়েবসাইটের মন্তব্য— এই ব্যর্থ প্রেমিকটি আসলে নির্বাণপ্রাপ্ত। কিছুতেই তাঁর আর কিছু যায় বা আসে না। টুইটার-এ তিনি তাঁর প্রাক্তন প্রেমিকাকে একটা বাক্যই নিরন্তর লিখে যান— ‘আমি তোমাকে ঘৃণা করি’।

সেই নিরন্তর মেসেজের একাংশ
প্রেমিকের আসল পরিচয় অজ্ঞাত। সোশ্যাল মিডিয়ায় তিনি ‘পিকাসো’ নামেই পরিচিত। কোনও দিন যাতে তিনি এই মেসেজ করতে ভুলে না যান, তার জন্য তিনি তাঁর স্মার্টফোনে অ্যালার্ম দিয়েও রাখেন। সম্প্রতি এই বিচিত্র সম্পর্কের খবর এসে পৌঁছেছে মিডিয়ায়। তার পরে তা সোশ্যাল মিডিয়ার ভাইরাল হতে শুরু করে। বিশ্বব্যাপী ব্যর্থ প্রেমিকের দল ঝাঁপিয়ে পড়েন এই খবরের উপরে।

‘পিকাসো’-মশাইয়ের নির্লজ্জ স্বীকারোক্তি
তিন বছর ধরে প্রতিদিন একই মেসেজ বার বার পেতে পেতে প্রাক্তন প্রেমিকার কী অবস্থা, তা অবশ্য জানা যায়নি। তবে অনুমান করাই যায়, তিনি সম্ভবত এক নারকীয় পরিস্থিতির মধ্যে।
কিন্তু একথা কেউ বলছেনই না, কেন প্রেমিকা ব্লক করে দিচ্ছেন না তাঁর প্রাক্তন প্রেমিককে। তাহলে কি তাঁর মনের গহীনে আজও... 

__________________________
 নয় নয় করে ১৭ বছর কাটিয়ে দিয়েছেন দু’জনে। লিভ-ইন সম্পর্কে এতটুকু চিড় ধরেনি আজও। তবে একসঙ্গে এক ছাদের তলায় সংসার শুরু করার আগে দু’জনেই শর্ত রেখেছিলেন দু’জনের কাছে। শর্ত ছিল, দু’জনেই আলাদা সম্পর্কে লিপ্ত হতে পারবেন, এবং তার জন্য একে অপরের কাছে কোনও কৈফিয়ত দেবেন না।
শর্ত শুনে সাধারণের চোখ কপালে উঠলেও, এই যুগল কিন্তু দীর্ঘ ১৭ বছর ধরে হাসি মুখে মেনে চলেছেন এই শর্ত। ডেব্বি ডাউসেট এবং তাঁর সঙ্গী টনি উইলিয়ামস এই শর্তে থেকেই মাত্র চার বছরে জড়িয়েছেন মোট তিরিশটি সম্পর্কে। এই তিরিশটি আলাদা শারীরিক সম্পর্কের জন্য ডেব্বি এবং টনির মধ্যে কোনও ভুল বোঝাবুঝিও হয়নি।

ডেব্বি ডাউসেট এবং তাঁর সঙ্গী টনি উইলিয়ামস
বর্তমানে ডেব্বির বয়স ৪৩ এবং টনি পা দিয়েছেন ৫৯-এ। ডেব্বির রয়েছে চার জন বয়ফ্রেন্ড আর টনি থাকেন দুই রক্ষিতাকে সঙ্গে নিয়ে। মাঝে মধ্যে ওয়ান নাইট স্ট্যান্ডও চলে দু’জনেরই। এত কিছুর পরেও এই যুগল সুখী। দু’জনের আশা এভাবেই বাকি জীবনটা একসঙ্গে হাসি-খুশিভাবে কাটিয়ে দেবেন তাঁরা।  
 
ডেব্বি-টনির এই সম্পর্ককে আপনি কীভাবে দেখেন? সত্যিই কি মনে করেন মুক্ত সম্পর্কের ছাড়পত্রে সংসার সুখের হয়? জানান আমাদের ফেসবুক পেজে।

__________________________
 চার দিকে পাহাড়, মাঝে এক উপত্যকা। উপত্যকা দিয়ে বয়ে যাওয়া গিলগিট ও হাঞ্জা নদীর সংযোগস্থলে গড়ে ওঠে পাকিস্তানের গিলগিট শহর। এক সময়ে সিল্ক রুটের এক প্রধান কেন্দ্র ছিল উত্তর পাকিস্তানের এই শহর। 
কিন্তু, বর্তমানে গিলগিটের নাম সংবাদের শিরোনামে উঠে এসেছে সম্পূর্ণ এক অন্য কারণে। ২০ জুন, এই প্রথম বার পাকিস্তানের এক যাত্রীবাহী বিমান পরিচালনা করলেন মহিলারা, ক্যাপ্টেন মরিয়ম মাসুদ ও ফার্স্ট অফিসার শুমাইলা মাজহার। বিমানের ক্রু-মেম্বাররাও সকলেই ছিলেন মহিলা। এমনটাই জানা গিয়েছে সর্বভারতীয় সংবাদমাধ্যমের এক প্রতিবেদন থেকে।

ক্যাপ্টেন মরিয়ম মাসুদ ও ফার্স্ট অফিসার
শুমাইলা মাজহার। ছবি: পিআইএ-এর টুইটার পেজ
ইসলামাবাদ থেকে গিলগিট হয়ে আবারও দেশের রাজধানী শহরে ফিরে আসা— কোনও রকম বাধা বিপত্তি না ঘটিয়েই। প্রসঙ্গত, গিলগিট পৌঁছতে ও বিমান অবতরণ করতে যে পাহাড়ি পথের মধ্যে দিয়ে যেতে হয়, তা যে বেশ ঝুঁকিপূর্ণ, এমনটা স্বীকার করেছে ‘পাকিস্তান ইন্টারন্যাশনাল এয়ারসাইনস’ (পিআইএ)। সংস্থার তরফ থেকে একটি টুইটেই এমন বার্তা দেওয়া হয়। 
টুইটারের সেই পোস্ট বর্তমানে ছাড়িয়েছে ৩৭ হাজার লাইক। অনেকেই কমেন্ট করেছেন যে, তাঁরাও চান বড় হয়ে তাঁদের মেয়ে এমন সম্মানজনক কাজ করুক।

পিআইএ-এর টুইট
বেশ কয়েকজন যাত্রীও ওই টুইটে জানিয়েছেন তাঁদের মনের কথা। মেঘলা আকাশ থাকা সত্ত্বেও কীভাবে কোনও সমস্যা ছাড়াই ‘স্মুদ ফ্লাইট’ ছিল তাঁদের। সাধুবাদ জানিয়েছেন ক্যাপ্টেন মরিয়ম মাসুদকে।

__________________________
 আইসিস-এর হাতে অপহৃত হয়েছে হাজারে হাজারে মানুষ। এঁদের কেউ সরকারি সেনা, তো কেউ সাংবাদিক, আবার কেউ ব্যবসায়ী। এমনকী পর্যটকেরাও আছে এই দলে। কিন্তু, এঁদের অধিকাংশেরই কোন খোঁজ নেই গত কয়েক বছরে। কাউকে কাউকে চিহ্নিত করা গিয়েছে আইসিস-এর নৃশংস খুনের ভিডিও-তে। কিন্তু, অধিকাংশকেই আজও খুঁজে পাওয়া যায়নি। 
ইরাকের মসুল ছিল আইসিস-এর অন্যতম বড় ঘাঁটি। ২০১৪ সালে এই শহরের দখল নিয়ে কার্যত এটাকে দুর্গে পরিণত করেছিল আইসিস। আড়াই বছরের মাথায় মসুল পুনরায় দখল করেছে ইরাক। এবার তাই চলছে আইসিস নৃশংসতার খোঁজ। এই সন্ধানেই খোঁজ মিলেছে মসুলে এক গণকবরের। মসুল বিমানবন্দর থেকে ৫ মাইল দক্ষিণ-পূর্বে এই গণকবরকে চিহ্নিত করা গিয়েছে। স্থানীয়দের কাছ থেকে আইসিস-এর যে বর্বরতার ছবি মিলেছে তাতে সকলেই হাঁ হয়ে গিয়েছেন।  
আরও পড়ুন... 
‘২০০ নারীকে ধর্ষণ করেছি, ৫০০ মানুষকে হত্যা’: নির্লজ্জ স্বীকারোক্তি আইসিস দানবের 
নৃশংস আইসিস, ২ সেনাকে জীবন্ত অবস্থায় হাত-পা বেঁধে আগুন, ভাইরাল ভিডিও
এই গর্তের সামনে নাকি লাইন দিয়ে দাঁড় করিয়ে রাখা হত হাত-পা বাঁধা বন্দিদের। এরপর তাঁদের উপর চলত নির্বিচারে গুলি। একজন বন্দিকে গুলিতে ঝাঁঝরা করার পর তাঁর দেহকে লাথি মেরে গর্তে ফেলে দেওয়া হত। ১০০ ফুট চওড়া এবং প্রায় হাজার ফুট গভীর এই গর্তের শেষ কোথায় তা কেউ ঠিক করে বলতে পারেন না। এই গর্তের নিচে জলও ছিল। কিন্তু, লাশের স্তূপে সেই জলস্তর চাপা পড়ে গিয়েছে। গর্তের চারপাশে এখনও লেগে রয়েছে রক্তের দাগ। গর্তের গায়ে এখন ঝুলছে পচে যাওয়া লাশ। গর্তের চারপাশে খুঁজে পাওয়া যাচ্ছে বন্দিদের জুতো, রুমাল। 

‘খসফা’-র ধারে এই সেনার টহল, ছবি- এএফপি
স্থানীয় বাসিন্দারা এই ধরনের গর্তকে ‘খসফা’ বলেন। তাঁদের দাবি, জঙ্গিদের হুমকিতে তাঁদের এই হত্যালিলার দর্শক হতে হত। এমনকী, তেলকূপে তেল নিতে আসা লোকেদেরও ধরে আনা হত দর্শক হওয়ার জন্য। আইসিস জঙ্গিদের হুঁশিয়ারি ছিল প্রকাশ্যে যারা এই নিয়ে কথা বলবে তাঁদেরকেও লাশ বানিয়ে ওই গর্তে ফেলে দেওয়া হবে।  
ইরাকের মানবাধিকার কমিশনের দাবি, মসুল দখলের পর শয়ে শয়ে বন্দিদের খুন করে ‘খসফা’-য় ফেলে দিয়েছিল আইসিস জঙ্গিরা। অনুমান করা হচ্ছে খুন হওয়াদের মধ্যে অধিকাংশই শিয়া, ইয়াজিদি এবং খ্রিস্টান ধর্মালম্বি। আইসিস-এর চোখে এরা বিধর্মী। অনুমান করা হচ্ছে অন্তত হাজার দশেক দেহ রয়েছে এই গর্তে। 
সাদ্দাম হোসেনের সঙ্গে আমেরিকার যুদ্ধের সময়ও বহু ইরাকি সেনা নিখোঁজ হয়েছিলেন। স্থানীয় সূত্রে খবর, ২০০৩ সালে এই গর্তে প্রচুর ইরাকি সেনাকে খুন করে ফেলে দেওয়া হয়েছিল। 
সংবাদ সংস্থা এফপি জানিয়েছে, ইরাক এবং সিরিয়া জুড়ে এমন ৭২টি গণকবরের খোঁজ মিলেছে। এরমধ্যে ১৫ হাজার মৃতদেহ উদ্ধার করা হয়েছে। 
ইরাক সরকার সূত্রে জানানো হয়েছে, মসুলই নয়, ইয়েজিদি অধ্যুষিত তিকরিত এবং সিঞ্জর শহরেও সন্ধান মিলেছে গণকবরের। তিকরিত শহরেই ১৭০০টি মৃতদেহের সন্ধান মিলেছে।
মসুল দখলের পর ইরাকি সেনা, দেখুন ভিডিও স্টোরি....

__________________________
 সকাল ঘুম থেকে উঠে কাজে বেরবেন। সেইমতো বাড়ির বাইরে পা রাখতেই চমকে উঠলেন এক ব্যক্তি। বাড়ির সামনের রাস্তাই যে বেমালুম গায়েব! পরে পুলিশ তদন্ত করতেই ঝুলি থেকে বেরিয়ে পড়ল বিড়াল।   
একটি সর্বভারতীয় সংবাদমাধ্যমে প্রকাশিত প্রতিবেদন অনুযায়ী, চিনের সানকেসু নামের একটি গ্রামে রাতারাতি প্রায় ৮০০ মিটার রাস্তা চুরি হয়ে গিয়েছে। সকালে ঘুম থেকে উঠেই বিষয়টি প্রথমে নজরে আসে গ্রামবাসীদের। খবর দেওয়া হয় পুলিশকে। পরে তদন্তে করে জু ডাগ নামে এক ব্যক্তিকে গ্রেফতার করে পুলিশ।

এই বিষয়ে অন্যান্য খবর

দিঘা যাওয়ার পথে বিপদের সেতু, টনক নড়ল মুর্শিদাবাদের দুর্ঘটনায়


জানা গিয়েছে, আগের দিন রাতে ওই গ্রামে জু একটি গাড়ি নিয়ে আসেন। তার পরেই একটি মেশিনের সাহায্যে রাস্তার প্রায় ৮০০ মিটার কংক্রিট তুলে নেন তিনি। পরে ওই কংক্রিট বাজারে চড়া দামে বিক্রি করেন জু। জানা গিয়েছে, মোট ৫০০ টন কংক্রিট বিক্রি করে প্রায় ৫১ হাজার টাকা আয় করেছিলেন তিনি। সপ্তাহ খানেক আগের ঘটনা নিয়ে রীতিমতো তোলপাড় পড়েছে সোশ্যাল মিডিয়ায়।
এমন অভিনব চুরির কীর্তিতে বিস্ময়ে হতবাক হয়ে গিয়েছেন অনেকেই। এত রকম চুরির ঘটনার কথা শোনা য়ায়। কিন্তু রাস্তাও যে চুরি হতে পারে তা ভেবেই অবাক হয়ে যাচ্ছেন পুলিশকর্তারা। আপাতত এই খবর চিনের সীমানা ছাড়িয়ে ভাইরাল হয়ে গিয়েছে গোটা বিশ্বে।  

__________________________
 ঠিক যেন সিনেমা। মরণাপন্ন বন্ধুকে বাঁচাতে হলে তাঁর সঙ্গে শরীরী মিলনে লিপ্ত হতে হবে! না হলে বাঁচানো যাবে না ওই ছেলেটিকে। এমন অসুখের কথা কখনও কেউ শুনেছেন? আর এখানেই ‘কাহানি মে টুইস্ট’।  আসল ঘটনা একেবারে অন্য।

এই বিষয়ে অন্যান্য খবর

ধর্ষণের শাস্তি রাস্তাতেই। আদালতের আগেই মহিলাদের হাতে ধর্ষণকারীরা, দেখুন ভিডিও


‘ডেইলিমেল’-এ প্রকাশিত প্রতিবেদন অনুযায়ী, নিউজিল্যান্ডের রোটুনায় এক ব্যক্তিকে বান্ধবীর সঙ্গে অশালীন আচরণের অভিযোগে গ্রেফতার করেছে পুলিশ। 
জানা গিয়েছে, কয়েকদিন আগে ওই ব্যক্তি তাড়াহুড়ো করে নিজের বান্ধবীর বাড়িতে ঢোকেন। কয়েকজন যুবক মারধর করে জোর করে বিষ খাইয়ে দিয়েছে বলে তরুণীকে জানান ওই যুবক।
তরুণীর অভিযোগ, এর পর ওই যুবক তাকে জানান যে বিষ খাওয়ানো হয়েছে, সেই বিষের কোনও অ্যান্টিবায়োটিক নেই। ৪৮ ঘণ্টার মধ্যে ঘাম ঝড়ানোর মতো কোনও পরিশ্রমের কাজ না করতে পারলে, বিষের প্রভাবে তাঁর মৃত্যু হতে পারে।!
ওই তরুণীর দাবি, এর পরেই তিনি একটি মেল পান। মেলে বলা হয় যে, ওই যুবকের সঙ্গে যৌন সম্পর্ক না করলে, বিষের প্রভাবে মৃত্যু হবে যুবকের। পর পর এমন কয়েকটি মেল পেয়ে শঙ্কিত হয়ে যান ওই তরুণী।
কিন্তু এর পরেই মেলের লেখা দেখে সন্দেহ হয় ওই তরুণীর। মেলে ওই তরুণীর যে নাম লেখা হয়েছে, সেই নামেই ওই যুবক তাঁকে ডাকতেন। তখনই গোটা বিষয়টি তাঁর এক বান্ধবীকে জানান তিনি। পরে পুলিশের জেরায় ওই যুবক গোটা ঘটনার কথা স্বীকার করে নেন।
জানা গিয়েছে, বান্ধবীর সঙ্গে যৌন সম্পর্ক করতেই এই ফন্দি আটেন তিনি। তবে ফন্দি এঁটেও কাজ না হওয়াতে, আপাতত শ্রীঘরে দিন কাটাচ্ছেন ওই যুবক।

__________________________
 উপরের ছবিটি ফেসবুক সহ অন্যান্য সোশ্যাল মিডিয়ায় অজস্রবার দেখেছেন। বহু বাংলা ফান পেজের পোস্টেও এই ছবি ব্যবহৃত হতে দেখেছেন। এই ধরনের ছবিকে বলা হয় মেমে। সাধারণত কোনও ব্যঙ্গাত্মক মনোভাব বোঝাতে ব্যবহার করা হয় ছবিটি। কিন্তু ছবিট‌ি আদপে কার? এ কি কোনও কাল্পনিক মুখ, নাকি বাস্তব কোনও মানুষের ছবি? 
জানলে অবাক হবেন, এই ছবিটি আসলে টোবে ম্যাগওয়্যারের। আজ্ঞে হ্যাঁ, সেই টোবে যিনি স্পাইডার ম্যানের ভূমিকায় অভিনয় করে বিখ্যাত হয়েছেন। ‘স্পাইডার ম্যান ৩’ফিল্মটি তৈরি হওয়ার পর প্রযোজক সংস্থার তরফে ‘স্পাইডার ম্যান ৩: ব্লুপার্স’ বলে একটি ভিডিও প্রকাশ করা হয়। ভিডিওটি ছিল আসলে ‘স্পাইডার ম্যান ৩’ শ্যুটিং-এর সময়ে সেটে হওয়া নানা ভুলভ্রান্তির সংকলন। সেই ভিডিওর একটি অংশে দেখা যায়, শ্যুটিং-এর সময়ে কোনও একটি ভুল করার পরে টোবে ভারি মজাদার এক ধরনের অভিব্যক্তি করছেন । সেই অভিব্যক্তি অবলম্বনেই তৈরি করা হয় এই মেমেটি। 

স্পাইডারম্যানের ভূমিকায় টোবে
২০০৯-এ ‘নাইকে টক’ ফোরামে-র কোনও এক সদস্য মেমেটি তৈরি করেন এবং সেটি ছড়িয়ে দেন ফোরামে। তারপর সোশ্যাল মিডিয়ায় এই মেমে ছড়িয়ে পড়তে এবং জনপ্রিয়তা অর্জন করতে সময় লাগেনি।  

‘স্পাইডার ম্যান ৩: ব্লুপার্স’ -এ টোবের সেই অভিব্যক্তি
 
আরও পড়ুন
এই ছবিটি তো দেখেছেন? এবার জেনে নিন এই মানুষটির আসল পরিচয়
চেনেন একে? জানেন এই ছবির কাহিনি?
 

__________________________
 চোখ রাখা যাক এমন ১০টি জিনিসে, যা বিশ্বের কোথাও না কোথাও নিষিদ্ধ ।

১. ফ্রান্সে মহিলাদের প্যান্ট পরা নিষিদ্ধ ছিল— ১৭৯৯ সালে এই জন্য ফ্রান্সে একটি আইন তৈরি হয়। ১৮৯২ সালে আইন সংশোধন করে বলা হয় একমাত্র ঘোড়ায় চড়ার সময় স্পোর্টস ট্রাউজার পরতে পারবেন। ১৯০৯ সালে সাইকেল চালানোর সময় ফরাসী মহিলাদের প্যান্ট পরার অধিকার দেওয়া হয়। ২০১৩ সালে শেষ পর্যন্ত ২১৪ বছরের এই আইনটি প্রত্যাহার করে ফরাসী সরকার।

২. সারমেয়কে মুখ ভেঙানো নিষিদ্ধ— আমেরিকার ওকলাহোমায় কুকুরকে মুখ ভেঙালে আপনাকে জেলে যেতে হরে পারে।

৩. মহিলাদের গাড়ি চালানো নিষেধ— ২০১৫ সালে সৌদি আরব মহিলাদের ভোটাধিকার দিলেও এখনও সেখানে মহিলাদের গাড়ি চালানো নিষেধ।

৪. মিনেসোটার অদ্ভুত নিয়ম— এখানে মহিলা ও পুরুষদের অন্তর্বাস একসঙ্গে মেলা নিষেধ।

৫. যেখানে বিবাহ বিচ্ছেদ নিষিদ্ধ— ফিলিপাইন্স ও ভ্যাটিকানে এই আইন আছে।

৬. জাপানে ওজন বাড়াটা অপরাধ— ‘মেটাবো ল’ অনুযায়ী জাপানে ওজন বৃদ্ধিতে বিধিনিষেধ আছে। এখানে ৪০ পার হওয়া মহিলাদের কোমর ৩২ ইঞ্চি থেকে ৩৬ ইঞ্চির মধ্যে থাকতে হবে।

৭. পেট না ভরলে অর্থ দেবেন না— ডেনমার্কের রেস্তোঁরায় খেতে গেলেন। কিন্তু, পেট ভরেনি বলে মনে হচ্ছে। ব্যাস আপনার সামনে খাবারের বিল হাজির করবে না রোস্তারাঁর বয়। ডেনমার্কের নিয়ম, পেট না ভরলে ক্রেতা অর্থ না দিয়েই বেরিয়ে যেতে পারেন।

৮. পার্লামেন্টে মৃত্যু নিষিদ্ধ— কোনওভাবে পার্লামেন্ট মরা চলবে না। পার্লামেন্টের সদস্যদের এভাবেই একটা সময় ফতোয়া দিয়েছিল ব্রিটেন। কারণ, পার্লামেন্টে মৃত্যু মানে তাঁক রাজপরিবারের মতো শেষকৃত্য দিতে হবে। তাই সামান্য অসুস্থ হলেই সদস্যকে নিয়ে চলা আসা হয় পার্লামেন্টের বাইরে। যদিও, সম্প্রতি এই আইনটি প্রত্যাহার করা হয়েছে।

৯. তুতো ভাই বা বোনকে বিয়ে করা যায় ৬৫ বছরের পরে— উটাহতে এই নিয়ম অনুসরণ করা হয়।

১০. চুইংগাম বেআইনি— সিঙ্গাপুরে এই জিনিসটি নিয়ে নিষেধাজ্ঞা আছে। এমনকী, যে কোনও ধরনের গামই সিঙ্গাপুরে আনা এবং বিক্রি করা নিষিদ্ধ। ধরা পড়লে ৫০০ ডলার জরিমানা।

__________________________
 মিষ্টির চেয়েও বেশি ভালবাসেন শুক্তো! আর অফিস থেকে বাড়ি ফিরে নিয়মিত রান্না করেন টিম কুকের সংস্থার কর্মীটি। তবে বুধবার দুনিয়াকে ‘অ্যাপল’এর স্বাদ দেওয়ার পর মাঝরাতে বাড়ি ফিরে সে ঝক্কি আর নেননি অন্বেষা চট্টোপাধ্যায়। অ্যাপল-৭’এর ‘প্ল্যানিং টিমে’র একমাত্র বাঙালি সদস্য! 

দুনিয়া জুড়ে আইফোন-৭’এর প্রচার এবং বিপণনের দায়িত্ব অন্বেষার দলেরই। সেকারণে মঙ্গলবার সারা রাত জাগতে হয়েছে। তার আগের সাতদিনও দিনভর কাজ। বৃহস্পতিবার সকালে ফোনে হাসতে হাসতে বছর তিরিশের বাঙালিনী বলেন, ‘‘অ্যাপল ক্যাফেটোরিয়াতেও কিন্তু দারুণ সব খাবার পাওয়া যায়! তবে শুক্তো নেই এই যা!’’

সান ফ্রান্সিসকোর বিল গ্রাহাম সিভিক অডিটোরিয়ামে বুধবার আইফোন-৭, আইফোন-৭ প্লাস এবং অ্যাপল ওয়াচ সিরিজ-২ উদ্বোধন করেছেন কুক। অন্বেষা জানাচ্ছেন, দু’মাস আগে থেকেই শুরু হয়েছিল প্রস্তুতি। তাঁর কথায়, ‘‘শুধু আনুষ্ঠানিক উদ্বোধন করলেই তো কাজ শেষ হয় না। এর আগের প্রচার যেমন গুরুত্বপূর্ণ তেমন পরেরটাও। বৃহস্পতিবার থেকে আমেরিকা, কানাডা, জাপান, চিন-সহ ২৭টি দেশের অ্যাপল স্টোরে আইফোন-৭ এর বুকিং শুরু হয়েছে। এরপর ফোন পৌঁছে দেওয়ার কাজ সুষ্ঠুভাবে করতে হবে। সেইসঙ্গে আরও আরও প্রচার।’’ 

কারা করেন সেই কাজ? অন্বেষা জানালেন, ‘প্ল্যানিং টিমে’র (যাঁরা মূলত ম্যানেজমেন্ট আধিকারিক) ২৫ জনের পাশাপাশি আইটি এবং ইঞ্জিনিয়ারিং বিভাগের বাছাই করা ২০০ জন কর্মী যুক্ত রয়েছেন আইফোন সিরিজের ত্রয়োদশ সদস্যের প্রকাশ এবং প্রচার কর্মকাণ্ডে। আইফোন-৭ এবং আইফোন-৭ প্লাস তৈরি হয়েছে চিনে অ্যাপলের কারখানায়। অন্বেষাকেও যেতে হয়েছে সেখানে। ‘সাপ্লাই চেন’ মসৃণ রাখার ব্যবস্থা তত্ত্বাবধান করতে হয়েছে। 

কলকাতায় যাতায়াত আছে নিয়মিত। সল্টলেকে শ্বশুরবাড়িই তখন ঠিকানা। আদি বাড়ি কলকাতার টালা পার্কে। বাবা ছিলেন চন্দননগরের এক জুটমিলের আধিকারিক। পড়াশোনার শুরু সেখানকার সেন্ট জোসেফ কনভেন্টে। তারপর কলকাতার লা মার্টিনিয়র স্কুল, দিল্লির ইন্দ্রপ্রস্থ কলেজের ‘কম্পিউটার সায়েন্স’ বিভাগ ঘুরে ফের কলকাতায়। চার বছর টিসিএসে চাকরি, সেই সূত্রে আমেরিকায়। টিসিএস থেকে অ্যাপল। এরই মধ্যে অবশ্য ২০১১ সালে অস্টিন বিশ্ববিদ্যালয় থেকে এমবিএ করা হয়ে গিয়েছে।  
অন্বেষা প্রায় চার বছর চাকরি করছেন অ্যাপলে। এর আগে আইফোন এসই এবং আইফোন-৬ বিশ্ববাজারে ছড়িয়ে দেওয়ার কাজেও যুক্ত ছিলেন সরাসরি। জানালেন, প্রতিবারই আইফোন প্রকাশের আগের সাতদিন ঘুমনোর সময় পান না। গভীর রাতে সান হোসের বাড়িতে ফিরে আবার সাতসকালে মিনিট পনেরো গাড়ি চালিয়ে পৌঁছতে হয় সান ফ্রান্সিসকোর সদর দফতরে। 

তবে আগের দু’বারের মতো বুধবারের অনুষ্ঠানেও হাজির থাকতে পারেননি অন্বেষা এবং তাঁর সহকর্মীরা। বলেন, ‘‘অডিটোরিয়ামটা তো খুব বড় নয়। তাই আমরা সাংবাদিক আর অ্যাপল-ভক্তদের জন্যই জায়গা ছেড়ে দিই। নিজেরা অনুষ্ঠানটা দেখেছি জায়ান্ট স্ক্রিনে।’’ 
বাড়িতে তখন কন্যা অবন্তীকাকে (ডাকনাম লিওনেল মেসির অনুকরণে ‘লিও’) সামলাচ্ছেন স্বামী ডোরান চক্রবর্তী। যিনি নিজে মাইক্রোসফ্‌টের আধিকারিক। 
হাসতে হাসতে অন্বেষা বলেন, ‘‘লিও’র বয়স এখন দুই। এবার তাই ডোরানের তেমন অসুবিধা হয়নি!’’ 

__________________________
 প্রেমে পড়েছিলেন বছর কয়েক আগে। রবিবার ঘোষণা করলেন তাঁরা বিয়ে করতে চান। আর তার সাজা হল রাজ-মর্যাদা হারাতে হবে তাঁকে। তাতে পরোয়া না করেই অবশ্য প্রেমিক কোমুরোকে বিয়ে করে ঘর বাঁধতে চান রাজকন্যা মাকো।
এমনই নিয়ম রাজবাড়ির। পুরুষরা সাধারণ পরিবারের মেয়েকে বিয়ে করতে পারেন কিন্তু মেয়েদের জন্য সেই ছাড় নেই। এই নিয়ম চলে আসছে যুগ যুগ ধরে। তার নড়চড় হওয়ার উপায় নেই। সুতরাং, রাজ-মর্যাদা হারাতে হবে। যদিও এখনও রাজকন্যা মাকো রাজবাড়ির আভিজাত্যের থেকে পছন্দের মানুষের সঙ্গে সুখী সংসার পাতাকেই গুরুত্ব দিচ্ছেন।
রবিবার সাংবাদিক সম্মেলনে প্রেমিককে পাশে নিয়ে মাকো জানান, ‘‘ছেলেবেলা থেকেই আমি এটা জেনে বড় হয়েছি যে, বিয়ে করলেই আমি পারিবারিক মর্যাদা হারাব। রাজ-পরিবারের সদস্য হিসেবে যতটা পেরেছি নিজের কর্তব্য পালন করেছি। এবার নিজের জীবন উপভোগ করতে চাই।’’

হারাতে হবে রাজ-মর্যাদা। ছবি: এএফপি
মাকোর প্রেমিক কেই কোমুরো একটি ল ফার্মে চাকরি করেন। রাজ পরিবারের মর্যাদা দূরের কথা, তিনি একেবারেই সাধারণ পরিবারের সদস্য। তবে একবার পর্যটন বিষয়ক একটি প্রতিযোগিতায় কোমুরো ‘প্রিন্স অফ দ্য সি’ সম্মান পান। কিন্তু সেই সম্মান তাঁকে সত্যিকারের ‘প্রিন্স’-এর মর্যাদা দেয়নি। প্রিন্সেসকে বিয়ে করেও রাজ পরিবারে ঢোকার ছাড়পত্র মিলবে না। এটাই যে রাজ-নিয়ম।

এই বিষয়ে অন্যান্য খবর

বিয়ে করে নতুন ইতিহাস গড়লেন এই দম্পতি, জেনে নিন কাহিনি


ওঁরা একে অপরকে কী চোখে দেখেন? এমন প্রশ্নের উত্তরেও মিলেছে বিয়ে ঘোষণার সাংবাদিক সম্মেলনে। কোমুরোর চোখে মাকো হল— চাঁদ। আর মাকো জানিয়েছেন কোমুরোর হাসি যেন সূর্যের আলোর মতো।
জানা গিয়েছে, ২০১৮ সালের মাঝামাঝি সময়ে আনুষ্ঠানিক বিয়ে হবে। জাপানের রাজ পরিবারের এমন পুরুষতান্ত্রিক নিয়ম বদলের দাবি অনেক সময়েই উঠেছে। অনেক বার রাজ পরিবারের ছেলেদের মতো মেয়েদের অধিকারের দাবি উঠেছে। কিন্তু তা বদলানো যায়নি। এমনকী, জাপানের প্রধানমন্ত্রী শিনজো আবেও এমন নিয়ম বদলের বিপক্ষে। 

__________________________
 দক্ষিণ পাকিস্তানের ঘোটকি শহরে এক হিন্দু কিশোরকে গুলি করে হত্যা করল অজ্ঞাতপরিচয় দুষ্কৃতীরা। গুজব ছড়িয়েছিল যে, ওই কিশোরটি ‘কোরান’ পুড়িয়ে ফেলেছে। অথচ, এহেন অভিযোগের কোনও সারবত্তা এখনও পর্যন্ত পাওয়া যায়নি।
পাকিস্তানের সিন্ধু প্রদেশে করাচি থেকে প্রায় ৪২০ কিলোমিটার দূরে ঘোটকি শহর। সেখানেই এই মর্মান্তিক ঘটনাটি ঘটেছে। ওই কিশোরটি ছাড়া আর এক কিশোরও জখম হয়েছে দুষ্কৃতীদের গুলিতে। সংবাদসংস্থা এএফপি-কে স্থানীয় পুলিশ আধিকারিক মাসুদ বাঙ্গাশ জানিয়েছেন, ‘‘অজ্ঞাতপরিচয় দুষ্কৃতীরা এক হিন্দু কিশোরকে গুলি করে হত্যা করেছে। আর একজন জখম হয়েছে।’’
বাঙ্গাশ এ-ও স্বীকার করেছেন, ‘‘এই ঘটনায় এখনও পর্যন্ত কাউকে গ্রেফতার করা যায়নি। তবে কোরান পোড়ানোর সঙ্গে এই ঘটনার সম্পর্ক রয়েছে, তা প্রমাণিত নয়।’’ দিনচারেক আগে এই এলাকায় কোরান পোড়ানোর অভিযোগে এক ব্যক্তিকে গ্রেফতার করা হয়েছিল। তার পর থেকেই এলাকায় উত্তেজনা রয়েছে। তবে সেই ব্যক্তি আদৌ কোরান পুড়িয়েছিলেন কি না, তা প্রমাণিত নয়। সেই ঘটনার সঙ্গে এদিনের মর্মান্তিক ঘটনার যোগসূত্র রয়েছে কি না, তা তদন্ত করে দেখছে পুলিশ। 

__________________________
 ইতিহাসবিদরা অতীত খুঁড়ে কখন যে কোন আজুবা বের করে আনেন! আর তাদের সেই তথ্য বা দাবি নিয়ে হইচই পড়ে যায় বিশ্বের কোনায় কোনায়! আপাতত এমনই এক আজব দাবি নিয়ে তোলপাড় বিশ্ব।
আন্তর্জাতিক সংবাদমাধ্যম ‘এক্সপ্রেস’-এ প্রকাশিত এক সাম্প্রতিক প্রতিবেদনে জানা গিয়েছে, মরক্কোর এক সংবাদপত্র ‘আল-ওসবো’ তার এক প্রতিবেদনে দাবি করেছে, রানি দ্বিতীয় এলিজাবেথ তথা ব্রিটেনের বর্তমান রাজবংশের সঙ্গে ইসলাম ধর্মের প্রবক্তা মহানবি হজরত মহম্মদের রক্ত-সম্পর্ক বিদ্যমান! 
‘আর-ওসবো’-র দাবি, বর্তমান ব্রিটিশ রাজবংশীয়রা ১৪ শতকে আর্ল অফ কেমব্রিজের বংশের সঙ্গে বৈবাহিকভাবে সংযুক্ত হয়। এই আর্ল বা সামন্ত বংশ স্পেনের প্রথম ইসলামি রাজবংশের সঙ্গে রক্তবন্ধন যুক্ত। কারণ, স্পেনে ইসলামি শাসনের গোড়াপত্তন করেছিলেন যাঁরা, তাঁরা নবিকন্যা ফতিমার বংশধর। 
এই দাবি যদি সত্য হয়, তা হলে ধরে নিতে হবে জর্ডন ও মরক্কোর রাজবংশ এবং ইরানের বিখ্যাত নেতা আয়াতুল্লাহ্ খোমেইনিও রানি এলিজাবেথের নিকটাত্মীয়। 
এই দাবির সত্যতা নিয়ে ইউরোপ ও আরব— উভয় বর্গের ইতিহাসবিদরাই বিভিন্ন প্রকারের মত পোষণ করতে শুরু করেছেন। একদল ইতিহাসবিদ জানাচ্ছেন, জাইদা নামে স্পেনের ইসলামি রাজবংশের এক রাজকন্যা সেভিল শহর বর্বরদের দ্বারা আক্রান্ত হলে থেকে ১১ শতকে সেখান থেকে পালাতে বাধ্য হন এবং কাস্তাইয়ের খ্রিস্টান রাজা ষষ্ঠ আলফোনসোর কাছে আশ্রয় নেন। সেখানেই জাইদা খ্রিস্টধর্ম গ্রহণ করেন। এবং তাঁর নতুন নাম হয় ইসাবেলা। তিনি আলফোনসোকেই বিয়ে করেন এবং তাঁদের এক পুত্রসন্তান হয়। সেই পুত্রেরই কোনও বংশধর কেমব্রিজের আর্লকে বিয়ে করেন।  

এই বিষয়ে অন্যান্য খবর

ইংল্যান্ডের রানি তাঁর বিখ্যাত হাতব্যাগে ঠিক কত টাকা রাখেন


জাইদার বংশপরিচয় নিয়ে ইতিহাসবিদরা নিঃসংশয় নন। তবে অনেকেই তাঁকে মহানবির বংশধর মহম্মদ বিন আব্বাদের বংশধর বলে মনে করেন। আবার অনেকের মতে, জাইদার সঙ্গে মহম্মদ বিন আব্বাদের বংশের কারোর বিয়ে হয়েছিল।
যাই হোক, এই দাবি কিন্তু আরব দুনিয়ায় বেশ শোরগোল ফেলে দিয়েছে। অনেকেই মনে করছেন মহানবির বংশের সঙ্গে নিজেদের সংযুক্তি প্রমাণ করে ব্রিটিশ রাজবংশ তার হৃতগৌরব পুনরুদ্ধার করতে চাইছে। আবার অনেকের মতে, এ এক আনন্দের সংবাদ। 

__________________________
 মনোরম সমুদ্রতটে আতঙ্ক! বিচে ভ্রমণরত মানুষ রীতিমতো স্তম্ভিত হয়ে যান সারা গায়ে ঝিনুকের টুকরো এবং আরও অনেক রকমের সামুদ্রিক প্রাণী ও শ্যাওলায় জড়ানো বস্তুটিকে দেখে।
ঘটনা যুক্তরাজ্যের কারমার্থেনশায়ারের বারি পোর্ট বিচ-এর। আন্তর্জাতিক সংবাদমাধ্যমে প্রকাশ, এই আজব জিনিসটি সমুদ্র থেকেই ভেসে আসে। উপস্থিত জনগণ সেটি কী বুঝতে পারেননি। জনৈকা ভ্রমণকারিণী সুজি ওয়াটকিনস তড়িঘড়ি ভিডিও তোলেন বস্তুটির। সেই ভিডিও তিনি দ্রুত পোস্টও করেন সোশ্যাল মিডিয়ায়। পোস্টে সুজি জানান, অজানা বস্তুটির সারা গায়ে ঝিনুকের টুকরো এবং কীসব যেন কিলবিল করছে।
ভিডিও দেখুন

ভিডিওটিকে ঘিরে তুমুল বিতর্ক শুরু হয়। ‘সমুদ্রদানব’ হিসেবে গুজব ছড়াতে শুরে করে দাবানলের মতো। কয়েক বছর আগে নিউজিল্যান্ডের এক সমুদ্রতটেও একই প্রকার বস্তু দেখা গিয়েছিল বলে জানা যায়। ২৯ অগাস্ট তারিখে তাইওয়ানের এক তটেও দেখা যায় এই ‘সমুদ্রদানব’-কে।
শেষ পর্যন্ত সমস্ত জল্পনার অবসান ঘটে। তটে পড়ে থাকা কিলবিলে বস্তুটিকে পরীক্ষা করে দেখা যায়, সেটি একটি গাছের গুঁড়ি। তার গায়ে বিভিন্ন সামুদ্রিক প্রাণী ও উদ্ভিদ বাসা বাঁধাতেই এই বিভ্রম।

__________________________
 সকালে ঘুম ভাঙলেই সংসারের হাজারটা বায়নাক্কা। এটা আনো রে, সেটা করো রে, কাজের মাসি আগাম মাইনে চাইছে, পুজো এসে গেল, আরও কত কী।  তার পর বেরোলেই অগ্নিমূল্যের বাজার, ট্রেন-বাসে ভিড়ে গাদাগাদি, অফিসে বসের খিটখিট সব মিলিয়েই জীবনে নন্দ-র থেকে ‘আ’টা কে যেন কেড়ে নিয়ে ‘নিরা’ বসিয়ে দিয়েছে। পৃথিবীতে আমাদের পদধূলি পড়েছে বড়জোর চল্লিশ কি পঞ্চাশ বছর। অথচ বিরক্তির চূড়ান্ত পর্যায়ে পৌঁছে এর মধ্যেই কত সময় আমরা বলে ফেলি, ‘এবার তুলে নে মা’। তবে একবার ভাবুন এই ভদ্রলোকের কথা, যিনি ১৪৫ বছর ধরে রয়ে গিয়েছেন এই পৃথিবীতে।
টঙের ঘরে ঘনাদার বা পটলডাঙার রকে বসে টেনিদার মুখনিঃসৃত কোনও আজগুবি গল্প নয়। ইন্দোনেশিয়ায় সন্ধান পাওয়া গেছে এমনই এক ব্যক্তির, যাঁর বয়েস ১৪৫ বছর। অর্থাৎ পৃথিবীর প্রবীণতম জীবিত মানুষ ইনি। সেখানকার স্থানীয় মানুষজন এবং সংবাদমাধ্যমের থেকে জানা গিয়েছে এমনটাই। একই কথা বলছে, তাঁর সরকারি পরিচয়পত্রও। ম‌্‌বাহ‌্ গোথো নামে ইন্দোনেশিয়ার এই ব্যক্তি জন্মেছিলেন ১৮৭০ সালের ৩১ ডিসেম্বর। একটানা ১৪৫ বছর ধরে তিনি দেখেছেন পৃথিবীর বদলে যাওয়া রূপ। তবে এবার সত্যিই ক্লান্ত। এক স্থানীয় সংবাদমাধ্যমকে তিনি সদ্য জানিয়েছেন, ‘আমি এবার পৃথিবী ছেড়ে যেতে চাই। আমার নাতি-নাতনিরা সকলেই স্বাবলম্বী এখন’।

তাঁর নাতি জানিয়েছেন, ‘দাদু যখন ১২২ বছরের, তখন থেকে অপেক্ষা করছেন মৃত্যুর জন্য।’ শুধু তাই নয়, তিনি বলেছেন, ‘১৯৯২ সালে, ২৪ বছর আগে সমাধির জায়গা কিনে রেখেছেন দাদু তাঁর সন্তানের সমাধির কাছে।’
দীর্ঘায়ুর রহস্য জানতে চাওয়া হলে ম‌্‌বাহ‌্ গোথো বলেন, ‘ধৈর্য-ই একমাত্র রাস্তা।’

__________________________
 রোমানিয়ার স্কুলের শিক্ষিকা জর্জিয়ানার একটি টেপ এক ছাত্রের হাতে পড়ে যায়। তার পর সেই ভিডিও ভাইরাসের মতো ছড়িয়ে পড়ে গোটা স্কুলে। প্রথমে বিষয়টি পড়ুয়াদের মধ্যেই সীমাবদ্ধ ছিল। কিন্তু গোপন কথাটি শেষ পর্যন্ত গোপনে থাকেনি।
জানাজানি হয়ে যায়, জর্জিয়ানা সমান্তরালভাবে দু’টি পেশা চালাচ্ছিলেন। একটি শিক্ষকতার, অন্যটি পর্নস্টারের। জানা যায়, সকলের চোখ এড়িয়ে একাধিক নীলছবি করেছেন জর্জিয়ানা। কিন্তু কীভাবে জর্জিয়ানা স্কুলে পড়়ানো চালিয়ে গেলেন, কেন কেউ তাঁর সম্পর্কে বিশেষ খোঁজখবর করেননি, সে প্রশ্ন উঠেছে। সংশ্লিষ্ট স্কুল কর্তৃপক্ষ অভ্যন্তরীণ তদন্তের নির্দেশ দিয়েছেন।
প্রিন্সিপাল মারিয়া ক্যাটরিনা বলেছেন, ‘‘আমরা বিশ্বাসই করতে পারছি না। ও প্রথমে বলেছিল, সব নকল ভিডিও। কিন্তু পরে আর অস্বীকার করতে পারেনি।’’
আরও পড়ুন
১৩ বছরের ছাত্রের মোবাইলে ১১ হাজার অশ্লীল মেসেজ শিক্ষিকার!
ছাত্রকে অশ্লীল মেসেজ, ছবি। যৌনতার চাহিদায় এ কী কাণ্ড শিক্ষিকার!

__________________________
 প্রেসিডেন্ট হিসেবে মার্কিন কংগ্রেসের সামনে নিজের শেষ ভাষণে সন্ত্রাস নিয়ে মুখ খুললেন বারাক ওবামা। বুধবার তিনি বলেন, আফগানিস্তান, পাকিস্তান-সহ বিশ্বের নানা প্রান্তে আরও কয়েক দশক ধরে অস্থিরতা থাকবে। সেইসঙ্গে ওবামার সতর্কতা, আইএস এবং আল কায়দার মতো জঙ্গি সংগঠনগুলি আমেরিকার কাছে সবথেকে বেশি দুশ্চিন্তার কারণ।
এদিন ওবামা বলেন, ‘‘আইএসআইএস-এর উপস্থিতি না-থাকা সত্ত্বেও বিশ্বের কয়েকটি প্রান্তে অস্থিরতা থাকবে। মধ্যপ্রাচ্য়, আফগানিস্তান, পাকিস্তান, মধ্য আমেরিকা, আফ্রিকা এবং এশিয়ার কয়েকটি জায়গায় এই সমস্যা থাকবে।’’
এর পরেই ওবামা আশঙ্কা প্রকাশ করে বলেন, ‘‘এর মধ্যে কয়েকটি জায়গা জঙ্গিদের নতুন নেটওয়ার্কের আঁতুড়ঘর হয়ে উঠতে পারে।’’  
আরও পড়ুন
বর্ধমানের চিঠি গেল ওবামার কাছে

__________________________
 ইদের মুখে তীব্র মুসলিম বিষোদগার। তার জেরে বড় মাশুল দিতে হচ্ছে ভারতীয় সেলেব রাঁধুনি অতুল কোছারকে।
জে ডাব্লউ ম্যারিয়টের রেস্তোরাঁ, দুবাইয়ের অন্যতম সেরা রংমহলের হেড কুক অতুল ১২ জুন প্রিয়ঙ্কা চোপড়া অভিনীত আমেরিকান টিভি সিরিজ ‘কোয়ানটিকো’-র একটি এপিসোডের সমালোচনা করে টুইট লেখেন। এই সিরিজে একজন হিন্দু জঙ্গিকে দেখানো হয়েছে। 
এতেই বিক্ষুব্ধ হয়ে অতুল নিজের টুইটে লেখেন— ‘‘প্রিয়ঙ্কা, তুমি হিন্দুদের ভাবাবেগকে শ্রদ্ধা করতে জানো না। তোমাকে ধিক্কার। এই হিন্দুরা ২০০০ বছর ধরে মুসলিমদের হাতে অত্যাচারিত হয়ে আসছে।’’
 

pic.twitter.com/KRBFr44n0y
— Atul Kochhar (@atulkochhar) June 12, 2018

টুইটটি সোশাল মিডিয়ায় নিন্দার ঝড় তোলে। তড়িঘড়ি বিপদ বুঝে নিজের টুইটটি ডিলিট করে নিঃশর্ত ক্ষমা চেয়ে রি-টুইট করেন অতুল। তবে ততক্ষণে যা হওয়ার হয়ে গিয়েছে। 
অতুলের এই মন্তব্য নিজেদের ভাবমূর্তিতে আঘাত করতে পারে, এই ভেবেই ম্যারিয়ট কর্তৃপক্ষ তাঁকে বরখাস্ত করার সিদ্ধান্ত নেয়। লিখিত বিবৃতি দিয়ে জানায়, অতুলের বক্তব্য সংস্থার বৈচিত্র্যময় সংস্কৃতির প্রতি যে শ্রদ্ধাভাব, তার পরিপন্থী।
অতুলকে আইনি ঝামেলায়ও পড়তে হতে পারে। ওদিকে আবার সংঘীরা তাঁকে ভারতে এসে নতুন পাকা চাকরিতে যুক্ত হওয়ার পালটা পরামর্শ দিয়ে টুইট করছেন। 

__________________________
 আপনি যদি পুরুষ হন, তা হলে এই দ্বীপে পা রাখতে পারবেন না। এই দ্বীপে শুধু ঘুরতে যেতে পারেন নারীরা। আপাতত তাই তামাম পুরুষদের নজর এই আইল্যান্ডের দিকে।   
একটি সর্বভারতীয় সংবাদমাধ্যমে প্রকাশিত প্রতিবেদন অনুযায়ী, ফিনল্যান্ডে সুপারসি নামে একটি দ্বীপ রয়েছে। যেখানে শুধুমাত্র মহিলারাই যেতে পারবেন। পুরুষদের জন্য একেবারেই নিষিদ্ধ এই দ্বীপ। 
দ্বীপে মোট চারটি কেবিন রয়েছে। সেখানে প্রত্যেকটি কেবিনে ১০ জন মহিলা থাকতে পারবেন বলে জানা গিয়েছে। মহিলাদের জন্য পার্লারও রয়েছে এই দ্বীপে।

সুপারসি আইল্যান্ড। ছবি-ফেসবুক
জানা গিয়েছে, ক্রিশ্চিয়ানা রোখ নামে এক মার্কিন তরুণী ফিনল্যান্ডের সমুদ্র উপকূলে এই দ্বীপটি খুঁজে পান। ক্রিশ্চিয়ানা মূল ভূখণ্ড থেকে বিচ্ছিন্ন এই দ্বীপটির নাম দেন ‘সুপারসি’। তার পরে সবুজে ঘেরা এই দ্বীপটির মধ্যে তিনি একটি রিসর্টও তৈরি করেন।

এই বিষয়ে অন্যান্য খবর

এই দ্বীপে ইচ্ছে হলে আপনি জামা-কাপড় নাও পরতে পারেন


ক্রিশ্চিয়ানা জানিয়েছেন, অনেকদিন ধরেই তাঁর ইচ্ছা ছিল কেবল মহিলাদের জন্য উন্মুক্ত একটি জায়গা তৈরি করতে। সেই ইচ্ছা থেকেই দ্বীপের জন্য এই নিয়ম চালু করেন তিনি।
দ্বীপে মহিলাদের প্রবেশের জন্য কোনও বয়ঃসীমা রয়েছে কি না জানা যায়নি। দ্বীপে মহিলাদের জন্য ক্যাফে, বিলাসবহুল হোটেলও রয়েছে। তবে এতকিছুর জন্য যে ভাল রকম গাঁটের কড়ি গুনতে হবে, তা তো বলাই বাহুল্য।

__________________________
 হে়ডফোন বা ইয়ারফোনে গান শুনতে তো আমরা কমবেশি সকলেই অভ্যস্ত। কিন্তু এই অভ্যেসের পরিণাম কী হতে পারে,  তার কোনও ধারণা আছে আপনার? সম্প্রতি আমেরিকার এক যুবককে প্রতিদিন ইয়ারফোন এবং হেডফোনে গান শোনার যে মূল্য দিতে হয়েছে, তা জানার পরে কানে ইয়ারবাড গোঁজার সাহস আর হয়তো হবে না আপনার। 
আন্তর্জাতিক সংবাদমাধ্যমে প্রকাশ, জোশ লুক্সেমবার্গ নামের বছর তেইশের ওই যুবক এক তথ্যপ্রযুক্তি সংস্থার কর্মী। প্রতিদিন কর্মস্থলে পৌঁছতে ট্রেন-বাস মিলিয়ে প্রায় ঘন্টা দু’য়েক রাস্তায় থাকতে হয় তাঁকে। ফেরার সময়ে আরও দু’ঘন্টা। প্রতিদিন এই চার ঘন্টা সময় মোবাইলে লোড করা গান ছিল তাঁর সঙ্গী। ইয়ারফোনের একপ্রান্ত কানে গুঁজে অন্যপ্রান্তটি মোবাইলে আটকে গান শুনতে শুনতে যাতায়াত করতেন তিনি। বাড়িতে যত ক্ষণ থাকতেন, সেই সময়টাতেও ল্যাপটপে সিনেমা দেখে অথবা গান শুনে কাটাতেন। সেই সময়েও ইয়ারফোন ছিল তাঁর কানের নিত্যসঙ্গী। 
জোশ জানিয়েছেন, যখন তাঁর বয়স ১৩-১৪ সেই সময় থেকেই ইয়ারফোনে বহুক্ষণ ধরে গান শোনা তাঁর অভ্যেস। বছর খানেক আগে থেকে কানে অল্প অল্প ব্যথা শুরু হয় তাঁর। তিনি তেমন গুরুত্ব দেননি বিষয়টাকে। ইয়ারফোনে যেমন গান শুনছিলেন, তা শুনে যেতে থাকেন। 
মাস খানেক আগে হঠাতই এক দিন রাত্রে মারাত্মক বেড়ে যায় তাঁর কানের ব্যথা। ব্যথায় ছটফট করতে থাকেন জোশ। সেই সঙ্গে কানের ছিদ্র থেকে গড়িয়ে নামতে থাকে আঠালো রস। ব্যথায় ছটফট করতে করতে আচমকাই মাথা ঘুরে পড়ে যান জোশ। পরক্ষণেই সংজ্ঞা লোপ পায় তাঁর। 
‘ক্যালিফোর্নিয়া ইনস্টিটিউট অফ অডিওলজি’-তে বর্তমানে চিকিৎসা চলছে জোশের। ডাক্তাররা বলছেন, ইয়ারফোনে প্রতিদিন ঘন্টার পর ঘন্টা হাই ভলিউমে গান শোনার অভ্যেসের ফলে জোশের কানের পর্দা মারাত্মক ক্ষতিগ্রস্ত হয়েছে। দুই কান মিলিয়ে তাঁর শ্রবণশক্তির ৬০ শতাংশ চিরতরে লোপ পেয়েছে। এমনকী অনেকখানি বদলে গিয়েছে তাঁর কানের আকৃতিও। বেড়ে গিয়েছে কানের ছিদ্র। পাশাপাশি গুরুতর ক্ষতি হয়েছে জোশের ভারসাম্য রক্ষার ক্ষমতারও। কারণ কান শরীরের ভারসাম্য রক্ষাতেও অত্যন্ত গুরুত্বপূর্ণ ভূমিকা পালন করে। 
ইয়ারফোনে গান শোনার নেশা তো অনেকেরই থাকে। কী করলে সেই নেশাকে অব্যাহত রেখেও সুস্থ রাখা যায় কানকে? অডিওলজিস্টরা বলছেন, ইয়ারবাডে গান শোনার ক্ষেত্রে ৬০/৬০ নীতি মেনে চলা ‌উচিৎ। অর্থাৎ একটানা ৬০ মিনিট বা এক ঘন্টার বেশি গান না শোনা, এবং মোবাইলের সর্বোচ্চ শব্দমাত্রার ৬০ শতাংশের বেশি ভলিউম না বাড়ানো— এই দুটো নীতি মেনে চললেই সুরক্ষিত থাকবে কান। না হলে, জোশের পরিণতি হতে পারে যে কারো। 

__________________________
 ১৯০৫— অ্যালবার্ট আইনস্টাইন তাঁর ‘থিওরি অফ রিলেটিভিটি’র তত্ত্ব প্রকাশ করেন।
১৯০৫— মার্কিন যুক্তরাষ্ট্রের ২৬তম প্রেসিডেন্ট হিসেবে শপথ নেন থিওডোর রুজভেল্ট।
১৯০৫— বার্থা ভন সাটনার, প্রথম মহিলা যিনি নোবেল শান্তি পুরস্কার পেয়েছিলেন।
১৯০৫ সালে ঘটেছিল আরও এক ঘটনা, যা খবরের শীর্ষে আসে দীর্ঘ ১১৩ বছর বাদে। জাপানের হোক্কাইদো শহরে জন্ম হয় মাসাজো নোনাকার। 

এই বিষয়ে অন্যান্য খবর

‘২৫০ বছর’-এরও বেশি বেঁচেছিলেন এই মানুষটি! পড়ুন সেই কাহিনি
১২০ বছর বয়সেও নিয়মিত যোগ ব্যয়াম করছেন এই সন্ন্যাসী


ভাবছেন, সে আবার কে! নাহ্, বিজ্ঞান, রাজনীতি বা নোবেলের সঙ্গে এই মানুষটির কোনও যোগই নেই। তবে এক অবিশ্বাস্য যোগ রয়েছে জীবনের সঙ্গে। কারণ এই মুহূর্তে তিনিই সর্বজ্যেষ্ঠ মানুষ এই পৃথিবীর বুকে। বয়স ১১৩ বছর। গত বুধবারই তিনি এই বয়সে পা দিয়েছেন।
এক সর্বভারতীয় সংবাদমাধ্যমের প্রতিবেদন অনুযায়ী, চলতি বছরের এপ্রিল মাসে, গিনেস বুক অফ ওয়ার্ল্ড রেকর্ড-এর তরফ থেকে নোনাকাকে বিশ্বের প্রবীনতম পুরুষ আখ্যা দেওয়া হয়। তাঁর আগে এই শিরোপা ছিল স্পেনের ফ্রান্সিসকো নুনেজ অলিভেরার। 
আন্তর্জাতিক সংবাদমাধ্যম ‘ইনডিপেনডেন্ট’-এর খবর অনুযায়ী, নোনাকা তাঁর সারা জীবন কাটিয়েছেন হোক্কাইদোর ওশোরোতে, যার প্রসিদ্ধি উষ্ণ প্রশ্রবণের জন্য। সেই হট স্প্রিং-এর পাশেই ছিল নোনাকার একটি সরাইখানা। ওই হট-স্প্রিং-এর মিনারেল সমৃদ্ধ জলই তাঁর এই লম্বা জীবনের কারণ বলে জানান নোনাকা।
তবে নোনাকার মেয়ে জানান, মূলত স্ট্রেস-ফ্রি জীবনযাপনই তাঁকে বিশ্বের প্রবীনতম পুরুষের শিরোপা এনে দেয়। সঙ্গে, মিষ্টির প্রতি আসক্তি।

__________________________
 অত্যন্ত দুঃখজনক হলেও সত্যি। সন্তানধারণ জীবনের সবচেয়ে সুন্দর অভিজ্ঞতা হলেও অনেক মায়ের কাছেই তা একটি সমস্যা হয়ে দাঁড়ায় কারণ এখনও পর্যন্ত সমাজ কুমারী মায়ের সন্তানকে স্বীকৃতি দেয় না। 
এই অবস্থাটি শুধু এদেশে নয়, বিদেশেও। মার্কিন দেশেও বহু অল্পবয়সী মেয়েরা তাদের অবাঞ্ছিত সন্তানকে পরিত্যাগ করতে বাধ্য হয়। কিন্তু একটি শিশু সমাজের দায়বদ্ধতা। তাই মার্কিন যুক্তরাষ্ট্রের ‘ইন্ডিয়ানা’ রাজ্যে চালু হতে চলেছে ‘বেবি বক্স’। 
এই বক্সগুলিতে কোনও মা তাঁর অবাঞ্ছিত সন্তানকে রেখে যেতে পারেন। বক্সটির ঢাকা খুললেই একটি অ্যালার্ট চলে যাবে পুলিশের কাছে এবং উদ্ধারকারী টিম চলে আসবে শিশুটিকে উদ্ধার করতে। প্রথমে শিশুটিকে নিয়ে যাওয়া হবে হাসপাতালে। প্রাথমিক চিকিৎসার পরে তাকে স্থানান্তরিত করা হবে কোনও অনাথ আশ্রমে।  
আরও পড়ুন
মায়ের সঙ্গে সেলফি: সেরা ১০
কবে থেকে শুরু হয়েছিল মাদার্স ডে?
জানো মা...

__________________________
 প্যারিস-হামলায় যুক্ত সাত জঙ্গির একজনকে চিহ্নিত করল পুলিশ। রবিবার সকালে ওই জঙ্গির পরিচয় সম্পর্কে নিশ্চিত হন তদন্তকারীরা। ২৯ বছরের ওই জঙ্গির নাম ওমর ইসমাইল মোস্তেফাই।
আইএস জঙ্গি ওমর ইসমাইলকে চিনিয়ে দিয়েছে তার কাটা আঙুল। কনসার্ট হল, অর্থাৎ যেখানে নাশকতার পরিমাণ সবথেকে বেশি, সেখানে হামলা চালিয়েছিল ওমর। এই ওমর কিন্তু একজন ফরাসি নাগরিক।
কে এই ওমর? প্যারিসের একটি দরিদ্র পরিবারের ছেলে সে। ছয় ভাইবোনের মধ্যে ওমর খুব ছোট বয়স থেকেই অপরাধে হাত পাকাতে শুরু করেছিল বলে পুলিশ জেনেছে। তার বিরুদ্ধে আটটি ছোটখাটো অপরাধের অভিযোগ থাকলেও, একটিবারের জন্যও তাকে জেলে পুরতে পারেনি পুলিশ।
কিন্তু অপরাধীদের খাতায় নাম ওঠায় ওমরের আঙুলের ছাপ পুলিশের রেকর্ডে ছিল। কনসার্ট হলে কাটা আঙুলের ছাপ ওমরের আঙুলের ছাপের সঙ্গে মিলে গিয়েছে। শনিবার স্থানীয় সময় গভীর রাতেই ওমরের বাবা এবং এক দাদাকে হেফাজতে নিয়েছে পুলিশ। ধৃত দাদা বলেছেন, ‘‘এই হত্যালীলা সম্পূর্ণ অসুস্থ মস্তিষ্কের লোকেদের কাজ। নইলে, এভাবে কেউ মানুষ খুন করতে পারে না। আমি প্যারিসে থাকি। চোখের সামনে দেখেছি রক্তে ভেসে যেতে শহরটাকে।’’ ওমরের দাদা এবং বাবা তদন্তে সম্পূর্ণ সহযোগিতার কথা পুলিশকে জানিয়েছেন।
এদিকে প্যারিসে হামলার পরেই ইউরোপ-জুড়ে শুরু হয়ে গিয়েছে চিরুনি তল্লাশি। বিশেষ করে সিরীয় শরণার্থীদের উপর কড়া নজর রাখা হচ্ছে। কেননা, তাঁদের ভিড়ে মিশেই যে আইএস জঙ্গিরা ইউরোপে ঢুকে পড়েছে এবং বিভিন্ন প্রান্তে ছড়িয়েছে, তা নিয়ে একপ্রকার নিশ্চিত গোয়েন্দারা।
বেলজিয়াম পুলিশ একের পর এক গ্রেফতারি চালিয়ে যাচ্ছে। ধৃতদের মধ্যে একজন রয়েছেন যিনি হামলার সময়ে প্যারিসে ছিলেন। কিন্তু ঠিক তার পরেই সীমান্ত পেরিয়ে বেলজিয়ামে চলে আসেন। সেই সঙ্গে একটি রহস্যময় গাড়ির সন্ধানও চালিয়ে যাচ্ছেন বেলজিয়ামের তদন্তকারীরা। গাড়িটি হামলার সময়ে প্যারিসের কনসার্ট হলের কাছাকাছি ছিল। রাতে বেলজিয়ামে আনা হয় সেটিকে।
জার্মানির বাভারিয়ায় গত সপ্তাহে গুলি ও বিস্ফোরক বোঝাই একটি গাড়ি আটক করে পুলিশ। গ্রেফতার করা হয় একজনকে। সেই ঘটনার সঙ্গে ফ্রান্সের হামলার কোনও যোগসূত্র রয়েছে কি না, তা খতিয়ে দেখা হচ্ছে।
তবে সবথেকে জোরদার তল্লাশি চলছে গ্রিসে। সিরীয় শরণার্থীদের অধিকাংশই গ্রিস দিয়ে ইউরোপ ঢুকেছিলেন। শরণার্থীদের কাগজপত্র খুঁটিয়ে পরীক্ষা করা হচ্ছে।

__________________________
 ঠিক সিনেমার মতো। ব্রিস্টলের জেনি মর্টন হামফ্রেস যে কাণ্ড ঘটিয়েছেন, তাতে এই কথাটাই মনে আসে। তিরিশ বছরের মহিলা নিজের সাধের বাই সাইকেলটি হারিয়ে যারপরনাই ব্যথিত ছিলেন। ভাবতেও পারেননি, সেটা ফেরত পাবেন। তাও আবার এমন রোমাঞ্চকর অভিযান চালিয়ে। পুরো ঘটনাটাই রীতিমতো নাটকীয়। 
এক আন্তর্জাতিক সংবাদমাধ্যমে প্রকাশিত খবরের সূত্র ধরে জানা যায়, মনখারাপ নিয়েই ফেসবুকে নিজের সাইকেলের একটা ছবি পোস্ট করেছিলেন জেনি। সাইকেল হারানোর খবর দিয়ে সকলের সাহায্য চেয়ে আবেদন করেছিলেন সেই পোস্টে। ভাগ্যিস করেছিলেন। কারণ, এখান থেকেই তো কাহানি মে আসে জবরদস্ত টুইস্ট।  
জেনির পোস্টটি চোখে পড়েছিল আরেক সাইক্লিস্টের। কিন্তু এর পর আচমকাই তিনি আবিষ্কার করেন ফেসবুকের এক পেজে বিজ্ঞাপন দেওয়া হয়েছে সেই সাইকেলটিরই! সঙ্গে সঙ্গে জেনির সঙ্গে যোগাযোগ করেন তিনি। দু’জনে মিলে আলোচনা করে ঠিক করেন, এ বার ওই চোরের বাড়ি হানা দিয়ে উদ্ধার করতে হবে সাইকেল।
পুলিশে খবর দেন জেনি। কিন্তু পুলিশ বিশেষ আগ্রহ দেখায়নি। চোরকে গ্রেফতার করা তো দূর, তারা চোরের বাড়িতেও বাহিনী পাঠাতে চায়নি।
অগত্যা নতুন করে পরিকল্পনা করতে হয়। চোরের সঙ্গে দেখা করতে যান জেনি আর সেই সাইক্লিস্ট। 
জেনি নিজেই জানিয়েছেন সে ব্যাপারে, ‘‘আমি এমন ভাব দেখাচ্ছিলাম যে, আমি খুবই আগ্রহী। নানা রকম বোকা বোকা প্রশ্ন করছিলাম। বলছিলাম সাইকেলের সিটটা বেশ উঁচুতে। আমি একবার চালিয়ে দেখতে চাই।’’
চোরের কোনও সন্দেহই হয়নি। সে রাজিও হয়নি। কেননা, জেনি যে হাতে থাকা সিগারেটের প্যাকেট আর চাবির গোছা চোরের হাতে ধরিয়ে দিয়েছিল। এর পরই সাইকেলের প্যাডেলে পা দিয়ে চোরের চোখের সামনে দিয়ে উধাও হয়ে যান জেনি। 
যে ভাবে তাঁকে হকচকিত করে দিয়ে সাইকেলটা চুরি করেছিল চোর, ঠিক সেইভাবে বা তার চেয়েও বেশি করে চোরকে হতভম্ব করে দিয়ে সাইকেল নিয়ে পালান জেনি। সাইকেল চালাতে চালাতে আবিষ্কার করেন, সাইকেলে যে ছোটখাটো সমস্যাগুলি ছিল, চোর বাবাজি সেগুলোও সারিয়ে রেখেছে! 

__________________________
 শিগগির বেজে উঠতে পারে যুদ্ধের দামামা এবং সেই যুদ্ধ আকার নিতে পারে বিশ্বযুদ্ধের। আমাদের গ্রহ প্রবল সংকটে। এমনটাই ভাবছেন পশ্চিম গোলার্ধের বাসিন্দারা। এই তথ্য উঠে এল সাম্প্রতিক এক সমীক্ষায়।
প্রকৃত পক্ষে এই মুহূর্তে পৃথিবীর বিভিন্ন প্রান্তেই জারি রয়েছে যুদ্ধ-পরিস্থিতি। সিরিয়ার রক্তাক্ত সংগ্রাম, মধ্যপ্রাচ্চে আইসিসের জেহাদের সঙ্গে যুক্ত হতে চলেছে ভ্লাদিমির পুতিন এবং ডোনাল্ড ট্রাম্পের পারস্পরিক চাপান-উতোর। এমত পরিবেশে পশ্চিমের মানুষ যুদ্ধের কথাই ভাবছেন। একথা জানিয়েছে ইউগভ নামের এক ক্ষেত্রসমীক্ষা-সংস্থা। সম্প্রতি ৯টি দেশের ৯০০০ মানুষের উপরে একটি সমীক্ষা চালিয়েছিল এই সংস্থা। বিষয় ছিল— বিশ্বশান্তির বিষয়ে তাঁরা কী ভাবছেন? মার্কিন যুক্তরাষ্ট্রের নাগরিকরা জানিয়েছেন, তাঁরা ইতিমধ্যেই অস্ফুট রণদামামা শুনতে পাচ্ছেন। ফ্রান্স, জার্মানি এবং যুক্তরাজ্যের মানুষও শান্তির ব্যাপারে আশাবাদী নন।
পোল থেকে জানা যাচ্ছে, মার্কিন নাগরিকদের ৬৪ শতাংশ মনে করছেন, বিশ্ব এই মুহূর্তে এক বৃহৎ যুদ্ধের সামনে। মাত্র ১৫ শতাংশ মানুষ মনে করছেন, শান্তি বিঘ্নিত হচ্ছে না। ব্রিটেনে ১৯ শতাংশ মানুষ মনে করছেন শান্তি বজায় রয়েছে। কিন্তু প্রায় ৬১ শতাংশ বাতাসে বারুদের গন্ধ পাচ্ছেন। তুলনায়, উত্তর ও উত্তর-পূর্ব ইউরোপীয় দেশগুলি, বিশেষ করে সুইডেন, ফিনল্যান্ড এবং নরওয়ের মতো দেশের বাসিন্দারা যুদ্ধ নিয়ে তেমন ভাবিত নন। ডেনমার্কের ৩৯ শতাংশ মানুষ শান্তি বিঘ্ন হচ্ছে না বলেই জানিয়েছেন। ইউগভ-এর ডিরেক্টর অ্যান্টনি ওয়েলস জানিয়েছেন, যুদ্ধের ভয় সব থেকে বেশি রয়েছে মার্কিন যুক্তরাষ্ট্র এবং ফ্রান্সে। কিন্তু তার কারণ অন্য। মার্কিনিরা মনে করেন, ট্রাম্প-শাসন বিপর্যয় ডেকে আনবেই। আর ফরাসিদের ধারণা, সন্ত্রাস থেকেই জন্ম নিতে পারে বড় ফাটল। রাশিয়াকে ফরাসিরা ইউরোপিয়ান ইউনিয়নের কাছে মূর্তিমান উপদ্রব বলেই মনে করেন। তবে সেখানে সন্ত্রাস-ভীতিই প্রধান।
বিশ্বশান্তির সম্ভাব্য বিঘ্নকর্তা হিসেবে অধিকাংশ ইউরোপিয়ান রাশিয়াকেই চিহ্নিত করছেন। ব্রিটেনে ৭১ শতাংশ এবং মার্কিন মুলুকে ৫৯ শতাংশ মানুষ কোল্ড ওয়ার জমানার মতো রুশ-ভীতিতে ভুগছেন।
সমীক্ষার সারমর্ম এই— ট্রাম্প-শাসন আর পুতিনের ক্রমোত্থান আবার ঠান্ডা লড়াইয়ের পরিবেশকে ফিরিয়ে আনছে। বড় যুদ্ধ হোক বা না-হোক, ছায়া-যুদ্ধের ভয় আচ্ছন্ন করে রেখেছে পশ্চিমী দুনিয়াকে।

__________________________
 গত ১৩ বছর ধরে সাহেবদের সবক শেখাচ্ছে ভারতীয় বংশোদ্ভূতরাই। তা-ও আবার তাদের নিজস্ব ভাষায়। শুনতে রূপকথার মতো লাগলেও এটা সত্যি। সম্প্রতি ভারতীয় বংশোদ্ভূত ১৪ বছরের ময়ে অনন্যা বিনয় জিতে নিল ৯০তম স্ক্রিপস ন্যাশনাল স্পেলিং বি খেতাব।
ইংরেজি বানান সংক্রান্ত এই আন্তর্জাতিক প্রতিযোগিতা আজ জগৎ-প্রসিদ্ধ। এ বছর এই প্রতিযোগিতা অনুষ্ঠিত হয়েছিল মার্কিন যুক্তরাষ্ট্রের মেরিল্যান্ডের অক্সন হিল-এ। এডমন্ডের এক স্কুলের ক্লাস এইটের ছাত্রী অনন্যা তার নিকটাতম প্রতিযোগী ওকলাহোমার রোহন রাজীবকে পরাজিত করে এই খেতাব জিতে নেয়।
প্রতিযোগিতা চলাকালীন অনন্যার মুখের রেখায় কোনও ভাবলেশ দেখা যায়নি। জয়ের পরে ভেঙে পড়া রানার-আপ রোহনকে সান্ত্বনা দেতে গিয়ে সে স্বাভাবিক অনুভূতিতে ফিরে আসে।
এই প্রতিযোগিতায় জেতার সুবাদে তার হাত ট্রফি ছাড়াও তার হাতে তুলে দেওয়া হয় ৪০,০০০ মার্কিন ডলার, ভারতীয় অর্থমূল্যে যা প্রায় ২৬লক্ষ টাকা। এই নিয়ে পর পর ১৩ বার ভারতীয় বংশোদ্ভূত ছেলে-মেয়েরা এই অ্যাওয়ার্ড জিতল। ১৯৯৯ সালে নুপূর লালার জয় থেকে অব্যাহত রয়েছে সাহেবদের দেশে ভারতীয়দের এই জয়যাত্রা।  

__________________________
 অল্পের জন্য মৃত্যুর হাত থেকে রেহাই পেয়েছেন পর্নস্টার দানিয়েলি ল্যাগ্রি। বিমানচালনা শিখছিলেন তিনি। ইনস্ট্রাক্টরের নির্দেশমতো আকাশে ঘুরপাক খেয়েছিলেন ঠিকঠাক। কিন্তু গোল বাঁধল অবতরণের সময়ে।
লস এঞ্জেলেস-এর ব্যস্ত মোটরওয়ে-তে সটান নামিয়ে দেন বিমানটি। তবে রাস্তায় বিমানটি নামানোর পরে আর কোনও গোলমাল হয়নি। কিন্তু কেন এভাবে রাস্তায় বিমানটি নামালেন তিনি?
জানা গিয়েছে, ওড়ার সময়ে আচমকা সামনে পাহাড় দেখেন দানিয়েলি। ইনস্ট্রাক্টর তাঁকে পাহাড়ের উপর দিয়ে বিমানটি নিয়ে যেতে বলেন। কিন্তু দানিয়েলি বুঝেছিলেন, তিনি পারবেন না। তাই অবতরণের সিদ্ধান্ত নেন।  ইঞ্জিনও কিঞ্চিৎ গোলমাল করছিল।
পরে দানিয়েলি বলেছেন, ‘‘ভাগ্য ভাল বেঁচে গিয়েছি। নামার সময়ে দেখলাম বিদ্যুতের তার, গাড়ি। মনে হয়েছিল, ধাক্কা লেগে যাবে। কিন্তু বাকি গাড়িগুলি থেমে যায়। কোনও বিপদ ঘটেনি।’’
দেখুন সেই অবতরণের দৃশ্য।

আর কোথায় কামাল করছেন পর্নস্টাররা? পড়ুন...
লোলার দুনিয়ায় এখন রামধনুর সাত রং
দেহ থেকে মন এবং তার পর...

__________________________
 ফেসবুকে বেড়াল অনেকদিন ধরেই ভাইরাল। অ্যাকাউন্ট আছে, অথচ ফেসবুকের নিউজ ফিডে বেড়াল দেখেননি এমন লোক খুঁজে পাওয়া মুশকিল। মুশকিল কেন, পাওয়াই যাবে না! অনলাইনে তো আর আগ্রহের বিষয়বস্তু এক জায়গায় আটকে থাকে না। বেড়াল আবার রুমালও হয় না সবসময়। কাজেই বেড়ালও যাদের চাই, আবার তার সঙ্গে শিল্পও চাই তাদের কথা ভেবেই নতুন ‘ইন্টারেস্ট’। দ্য ফ্যাট ক্যাট! প্রজেক্টটা শুরু হয়েছিল বছর দুয়েক আগে। এখন সেটা বাড়তে বাড়তে প্রায় গ্যালারিতে পরিণত হয়েছে। 
পৃথিবীর যত ক্লাসিক পেন্টিং আছে, সেখানে এক বেড়াল। কখনও দোল খাচ্ছে। কখনও লাফাচ্ছে। কখনও কোলে বসে আছে। শিল্পীরা বলছেন, এতে ছবিগুলো ‘ইমপ্রুভড’ হচ্ছে। ওদিকে লদলদে বেড়াল রমরমিয়ে জনপ্রিয় হচ্ছে। ব্যাপারটা বেশ পছন্দই হয়েছে নেটিজেনদের। ফ্যাট ক্যাট আর্ট তাই জনপ্রিয় হচ্ছে ধীরে ধীরে। ফ্যানবেস তৈরি হচ্ছে ছবিগুলোর।
শ্বেতলানা পেট্রোভার কথাই ধরা যাক। এই রাশিয়ান শিল্পী তাঁর নিজের পোষা বেড়াল জরাথুস্ট্রকে প্রত্যেকটা ছবিতে আঁকছেন। স্যান্ড্রো বত্তিচেলি’র ‘ভেনাস’ ছবিতে জরাথুষ্ট্র। লিওনার্দো দ্য ভিঞ্চির ‘মোনালিসা’তেও সে। মনে হবে, মোনালিসা বুঝি ওই জরাথুষ্ট্র নামে মিচকেটাকে দেখেই মুচকি হেসেছিলেন। মোনালিসার কোলে সে। সবক’টা ছবিরই ভক্ত প্রচুর ইন্টারনেটে।
শ্বেতলানা কী বলছেন? ‘‘মা মারা যাওয়ার পর বেড়ালটা এনেছিলাম। প্রতিভাধর বেড়াল। জরাথুষ্ট্র আমাকে অবসাদ থেকে রক্ষা করেছিল। নিশ্চয়ই জিগ্যেস করবেন, একটা বেড়াল এত ভাল মডেল হয়ে গেল কী করে? ওকে দেখে মনে হয় জাত মডেল,’’ বলেছেন শিল্পী। জরাথুষ্ট্রের বয়স নয়। সেন্ট পিটার্সবার্গে শ্বেতলানার সঙ্গে থাকে ওই জিঞ্জার ট্যাবি ক্যাট। ওয়েবসাইটও রয়েছে এঁদের। ডিজিটাল পেন্টিং বিক্রিও হয় সেখান থেকে। বরাত নেহাত কম আসে না।
 

__________________________
 কী এমন হল যে, সুস্থ যাত্রী এবং ক্রু-মেম্বাররা এভাবে সকলে একসঙ্গে অসুস্থ হয়ে পড়লেন? মাঝ-আকাশে এই রহস্যের জাল এখনও ভেদ করা যায়নি। জানা গিয়েছে, লন্ডন থেকে উড়ানের প্রায় দু’ঘণ্টা পরে সকলে অসুস্থ হয়ে পড়েন। বেগতিক বুঝে পাইলট বিমান ঘুরিয়ে লন্ডনে চলে আসেন।
কী ঘটেছিল, তা নিয়ে জল্পনা শুরু হয়েছে। এক যাত্রীর বয়ান অনুযায়ী, এক ক্রু মেম্বার অজ্ঞান হয়ে যান। জানা গিয়েছে, সকলের মধ্যেই আচমকা ঝিমুনি আসে। ধীরে ধীরে অবশ হতে থাকেন অনেকে। তবে লন্ডনে ফেরার পরে সকলেই ক্রমশ সুস্থ হতে থাকেন।
বিমানটিতে ১৭২জন যাত্রী এবং ১৬জন ক্রু মেম্বার ছিলেন।

__________________________
 খাবারে পেঁয়াজ অনেকেরই অপছন্দ। হয় অ্যালার্জির কারণে, নইলে নেহাতই অভ্যাসের বশে পেঁয়াজকে খাদ্যতালিকা থেকে দূরে রাখতে ভালবাসেন তাঁরা। এই ধরনের ব্যক্তিরা হোটেল-রেস্তোরাঁয় খেতে গেলে আগেভাগেই বলে দেন পেঁয়াজ ছাড়া যেন তাঁদের খাবার প্রস্তুত করা হয়। কিন্তু ভুলবশত যদি এক-আধ টুকরো পেঁয়াজ কখনও পাতে চলেই আসে, খুব একটা বিচলিত হবেন কি? এমন তো হতেই পারে। তার জন্য একেবারে উঠে পড়ে প্রতিবাদে সরব হবেন না নিশ্চয়ই। কিন্তু আপনি সরব না হলেও ভারতীয় বংশোদ্ভূত ওকল্যান্ডের বাসিন্দা যুবরাজ শর্মা কিন্তু চৃড়ান্ত প্রতিবাদ করলেন। এক আন্তর্জাতিক সংবাদমাধ্যমে প্রকাশিত সংবাদ অনুযায়ী, বার বার বারণ করা সত্ত্বেও যুবরাজের খাবারে পেঁয়াজ দিয়ে ফেলেছিলেন রেস্তোরাঁর রাধুনি। সেই খাবার না খেয়ে রাগে ফুঁসতে ফুঁসতে রেস্তোরাঁ ছাড়েন তিনি। 
এর বেশ কিছুক্ষণ পরেই আবার ওই যুবক ফিরে আসেন ওই রেস্তোরাঁয়। এবার প্রায় দ্বিগুণ রাগে শাসাতে শুরু করেন রেস্তোরাঁর মালিককে। গুলি করে মালিককে খুন করে দেওয়ার হুমকিও দেন যুবরাজ। তার পর মুহূর্তেই রেস্তোরাঁ ভর্তি লোকের সামনে আচমকাই নিজের জামা-প্যান্ট খুলে দৌড়তে শুরু করেন তিনি। 

এই বিষয়ে অন্যান্য খবর

মমতাকেও ছাপিয়ে গেলেন বিজেপি-র মুখ্যমন্ত্রী! বিক্ষোভ থামাতে নিলেন অভিনব পদক্ষেপ
রাস্তায় পড়ে হাজার হাজার টাকার কয়েন! বাংলার শহরে অবাক ছবি, দেখুন ভিডিও


ঘটনার জেরে হতভম্ভ হয়ে যান উপস্থিত সকলে। কী করা উচিত বুঝে উঠতে না পেরে রেস্তোরাঁর এক কর্মী ৯১১-য় ফোন করে পুলিশে খবর দেন। মুহূর্তের মধ্যেই পুলিশ হাজির হয় সেখানে। কিন্তু পুলিশকে দেখেও পাগলামি থামেনি যুবরাজের। শেষমেশ তাঁকে গ্রেফতার করতে বাধ্য হয় পুলিশ। তাঁর বিরুদ্ধে খুনের হুমকি, অশ্লীল আচরণ, জনসমক্ষে উন্মত্ততা—এমন বেশ কয়েকটি ধারায় মামলা করা হয়েছে।

__________________________
 সাগরতটে বিবাহবাসর কোনও নতুন ব্যাপার নয়। কিন্তু, সম্প্রতি ক্যালিফোর্নিয়ার এক প্রেমিক যুগল যা করলেন, তাতে বিয়ে ব্যাপারটি এক নতুন পর্যায়ে পৌঁছে গেল।
পাত্রের নাম জেমস সিসম, বয়স ৩৫। পাত্রী অ্যাশলে স্কিসেডর, বয়স ৩২। দু’জনেই মার্কিন নাগরিক। বিয়ে করার ইচ্ছে ছিল পরিবার-বন্ধুদের মাঝেই। কিন্তু হঠাৎই সব কিছু পেছনে ফেলে তাঁরা চলে আসেন হিমালয়ের দেশে। তাদের ‘নতুন ইচ্ছে’ পূরণ করতে। বিয়ে তাঁরা করবেন ঠিকই, কিন্তু তা হবে পৃথিবীর সব থেকে উঁচু স্থানে। তাই তাঁদের পছন্দের জায়গা এভারেস্ট!



আরও পড়ুন



গোয়ার সমুদ্র সৈকতে
			আর নয়! কিন্তু কী নয়?

সমুদ্রগর্ভেই চার হাত এক করে
			রেকর্ড করলেন নব-দম্পতি



এভারেস্টের চূড়ায় যাওয়ার দু’টি পথ রয়েছে— নেপালের দিক থেকে সাউথ বেস ক্যাম্প ও তিব্বতের দিক থেকে নর্থ বেস ক্যাম্প। প্রায় তিন সপ্তাহ হাইক করে জেমস ও অ্যাশলে পৌঁছয় ১৭৫০০ ফুট উচ্চতার সাউথ বেস ক্যাম্পে। মাইনাস ৫ ডিগ্রি থেকে ৫ ডিগ্রি তাপমাত্রার মধ্যে বিয়ে করেন তাঁরা। এতো ঠান্ডার মধ্যেও বর-বউয়ের পরণে ছিল বিয়ের প্রথাগত পোশাক। জেমস পরেছিলেন কালো স্যুট ও অ্যাশলে পরেছিলেন সাদা ওয়েডিং গাউন। বিয়ের সম্পূর্ণ অনুষ্ঠান শেষ হয় মাত্র এক ঘণ্টায়। তার পরে হেলিকপ্টারে করে তাঁরা ফিরে আসেন সমতলে। 
এই অভূতপূর্ব বিয়ের অনুষ্ঠানের সাক্ষী ছিলেন অনেকেই। এবং গোটা ব্যাপারটা ক্যামেরাবন্দি করেন অ্যাডভেঞ্চার ওয়েডিং ফোটোগ্রাফার শার্লটন চার্চিল। 

জেমস ও অ্যাশলে। ছবি: শার্লটন চার্চিল

__________________________
 ইতিহাস গড়ে পাকিস্তান আইনসভায় পা রাখলেন এক হিন্দু দলিত মহিলা। পাকিস্তানের সিন্ধ প্রদেশের আসনটি সংখ্যালঘু মহিলাদের জন্য সংরক্ষিত ছিল। সেই আসনেই জয়লাভ করেন কৃষ্ণাকুমারী কোহলি।
এক সর্বভারতীয় সংবাদমাধ্যমে প্রকাশিত প্রতিবেদন অনুযায়ী, পাকিস্তান পিপলস পার্টির হয়ে কৃষ্ণা জিতেছেন বলে জানা গিয়েছে। এর আগেও পিপিপি পার্টির টিকিটে আরেক হিন্দু মহিলা রত্না ভাগওগাস সেনেট নির্বাচিত হয়েছিলেন।
বছর ৩৯-এর কৃষ্ণা সিন্ধ প্রদেশের নাগারপার্কার জেলার বাসিন্দা। নবম শ্রেণিতে পড়ার সময় তাঁর বিয়ে হয়ে যায়। বিয়ের পরেও নিজের পড়াশুনা চালিয়ে যান কৃষ্ণা। সিন্ধ বিশ্ববিদ্যালয় থেকে ২০১৩ সালে সোসিওলজিতে মাস্টার্স করেন তিনি।

এই বিষয়ে অন্যান্য খবর

একরত্তি ছেলের মধ্যেই কি না আক্রমের ছায়া! টুইটারের ভিডিও ঘিরে হইহই 


জানা গিয়েছে, একজন সমাজকর্মী হিসাবে পিপিপিতে যোগদান করেন কৃষ্ণাকুমারী ও তাঁর ভাই। কৃষ্ণা বিখ্যাত স্বাধীনতা সংগ্রামী রূপলো কোলহির পরিবারের উত্তরসূরি বলে জানা গিয়েছে।
সীমান্তে মাঝে মধ্যেই সংঘর্ষ বিরতি চুক্তি লঙ্ঘন করছে পাক সেনা। এখন কৃষ্ণাকুমারী সেনেট নির্বাচিত দু’দেশের মধ্যে শান্তি প্রক্রিয়া ফেরাতে কী উদ্যোগ নেন সেটাই এখন দেখার।

__________________________
 ডানা মেললে প্রস্থে তারা প্রায় ১১.১৫ সেন্টিমিটার। এবং দৈর্ঘ্যে ৫ সেন্টিমিটার। বিজ্ঞানীদের মতে, এই বৃহদাকার মশা, সাধারণ মশার তুলনায় প্রায় দশ গুণ বেশি।

এই বিষয়ে অন্যান্য খবর

গরমে কী রংয়ের পোশাক পরলে ডেঙ্গি থেকে রক্ষা, পরামর্শ দিল পুরসভা
আবিষ্কারের মুখে ম্যালেরিয়ার নয়া চিকিৎসা! জেনে নিন নতুন গবেষণার কথা
ডেঙ্গি, চিকুনগুনিয়া না জিকা, বলে দেবে আপনার স্মার্টফোন! কীভাবে জেনে নিন


এমনই খবর প্রকাশিত হয়েছে আন্তর্জাতিক সংবাদমাধ্যম ডেইলিহান্ট-এ। সেই প্রতিবেদন অনুযায়ী, ব্রিটিশ পতঙ্গবিজ্ঞানী জন ওবাদিয়া ওয়েস্টউড, এই সুবিশাল মশার খোঁজ পেয়েছিলেন জাপানে। ১৮৭৬ সালে। নাম দেওয়া হয়েছিল ‘হোলোরুসিয়া মিকাডো’।
এবার ওই একই মশা পাওয়া গিয়েছে চিনের সিচুয়ান রাজ্যেও। ২০১৭ সালের অগস্ট মাসে একটি ফিল্ড-ট্রিপ চলাকালীন এই মশার খোঁজ পান ইনসেক্ট মিউজিয়মের কিউরেটর, ঝাই লি। 


হোলোরুসিয়া মিকাডো। ছবি— পিক্সঅ্যাবে
কিউরেটর ঝাই লি-র কথায়, পৃথিবীতে কয়েক হাজার রকমের মশা পাওয়া যায়। কিন্তু, তার মধ্যে ১০০রও কম ধরনের মশা রয়েছে যা রক্ত খায়। এবং সুখের কথা এই যে হোলোরুসিয়া মিকাডো রক্ত খায় না। এরা মূলত ফুলের মধু খায়। শরীরের ওজন বেশি হওয়ায় এরা উড়তে পারে না ঠিক মতো। দেখলে মনে হবে যেন লাফিয়ে লাফিয়ে চলেছে তারা।
সিচুয়ান রাজ্যের পশ্চিম দিকের এই মশককুলকে ‘ক্রেন ফ্লাই’ও বলা হয়। রাজ্যের চেংদু উপত্যকায় এদের বাস। মূলত, ২২০০ মিটারের নীচেই এদের প্রতিপত্তি। 

__________________________
  
এ যেন মেল গিবসনের ‘অ্যাপোক্যালিপ্টো’ সিনেমার বিখ্যাত সেই ঝরনা-ঝাঁপের বাস্তব দৃশ্যায়ন দেখছেন মানুষ। সিনেমাতে নানা টেকনোলজির মাধ্যমে এমন ঝাঁপ দেওয়া দেখানো যেতে পারে। তা বলে সত্যি সত্যি রিয়্যাল লাইফে এমন ঝাঁপ! 
দেখুন ‘অ্যাপোক্যালিপ্টো’-র সেই ঝরনা-দৃশ্য—

সত্যি সত্যি এমন ঝাঁপ দিয়েছিলেন শিলহো সাহান নামে এক যুবক। ওয়াইলুওয়া ঝরনাটি তার উচ্চতা এবং প্রাকৃতিক সৌন্দর্যের জন্য বিশ্বখ্যাত। কিন্তু, তা বলে ২০০ ফিট উঁচু এই ঝরনার মাথা থেকে ঝাঁপ! স্বাভাবিকভাবেই শিলহো সাহানকে সবাই পাগল বলেই ভাবছেন। 
সম্প্রতি এই ঝাঁপের ভিডিও ইন্টারনেটে আপলোড করেছেন শিলহো। আর এই ভিডিও এখন ইন্টারনেট জুড়ে ভাইরাল হয়ে গিয়েছে। শিলহোর দাবি, হাওয়াই থেকে এক বছরের বসবাস উঠিয়ে অন্যত্র চলে যাচ্ছিলেন তিনি। তাই শেষ ক’টা দিন হাওয়াইয়ের বুকে স্মরণীর করে রাখতে ‘ভাইরাল’ কিছু করে দেখাতে চাইছিলেন তিনি। তাই ওয়াইলুওয়া ঝরনার উপর থেকে ঝাঁপ দেওয়ার সিদ্ধান্ত নেন। ঝাঁপ দেওয়ার সময়ে ঝরনার বিশাল জলরাশিতে চোখে ধাঁধা দেখছিলেন শিলহো। এমনকী, বিশাল উচ্চতা থেকে জলে পড়ার পরে হাবুডুবু খাচ্ছিলেন। ঠিক করে শ্বাসও নিতে পারছিলেন। প্রায় জ্ঞান হারানোর উপক্রম হয়েছিল। মনে হয়েছিল মরেই যাবেন। কিন্তু, সেই সময় ঝরনার জলে সাঁতার কাটছিলেন পর্যটক বাবা-মেয়ে। তাঁরা দু’জনে মিলে শিলহোকে জল থেকে টেনে ডাঙায় ওঠান এবং পেট থেকে জল বের করেন।

শিলহো সাহান, ঝাঁপ দেওয়ার আগে 
আরও পড়ুন... 
কেউটের বিষ বুকে নিয়ে মালিকের পরিবারকে বাঁচাল ডোবারম্যান
শিলহো সেই বাবা এবং মেয়েকে ধন্যবাদ জানালেও, মনে করছেন তিনি ২০০ ফুট উঁচু ঝরনা থেকে ঝাঁপ দেওয়ার সিদ্ধান্ত নিয়ে ভুল কিছুই করেননি। বরং তাঁর মনে হচ্ছে তিনি যা করতে চেয়েছিলেন, তা করে দেখিয়েছেন। 
দেখুন ২০০ ফুট ঝরনা থেকে ঝাঁপের সেই দৃশ্য— 


__________________________
 এবার সন্ত্রাসের শিকার জার্মানির মিউনিখ। আজ শহরের অলিম্পিক্স স্টেডিয়ামের কাছে ‘মিউনিখ অলিম্পিয়া শপিং সেন্টারে’ বন্দুকবাজের হামলায় অন্তত ৯জন নিহত হয়েছেন। আহতের সংখ্যা অন্তত ১০। মৃতের সংখ্যা আরও বাড়তে পারে। 
মিউনিখ পুলিশের পক্ষ থেকে আজ অলিম্পিক্স পার্কের কাছে ওই শপিং মলে বন্দুকবাজের গুলি চালানোর কথা জানানো হলেও এর পিছনে কোনও সন্ত্রাসবাদী সংগঠনের হাত রয়েছে কি না, সে বিষয়ে কিছু বলা হয়নি। মিউনিখ পুলিশের সূত্রকে উদ্ধৃত করে সংবাদসংস্থা জানাচ্ছে, হামলাকারীর সংখ্যা তিন। জার্মানির দক্ষিণাঞ্চলের এই শহরের পুলিশবাহিনীর টুইটার হ্যান্ডলে লেখা হয়েছে, ‘ওইজেড শপিং সেন্টার (ওই শপিং মল এই নামেই পরিচিত) ঘিরে বড় ধরনের অভিযান শুরু হয়েছে’। অভিযানে যোগ দিয়েছে সন্ত্রাসদমনে প্রশিক্ষিত জার্মান পুলিশ কম্যান্ডো। 
পুলিশ সূত্রের খবর, স্থানীয় সময় সন্ধ্যা সাড়ে ৬টা নাগাদ এক বন্দুকবাজ প্রথমে মলের ভিতরে একটি রেস্তোরাঁয় ঢুকে গুলি চালাতে শুরু করে। এর পরে ভিতর থেকেও গুলির শব্দ শোনা যায়। পুলিশবাহিনী শলিং মল ঘিরে ফেললেও খোঁজ চালাচ্ছে বন্দুকবাজদের। সন্দেহভাজন কয়েকজনকে আটকও করা হয়েছে। কিন্তু শেষ পাওয়া খবর, এখনও কোনও বন্দুকবাজের খোঁজ মেলেনি। গুলির শব্দ শুনে ছুটে বাইরে আসা এক প্রত্যক্ষদর্শী স্থানীয় টিভি চ্যানেলকে বলেন, ‘‘কয়েকজনকে গুলিবিদ্ধ হয়ে লুটিয়ে পড়তে দেখেছি আমি।’’ শপিং মলের ভিতর লুকিয়ে থাকা এক মলকর্মী সংবাদসংস্থা রয়টার্সকে ফোনে বলেন, ‘‘আমার চোখের সামনে একটি দেহ পড়ে রয়েছে।’’ 
জার্মানির অভ্যন্তরীণ নিরাপত্তামন্ত্রী থমাস দ্য মেইজার জানান, হামলাকারীদের খোঁজে পুরো এলাকায় সতর্কতা জারি হয়েছে। প্রশাসনের তরফে কাউকে বাড়ির বাইরে না বেরনোরও নির্দেশ জারি করা হয়। এরই মধ্যে অসমর্থিত সূত্রে মিউনিখ শহরের একটি মেট্রো স্টেশনের কাছেও গুলি চালানোর খবর মেলে। 
মিউনিখের এই অঞ্চলেই ১৯৭২ সালের অলিম্পিক্সের সময় হামলা চালিয়েছিল প্যালেস্তিনীয় জঙ্গি সংগঠন ‘ব্ল্যাক সেপ্টেম্বর’। হামলায় ১১ জন ইজরায়েলি অ্যাথলিট এবং কোচ নিহত হয়েছিলেন। গুলির লড়াইয়ে মৃত্যু হয়েছিল পাঁচ জঙ্গি এবং একজন জার্মান (তৎকালীন পশ্চিম জার্মানি) পুলিশ অফিসারের। 
প্রসঙ্গত, গত তিনদিনের মধ্যে এই নিয়ে দ্বিতীয়বার নাশকতার শিকার হল জার্মানি। গত সোমবার জার্মানির দক্ষিণাঞ্চলের ব্যাভারিয়ায় এক শরণার্থী আফগান কিশোর কুড়ুল এবং ছুরি নিয়ে হামলা চালালে পাঁচজন যাত্রী আহত হন। পুলিশের পাল্টা গুলিতে নিহত হয় ওই কিশোরও। তার কাছে জঙ্গিগোষ্ঠী আইএসের একটি পতাকা মিলেছিল বলে পুলিশ সূত্রে জানানো হয়। আজ মেইজার জানান, ওই কিশোরের কোনও সঙ্গী ছিল না। গত মার্চ মাসে বেলজিয়ামের রাজধানী ব্রাসেল্‌সে জোড়়া জঙ্গি হামলায় দু’জন জঙ্গি-সহ ৩৫ জনের মৃত্যু হয়েছিল। গত ১৪ জুলাই ফ্রান্সের নিস শহরে বাস্তিল দিবসের অনুষ্ঠানে এক জঙ্গির লরি নিয়ে হামলায় ৮৪ জন নিহত হয়েছিলেন। 

__________________________
 সাউথহ্যাম্পটন থেকে টাইটানিক যখন যাত্রা শুরু করেছিল, তখন থেকেই জাহাজে নাবিকরা খোঁজ-খোঁজ লাগিয়ে দেন। পাওয়া যাচ্ছিল না একটি চাবি। কিন্তু প্রাথমিক খোঁজখবরের পরে তাঁরা অনেকেই ব্যস্ত হয়ে পড়েন জাহাজের কাজে। ফলে চাবির খোঁজে একটু ঢিলে আসে।
কীসের চাবি হারিয়েছিল? একটি লকারের। বিভিন্ন সূত্রে যা জানা যায়, তার নির্যাস মারাত্মক। লকারটিতে যা রাখা ছিল, তা কাজে লাগবে বলে মনেই করেননি নাবিকদের একাংশ। তাঁরা সম্ভবত ভেবেছিলেন, ঐতিহাসিক যাত্রায় যাত্রী এবং জাহাজের দায়িত্ব সামলানোকেই অগ্রাধিকার দেওয়া উচিত। ফলে চাবি খোঁজার কাজে ঢিলে পড়ে। এর পরে আর সেই চাবি তাঁরা খুঁজে পাননি।
কী ছিল জানেন সেই লকারে? বাইনোকুলার! যা থাকলে অনেক আগেই চোখে পড়ত হিমশৈল। কিন্তু বাইনোকুলারের অভাবে তা দেখতে পাননি নজরদারির দায়িত্বে থাকা নাবিকরা। হিমশৈল যখন সামনে চলে আসে, তখন হাতে আর প্রায় সময় ছিল না।

এই সংক্রান্ত অন্য খবর— 
• মাত্র ৩০ সেকেন্ডের ভুলে ডুবেছিল টাইটানিক। কী ভুল? কে দায়ী?

• টাইটানিক সম্পর্কে এমন কিছু দাবি, যা মানতে মন চাইবে না
• টাইটানিক কোথায় লাগে! এই জাহজডুবির গল্প হাড় হিম করে দেবে
• আলোড়ন ফেলা কিছু বিপর্যয়... দেখুন ফোটোগ্যালারি
• ইচ্ছে করলেই টাইটানিক-কে বাঁচাতে পারত একটি জাহাজ। কিন্তু...

__________________________
 এই খবর পড়ার পরে খাদ্যপ্রেমীদের ঘাম ছুটতেই পারে। একই সঙ্গে হোটেল-রেস্তোরায় খেতে যাওয়ার আগেও চার বার ভাববেন‌ তাঁরা। হ্যাঁ, বিষয়টি এতখানিই ভয়াবহ। ম্যাকডোনাল্ডসে সামান্য খাবার কিনতে গিয়ে প্রাণ হারাতে বসেছিল এক ১৩ বছরের কিশোরী। ঘটনাটি ঘটেছে মার্কিন যুক্তরাষ্ট্রের নিউ ইয়র্ক শহরে। এক আন্তর্জাতিক সংবাদমাধ্যমে সর্বপ্রথম প্রকাশ পায় খবরটি। তার পরই আলোড়ন তোলে নেট দুনিয়ায়।
ওই সংবাদমাধ্যমে প্রকাশিত খবর অনুযায়ী, ঘটনাটি ছিল অনেকটা এই রকম। বছর তেরোর একটি মেয়ে খাবার কিনতে ম্যাকডোনাল্ডসে যায়। তার পিছু পিছু ওই দোকানে পৌঁছায় বারো বছরের একটি কিশোর। জানা গিয়েছে, ছেলেটি ওই কিশোরীর পূর্ব পরিচিত। মেয়েটি ম্যাক নাগেটস কিনে দোকান থেকে বেরতে গেলে ছেলেটি তার পথ আটকায় এবং বলে ওই নাগেটস তাকে দিয়ে দিতে। তবে কিশোরী সে কথায় কর্ণপাত না করে এক রকম তাকে ঠেলেই দোকান থেকে বেরিয়ে যায়। তবে পিছু ছাড়ে না ওই কিশোর। মেয়েটি যখন সাবওয়ের মধ্যে দিয়ে বাড়িমুখো, তখন আচমকাই পিছন থেকে এসে মেয়েটির সামনে বন্দুক তাক করে দাঁড়ায় ছেলেটি। দাবি সেই পুরনোই। ম্যাক নাগেটস তাকে দিয়ে দিতে হবে, অন্যথা গুলি চালাবে। তবে বন্দুকের সামনে দাঁড়িয়েও ম্যাক নাগেটস দিতে অস্বীকার করে কিশোরী। শুধু তাই নয়, আচমকা আঘাত হানে ওই কিশোরের উপর। এর জেরে তার হাত থেকে বন্দুক ছিটকে যায়। তার পরেই রণে ভঙ্গ দেয় ওই কিশোর।
প্রত্যক্ষদর্শীরা ভয় পেয়ে যান চোখের সামনে এই ঘটনা ঘটতে দেখে। তাঁরা আরও আশ্চর্য হয়েছেন, সামান্য নাগেটস-এর জন্য এক কিশোরের এমন উন্মাদনা দেখে। তবে মেয়েটির সাহসের প্রসংশসা করেছেন সকলেই। খবর পাওয়া গিয়েছে, বন্দুক দেখিয়ে ছিনতাইয়ের অভিযোগে ওই কিশোরকে নাবালক আইনের আওতায় গ্রেফতার করা হয়েছে। তবে বন্দুকটির কোনও সন্ধান পাওয়া যায়নি।

__________________________
 
কত রকম আজব শখই না থাকে মানুষের! সামনে পিছনে না ভেবেই শখ পূরণের জন্য ঝাঁপিয়ে পড়ে তারা। এর পরিণাম যে কতটা মারাত্মক হতে পারে, সে কথাও মাথায় রাখা জরুরি। সম্প্রতি শখ পূরণের খেসারত দিলেন কানাডার বাসিন্দা ক্যাট গালিঙ্গার। তাঁর শখ হয়েছিল চোখে ট্যাটু করানোর। এমন অবস্থা এখন, দৃষ্টিশক্তি হারাতে বসেছেন তিনি। 
সম্পূর্ণ ঘটনাটি নিজেই ফেসবুকে জানিয়েছেন ক্যাট। পেশায় মডেল এই তরুণী বাঁ-চোখের সাদা অংশে বেগুনি রং ইঞ্জেক্ট করে অভিনব ‘স্ক্লেরা ট্যাটু’ করাতে গিয়েছিলেন। তার ফলেই ঘটে বিপত্তি। চোখে সংক্রমণ হয়ে এখন প্রায় আংশিক দৃষ্টিহীন হয়ে পড়েছেন ক্যাট।

এই বিষয়ে অন্যান্য খবর

পেটে নয়, এই কৃমি বাসা বাঁধে চোখে, তার পর যা ঘটে ভিডিও দেখুন


এক আন্তর্জাতিক সংবাদমাধ্যমে প্রকাশিত খবর অনুযায়ী, গত মাসেই চোখে ‘স্ক্লেরা ট্যাটু’ করিয়েছিলেন ক্যাট। তাঁর প্রাক্তন প্রেমিকের পরামর্শেই এই ট্যাটু করানোর সিদ্ধান্ত নেন তিনি। প্রাক্তন প্রেমিক নিজেও এক জন ট্যাটু আর্টিস্ট। তাঁর নিজের চোখেও রয়েছে সেই ট্যাটু। কোনও সমস্যা হয়নি। কিন্তু বিপত্তি ঘটে ক্যাটের বেলাতেই। চিকিৎসকরা জানিয়েছেন, এইমুহূর্তে ক্যাটের চোখের অবস্থা খুবই খারাপ। তাঁকে অ্যান্টিবায়োটিক এবং স্টেরয়েড জাতীয় ওষুধ দেওয়া হয়েছে। তাঁর চিকিৎসা চলছে। 
 


__________________________
 প্রবল ঝোড়ো হাওয়ায় উলটো দিকে বইতে শুরু করেছে ঝরনা। ইউনাইটেড কিংডমের ডার্বিশায়ার পিক ডিস্ট্রিক্টে কিন্ডার নদীর একটি ঝরনায় এই দৃশ্য দেখা গেল।  সেই ভিডিও ফুটেজে দেখা গিয়েছে, নীচে পড়ার বদলে উপরের দিকে উঠছে ঝরনার জল।
কেন এই ব্যাপার ঘটল? বলা হচ্ছে, ঘণ্টায় ১৮০ কিলোমিটারের বেশি গতিতে ঝোড়ো হাওয়া ঝরনার জল ঠেলে উপরের দিকে তুলে দিয়েছে। তার ফলেই এই বিপরীতমুখী যাত্রা ঝরনার। 


__________________________
 কালো বিড়াল নিয়ে পশ্চিমী জগতের বিশাল বিশাল কুসংস্কারের গল্প সকলেরই জানা আছে। কিন্তু কালো কুকুর? শুনে আতঙ্কিত হবেন না। হিসেব মতো ষোড়শ শতক থেকে চলে আসছে কালো কুকুর-সংক্রান্ত এই মিথ। তবে এই মিথ যে কোনও কালো কুকুর নিয়ে নয়। একটি বিশেষ কালো কুকুরকে ঘিরেই আবর্তিত হয়েছে কিংবদন্তি।
• ১৫৫২ খ্রিস্টাব্দে, লন্ডনের এক কার্ডিনাল, পোপকে চিঠি লিখতে লিখতে প্রথম প্রত্যক্ষ করেন এই কুকুরটিকে। কার্ডিনাল ক্রেসেন্টিয়াস দেখতে পান, এক বিশালাকার কালো কুকুর, তার জ্বলন্ত চোখ নিয়ে তাঁর ঘরে উপস্থিত। তিনি আতঙ্কিত হয়ে লোক ডাকেন। কিন্তু লোকজন ঘরে ঢুকে দেখে কেউই কোথাও নেই। এর অব্যবহিত পরে কার্ডিনাল অসুস্থ হয়ে পড়েন। এবং কিছুদিনের মধ্যেই মারা যান। মৃত্যুশয্যায় তিনি বার বার ‘কালো কুকুরটাকে বের করে দাও’ বলে আর্তনাদ করে উঠতেন।
 
• এর পরের গল্পটি ১৫৭৭ সালের। সাফোকের বাঙ্গে শহরের এক বৃষ্টিমুখর সকাল। ৯টা থেকে ১০টার মধ্যে হঠাৎই ঝড়-বৃষ্টির দাপট বেড়ে যায়। শহরের গির্জার ভিতরে হঠাৎই অন্ধকার নেমে আসে। কেবল বিদ্যুতের চমকে মাঝে মাঝে চোখে পড়তে থাকে প্রার্থনাকক্ষের অভ্যন্তর। এমন সময়ে বিশালাকৃতির এক কালো কুকুর সেখানে দৃশ্যমান হয়। প্রার্থনারত দুই ব্যক্তির মাঝখান দিয়ে ছুটে যায় কুকুরটি। সঙ্গে সঙ্গে দু’জনেরই মৃত্যু হয়। দেখা যায়, তাঁদের ঘাড় মটকে গিয়েছে। কুকরটি এক ব্যক্তিকে কামড়েও দেয়। কিন্তু সেই লোকটি প্রাণে বেঁচে যায়। একই দিনে কালো কুকুরটিকে ব্লিথবার্গের গির্জাতেও দেখা যায়। সেখানে দুই ব্যক্তি আর একটি বালকের মৃত্যু হয়। একজনের হাত পুড়ে যায়।
• ১৮৯০ সালে আইলেসবেরির এক দুধ-ব্যবসায়ী তাঁর গোচারণ ক্ষেত্রের দিকে যাচ্ছিলেন। তিনি দেখতে পান, এক জায়গায় এক বিশাল কালো কুকুর পথ রোধ করে দাঁড়িয়ে রয়েছে। তার জ্বলন্ত চোখ দেখে তিনি ভয় পান এবং অন্য রাস্তা ধরেন। পরের দিন রাত্রে তিনি আবার কুকুরটিকে দেখতে পান। এর পরে বেশ কয়েকবার কুকরটি তাঁকে দেখা দেয়। একটা সময় পরে দুধ-ব্যবসায়ীর বাকরোধ হয় এবং পক্ষাঘাতগ্রস্ত হয়ে তিনি মারা যান।
• ইংল্যান্ডের আইল অফ ম্যান-এর এক দুর্গে এমনই এক কালো কুকুরের অস্তিত্বের কথা জানা যায়। স্থানীয় মানুষ তাকে ভৌতিক কুকুর বলেই জানেন। সে নাকি আগুনের উপরে ঘুমোতে পারে। তাকে ধরতে গিয়ে বেশ কিছু সাহসী মানুষ মারা যান।
• উনিশ শতকে বার বার উত্থিত হয় এই কালো কুকুরের প্রসঙ্গ। লেখা হতে থাকে ‘ব্ল্যাক ডগ’-সংক্রান্ত অসংখ্য কাহিনি। ক্রমশ বিপুল জনপ্রিয় হয়ে ওঠে ‘ব্ল্যাক ডগ’।
আরও পড়ুন 
নির্জন রাস্তায় প্রেম করছেন? সাবধান, ধরল বলে... 
আজ ১৩ তারিখ, শুক্রবার। ‘অশুভতম’ দিন...
• বিংশ শতকের গোড়া থেকে প্যারানর্মালবাদীরা বিভিন্ন গবেষণা প্রকাশ করতে শুরু করেন ব্ল্যাক ডগ নিয়ে। ১৯৩৮-এ এথেল রুডকিন নামের জনৈক কিংবদন্তি-গবেষিকা সংহতভাবে এই রহস্যময় কুকুর-সংক্রান্ত তথ্যগুলিকে একত্র করতে শুরু করেন এবং দেখেন, লিঙ্কনশায়ার শহরের আশপাশের এলাকাতেই বার বার দেখা গিয়েছে এই কুকুরটিকে। রুডকিনের এই গ্রন্থের পরেও বার বার দেখা যায় কুকুরটিকে। ২০০১ সালেও ইন্টারনেটে ভাইরাল হয় ব্ল্যাক ডগ-সংক্রান্ত সংবাদ। কিন্তু এতদিনে খেলা ঘুরে যায়। শয়তানের দোসর বা ভুতুড়ে কুকুর হিসেবে পরিচিত ব্ল্যাক ডগ দেখা দেয় ত্রাণকর্তা হিসেবে। তার কৃপায় নাকি অনেকের প্রাণ রক্ষা হয় বলে জানা যেতে থাকে। তাকে ‘গার্ডিয়ান এঞ্জেল’ বলেও অভিহিত করতে শুরু করেন অনেকে। তবে এটা কেউই অস্বীকার করেননি যে, মৃত্যুর সঙ্গেই এই কালো কুকুরের বেশি সম্পর্ক।
এই রহস্যময় কালো কুকুরটির দু’টি রূপকেই দেখিয়েছ্ন হ্যারি পটার-স্রষ্টা জে কে রাওলিং। ‘হ্যারি পটার অ্যান্ড দ্য প্রিজনার অফ আজকাবান’ উপন্যাসে এক বিচিত্র পরিস্থিতিতে হ্যারির সামনে উদয় হয় এক রহস্যময় কালো কুকুর। হ্যারি তাকে মৃত্যুর দোসর বলেই মনে করে। কিন্তু পরে জানা যায়, কুকুরটি আসলে হ্যারির গডফাদার সিরিয়াস ব্ল্যাকের ছদ্মবেশ। আজকাবানের জেলখানা থেকে পলাতক সিরিয়াস আইনের চোখে ভয়ঙ্কর অপরাধী, সাক্ষাৎ মৃত্যুদূত। আসলে সে ষড়যন্ত্রের শিকার এক ভালমানুষ। হ্যারির কাছে সে সত্যিই গার্ডিয়ান এঞ্জেল। ব্রিটিশ লেখিকা রাওলিং তাঁর দেশের এক ডার্ক মিথকে যে উচ্চতায় নিয়ে গিয়েছেন, তাতে বিস্মিত হতে হয়।
ভারতে অবশ্য কালো কুকুর নিয়ে তেমন রহস্য নেই। কেবল এটা মনে রাখা দরকার, এ দেশে কালো কুকুর কালভৈরবের বাহন। কাল ভৈরব কাল বা সময়ের শাসক। তিনি শিবের প্রতিনিধি। সেভাবে দেখলে তিনিও এক রহস্যময় সত্তা। কিন্তু কালো কুকুরের সাহেবি রহস্যময়তা থেকে তিনি ও তাঁর বাহন বহুদূরে।   

__________________________
 ঘটনা ব্রাজিলের। বন্ধুদের সঙ্গে হুল্লোড় করতে করতে যাচ্ছিলেন তরুণী। মাঝপথে আচমকা গাড়ি থেকে নেমে পড়েন। সোনালি চুলের তরুণীর রাস্তায় নেমেই সে কী নাচ!
কিন্তু ঘোর ভাঙল পিছনে শব্দ শুনে। তরুণীকে দেখতে পরপর থমকে যায় গাড়ি। আর তাতেই বিপত্তি। একটির পিছনে ধাক্কা লাগে আর একটির। রিলে-অ্যাকসিডেন্ট যাকে বলে আর কী!
ভাগ্যিস, কারও চোট লাগেনি তেমন।
লাগেনি? লেগেছে...লেগেছে। সুন্দরীকে দেখলে হৃদয়ে চোট লাগা স্বাভাবিক। সেটাই হয়েছে হয়তো...
দেখুন সেই মজাদার ভিডিও

 

__________________________
 ২৪ অগাস্ট দেশজুড়ে হইচই পড়ে গিয়েছিল ওড়িশার কালাহান্ডির এই ঘটনায়। অর্থের অভাবে কীভাবে এক মানুষ স্ত্রী-র দেহ কাঁধে করে ১২ কিলোমিটার পথ হেঁটেছিলেন, তা দেশের সমস্তরকমের সংবাদমাধ্যমে স্থান করে নিয়েছিল। কিন্তু, এই ঘটনার কয়েক দিন পরেই আমরা অধিকাংশ মানুষই ভুলে গিয়েছি কালাহান্ডির দানা মাঝির কথা। ভুলে গিয়েছি তাঁর গরিবি কীভাবে তাঁকে স্ত্রীর দেহ কাঁধে তুলে ১২ কিলোমিটার পথ হাঁটতে বাধ্য করেছিল? আমরা সোশ্যাল মিডিয়ায় চোখের জলের বন্যা বইয়ে দিয়েছি, কিন্তু, একবারের জন্যও সাহায্যের হাত বাড়িয়ে দিইনি দানা বা তাঁর তিন নাবালিকা কন্যার দিকে।

বাহারিনের রাজা হামাদ বিন ইশা আলি খলিফা 
আরও পড়ুন... 
মৃত স্ত্রীর দেহ কাঁধে নিয়েই ১৬ কিমি পথ পাড়ি দিলেন এই ব্যক্তি। দেখুন ভিডিও... 
কালাহান্ডির পর বালাশোর। কাঁধের পর এবার বাঁশে ঝুলিয়ে নিয়ে যেতে হল দেহ
অথচ, ওড়িশার কালাহান্ডির ঘটনা নজরে আসার পরে কালবিলম্ব করেননি বাহারিনের রাজা হামাদ বিন ইশা আলি খলিফা। প্রায় ৯ লক্ষ টাকার একটি চেক দানাকে পাঠিয়েছেন তিনি। বাহারিন দূতাবাসের মাধ্যমে সেই চেক দানার হাতে পৌঁছে গিয়েছে। বাহারিনের প্রধানমন্ত্রীর দফতর থেকে পাঠানো এই চেক প্রদানের নাকি উদ্দেশ্য যাতে দানা মাঝিকে আগামী দিনে এই পরিস্থিতির মধ্যে পড়তে না হয়, সে যাতে সংসারের আয়কে বাড়াতে কিছু কাজে এই অর্থ বিনিয়োগ করতে পারে, সেইসঙ্গে তিন মেয়েকে যথাযোগ্য শিক্ষা দিয়ে ভবিষ্যত জীবনে দাঁড় করাতে পারে।
দিল্লিতে বাহারিন দূতাবাস থেকে দানার হাতে চেক তুলে দেওয়া হয়েছে। ২৪ অগস্টের ঘটনা এখন স্মৃতি কোঠায় টাটকা হয়ে আছে। তাই দানা চান, তিন মেয়ে শিক্ষিত হয়ে নিজেদের পায়ে দাঁড়াক, আর সেই জন্য এই অর্থকে তিনি প্রাণ দিয়ে রক্ষা করবেন বলে জানিয়েছেন দানা।

__________________________
 
যে বয়স থেকে সাধারণত স্বপ্ন দেখতে শুরু করে ছোটরা, সেই বয়সেই স্বপ্নপূরণ করে নজির গড়ল মনসুর আনিস। এক সর্বভারতীয় সংবাদমাধ্যমে প্রকাশিত খবর অনুযায়ী, মাত্র ১৪ বছর বয়সেই বিমান চালিয়ে রেকর্ড গড়ল ভারতীয় কিশোর।
জানা গিয়েছে, মনসুর দিল্লি পাবলিক স্কুলের ছাত্র। সম্প্রতি কানাডার এক বিমানচালনা প্রশিক্ষণ কেন্দ্রে প্রাথমিক ট্রেনিং নেওয়ার পরেই সফলভাবে বিমান ওড়ায় সে। প্রশিক্ষণ কেন্দ্রের তরফে সার্টিফিকেটও দেওয়া হয়েছে তাকে। প্রায় ১০ মিনিটের উড়ানে সেসনা ১৫২ এয়ারক্র্যাফ্ট বিমানটি ব্যবহার করেছিল ওই ছাত্র। সফল উড়ানের পরs স্টুডেন্ট পাইলট পারমিট পেয়ে গিয়েছে মনসুর।
মনসুরের বাবা আরবে কর্মরত এক সিভিল ইঞ্জিনিয়ার। গরমের ছুটিতে ছেলেকে তিনি কানাডায় পাঠিয়েছিলেন বিমানচালনার উপর একটি ট্রেনিং সেশনে অংশগ্রহণ করার জন্য। মনসুরের সঙ্গে তার মা-ও গিয়েছিলেন। সেখানেই প্রশিক্ষণের পর বিমান চালিয়ে চমক দিয়েছে ভারতীয় কিশোর। তার বাবা আলি আসগর জানান, ‘‘ও (মনসুর) আগের সমস্ত রেকর্ড ভেঙে দিয়েছে। ১৫ বছর বয়সি এক জার্মান পাইলট এবং ১৪ বছর বয়সি যুক্তরাষ্ট্রের এক পাইলট ৩৪ ঘণ্টা ট্রেনিং-এর পর সফলভাবে বিমান উড়িয়েছিল। কিন্তু মনসুর মাত্র ২৫ ঘণ্টা ট্রেনিং-এর পরেই সফলভাবে বিমান ওড়ায়।’’

এই বিষয়ে অন্যান্য খবর

‘আকাশছোঁয়া’ বিশ্বরেকর্ড এই ভারতীয় মেয়ের! কীভাবে হল স্বপ্নপূরণ


প্রসঙ্গত, বিশ্বের বেশ কিছু দেশে ১৬ বছরের নীচে বিমান চালানোর অনুমতি নেই। ভারত ও আরবের ক্ষেত্রে সেই বয়সসীমা ১৮। তবে কানাডায় বিশেষ ট্রেনিং-এর মাধ্যমে মাত্র ১৪ বছর বয়সেই বিমান ওড়ানোর অনুমতি মেলে।

__________________________
 রানির হার চুরি করে সাপের গর্তে ফেলে ছানাদের বাঁচিয়েছিল গল্পের কাক। সেখানে কাকের পিছনে পড়ি কী মরি করে ছুটেছিল পেয়াদারা। বাস্তবেও তেমনই এক দৃশ্যের সাক্ষী থাকল কানাডার ভ্যাঙ্কুভার। পুলিশের হাত থেকে অপরাধীর ‘ছুরি’ নিয়ে পালাল কাক। তার পিছনে ছুটে মরল পুলিশ। 
সম্প্রতি ভ্যাঙ্কুভারের এক পার্কিং লটে রাখা একটি গাড়িতে আগুন লেগে গিয়েছিল। পুলিশ ঘটনাস্থলে পৌঁছতেই এক ব্যক্তি ছুরি নিয়ে তেড়ে যায় তাদের দিকে। বাধ্য হয়ে গুলি চালায় পুলিশ। পুলিশ যখন আহত আততায়ীকে নিয়ে ব্যস্ত, তখনই তার ছুরিটি নিয়ে চম্পট দেয় একটি কাক। প্রমাণ লোপাট হয়ে যাওয়ার ভয়ে এক পুলিশকর্মীও তার পিছনে ছুটতে থাকেন। কাক অবশ্য কিছুটা উড়েই ছুরিটি ফেলে দেয়। এর পরেও অবশ্য কারও চশমা কেড়ে নিয়ে, আলোকচিত্রীর যন্ত্রপাতি চুরি করে সে নাজেহাল করে দেয় সকলকে।
তবে ভ্যাঙ্কুভারের বাসিন্দারা কাকেশ্বরের এহেন দুষ্টুমির সঙ্গে পরিচিত। পায়ে লাল প্লাস্টিকের রিং-বাঁধা কাকটির নাম ‘ক্যানাক’। তাকে নিয়ে আস্ত একটি ফেসবুক পেজ’ই রয়েছে— ‘ক্যানাক অ্যান্ড আই’। সেটি নিয়ন্ত্রণ করেন ভ্যাঙ্কুভারের বাসিন্দা শন বার্গম্যান। ফেসবুক পেজটির ‘ফলোয়ারে’র সংখ্যা কমপক্ষে ২২ হাজার। ইউটিউবেও ‘ক্যানাকে’র নানা কীর্তির ভিডিও রয়েছে। 
শন জানিয়েছেন, ছানা অবস্থাতেই বাসা থেকে মাটিতে পড়ে গিয়েছিল ‘ক্যানাক’। তাকে বড় করে তুলেছেন শনের বাড়িওয়ালার পুত্র। পরে ক্যানাককে বাড়ির চৌকাঠ পেরিয়ে বৃহত্তর জগতে পাঠিয়ে দেওয়া হলেও সে ফিরে এসেছে শনদের বাড়ির কাছে। প্রতিদিন অফিস যাওয়ার সময় শনকে বাসস্টপ পর্যন্ত এগিয়েও দেয় তাঁর প্রিয় বন্ধু! 
যখন তখন কারও গাড়ির মধ্যে ঢুকে পড়া, ঘোড়দৌড়ের মাঠে ঘোড়াদের পিঠে চেপে বসা, ট্রেনের মাথায় চড়ে ঘুরে আসা—এইসবই ক্যানাকের পছন্দের কাজ। চাবি-চোর হিসাবেও তার সুখ্যাতি রয়েছে। নিউ ইয়র্কের পক্ষী বিশেষজ্ঞ কেভিন জে ম্যাকগোয়ানের মতে অবশ্য ক্যানাক যা করে, মানুষকে ভালবেসেই করে। বয়স অল্প হওয়ায় বয়সোচিত দুষ্টুমিও স্বাভাবিক! 

__________________________
 সেই জায়গাটি একবিংশ শতাব্দির সবথেকে আকর্ষণীয় পর্যটনকেন্দ্র হয়ে উঠেছে। দুবাই। আর সেখানকার অধিকাংশ মানুষই ভারতীয়। কাজের জন্যই তাঁরা সেখানে থাকেন। আর সেখানকার নিজস্ব বাসিন্দা মোট জনসংখ্যার মাত্র ১৭ শতাংশ। বাকিরা সকলেই বিদেশি। তাদের মধ্যে একটা বড় অংশা আবার বাংলাদেশ ও পাকিস্তানের নাগরিক। জেনে নেওয়া যাক সেই দুবাইয়ের কিছু বিস্ময়কর তথ্য—
১। বিশ্বের প্রতি চারটি বিশাল ক্রেনের একটি দুবাইয়ে রয়েছে। রিয়েল এস্টেট ব্যবসার কারণে বিশ্বের ২৪ শতাংশ ক্রেন রয়েছে দুবাইয়ে।
২। সমুদ্রের বুকে কৃত্রিম পাম আইল্যান্ড তৈরি করতে যে পরিমাণ বালি লেগেছে তা এক বিস্ময়। এই দ্বীপটি তৈরি করতে প্রয়োজন হয় ৯৪ মিলিয়ন কিউবিক মিটার বালি।
৩। বুর্জ আল আরবে যে পরিমাণ সোনা ব্যবহার করা হয়েছে তাও তাক লাগিয়ে দেবে। এই ভবনে প্রায় ১৭ হাজার ৭৯০ বর্গ মিটার এলাকা ২৪ ক্যারেট সোনার পাত ব্যবহার করা হয়েছে। 

দুবাইয়ে ভারতীয়দের বিয়ের পার্টি।
৪। দুবাইয়ের প্রায় ৮৫ শতাংশ নাগরিক বিদেশি। এর অধিকাংশই ভারতীয়, পাকিস্তানি এবং বাংলাদেশি।
৫। গহনা বা সাজ-সজ্জার জন্য বছরে যে পরিমাণ সোনা ব্যবসা হয় দুবাইয়ে তার ওজন মোটামুটি ২২ লাখ ৫০ হাজার কেজি যা ৩৫৪টি হাতির ওজনের চেয়েও বেশি। 
৭। শীতাতপ নিয়ন্ত্রিত গোটা একটি শহর নির্মাণ করা হচ্ছে দুবাইয়ে।
৮। প্রতি বছর দুবাইয়ে বেড়াতে আসা পর্যটকের সংখ্যা ১ কোটিরও বেশি।
৯। দুবাইয়ে প্রতিদিন যে পরিমাণ তেল উৎপাদন হয় তা দিয়ে কমপক্ষে চারটি বড় মাপের সুইমিং পুল ভরে ফেলা যাবে। প্রতিদিন ৫০ থেকে ৭০ হাজার ব্যারেল তেল, যা মোটামুটি ১১ হাজার কিউবিক মিটারের সমান।
১০। দুবাইয়ে রোজগারের স্বাধীনতা এবং অর্থ সঞ্চয়ের স্বাধীনতা সত্যিই অনেক বেশি। কারণ এই দেশে কাউকেই ব্যক্তিগত আয়কর দিতে হয় না।
আরও পড়ুন
শোওয়ার ঘর ভারতে, বাংলাদেশে রান্নাঘর, দেখুন ভিডিও
আফ্রিকার একটি দেশের অন্যতম সরকারি ভাষা বাংলা। জানতেন?
 

__________________________
 ক্যাথলিক খ্রিস্টান জগতে অবশ্য এই ঘটনা প্রথম নয়। দু’হাজারেরও বেশি সময়ের ইতিহাসে বহুবার ঘটেছে এমন ঘটনা। যিশু, মা মেরি অথবা কোনও স্তম্তের মূর্তিতে প্রাণলক্ষণ দেখা দেওয়ার এই ঘটনা অবশ্য নতুন নয় ক্যাথলিক জগতে।
এবারের ঘটনা আর্জেন্তিনার। সালতা প্রদেশের এক গৃহস্থের বাড়িতে রাখা মা মেরির একটি ছোট মূর্তির চোখ থেকেই বেরিয়েছে রক্তাশ্রু। এই খবর আন্তর্জাতিক সংবাদমাধ্যমে উঠে এলে তোলপাড় পড়ে যায়। সান হোসে দে মেতানসান শহরে ফ্রিয়াস মেনদোজা পরিবারের উপাস্য মেরি-মূর্তি ‘ভার্জিন অফ দ্য মিস্টিক্যাল রোজ’-এর চোখ থেকেই এই রক্তধারা নির্গত হয়েছে বলে প্রথমে স্থানীয় এক রেডিও খবর করে। স্থানীয় মানুষ সেখানে ভিড় জমান। অনেকে মোবা‌ইলে তুলে নেন সেই ‘অলৌকিক’ দৃশ্য। ভিডিও ক্লিপ ইন্টারনেটে আপলোড হলে মুহূর্তের মধ্য ভাইরাল হয়ে যায় তা।
মেনদোজা পরিবার এই মুহূর্তে কৌতূহলীদের ভিড় সামলাতে ব্যস্ত। তাঁদের খাওয়ার ঘরটিই আপাতত এক গির্জাঘরে পরিণত। সেখানেই রাখা হয়েছে ‘ভার্জিন অফ দ্য মিস্টিক্যাল রোজ’-কে।
দেখুন ভিডিও

মির‌্যাকল-এর খবর পাওয়া গেলে ভ্যাটিক্যান থেকে তদন্ত দল পাঠানো হয়। আপাতত হুলিও রাউল মেনদেজ নামের এক স্থানীয় ধর্মযাজককে প্রাথমিক তদন্তের জন্য নিয়োগ করা হয়েছে। রাউল মেনদেজ কোনও সিদ্ধান্তে না আসতে অনুরোধ জানিয়েছেন কৌতূহলীদের। তাঁর মতে, প্রকৃত বৈজ্ঞানিক নিরীক্ষা না করে এই ঘটনাকে ব্যাখ্যা করা সম্ভব নয়। সন্তোষজনক প্রাকৃতিক ব্যাখ্যা পাওয়া না গেলেই অতিপ্রাকৃতের কথা আসতে পারে।
ক্যাথলিক দুনিয়ায় মির‌্যাকল-এর খবর চাউর হয় প্রায়শই। কিন্তু খুব কম ক্ষেত্রেই ভ্যাটিক্যান এগুলিকে প্রকৃত মির‌্যাকল-এর শিলমোহর দেয়। ১৯৮৪ সালে জাপানে এক মেরি মূর্তি থেকে রক্ত, ঘাম ও অশ্রু নির্গত হয়েছিল। এটিকেই শেষ এ ধরনের মির‌্যাকল বলে জানিয়েছিল ভ্যাটিক্যান। তবে, এই সিদ্ধান্ত জানাতে ৮ বছর সময়ে নিয়েছিল ক্যাথলিক কেন্দ্রীয় সংগঠন। বলাই বাহুল্য ৮ বছর ধরে চলেছিল পরীক্ষা-নিরীক্ষা।   

__________________________
 লেবাননের রাজধানী বেইরুটের রাস্তায় পেন ফেরি করে যে দুটো পয়সা আসত, তা দিয়ে কোনওমতে মেয়ের খাবার জোটাতেন আবদুল হালিম আল-আত্তার। সিরিয়ায় ভিটেমাটি ছেড়়ে লাখো শরণার্থীর মতো অনিশ্চিতের দিকে যাত্রা শুরু করেছিলেন পরিবার নিয়ে। কিন্তু তার পর?

মেয়ের সঙ্গে নতুন বাড়িতে। ছবি: এপি
আত্তারের পেন ফেরি করার ছবি সোশ্যাল নেটওয়ার্কিং সাইটগুলিতে ভাইরাল হয়ে যায়। সেই ছবি পোস্ট করে নরওয়ের সাংবাদিক গিসুর সিমোনারসন আত্তারের জন্য টাকা তোলার আবেদন করেন টুইটারে। পাঁচ হাজার ডলার তোলার চিন্তাভাবনা ছিল।

এই সেই রেস্তোরাঁ। ছবি: এপি
কিন্তু বাস্তবে ওঠে তার অন্তত ৪০ গুণ! তিন মাসের ক্যাম্পেনে এই অর্থ দেখে অবাক হয়ে যান আত্তার নিজেও। কিন্তু তিনি তাঁর অতীত, তাঁর পরিজন, তাঁর বন্ধুদের ভোলেননি।

শোয়ারমা, পিটা ব্রেড-এর ব্যবসা এখন রমরমা। ছবি: এপি
২৫ হাজার ডলার তিনি দিয়েছেন সিরিয়ায় আক্রান্ত পরিজনকে। বাকি টাকা দিয়ে লেবাননে প্রথমে একটি রেস্তোরাঁ খুলেছিলেন। সেই ব্যবসাই কলেবরে বেড়ে এখন তিনটিতে দাঁড়িয়েছে।

জীবনের মোড় ঘুরিয়ে দেওয়া সেই ছবি দেখছেন মেয়ের সঙ্গে। ছবি: এপি
অনেক বেকার যুবককে চাকরি দিয়েছেন আত্তার। তবে সিরীয় শরণার্থীদের অগ্রাধিকার দেন। ১৬জন শরণার্থী তাঁর এখানে কাজ করেন।

ব্যস্ততা লেগে রয়েছে দিনভর। ছবি: এপি
আত্তার বলেছেন, ‘‘ভাবতেই পারিনি আমার এত বন্ধু দুনিয়ায় ছড়িয়ে রয়েছে। আমার জীবন পালটে গিয়েছে। কিন্তু বাকিরা? সকলের পাশে দাঁড়ানোর চেষ্টা করি। নিজের সবটুকু দিয়ে সাহায্য করব সকলকে।’’

মোবাইলেও ধরা রয়েছে সেই অতীত। ছবি: এপি
এখনও ফোনে সেই ছবি আত্তার রেখে দিয়েছেন। বলছেন, অতীতকে ভুলে গেলে তা হবে ক্ষমার অযোগ্য অপরাধ। আর সেই সাংবাদিক সিমোনারসন? তিনি কী বলছেন? ছোট্ট জবাব— ‘‘আমার কাজ এখনও শেষ হয়নি।’’

__________________________
 ছোট্ট মেয়েকে রূপকথার গল্প শোনাতেন রব। এই নামেই ইনি সোশ্যাল দুনিয়ায় পরিচিত। কিন্তু তাতে আর এমন কী? সব বাবাই তাঁদের মেয়েদের চোখে এঁকে দেন রূপকথার জগত।
কিন্তু একদিন রব-এর মেয়ে আচমকা আবদার করে বসে, রূপকথার গাছ তার ঘরে চাই। সেই গাছে একটা কোটর থাকতে হবে, যার ভিতরে বসে সে গল্পের বই পড়বে। এখানেই শেষ নয়। মেয়ের আবদার, গাছের উপরেও বসার ব্যবস্থা করে দিতে হবে।
এই চ্যালেঞ্জের জন্য রব প্রস্তুত ছিলেন না। কিন্তু মেয়ের স্বপ্ন সত্যি করতে উঠেপড়ে লাগলেন। সব জিনিস জোগাড় করে নিজে হাতে তৈরি করতে লাগলেন মেয়ের সেই রূপকথার গাছ। দেড় বছর পরে মেয়ের ঘরে তৈরি হল সেই গাছ। সাড়ে তিনশো ঘণ্টারও বেশি সময় লেগেছে এই গাছ তৈরিতে। খরচ হয়েছে প্রায় তিন হাজার ডলার।
মেয়ে এখন গাছের কোটরে বসে পড়ে। সেখানে আলোর ব্যবস্থা হয়েছে। সেই আলো আবার শোয়ার সময়ে কমিয়ে দেওয়া যায়।
মেয়ে খুশি। আর রব হাসছেন গর্বের হাসি।

__________________________
 রাতারাতি বিক্রি বেড়ে গিয়েছে পাকিস্তানের মুলতানের এক পিৎজা শপের। আগের চেয়ে প্রায় দ্বিগুণ! অথচ এমন নয়, পিৎজার স্বাদ আগের থেকে অনেক বেড়ে গিয়েছে। তা হলে কেন খদ্দেররা লাইন লাগাচ্ছেন এই দোকানে! কারণটা বড়ই অদ্ভুত। 
আসলে টেবিলে টেবিলে পিৎজা পৌঁছে দেওয়ার কাজ করছে যে পরিচারিকা, তাকে দেখতেই ভিড় জমাচ্ছেন সকলে। কারণ, সেই পরিচারিকা আসলে মানুষ নয়। এক যন্ত্রমানবী!
ঠিক সত্যজিৎ রায়ের সেই বিখ্যাত ছোটগল্প ‘অনুকূল’-এর মতো এখানেও নিখাদ এক রোবটকে রাখা হয়েছে মানুষের পরিষেবায়। তবে গল্পের রোবটের মতো অত উন্নত নয় সে। কিন্তু তাতে কী! খাবার পরিবেশন করতেই বা কে কবে দেখেছে যন্ত্রকে। সেই ‘অসম্ভব’কে চাক্ষুষ করতেই তাই সকলে ছুটে আসছেন এই পিৎজা শপে। রীতিমতো দর্শনীয় স্থান হয়ে উঠেছে এই দোকান। 

এই বিষয়ে অন্যান্য খবর

বিরাট কোহলির রেস্তোরাঁ, যে পাঁচটি কারণের জন্য সবাই ভিড় করেন এখানে


একটি সর্বভারতীয় সংবাদ মাধ্যমে প্রকাশিত সংবাদ থেকে জানা যাচ্ছে, ২৫ কেজি ওজনের এই রোবটের কাজ খদ্দেরদের অভিবাদন জানানো আর তাঁদের টেবিলে পিৎজা পৌঁছে দেওয়া। পরনে লম্বা পোশাক, তার উপরে চাপানো অ্যাপ্রন। গলায় ঝোলানো স্কার্ফ। গত ফেব্রুয়ারিতে দোকানে রোবটটি আসার পর থেকেই বিক্রি হইহইকরে বেড়েছে। দোকানের মালিক আজিজ জাফরির ছেলে ওসামা বানিয়েছেন এই রোবট পরিচারিকাকে। 

এই সেই রোবট পরিচারিকা। ছবি: এপি।
জানা যাচ্ছে, আরও তিনটি রোবট পরিচারিকা তৈরি হয়ে গিয়েছে। আপাতত তাদের নিয়ে আরও নতুন পিৎজা শপ খোলার কথা ভাবছেন আজিজ। জানিয়েছেন, ‘‘আমি পিৎজা বিক্রি করি। কিন্তু এখন রেস্তোরাঁ মালিকরা আমার থেকে রোবট কিনতে চান।’’    
 

__________________________
 সেলফি তুলতে কে না ভালবাসে? আর সেই সেলফি যদি হয় বন্ধুদের সঙ্গে তা হলে কথাই নেই। তবে আমি আপনি এমন ছবি তুললে শুধুমাত্র খান কয়েক লাইক নিয়েই ক্ষান্ত হই। তবে সেই সেলফি যদি আদরের ম্যাও পুষিটা তোলে তা হলে তো ভাবারই বিষয়।
সেলফিতে দেখা যাচ্ছে চার বন্ধুকে। সেলফি তুলেছে এক গুঁফো হুলো। একটু উঁচু গাছে উঠে সেলফি তুলেছে তার তিন সারমেয় বন্ধুকে সঙ্গে নিয়ে। ছবিটি কোথা থেকে কে এব‌ং কীভাবে আপলোড করেছে তা জানা যায়নি। তবে, আপাতত সোশ্যাল দুনিয়ায় এখন ভাইরাল এই সেলফি।
অনেকেই ছবির সত্যতা নিয়ে প্রশ্ন তুলছেন। কিন্তু, ঘটনা যাই হোক, এমন ইয়ারানা সেলফিতে ‘লাইক’ না-দিয়েও পারছেন না কেউ।

__________________________
 সেই যে কথায় রয়েছে, দেনেওয়ালা যব ভি দেতা হ্যায়, পুরা ছপ্পর ফার কে দেতা হ্যায়। এই ভারতীয়র কাহিনি জানার পর সেই কথাই হয়তো মনে পড়বে। নুন আনতে পান্তা ফুরানো অবস্থা থেকে রাতারাতি কোটিপতি হয়ে গিয়েছেন ইনি। 
এক সর্বভারতীয় সংবাদমাধ্যমে প্রকাশিত খবর থেকে জানা গিয়েছে, ব্যক্তির নাম কৃষ্ণম রাজু থোকাচিকু। ভারতীয় নাগরিক হলেও ২০০৮ সাল থেকে সংযুক্ত আরব আমিরশাহিতে বাস করছেন তিনি। একটি নির্মাণ সংস্থায় কাজ পেয়ে রুজিরুটির টানেই ভিনদেশে পাড়ি জমিয়েছিলেন রাজু। তবে আরবে গিয়েও ভাগ্য ফেরেনি তাঁর। দিনভর খেটেও মাসের শেষে যে পারিশ্রমিক পেতেন, তাতে সংসার চালানোই দুরূহ হয়ে উঠেছিল।

এই বিষয়ে অন্যান্য খবর

সদর দরজায় চারটি ছোট্ট কাজ! ফিরবে আপনার আর্থিক ভাগ্য
কোনও দিনও লটারি জিতেছেন! এই মেয়ে কীভাবে জিতলেন লটারি


তবে চরম অভাবের মধ্যেও একটি শখ ছিল তাঁর। মাঝেমধ্যেই লটারি কিনতেন তিনি। সেই লটারিই তাঁর ভাগ্য ফেরাল। এক ধাক্কায় প্রায় ৫ মিলিয়ন দিরহাম পেয়ে গিয়েছেন তিনি। ভারতীয় অর্থে এর মূল্য প্রায় সাড়ে আট কোটি টাকা।
এই জ্যাকপট পেয়ে স্বাভাবিকভাবেই উচ্ছ্বসিত কৃষ্ণম। তিনি জানিয়েছেন, লটারি কেনর জন্য প্রতি মাসেই কিছু টাকা আলাদা করে রাখতাম। এইবার টাকাটা পেলাম, আমি সত্যিই ভাগ্যবান।

__________________________
 দেশে পুরুষের তুলনায় মহিলার সংখ্যা বেশি। ফলে দেশের বহু মহিলাই অবিবাহিত থেকে যান। এই বার এই সমস্যা সমাধানে আদা-জল খেয়ে নেমেছে সরকার। বিয়ে করার জন্য আমন্ত্রণ জানানো হচ্ছে ভিনদেশের পাত্রপক্ষকে।
ঘটনা সৌদি আরবের। এক আন্তর্জাতিক সংবাদমাদধ্যমের দেওয়া তথ্য অনুযায়ী, এবার সৌদি নারীদের বিদেশিরাও বিয়ে করতে পারবেন। সুযোগ করে দিচ্ছে সৌদি সরকার।
এখানেই শেষ নয়, থাকছে রোজগারেরও সুযোগ। ওই প্রতিবেদনেই জানানো হচ্ছে, সৌদি কর্তৃপক্ষ প্রবাসীদের জন্য সৌদি নারীদের বিয়ে করার বিধি-নিষেধ তুলে নিয়েছেন। তবে এই সুবিধে পেতে ‘স্পেশাল এক্সপ্যাক্ট’ সিস্টেমে অগ্রিম রেজিস্ট্রি করাতে হবে। এর জন্য পেনশন-সহ বেতনের সুবিধাও ভোগ করতে পারবেন তাঁরা।
অর্থাৎ এক বিয়েতে কেরিয়ার তৈরি। আর সৌদির মহিলারা যে কী পরিমাণ রূপবতী সে বিষয়ে তামাম কাব্য কাহিনি রয়েছে।
তা হলে আর দেরি কেন? সিজন চলছে। এই বেলা ব্যাগ গোছালেই তো হয়।

__________________________
 কার্ল মার্কস ‘ডাস ক্যাপিটাল ’ না লিখলে কমিউনিজমের জন্ম হত না, এ কথা নতুন করে বলার অপেক্ষা রাখে না।  এই মহাগ্রন্থে মার্কস তাঁর বিশ্বাসকে খোলাখুলি বলেছিলেন। তাঁর মতে, আবিশ্ব দরিদ্র মানুষকে দাবিয়ে রাখার জন্য এক গভীরতর ষড়যন্ত্রে লিপ্ত হয় ধনী ব্যক্তিরা। তাঁর এই বক্তব্য মেটাফরিক, নাকি সত্যিকারের কোনও ষড়যন্ত্র হয়েছিল বলে মার্কস বিশ্বাস করেন, এই নিয়ে বিস্তর জলঘোলা হয়েছে। মার্কসকে ততটা উন্মাদ কেউ মনে করেননি, যিনি এমন একটা কনসপিরেসি থিওরিকে খাড়া করে তার উপরে তাঁর ‘বৈজ্ঞানিক সমাজবাদ’কে প্রতিষ্ঠা করতে অগ্রসর হবেন।
কিন্তু এক আশ্চর্য তথ্য সম্প্রতি পরিবেশন করেছেন চিকিৎসাবিদ্যার অধ্যাপক স্যাম শাস্টার। ‘ব্রিটিশ জার্নাল অফ ডার্মাটোলজি’-তে প্রকাশিত একটি নিবন্ধে তিনি দাবি করেছেন, মার্কসের এই ভাবনা একধরনের মনোবিকারের ফসল। তিনি নাকি এক জটিল চর্মরোগে ভুগছিলেন সেই সময়ে। ‘হাইড্রাডেনিটিস সুপ্পুরাটিভা’ নামের এই অসুখে জ্বালা ও যন্ত্রণার সঙ্গে সঙ্গে একধরনের মনোবিকারও দেখা দেয়, যাতে নিজেকে শোষিত ও নিপীড়িত বলে বোধ হয়।
মার্কস এই অসুখে ভুগছিলেন এবং তাঁর অনুভূতিগুলিকে তিনি দরিদ্র, নিপীড়িত মানুষের সার্বিক সমস্যা বলে চিহ্নিত করেন। আর সেই ভাবনাই স্থান পায় ‘ডাস ক্যাপিটাল’-এ।    

__________________________
 মেয়েটির বয়স মাত্র ৮ বছর। যুদ্ধ বিধ্বস্ত সিরিয়ায় গৃহহীনদের শিবিরে তাকে ঘুরে বেড়াতে দেখলে মনে হতেই পারে যে, যুদ্ধের কারণেই পা দু’টি খু‌ইয়েছে সে।
কিন্তু, তা নয়। আট বছরের ছোট্ট মেয়েটি জন্মেই ছিল পা-হীন অবস্থায়। চিকিৎসা বিজ্ঞানের ভাষায় যাকে বলা হয় ‘কনজেনিটাল অ্যাম্পিউটেশন’। যুদ্ধের জন্য গৃহহারা মানুষদের, সরকারের তরফ থেকেই নিয়ে যাওয়া হয় রাজধানী শহরের নানা রিফিউজি ক্যাম্পে। সিরিয়ার আলেপ্পো শহরের বাসিন্দা মায়া মেহরিকে হঠাতই একদিন তার পরিবারের সঙ্গে নিয়ে যাওয়া হয় ইস্তানবুলে। 

বাবার পেছনেই মায়া। ছবি— ইউটিউব
প্রসঙ্গত, মায়ার বাবাও একই শারীরিক অক্ষমতার শিকার। এবং তিনিই এতদিন মায়ার জন্য তৈরি করে দিতেন ‘প্রসথেটিক’ পা। টিনের সঙ্গে দু’পায়ে স্পঞ্জের মতো নরম বস্তু জড়িয়ে। তার নীচে তিনি বসিয়ে দিতেন টিনের কৌটো। এর ফলে, পায়ের সঙ্গে মাটির ঘর্ষণ হতো না। মায়াও নিজের মতো ঘুরে বেড়াতে পারত। 
কিন্তু, এবার দেশের সরকারই বাবা ও মেয়ের ভার কাঁধে তুলে নিয়েছে। তুরস্কের এক চিকিৎসক কালকু, সংবাদসংস্থা এএফপি-কে জানিয়েছেন যে, মায়ার ছবি দেখেই তিনি ঠিক করে নেন মেয়েটির চিকিৎসার সব ভার তিনিই নেবেন এবং টিনের কৌটো নয়, মায়ার জন্য ব্যবস্থা করবেন আসল ‘প্রসথেটিক’ পায়ের।

__________________________
 
ধরুন হঠাৎ একদিন আপনার শহরের পথেঘাটে ছড়িয়ে পড়ল পাইপলাইন। তারপরে আপনি খবর পেলেন, সেই পাইপ দিয়ে জল যাবে না, গ্যাস যাবে না, মায় বিদ্যুৎও যাবে না! যাবে বিয়ার। বাড়িতে বসে কল খুললেই পেয়ালা ভর্তি! আপনার প্রতিক্রিয়া কেমন হবে? সেই প্রতিক্রিয়াই এখন বেলজিয়ামের ব্রাজ শহরের বাসিন্দাদের চোখে মুখে।
বেলজিয়ামের ব্যবসায়ী জেভিয়ার ভ্যানেসতে একটি ইন্টারভিউতে জানিয়েছেন, ‘যতদুর আমরা জানি, এমন উদ্যোগ এখনও বিশ্বের কোথাও দেখা যায়নি।’ ট্যাংকারের পরিবর্তে পাইপলাইনে করে বাড়ি বাড়ি পৌঁছে যাবে বিয়ার। দুমাইল ব্যাপী বসেছে এই পাইপলাইন। ২০১০ সালে প্রথম জেভিয়ারের মাথায় এমন ভাবনা আসে। খারাপ রাস্তায় বিয়ার ভর্তি ট্যাংকার নিয়ে গেলে ক্ষয়ক্ষতি হয় প্রচুর। সেই ক্ষতি থেকে বাঁচার উপায়ই খুঁজছিলেন তিনি। এতদিনে তার বাস্তবায়ন ঘটল। 

বিয়ারের পাইপ লাইন হবে শোনার পরে ব্রাজের এক রেস্তোরাঁর মালিক ফিলিপ লে লুপ ১১ হাজার ডলার অর্থসাহায্য করে অভিনন্দন জানান এই অভিনব উদ্যেগকে। শুধু তিনিই নন, এই উদ্যেগকে স্বীকৃতি দিতে আর্থিক সাহায্য করেছেন আরও অনেকেই। তাঁদের সকলের জন্য সংস্থার পক্ষ থেকে থাকছে বিশেষ অফার।
প্রতিদিন প্রায় দেড় হাজার লিটার বিয়ার ঘন্টায় ১২ মাইল গতিতে বাসিন্দাদের বাড়িতে পৌঁছে দেবে এই সংস্থা। এই সম্পূর্ণ প্রকল্পের জন্য খরচ হয়েছে ৪ মিলিয়ন ইউরো। ব্রাজ শহরের বাসিন্দাদের কাছে যে খুশির খবর, তা বলাই বাহুল্য।


__________________________
 হিরোশিমায় পরমাণু বোমা বিস্ফোরণে নিহতদের আজ শ্রদ্ধা জানালেন জাপান সফররত আমেরিকার প্রেসিডেন্ট বারাক ওবামা। এই প্রথম আমেরিকার কোনও রাষ্ট্রপ্রধান ক্ষমতায় থাকাকালীন হিরোশিমা গেলেন। তবে দ্বিতীয় বিশ্বযুদ্ধে জাপানের বিরুদ্ধে পরমাণু অস্ত্র ব্যবহারের জন্য ক্ষমা চাননি ওবামা।
হিরোশিমার ‘শান্তি স্মারক পার্কে’ পুষ্পস্তবক দিয়ে নিহতদের উদ্দেশে আজ শ্রদ্ধাজ্ঞাপন করেন ওবামা। সঙ্গে ছিলেন জাপানের প্রধানমন্ত্রী শিনজো আবে। পার্কে উপস্থিত এক দর্শক বলেন, ‘‘পুরো অনুষ্ঠানটিই ছিল ভাবগম্ভীর। হিরোশিমায় এসে আমেরিকার প্রেসিডেন্ট ইতিহাস তৈরি করলেন। তবে অতীতের শত্রুতার কথা তিনি   সুকৌশলে এড়িয়ে যেতে পেরেছেন।’’
আজ ২০ মিনিটের বক্তৃতায় ওবামা বলেন, ‘‘৭১ বছর আগে একদিন হিরোশিমার আকাশ থেকে মৃত্যু নেমে এসেছিল। মানবসভ্যতা যে চাইলে নিজেকেই ধ্বংস করতে পারে, সেদিন তা বোঝা গিয়েছিল। এমন ঘটনা যেন আর না ঘটে।’’ বক্তৃতার পরে পরমাণু হামলায় বেঁচে ফেরা দু’জন জাপানি নাগরিকের সঙ্গেও দেখা করেন তিনি।

__________________________
 পাকিস্তানের গুপ্তচর সংস্থা আইএসআইয়ের চর সন্দেহে শনিবার জোড়াসাঁকো এলাকার কলুটোলা থেকে আখতার খান নামে এক ব্যক্তিকে গ্রেফতার করল কলকাতা পুলিশের স্পেশাল টাস্ক ফোর্স (এসটিএফ)। ধৃতের কাছ থেকে উদ্ধার হয়েছে এক লক্ষ ৭০ হাজার টাকার জাল নোট।
এসটিএফ সূত্রের খবর, এদিন সন্ধ্যায় গোপন সূত্রে খবর পেয়ে কলুটোলা থেকে গ্রেফতার করা হয় আখতারকে। জাল নোট ছাড়াও আখতারের কাছ থেকে উদ্ধার করা হয়েছে বেশ কিছু গুরুত্বপূর্ণ নথি। যুগ্ম কমিশনার (সদর) রাজীব মিশ্র জানিয়েছেন, আখতার আইএসআই এজেন্ট বলে সন্দেহ। সে তাদের তথ্য পাচারের কাজ করত বলে মনে করা হচ্ছে। পাশাপাশি, আখতার পাকিস্তানি নাগরিক বলেই ধারণা। তবে বিষয়টি খতিয়ে দেখছে পুলিশ।
জানা গিয়েছে, বছর বাহান্ন’র আখতারের অস্থায়ী ঠিকানা তপসিয়া। পার্ক স্ট্রিট অঞ্চলের কলিন্স স্ট্রিটে রয়েছে তার এক আত্মীয়ের বাড়ি। আখতারকে জেরা করে জানা গিয়েছে, করাচিতে সে ২৫ বছরেরও বেশি সময় কাটিয়েছে। সেখানেই কাকাদের সাহায্যে পাকিস্তানের নাগরিকত্ব ও পাসপোর্ট জোগাড় করে ফেলে আখতার। একটি কাপড়ের দোকানে কাজ করত বলে সূত্রের খবর। করাচিতে কাকার ছেলের দেখে দেওয়া পাত্রীকে বিয়েও করে সে। তবে ২০০৯ সালে স্ত্রী রোমানা বেগমের সঙ্গে ডিভোর্স হয়ে যায় দুই সন্তানের বাবা আখতারের। কাপড়ের দোকানে চাকরি চলে যাওয়ার পর একটি বেসরকারি সংস্থায় কাজ শুরু করে সে।
সেখানেই এক এজেন্টর হাত ধরে পাকিস্তানের গুপ্তচর সংস্থার হয়ে কাজ শুরু করে আখতার। এরপরই আইএসআইয়ের নির্দেশে ২০১১ সালে কাঠমান্ডু হয়ে ভারতে আসে। ২০১৪ সালে দুবাই গিয়েছিল আখতার। সেখানে আইএসআই-ই তাকে পাঠিয়েছিল কি না, খতিয়ে দেখছেন গোয়েন্দারা। ভারতীয় সেনাবাহিনী-সহ বিভিন্ন তথ্য পাচারের দায়িত্ব দেওয়া হয় তাকে। বিনিময়ে পাকিস্তানে তার ও তার দুই ছেলের জন্য সেদেশের হাবিব ব্যাঙ্কে টাকা জমা করে দিত আইএসআই। পুলিশ জানিয়েছে, সম্ভবত ওই ব্যঙ্কের এটিএম কার্ডটি আখতারের বাড়িতে রয়েছে। তল্লাশি চালিয়ে সেটি উদ্ধারের চেষ্টা করা হবে।
এসটিএফ সূত্রের খবর, চর হিসাবে ভারতে পাঠানোর আগে করাচিতে আখতারকে দেড় বছরের প্রশিক্ষণ দেওয়া হয় বলেও খবর। কলকাতা থেকে আইএসআইয়ের সঙ্গে নিয়মিত তথ্য বিনিময় হতো তার। তথ্য পাচারের পাশাপাশি আইএসআইয়ের হয়ে লোক নিয়োগের দায়িত্বও ছিল তার উপর। তাকে জেরা করে শহরে আরও একটি আইএসআই মডিউলের খোঁজ মিলেছে বলে খবর। তবে সেনাবাহিনী সংক্রান্ত তথ্য আখতার কীভাবে জোগাড় করত, তা খতিয়ে দেখছেন গোয়েন্দারা। সে ক্ষেত্রে ভারতীয় সেনাবাহিনীরই কেউ জড়িত কি না, জানার চেষ্টা করছেন তাঁরা। আজ, রবিবার তাকে ব্যাঙ্কশাল আদালতে তোলার কথা।— নিজস্ব চিত্র
 

__________________________
 কাঠমাণ্ডুতে ভেঙে পড়ল যাত্রীবাহী বাংলাদেশি বিমান। এখনও হতাহতের খবর পাওয়া না গেলেও বিমানটিতে ৬৭জন যাত্রী ছিলেন বলে খবর। বিমানটি অবতরণের সময় ভেঙে পড়ায় বড়সড় ক্ষয়ক্ষতির আশঙ্কা থাকছেই। 

দুর্ঘটনাস্থলের ছবি। সৌজন্যে- টুইটার/এয়ার লাইভ
এ দিন দুপুরে বিমানটি ঢাকা থেকে কাঠমাণ্ডু যাচ্ছিল। কিন্তু ত্রিভূবন আন্তর্জাতিক বিমানবন্দরে বিমানটি অবতরণের সময়ই সেটি ভেঙে পড়ে। তার পরই বিমানটিতে আগুন লেগে যায়। 

BREAKING: Plane crash at Kathmandu Airport, Nepal. Reports say it belonged to US-Bangla Airlines of Bangladesh & was a Fokker F28 (although online fleet lists state 4 Boeing 737 & 4 Dash 8 are operated). Unconfirmed reports of no survivors. | Pic credits TBA. pic.twitter.com/VzWOW4amLp
— Airport Webcams (@AirportWebcams) March 12, 2018

 
এখনও পর্যন্ত যে ছবি পাওয়া গিয়েছে, তাতে বিমানবন্দরের কাছে দুর্ঘটনাস্থল কালো ধোঁয়ায় ঢেকে গিয়েছে। নেপাল সরকারের পক্ষ থেকে দ্রুত উদ্ধারকাজ শুরু হয়েছে। দমকল বিমানের আগুম নেবানোর চেষ্টা চালাচ্ছে। দুর্ঘটনার পরে কয়েকজন যাত্রীকে জীবিত অবস্থায় উদ্ধার করা হয়েছে বলে প্রাথমিক খবরে জানা গিয়েছে। তবে দুর্ঘটনার জেরে বহু যাত্রীরাই মৃত্যুর আশঙ্কা করা হচ্ছে। 

চলছে উদ্ধারকাজ। সৌজন্যে- টুইটার/এয়ার লাইভ
বিমানটি ইউএস-বাংলা বিমানসংস্থার বলে জানা গিয়েছে। বিমানটি অবতরণের সময়েই পাইলট কিছু যান্ত্রিক ত্রুটির কথা এয়ার ট্রাফিক কন্ট্রোলকে জানিয়েছিলেন বলে খবর। 

অভিশপ্ত বিমানটির যাত্রাপথ। সৌজন্যে- ফ্লাইট রাডার ২৪
নেপালের একটি স্থানীয় সংবাদমাধ্যমের খবর অনুযায়ী, বিমানটি স্থানীয় সময় বেলা ২.২০ মিনিটে কাঠমাণ্ড বিমানবন্দরের মাটি ছুঁয়েছিল। সম্ভবত তার পরেই দুর্ঘটনা ঘটে। দুর্ঘটনার পরেই বিমানবন্দর বন্ধ করে দেওয়া হয়।

__________________________
 আরও দু’টি শিশুর সঙ্গে যৌনক্রিয়ায় অংশ নিয়েছিল তিন বছরের শিশুটি। পুলিশে এমন অভিযোগই দায়ের করা হয়েছে। বাকি যে দু’জনের কথা বলা হচ্ছে, তাদের একজনের বয়স ৫, অন্যজনের ৭।
তার থেকেও অবাক করে দেওয়ার মতো ব্যাপার এই যে, পুলিশ সাত-পাঁচ না-ভেবে টলোমলো পায়ে চলা ওই শিশুটিকে জিজ্ঞাসাবাদও করে ফেলেছে। প্রশ্ন উঠতে শুরু করেছে, যে শিশু ঠিকমতো কথা বলতে পারে না, সে যৌনক্রিয়ায় অংশ নেবে কীভাবে? সে যৌনতার বোঝেটা কী?
২০১৫ সালে হাজারেরও বেশি শিশুকে জিজ্ঞাসাবাদ করেছিল পুলিশ। তিন বছরের শিশুকে প্রশ্ন করা নিয়ে প্রতিবাদের ঝড় উঠলেও, অনেকেই একটি অন্য কথা বলছেন। বলা হচ্ছে, ব্রিটেনে অনেক কম বয়স থেকেই শিশুরা যৌনতার শিকার হচ্ছে। এ জন্য দায়ী ইন্টারনেট এবং পর্নোগ্রাফি। ফলে পুলিশকেও ক্ষেত্রবিশেষে কঠোর হতে হয়। শিশুদের জিজ্ঞাসাবাদ করতে হয় সেই কারণেই।
কিন্তু তা বলে তিন বছরের শিশুকে জিজ্ঞাসাবাদ ? মেনে নেওয়া যায় না।

__________________________
 পাবলিক টয়লেটেও ক্যামেরা! কী এমন ভয় তাড়া করল বেজিংবাসীকে যে নগর কর্তৃপক্ষ সেই একান্ত ব্যক্তিগত স্থানেও নজরদারি করতে শুরু করল?
ব্যাপারটা শেষ পর্যন্ত হাস্যকর। গণ-শৌচালয়ে রাখা টয়লেট পেপার এমন হারে চুরি হচ্ছে যে, বেজিংয়ের পুরকর্তৃপক্ষের তা সমাল দিতে নাভিশ্বাস অবস্থা। শহরের অন্যতম পর্যটনক্ষেত্র ‘টেম্পল অফ হেভেন’-এর গণ-টয়লেটগুলিতে এমন হারে টয়লেট পেপার চুরি হয়েছে যে, সেখানে একটি হাই ডেফিনেশন ক্যামেরার সামনে নিজের মুখ দেখিয়ে টয়লেটেচ্ছুদের প্রবেশ করতে হবে— এমন নিয়ম চালু করা হয়েছে।
হংকংয়ের একটি সংবাদপত্রে এই খবর প্রকাশিত হয়েছে সম্প্রতি। সেই প্রতিবেদন অনুযায়ী, এই ক্যামেরাটি একটি জটিল ডিভাইস। এতে মুখ দেখালে একটি ভেন্ডিং মেশিন থেকে টয়লেট পেপার আপনি বেরিয়ে আসে। একই লোক যদি দু’বার মুখ দেখান। তাহলে স্বয়ংক্রিয় ভেন্ডিং মেশিনটি কাজ করবে না।
বেজিংয়ের পাবলিক টয়লেটগুলিতে রাখা টয়লেট পেপারের রোল যে পরিমাণে চুরি হয়, তাতে পুর বাজেটে টান পড়ছে, অনুমান করাই যায়। চিনের বিভিন্ন মিডিয়া সমীক্ষা করে জেনেচে, এই ‘টিস্যু-ডাকাত’-রা মূলত বয়স্ক নাগরিক। নতুন ব্যবস্থায় টয়লেট পেপার চোর ধরা পড়বেই বলে বিশ্বাস রাখছে নগর কর্তৃপক্ষ।

__________________________
 যৌনতায় তৃপ্তি এলে অনেকে অস্ফূটে কথা বলেন আবার কেউ কেউ চিৎকার করে অর্গাজমের আনন্দ প্রকাশ করতে ভালবাসেন। দ্বিতীয় দলকে তার জন্য অনেক অসুবিধেয় পড়তে হতে পারে। পড়শিরা এই নিয়ে অভিযোগও জানাতে পারেন। 
কিন্তু সম্প্রতি সুইডেনের স্বাস্থ্যমন্ত্রী, গ্যাব্রিয়েল উইকস্ট্রম বলেছেন যে যৌনতার সময়ে প্রাণখুলে চিৎকার করলে শরীর-স্বাস্থ্য ভাল থাকে। শুধু তাই নয়, তাঁর আরও পরামর্শ যে পড়শিরা এই নিয়ে কিছু বলতে এলে স্রেফ পাত্তা না দেওয়াই ভাল। 
এই মহান উপদেশ তিনি দিয়েছেন আবার টুইটারে। তাঁর সেই টুইট ঘিরে যথারীতি আন্তর্জাতিক সংবাদমাধ্যমে আলোড়ন উঠেছে কিন্তু তাতে তিনি বিন্দুমাত্র বিচলিত নন। কিন্তু হঠাৎ তিনি এমন একটি মন্তব্য করে বসলেন কেন?

সুইডেনের স্বাস্থ্যমন্ত্রী গ্যাব্রিয়েল উইকস্ট্রম
উইকস্ট্রমের টুইটার হ্যান্ডলে এক জনৈক সুইডিশ ভদ্রলোক লেখেন যে তাঁর পড়শিরা যৌনতার সময়ে প্রচণ্ড শব্দ করেন। স্বাস্থ্যমন্ত্রী কি আইন পাশ করে রাত দশটার পরে উচ্চকণ্ঠে যৌনতা বন্ধ করতে পারেন না? এমন প্রশ্নের উত্তরেই স্বাস্থ্যমন্ত্রীর লেখেন, ওঁরা যা করছেন তা ভালই। এতে ওঁদের শরীর-স্বাস্থ্য ভাল থাকবে এবং দেশের জনগণের সামগ্রিক স্বাস্থ্যের উন্নতি হবে। 
৩১ বছরের হ্যান্ডসাম হাঙ্ক উইকস্ট্রম এর পরে বিবিসিকে একটি বিবৃতিতে বলেন যে তিনি নিছক মজা করেই এমন জবাব দিয়েছিলেন। তবে তাঁর দেশের মানুষ যে স্ট্রেসের কারণে ঠিকমতো যৌনতা উপভোগ করতে পারেন না, সেই নিয়ে বেশ উদ্বেগও প্রকাশ করেছেন তিনি।
আরও পড়ুন
ফোর-প্লে সম্পর্কে ৫টি তথ্য যা জানেন না অনেকেই
হংকংয়ে শুরু হচ্ছে অর্গাজম উৎসব
অর্গাজম মেয়েদের শরীরে কতটা গুরুত্বপূর্ণ?
নারীশরীরের গোপন স্থানে স্রেফ হাত বোলালেই মিলছে ১৫ হাজার টাকা
ফোন-সেক্স: বাঙালি ঠিক কোথায়?
 

__________________________
 মদ্যপান করে কুমীর ভর্তি জলাশয়ে ঝাঁপ দিল জিম্বাবোয়ের এক যুবক। সৌভাগ্যবশত প্রাণে বেঁচে গেলেও তার একটি হাত কুমীরে কামড়ে ছিঁড়ে দিয়েছে।
‘দ্য জিম্বাওয়ে ক্রনিকালে’ সংবাদপত্রে প্রকাশিত প্রতিবেদন অনুযায়ী, কলিন মিলার নামের ওই যুবক যেন তেন প্রকারেণ একটি সংরক্ষিত এলাকায় ঢুকে পড়ে, বেড়া টপকে জলাশয়ে ঝাঁপ দেন। সেখানেই ছিল তিনটি কুমীর।
ঘটনাটি ঘটে গত ৬ এপ্রিল রাতে।‌ যুবক যে পানশালায় মদ্যপান করছিলেন, জলাশয়টি তার খুব কাছেই। প্রত্যক্ষদর্শীদের বয়ান অনুযায়ী, মিলার সেই পানশালার রান্নাঘর দিয়ে বেরিয়ে বেড়া টপকে সরাসরি জলাশয়ে ঝাঁপ দেন। ঘটনাস্থলে উপস্থিত আরও দু’জন সঙ্গে সঙ্গে জলে ঝাঁপ দিয়ে মিলারকে টেনে আনেন, নাহলে হয়তো তাঁকে প্রাণে বাঁচানো ‌যেত না।
একজন প্রত্যক্ষদর্শী জানান, ‘‘ভদ্রলোক রান্নাঘর দিয়ে হন্তদন্ত হয়ে বেরিয়ে যান। তারপর উনি জলাশয়ে ঝাঁপ দিতেই কুমীরগুলি তাকে ঘিরে ধরে। তিনি ভাগ্যবান যে দু’জন লোক ঘটনাস্থলে উপস্থিত ছিলেন। তাঁরা সঙ্গে সঙ্গে তাঁকে টেনে আনেন। কিন্তু ততক্ষণে একটি কুমীর তাঁর হাত ছিঁড়ে নিয়েছে।’’

__________________________
 পাগলামো কত ধরনের হয়! কিন্তু, তা বলে নিজের মুখে গুলি? তাও একবার নয়, একাধিকবার এই ঘটনা ঘটানো! আসলে মার্কিন যুবক ক্রাসপার নাইটের এটাই নেশা। 
সম্প্রতি চলন্ত গাড়িতে নিজের মুখে গুলি করেন ক্রাসপার। সেই ঘটনা আবার ভিডিও করেন গাড়িতে থাকা তাঁর এক বন্ধু। গুলি করার পর কার্তুজও গিলে ফেলেন ক্রাসপার। গুলি করার জেরে তাঁর একটি দাঁতও ভেঙে যায়। সেটাও নাকি গিলে ফেলেছেন বলে ভিডিও-তে দাবি করেন ক্রাসপার। 
এর আগেও একাধিকবার মুখে গুলি করেছেন ক্রাসপার। একবার গুলি করার জেরে তাঁর মুখে একটা মাংসপেশীর নার্ভ নষ্ট হয়ে গিয়েছিল। কিন্তু, তারপরেও এই প্রাণঘাতী খেলা থেকে পিছু হটেননি ক্রাসপার। মৃত্যুভয়কে জয় করাটাই নাকি তাঁর নেশা। 
আরও পড়ুন
স্টান্ট তো অনেক দেখেছেন। এটা দেখার আগে ডাক্তারকে ডেকে নিতে পারেন
মদ্যপ যুবকের ‘মরণঝাঁপ’ গঙ্গায়। দেখুন ভাইরাল হওয়া সেই ভিডিও

সাম্প্রতিক ঘটনার পর নিজের ফেসবুক পেজে এক বিশাল পোস্টও করেছেন ক্রাসপার। তাতে তিনি পরিস্কার লিখেছেন, তাঁর বাবা-মা-পরিবার এটাকে পাগলামো বললেও তিনি তা মানতে রাজি নন। তাঁর কাছে এটা একটা খেলা। 


কিন্তু, জীবন-মৃত্যুর এই খেলায় প্রত্যেকবারই কী জিতবেন ক্রাসপার? সেই প্রশ্ন তুলেছেন অনেকে। এর থেকেও ভয়ঙ্কর কোনও ঘটনা ক্রাসপার ঘটাতে পারেন বলেও অনেকে আশঙ্কা করছেন। ক্রাসপারকে রিহ্যাবে দরকার বলেও অনেকে মনে করছেন। 
 
নিজের মুখেই গুলি করছেন ক্রাসপা, সুস্থ-স্বাভাবিক থাকলে তবেই ভিডিও-দেখুন...  


__________________________
 যে বয়সে তিনি অনায়াসে দাদু হতে পারতেন, সেই বয়সেই ঘরে আনলেন নতুন বউ। কনের বয়স মাত্র বারো। লেবাননের সমুদ্রতটে সদ্যবিবাহিত দম্পতিকে ঘিরে এক টুকরো উৎসবে মেতে উঠেছে দুই পরিবার। কেউ আনন্দে নাচছেন তো কেউ বর-বধূকে জড়িয়ে ধরে ক্যামেরায় পোজ দিচ্ছেন। অসম এই বিবাহে কোথাও এতটুকু সঙ্কোচের ছবি নেই।
মাত্র বারো বছরের মেয়েটিই যা করুণ মুখে দাঁড়িয়ে আছে। মাথা থেকে পা পর্যন্ত ঢেকে আছে বিশাল গাউনে। মাথার ভেল লুটোচ্ছে রাস্তায়। চোখে মুখে প্রাসধন থাকলেও, নেই কোনও ঔজ্জ্বল্য। বৃদ্ধ কিন্তু নাতনির বয়সি ছোট্ট কনেকে নিয়ে বেশ গর্বিত।

সেই পথনাটিকারই এক দৃশ্য। ছবি: ইউটিউব
পথচলতি মানুষ অনেকেই থমকে দাঁড়াচ্ছেন এই দৃশ্য দেখে। কেউ কেউ এসে তেড়ে গালাগাল দিয়ে যাচ্ছেন। কিন্তু করমর্দন করার লোকের সংখ্যাও নেহাত কম নয়। তবে, অচিরেই ভুল ভাঙল। উৎসুক জনতার মধ্যে যাঁরা আরও মজা দেখার অপেক্ষায় ছিলেন, তাঁরা প্রত্যেকেই লজ্জায় মাথা নত করলেন। কেন? কারণ গোটা বিষয়টাই যে সাজানো।
দিনের পর দিন অপ্রাপ্তবয়স্ক বিয়েতে জেরবার লেবানন। দেশে শিক্ষার মানের সঙ্গে পাল্লা দিয়ে নীচে নামছে মানসিকতাও। বাল্যবিবাহ এবং নারীনির্যাতনের হার ক্রমাগত বেড়েই চলেছে। তাই বাধ্য হয়ে দায়িত্ব নিজেদের কাঁধে তুলে নিয়েছে এক স্বেচ্ছাসেবী সংস্থা। লোকশিক্ষার জন্যই পুরো নাটকটি তৈরি করেন তাঁরা। নাটক শেষে সবাই একজোট হয়ে বাল্যবিবাহের বিরুদ্ধে বার্তাও দেন।

__________________________
 জন্মসূত্রে ভিয়েতনামি হলেও ছেলেটি থাকে অস্ট্রেলিয়ায়। ব্যাঙ্ক অফ অস্ট্রেলিয়ার কর্মী। এই পর্যন্ত সবই ঠিক ছিল। যত গোল বাধলো ফেসবুকে অ্যাকাউন্ট খুলতে গিয়ে। ভিয়েতনামি উচ্চারণে ‘ফু দ্যা বিচ’ নামটির ইংরেজি বানান বেশ অশ্লীল মনে হেয়েছে ফেসবুকের। কারণ ইংরেজি উচ্চারণে তা ‘ফাক্ দ্যা বিচ’ হয়ে যায়। বেচারা ফু! অন্যান্য সমবয়স্ক ছেলেদের মতো দিব্য চাকরি করে। ভালোবাসে নানা ধরনের গাড়ি। আর তাকেই কিনা ‘ভুল নাম’ ব্যবহার করার দায়ে একটু জায়গা দিচ্ছে না সোশ্যাল মিডিয়া! পরে অবশ্য পাসপোর্টের ছবি ফেসবুকে আপলোড করায় সমস্যার সমাধান হয়। পুরো ঘটনা বর্ণনা করে পরে একটি পোস্টও লিখেছেন ফু।

‘ফু দ্যা বিচ’-এর পরিচয়পত্র
ফেসবুকে এর আগে একই সমস্যার সম্মুখীন হন আইসিস নামে একটি আট বছরের শিশু। ইংরেজিতে নামের বানান ‘আইএসআইএস’ হওয়ায়, সোশ্যাল নেটওয়ার্ক তাঁকে সন্ত্রাসবাদী বলে ব্যান করে দেয়। মিশরীয় দেবী আইসিস হল ‘আদর্শ জননী’। সেই দেবীর নামানুসারেই কন্যার নাম রেখেছিলেন সিডনির লেসকিয়ান দম্পতি।
 
 

__________________________
 পুরুষে পুরুষে অথবা নারীতে নারীতে বিয়ে এখন কোনও চমকে ওঠার বিষয়ই নয়। পৃথিবীর বিভিন্ন দেশে সমলিঙ্গে বিবাহ আইনি স্বীকৃতিও পেয়েছে। এমনকী পুরুষ বা নারী রূপান্তরকামীকে বিয়ে করেছেন, তেমন নজিরও আজ আর দুর্লভ নয়। এ সবকে ছাপিয়ে নিজেকেই বিয়ে করেছেন, এমন এক নারীর কাহিনি এবেলা.ইন-এই প্রকাশিত (সমস্ত সম্পর্কে হতাশ হয়ে শেষ পর্যন্ত কাকে বিয়ে করলেন এই মহিলা? জানলে আশ্চর্য হবেন)। কিন্তু সেই সবকিছু একেবারেই তুচ্ছ হয়ে যায় এই দুই মহিলার কথা শুনতে বসলে।
এইজা-রিট্টা বার্লিনার-মাউয়ের এবং আমান্ডা হুইটেকার যাঁদের বিয়ে করেছেন, তাঁরা কেউ মানুষই নন। কিন্তু তাঁদের দু’জনের ‘স্বামী’-ই বেদম সেলিব্রিটি। তবে দুজনের বিয়ের গল্প কিন্তু একেবারেই একরকম নয়।

বার্লিন প্রাচীর
• এইজা নিজেকে ভালমতোই জানতেন। তিনি অনুভব করতেন তাঁর প্রেম সর্বদাই কোনও না কোনও বস্তুর প্রতি ধাবিত। জার্মান এই মহিলা, ১৯৭০ দশক থেকেই তাঁর এই যৌন চিন্তনকে বন্ধুমহলে ব্যক্ত করতে শুরু করেন।  তিনি এই বাসনার নাম দেন ‘অবজেক্টাম সেক্সুয়ালিটি’। ১৯৭৯ সালে তিনি তাঁর পরিচিতের বৃত্তকে স্তম্ভিত করে বিয়ে করে বসেন বার্লিন ওয়াল-কে। খুব ছোটবেলা থেকেই তিনি এই ভুবনখ্যাত প্রাচীরের প্রেমে পড়েছিলেন, জানিয়েছেন এইজা। বিয়ের পরে রীতিমতো পদবী পরিবর্তনও করেন তিনি। তাঁর নামের পিছনে জুড়ে নেন ‘বার্লিনার-মাউয়ের’ শব্দবন্ধটি, যার অর্থ— ‘বার্লিন প্রাচীর’।
আরও পড়ুন
প্রেমিকা না পেয়ে হতাশ। যুবক বিয়ে করলেন রোবটকে। কেমন হবে দাম্পত্যজীবন
প্রেমের জের, একই মণ্ডপে দুই প্রণয়িনীকে বিয়ে করল ঝাড়খণ্ডের যুবক
এইজা জানিয়েছেন, এটা মোটেই কোনও ফেটিশিজম নয়। এটা এক পূর্ণ প্রেম। ১৯৮৯-এ যখন বার্লিন প্রাচীর ভাঙা শুরু হয়, তখন এইজা অত্যন্ত আতঙ্কিত হয়ে পড়েছিলেন। প্রাচীর ভেঙে গেলে বিষণ্ন এইজা প্রাচীরের একটি মডেল তাঁর বাড়িতে রেখে দিয়েছেন।
দেখুন এইজার এক সাক্ষাৎকার

• ব্রিটেনের ইয়র্কশায়ারের বাসিন্দা অ্যামান্ডা হুইটেকার প্রেমে পড়েছিলেন মার্কিন মুলুকের স্ট্যাচু অফ লিবার্টি-র। অ্যামান্ডাও ‘অবজেক্টাম সেক্সুয়ালিটি’-তেই বিশ্বাসী। লেডি লিবার্টিকে তিনি আদর করে ‘লিব্বি’ বলে ডাকতে থাকেন। সমুদ্র পেরিয়ে তিনি চার বার দেখে আসেন তাঁর প্রণয়ীকে। তবে অ্যামান্ডা মনে করেন লেডি লিবার্টির সঙ্গে তাঁর সে অর্থে ‘বিয়ে’ হয়নি। তাঁরা লিভ ইন রিলেশনশিপে রয়েছেন। কিন্তু তিনি নিজেকে ‘অ্যামান্ডা লিবার্টি’ বলে পরিচয় দেন। বাড়িতে তিনি লেডি লিবার্টি-র একটা স্ট্যাচুও রাখেন।  

লেডি লিবার্টি
রইল অ্যামান্ডার সাক্ষাৎকার


__________________________
 সমুদ্রতট থেকে পাহাড়— হাওয়াইয়ের সৌন্দর্য নিয়ে ঝানু পর্যটকদের নতুন করে কিছু বলার নেই। কিন্তু একটা জায়গাতেই থমকে দাঁড়াতে হয় পর্যটকদের। নিষিদ্ধ হাইকু স্টেয়ার্স। অনেকেই একে ‘স্বর্গের সিঁড়ি’ বলে ডেকে থাকেন। ৩,৯২২ ধাপের এই সিঁড়ির ছবি তুলতে সারা বছরই মানুষ ভিড় জমান। কিন্তু কার্যত এর ছবি তোলাটাও ঠিক আইনসম্মত নয়। 

এই বিষয়ে অন্যান্য খবর

সন্ন্যাসীরা কেন গেরুয়া রং পছন্দ করেন! কী এই রংয়ের মাহাত্ম্য


কোন ‘স্বর্গে’ পৌঁছে দেয় এই সিঁড়ি? এর পিছনের কাহিনিতে কিন্তু তেমন কোনও অলৌকিকত্ব নেই। বরং রয়েছে অন্য মাত্রার রহস্য। ১৯৪১ সালে পার্ল হারবারে জাপানি হানার পরে মার্কিন নৌবাহিনী হাওয়াইয়ের হাইকু উপত্যকায় এক গোপন রেডিও স্টেশন তৈরির করার সিদ্ধান্ত নেয়। সামরিক যোগাযোগ দৃঢ় করার জন্য়ই এই পরিকল্পনা নেওয়া হয়েছিল। এর জন্য এমন এক জায়গার প্রয়োজন ছিল, যেখানে অন্তত ২০০ ফিট উচ্চতা বিশিষ্ট দু’টি পাহাড় যেন পাশাপাশি অবস্থান করে। এবং পাহাড় দু’টির মাছে যেন খানিকটা সমতল জায়গা থাকে। এমন জায়গা সেখানে খুঁজে পাওয়া সহজ ছিল না। তাই নির্মাণকারী দলটি পর পর মই লাগিয়ে তা পাহাড়ের গায়ে গেঁথে দেয়। এই ভাবেই তৈরি হয় সেই রেডিও স্টেশনে পৌঁছনোর রাস্তা। 

নিষিদ্ধ মই-পথ। ছবি: শাটারস্টক
সেই মই-পথ রীতিমতো বিপজ্জনক ছিল, সন্দেহ নেই। আজও তা সমান বিপজ্জনক। বিস্তর গাছ-গাছালির ফাঁক-ফোকর দিয়ে চলে গিয়েছে সেই পথ। এই পথের রোমাঞ্চ বিস্তর হিচ হাইকারকে আকর্ষণ করে। শেষ পর্যন্ত সেনা বাহিনী বাধ্য হয় এই পথকে সাধারণের কাছে নিষিদ্ধ ঘোষণা করতে। ১৯৭৫ সালে এই পথ পর্যটকদের জন্য় খুলে দেওয়া হল ১৯৮৭-এ তা আবার বন্ধ করে দেওয়া হয়। কারণ পর্যটকদের চাপে ভেঙে পড়ছিল এই ‘ওয়ান্ডার’-টি। বেশ কয়েক বার ভেঙে দেওয়ার কথাও ভাবা হয় মই-পথকে। কিন্তু ‘ফ্রেন্ডস অফ হাইকু স্টেয়ার্স’ নামে এক স্বেচ্ছাসেবী সংস্থা এগিয়ে আসে পথটিকে রক্ষা করতে।  আপাতত সেই সংস্থার তত্ত্বাবধানেই রয়েছে ‘স্বর্গের সিঁড়ি’।

__________________________
 আত্মঘাতী বোমা বিস্ফোরণে পঞ্চাশ জন প্রাণ হারিয়েছেন। আহত হয়েছেন শতাধিক মানুষ। ঘটনাস্থল পাকিস্তান। সিন্ধু প্রদেশের শেহওয়ান শহরের একটি ধর্মীয় স্থানে বোমা বিস্ফোরণ ঘটানো হয়। সুফি ধর্মীয় অনুষ্ঠান চলার সময়েই বিস্ফোরণ ঘটে। অসংখ্য মানুষ উপস্থিত ছিলেন সেই সময়ে। মোক্ষম সময় বুঝে আত্মঘাতী বোমারু নিজেকেও শেষ করে দেয়। সেই সঙ্গে ভিত কাঁপিয়ে দেয় পাকিস্তানের। বিস্ফোরণের দায় স্বীকার করেছে আইএসআইএস। বিস্ফোরণের পরেই ঘটনাস্থলে পৌঁছে যায় পুলিশ। শুরু হয়ে যায় উদ্ধারকার্য।

__________________________
 ৫ অক্টোবর পাকিস্তানে সংসদের যৌথ অধিবেশন ডাকলেন পাক প্রধানমন্ত্রী নওয়াজ শরিফ। ভারতের সার্জিক্যাল স্ট্রাইকের প্রেক্ষিতেই এই অধিবেশন ডাকা হয়েছে। তার আগে ৪ অক্টোবর ইসলামাবাদে বসবে জাতীয় নিরাপত্ত কমিটির বৈঠক। সেখানে দেশের সব মুখ্যমন্ত্রীকে আমন্ত্রণ জানানো হয়েছে। 
রেডিও পাকিস্তানের খবর অনুসারে পাকিস্তানের ন্যাশনাল সিকিউরিটি অ্যাডভাইসার নারিস জানজুয়া ইতিমধ্যেই নওয়াজ শরিফকে ভারতের সার্জিক্যাল স্ট্রাইক সম্পর্কে একটি রিপোর্ট পেশ করেছেন। রেডিও পাকিস্তান আরও জানিয়েছে যে, শরিফ ভারত সীমান্তে পাক সেনার প্রস্তুতি নিয়েও খোঁজ নিয়েছেন এবং সন্তোষ প্রকাশ করেছেন।

__________________________
 
১৮৬৭ সালে ভারতে সন্ধান পাওয়া গিয়েছিল দিনা সানিচারের।
৬ বছর বয়সে তাকে জঙ্গল থেকে উদ্ধার
করা হয়। নেকড়েরা প্রতিপালন করেছিল তাকে।
 

১৯২০ সালে পশ্চিমবঙ্গের মেদিনীপুরে সন্ধান মেলে অমলা ও কমলা
নামে দুই বোনের। সন্ধান মেলার সময়ে একজনের
বয়স আট এবং অন্যজনের দেড় বছর। তাদেরও নেকড়ে প্রতিপালন করেছিল
বলে শোনা যায়।
 

১৯৪৬ সালে সন্ধান মেলে সিরিয়ান
গ্যাজেল বয়ের। বছর দশেকের
ছেলেটিকে পাওয়া যায় হরিণের পালে।
সেখানেই বেড়ে উঠেছিল সে।
 

১৯৯৬ সালে নাইজিরিয়ায় সন্ধান
মেলে বেলোর। দু’বছরের
বেলোকে বড় করছিল একদল শিম্পাঞ্জি।
 

১৯৯০ সালে পেরুতে পাওয়া যায় ড্যানিয়েলকে।
১২ বছর বয়সে তাকে উদ্ধার করা হয়।
বুনো ছাগলদের দলে বড় হচ্ছিল সে।

__________________________
 গ্রিক কিংবদন্তীর অন্যতম শ্রেষ্ঠ চরি‌ত্র তিনি। নিজের পুরুষত্বের জন্য তিনি বিখ্যাত। কথিত আছে, তিনি এক রাত্রে রাজা থেসপিয়াসের ৫০ জন কন্যার গর্ভসঞ্চার করেছিলেন। বিয়ে করেছিলেন ৪ বার। এহেন সর্বশ্রেষ্ঠ পুরুষ বলে কথিত হারকিউলিসের পেশিবহুল একটি মূর্তি থেকে পুরুষাঙ্গটিই নাকি বারবার চুরি হয়ে যাচ্ছে।  
দক্ষিণ-পশ্চিম ফ্রান্সের আর্কাকন-এ মোরেস্ক পার্কে বসানো হয়েছিল হারকিউলিসের একটি পূর্ণাবয়ব মূর্তি। সে ১৯৪৮ সালের কথা। যখন মূর্তিটি প্রথম বসানো হয় তখনই তার জননাঙ্গটি অশালীন রকমের দীর্ঘ বলে মনে করেছিলেন অনেকে। এলাকার মহিলারা মূর্তিটির দিকে তাকাতে রীতিমতো অস্বস্তি বোধ করতেন। পার্ক কর্তৃপক্ষ খবর পাঠালেন ভাস্কর ক্লদ বস্কোকে। তিনি ছোট করে দিলেন ওই বিশেষ অঙ্গটির দীর্ঘতা। একবার নয়, দু’বার তাঁকে করতে হল এই কাণ্ড। 
কিন্তু তাতেও হারকিউলিসের মূর্তির ফাঁড়া কাটল না। পৃথিবীর অন্যতম শ্রেষ্ঠ পুরুষের মূ্র্তি বলে কথা। অনেকে দর্শনার্থীই এসে লুকিয়েচুরিয়ে হারকিউলিসের পুরুষাঙ্গটিকে সংগ্রহযোগ্য বিষয় বলে মনে করে সেটিকে খুলে নিয়ে সঙ্গে করে নিয়ে যাওয়া শুরু করলেন। একবার করে চুরি হয় আর নতুন করে পুরুষাঙ্গ তৈরি করে মূর্তির সঙ্গে লাগিয়ে দেওয়ার ব্যবস্থা হয়। কিন্তু চুরি আর বন্ধ হয় না। 

সেই হতভাগ্য মূর্তি
শেষ পর্যন্ত পার্ক কর্তৃপক্ষ ঠিক করেছেন মূর্তিটিতে এবার অপসারণযোগ্য লিঙ্গ লাগানো হবে। যাতে কেউ সেটা খুলে নিয়ে গেলেও মূর্তিটি অন্তত অক্ষত থাকে।
ওই অঞ্চলের ডেপুটি মেয়র মার্টিন ফেলিপট বলেছেন, ‘‘এছাড়া আর উপায় ছিল না। আমরা এবার এমন পুরুষাঙ্গ মূর্তিটিতে বসাচ্ছি যাতে বিশেষ বিশেষ অনুষ্ঠানের আগে পুরুষাঙ্গটিকে পুনঃস্থাপিত করা যায়।’’
আরও পডুন
লিঙ্গ-মিউজিয়াম

__________________________
 ভাঙা শুরু হয়ে গিয়েছিল। খুলে নেওয়া হয়েছিল দরজা-জানালাও। শেষমুহূর্তে স্থানীয় প্রশাসনের হস্তক্ষেপে রক্ষা পায় অভিনেতা রাজ কপূরের আদি বাড়ি। পাকিস্তানের পেশোয়ারের ঢাকি মুনাওয়ার শাহ এলাকার ওই বাড়িতেই জন্ম রাজের। তাঁর বাবা পৃথ্বীরাজ ১৯২০ সালে বাড়িটি তৈরি করিয়েছিলেন।
‘কপূর হাভেলি’র বর্তমান মালিক কপূরদের পৈতৃক বাসভবন ভেঙে শপিং মল তৈরি করতে চান বলে অভিযোগ। তাই গতকাল বাড়ি ভাঙার কাজ শুরু করিয়েছিলেন তিনি। প্রশাসন হস্তক্ষেপ করার আগেই ভেঙে ফেলা হয়েছিল চারতলা বাড়িটির দোতলার একাংশ। খুলে নেওয়া হয় দরজা-জানালাও। খাইবার পাখতুনখাওয়া প্রদেশের পুরাতত্ত্ব বিভাগের এক আধিকারিক বলেন, ‘‘বাড়িটি ভাঙা হচ্ছে খবর পাওয়া মাত্র আমরা স্থানীয় থানার সঙ্গে যোগাযোগ করি। পুলিশ কিন্তু আমাদের সাহায্য করতে রাজি হয়নি। বিস্তর টালবাহানার পর শেষপর্যন্ত দু’জন পুলিশকর্মী গিয়ে বাড়ি ভাঙা থামান।’’

 ভাঙা হয়েছে রাজ কপূরের বাড়ির একাংশ।
পুরাতত্ত্ব বিভাগের এক আধিকারিকের দাবি, বাড়ির মালিকের বিরুদ্ধে এফআইআর দায়ের করতে রাজি হয়নি পুলিশ। বাড়ি ভাঙার সঙ্গে যুক্ত চারজন কর্মীকে আটক করেছিল তারা। পরে তাঁদেরও ছেড়ে দেওয়া হয়। বাড়ির মালিক অবশ্য বলেন, ‘‘প্রায় ১০০ বছরের পুরনো বাড়িটির অবস্থা অত্যন্ত বিপজ্জনক। তাই পুরসভাই সেটিকে ভেঙে ফেলার জন্য আমাকে নোটিস পাঠিয়েছিল। তবে পুরাতত্ত্ব বিভাগের হস্তক্ষেপের পর সেটির রক্ষণাবেক্ষণে আর কোনও ত্রুটি হবে না বলেই আশা করি।’’ স্থানীয় পুর কর্তৃপক্ষেরও বক্তব্য, সাম্প্রতিককালের কয়েকটি ভূমিকম্পের পরই বাড়িটির অবস্থা সঙ্গিন হয়ে পড়েছিল। স্থানীয় জনগণই নিরাপত্তার স্বার্থে বাড়িটি ভেঙে ফেলার দাবি জানান।
অন্যদিকে, পাক সংবাদমাধ্যমের একাংশের দাবি, ঐতিহ্যবাহী বাড়িটি ভেঙে ফেলার বিরুদ্ধে রুখে দাঁড়িয়েছিলেন স্থানীয় বাসিন্দারাই। এই ঘটনা প্রসঙ্গে রাজের ছেলে ঋষি কপূরের টুইট, ‘বাড়ি ভাঙায় যাঁরা বাধা দিয়েছিলেন, তাঁদের ধন্যবাদ। তবে বাড়িটি পাকিস্তান সরকারের সম্পত্তি। সেটি নিয়ে তাঁরা কী করবেন, তা একান্তই তাঁদের ব্যাপার’।
খাইবার পাখতুনখাওয়া সরকার আগেই রাজের বাড়িটিকে ‘ঐতিহ্যবাহী ভবন’ হিসাবে স্বীকৃতি দিয়েছিল। প্রসঙ্গত, বলিউড অভিনেতা দিলীপকুমারের পেশোয়ারের বাড়িটিও ‘ঐতিহ্যবাহী ভবনে’র মর্যাদা পেয়েছে।

 
 

__________________________
 প্রশ্ন সহজ। দেখে চিনতে হবে এঁদের মধ্যে মেয়ে কারা এবং মা কে? এইবারে হয়ে যান গোয়েন্দা। আরও একবার ছবি দেখার আগে এই ফ্যামিলি ফটো সম্পর্কে কয়েকটি তথ্য দেওয়া যাক। এই ছবিটি টুইট করেছেন কাইলান মাহোমেস। বোন কাইলা এবং তাঁদের মা রয়েছেন এই সেলফিতে। ছবিটি ১৮,০০০ বার রি-টুইট করা হয়েছে। ২৯,০০০-এর বেশি লাইক রয়েছে। সঙ্গে শুরু হয়েছে প্রতিযোগিতা। চিনতে হবে কে মা, মেয়ে কারা? আরও একবার দেখে নিন ছবিটি।

উত্তর জানতে চান? এইখানে ক্লিক করুন। মিলিয়ে নিন নিজের উত্তর

__________________________
  সন্ত্রাসের বীজ বপন করে চোরের মায়ের মতো বড় গলা করার অভিযোগ পাকিস্তানের বিরুদ্ধে নতুন নয়। কিন্তু, সেই গলা মাত্রা ছাড়াতে ছাড়াতে এমন পর্যায়ে পৌঁছেছে যে, আন্তর্জাতিক মহলও অবাক হয়ে যাচ্ছে। 
২৬/১১ ভারতবাসী শুধু নয়, বিশ্বের কাছে একটা কালো দিন। ৮ বছর আগে পাকিস্তানের মাটি থেকে এসে মুম্বইয়ের বুকে যে তাণ্ডব নৃত্য চালিয়েছিল ১০ জঙ্গি, তার বর্ষপূর্তি শনিবার। কিন্তু, সেই লগ্নে পাক বিদেশমন্ত্রী খওয়াজা আসিফ যে ধরনের উস্কানিমূলক মন্তব্য করলেন তাতে ভারত-পাকিস্তানের মধ্যে চলা অস্থিরতার মাত্রা আরও বেড়ে যেতে পারেই বলে মনে করা হচ্ছে। পাকিস্তানের বিদেশমন্ত্রী খওয়াজা আসিফ শুক্রবার পাকিস্তানের ‘ন্যাশনাল অ্যাসেম্বলি’-তে বলেন, ভারতের হাতে একজন পাকিস্তানি সেনার মৃত্যু হলে পাল্টা ভারতের ৩ জন সেনাকে খতম করা হবে। এমনকী, দু’দেশের মধ্যে যুদ্ধ শুরু হলে ভারতকে চরম দুর্দশার মধ্যে ফেলবে পাকিস্তান। 

পাক বিদেশমন্ত্রী খওয়াজা আসিফ
নিয়ন্ত্রণরেখা বরাবর উত্তেজনায় ভারতের দিকেই আঙুল তুলেছেন খওয়াজা আসিফ। তাঁর অভিযোগ— পাকিস্তানের বুকে চলা সন্ত্রাসের মদত দিচ্ছে ভারত। এর প্রমাণ সম্বিলিত তথ্য এবং ভিডিও ‘ডসিয়র’ করে রাষ্ট্রপুঞ্জের হাতে তুলে দেওয়া হয়েছে। পাকিস্তান যাতে আর্থিকভাবে শক্তিশালী না হতে পারে তার জন্য ভারত সক্রিয় রয়েছে বলে দাবি করেছেন খওয়াজা আসিফ। তাঁর অভিযোগ, চিনের সঙ্গে পাকিস্তানের ‘ইকনমিক করিডর’-এর কাজ রূপায়ণে নানাভাবে বাধা দিচ্ছে ভারত। উপমহাদেশে যাতে শান্তি বজায় থাকে তার জন্য নাকি পাকিস্তান চেষ্টা করে যাচ্ছে। 
খওয়াজা আসিফের এই বক্তব্যের প্রেক্ষিতে এখনও মোদী শিবির থেকে কোনও প্রতিক্রিয়া আসেনি। যদিও, জম্মু-কাশ্মীরে ভারত-পাক সীমান্ত বরাবার ঘন ঘন সংঘর্ষবিরতি লঙ্ঘন হচ্ছে। এই নিয়ে শনিবার নয়াদিল্লিতে ডেপুটি পাক হাইকমিশনারকে ডেকে পাঠায় বিদেশমন্ত্রক। সংঘর্ষবিরতি লঙ্ঘনের জন্য পাকিস্তানি সেনাবাহিনীকে দায়ী করে ডেপুটি হাইকমিশনারের কাছে কড়া প্রতিবাদ জানানো হয়।
আরও পড়ুন... 
নোটবাতিলের বাজারে মোদীকে অপমান করতে গিয়ে গরাদের পিছনে ব্যবসায়ী! 
নোটবাতিল বিতর্কের মধ্যেই কি ঘনাচ্ছে ইন্দো-পাক যুদ্ধের সম্ভাবনা?

__________________________
 গল্পকথায় জানা যায় আজও পৃথিবীর কোনও কোনও গহন অরণ্যে ঘুরে বেরায় ‘হেড-হান্টার’ বা নরমুণ্ড শিকারিরা। শত্রুর মাথা কেটে নরমাংস-সহযোগে মহাভোজের আয়োজন করে তারা। হাড়হিম করা এমন ঘটনার কথা জানিয়েছেন আমাজন অরণ্য বা জাভা-সংলগ্ন অরণ্যময় দ্বীপভূমির অনেক অভিযাত্রীই। তবে এ বার আর জঙ্গল নয়। খোদ শহরের বুকেই খোঁজ মিলল এক নরখাদক দম্পতির। রাশিয়ার এক শহর থেকে গ্রেফতার করা হয়েছে তাদের। প্রায় ৩০ জন মানুষ তাদের রাক্ষুসে ক্ষিদে মেটাতে প্রাণ দিয়েছেন!
'ক্যানিবলিজম' বা নরখাদকবৃত্তি নিয়ে বহু আলোচনা হয়েছে নানা সময়ে। সবচেয়ে উন্নত জীব মানুষ যে এমনটা করতে পারে, তা কল্পনাও করা যায় না। তবে এমন ঘটনাও পৃথিবীতে ঘটে, যখন মানুষ মানুষের মাংস খায়। রাশিয়ায় এমনই এক নরখাদক দম্পতিকে গ্রেফতার করেছে পুলিশ।
দক্ষিণ রাশিয়ার ক্রাসনোদার থেকে গ্রেফতার করা হয় দিমিত্রি বাকসিভ ও তার স্ত্রী নাতালিয়া বাকসিভাকে। এক আন্তর্জাতিক সংবাদমাধ্যম সূত্রে খবর, প্রায় ৩০ জন মানুষকে খুন করে ভক্ষণ করেছে ওই দম্পতি। শুধু তাই নয়, খাওয়ার আগে মৃতদেহের সঙ্গে সেলফি তুলে রাখত তারা! 
এই ‘ক্যানিবল’ দম্পতি তাদের শিকারকে মাদক খাইয়ে বেহুঁশ করত। তার পর জীবন্ত অবস্থায় তাদের ছাল ছাড়িয়ে নেওয়া হত। এই পৈশাচিক কর্মের পর মৃতদেহের সঙ্গে সেলফি তুলত তারা। তার পর শুরু হত নরমাংস সহযোগে মহাভোজ। দিমিত্রির বন্ধুরা জানিয়েছেন, তাঁদের কখনওই ঘরে ঢুকতে দিত না দিমিত্রি ও তার স্ত্রী। তবে ঘরের মধ্যে এমন ভয়াবহ কাণ্ড চলছে, তা ঘুনাক্ষরেও বুঝতে পারেননি তাঁরা।
কিন্তু কী করে ধরা পড়ল ওই নরখাদক দম্পতি? পুলিশ সূত্রে খবর, ক্রাসনোদার শহরের রাস্তায় একটি মোবাইল ফোন পাওয়া যায়। ওই ফোনেই একটি ছবি দেখে প্রায় ভিরমি খেয়ে যান পুলিশকর্মীরা।
ছবিটিতে দেখা যায়, একটি মানুষের শরীর থেকে মাংস খুবলে খাচ্ছে দিমিত্রি। তার পরই তদন্তে নামে পুলিশ। মোবাইল ফোনের তথ্য ঘেঁটে দিমিত্রির সন্ধান পান তদন্তকারীরা। গ্রেফতার করা হয় তাকে। বিবিসি সূত্রে খবর, পুলিশি জেরায় অপরাধের কথা স্বীকার করেছে ওই দম্পতি। রুশ সেনার একটি সৈন্য ঘাঁটিতে বেশ কিছুদিন কর্মরত ছিল ওই দম্পতি। এই পৈশাচিক ঘটনা প্রকাশ্যে আসতেই তোলপাড় শুরু হয় দেশ জুড়ে। রাশিয়ার অপরাধের ইতিহাসে এই ঘটনা নজিরবিহীন।

এই বিষয়ে অন্যান্য খবর

একদিন, দু’দিন নয়! টানা ৭১ দিন নিজেদের বন্ধুদের মাংস খেয়েছিলেন এই ব্যক্তি


দাবি করা হচ্ছে, এই দম্পতি অন্তত ৩০ জন মানুষকে জীবন্ত ছিঁড়ে খেয়েছে। ওয়াশিংটন পোস্টের সংবাদ অনুযায়ী, এই দম্পতি শুধু মানুষ খেয়েছে তাই নয়, সেই মাংস রাসায়নিক দিয়ে জারে রেখে তা পরে অন্যকেও খাইয়েছে।

__________________________
 ইঁদুরের উৎপাতে কে না অতিষ্ঠ! ঘরদোর, অফিস-কাছারি... কোথায় না নেই ইঁদুর। নানা ভাবে তাদের জ্বালায় নাজেহাল সকলেই। কিন্তু তা বলে এটিএমে ঢুকে টাকা চিবিয়ে খাওয়া! এমন কাণ্ডও ঘটিয়ে দিল ইঁদুররা। সেই ভিডিও ভাইরাল হয়েছে সোশ্যাল মিডিয়ায়।
পিকল.নাইন.কমে প্রকাশিত প্রতিবেদন থেকে জানা যাচ্ছে, কাজাখস্তানের আস্তানার ফোর্টে ব্যাঙ্কের এটিএমে ঘটেছে এই ঘটনা। মাত্র দু’টি ইঁদুর সেখানে চালিয়েছে অত্যাচার। একপেট খিদে নিয়ে তারা ঢুকে পড়েছিল এটিএমের ভিতরে। তার পর সেই অনন্ত খিদের পাল্লায় পড়ে কুটি কুটি হল নোটের তাড়া। 

এই বিষয়ে অন্যান্য খবর

ইদুঁররা এবার জব্দ! অভিনব পরিকল্পনা করল কলকাতা পুরসভা


কিন্তু খাওয়া দাওয়ার শেষে তারা আর পথ খুঁজে পায়নি বেরনোর। ব্যাঙ্ককর্মীরা এটিএম খুলতেই তাঁদের চোখ ছানাবড়া হয়ে যায়। চোখের সামনে ছিন্নভিন্ন কয়েক হাজার নোট পড়ে আছে! 
তাঁরা সেই ঘটনার ভিডিও তুলে রাখেন। সেই ভিডিও ভাইরাল সোশ্যাল মিডিয়ায়। 

সত্যি কি নোটের স্বাদে মুগ্ধ ওই ইঁদুর জুটি, নাকি ধনতন্ত্রের বিরুদ্ধে এ তাদের নীরব প্রতিবাদ! 

__________________________
 দোকানের সামনেই গাড়ি থামিয়ে কত সময়েই চকোলেট কিনেছেন। কয়েক সেকেন্ডের ব্যাপার। কিন্তু, ওই ক্ষণিকের মধ্যেই ঘটে যেতে পারে বড় কোনও দুর্ঘটনা। 
আপনার হয়তো মনে হতেই পারে যে, এই অল্প সময়ের জন্য গাড়ির দরজায় চাবি দেওয়ার আর প্রয়োজন কী! সম্প্রতি এমনই একটি ঘটনার ভিডিও ভাইরাল হয়েছে নেট দুনিয়ায়, যা দেখলে গাড়ির দরজা খোলা রাখার ঝুঁকি কেউই হয়তো আর নেবেন না!
আরও পড়ুন
৬৬ বছর ধরে চুরি করছেন, একটুও লজ্জিত নন...
চুরি করতে এসে পেট কনকন। ফাঁসল চোর, দেখুন ভিডিও
চোর ধরে দিন, মুফতে পিৎজা খান একবছর ধরে
মার্কিন যুক্তরাষ্ট্রের উইসকনসিনের একটি গ্যাস স্টেশনে, জনৈকা মহিলা তাঁর গাড়িতে গ্যাস ভরাতে গিয়েছিলেন। গাড়ির দরজায় চাবি না দিয়েই তিনি গ্যাস ভরতে শুরু করেন। এবং তখনই ঘটে যায় সেই ভয়াবহ ঘটনা, যা ওই গ্যাস স্টেশনের সিসিটিভিতে ধরা পড়ে।
গাড়ি চুরি করার পরিকল্পনা নিয়ে এক চোর হঠাৎই মহিলার গাড়িতে উঠে পড়ে। গাড়ি চলতে শুরু করলে মহিলা লাফিয়ে বনেটের উপরে উঠে পড়েন। উপায়ান্তর না দেখে, চোরটি চলন্ত গাড়ি থেকেই নেমে পালিয়ে যায়। মহিলা কোনওক্রমে গাড়ি থামাতে সক্ষম হন।
দেখুন সেই ভিডিও—

 

### Car Thief,Wisconsin
### 
 

__________________________
 ১) কাক্‌সলাউত্তানেন আর্কটিক রিসর্ট, ফিনল্যান্ড
অরোরা বোরিয়ালিস-এর কথা স্কুলের পাঠক্রমে সবাই পড়েছেন কিন্তু হাড়হিম করা ঠান্ডায়, গ্লাসটপ ইগলুর মধ্যে, সদ্যবিবাহিত স্ত্রী-র সঙ্গে সউনা বাথ নিতে নিতে এই মেরু আলোর রূপ দেখার কথা ভেবেছেন কখনও? না-থাকলে ভেবে ফেলুন। পস্তাবেন না। ফিনল্যান্ডের এই রিসর্টে যাওয়ার আদর্শ সময় অগস্টের শেষ থেকে এপ্রিল মাস।

২) ইউকাতান পেনিনসুলা, মেক্সিকো
এখানে রয়েছে একটি প্রাচীন সিঙ্কহোল। স্কুবা ডাইভারদের স্বপ্ন এই রহস্য-ছমছম জলভর্তি গুহার অন্দরমহল। সঙ্গিনীকে নিয়ে একা যেতে গেলে স্কুবা ডাইভিং সার্টিফিকেট লাগে। তবে তা না-থাকলে বিশেষজ্ঞদের সাহায্য নিয়ে সাদামাটা স্নরকেলিংও করতে পারেন। বৃষ্টির সময়টা বাদ দিয়ে যে কোনও সময়ই যাওয়া যায় তবে শীতকালে টুরিস্টের ভিড় বেশি থাকে।

৩) দ্য কুইন মেরি
দক্ষিণ ক্যালিফোর্নিয়ার লং বিচ-এর লাক্সারি জাহাজ-হোটেল ‘দ্য কুইন মেরি’। প্যারানর্মালকে চ্যালেঞ্জ জানাতে এক পায়ে খাড়া যে সব দম্পতিরা তাঁরা ভেবে দেখতে পারেন। চার দশক ধরে প্যাসেঞ্জাররা অভিযোগ করে আসছেন একের পর এক ভুতুড়ে হানা। বিশেষ করে ‘হন্টেড’, কেবিন বি৩৪০। কী, বুক ঠুকে এই কেবিনেই থাকবেন না কি?

৪) হনিমুন ইন ওরিয়েন্ট এক্সপ্রেস
এরকুল পোয়ারোর সেই বিখ্যাত গল্পের ট্রেনটি কিন্তু বাস্তব এবং পৃথিবীর অন্যতম সেরা বিলাসবহুল ট্রেন ট্রিপ হিসেবে স্বীকৃত। পাঁচ দিনের এই স্বপ্নের যাত্রা কোনও দিন ভুলবেন না। এবং অবশ্যই সঙ্গে নেবেন ‘মার্ডার ইন দ্য ওরিয়েন্ট এক্সপ্রেস’-এর ডিভিডি। তবে না জমবে!

৫) কনরাড হিলটন, মালডিভ্‌স
এর চেয়ে রোমাঞ্চকর হনিমুন বোধহয় আর হয় না! মাথার উপর স্বচ্ছ কাচের ডোম, যেখানে খেলে বেড়াচ্ছে অজস্র সামুদ্রিক মাছ। কারণ আপনি রয়েছেন সমুদ্রের তলায়। এখানে আবার আন্ডারওয়াটার ওয়েডিংয়েরও ব্যবস্থা রয়েছে। প্যাকেজ হিসেবেও বুক করতে পারেন।    

৬) থর্নবেরি দুর্গ, ইংল্যান্ড
অষ্টম হেনরি এবং তাঁর সুন্দরী স্ত্রী অ্যানিবলিন-কে মনে পড়ে। টাওয়ার অফ লন্ডনে অ্যানিবলিনের মুণ্ডহীন আত্মার ঘুরে বেড়ানোর গল্প তো খুব চেনা। ব্রিটেনের এই রাজা-রানি তাঁদের হনিমুন কাটিয়েছিলেন থর্নবেরি দুর্গে। ইতিহাস যদি ক্ষুধিত পাষাণের মতো আপনাকে হাতছানি দেয় তবে এখানেই কাটাতে পারেন মধুচন্দ্রিমা।

৭) এলকিউ ডোমো, চিলে
জ্যোতির্বিজ্ঞান, মহাকাশবিজ্ঞান, পদার্থবিদ্যা নিয়ে যাঁদের আগ্রহ বা যাঁরা নিছক তারা দেখতেই ভালবাসেন, তাঁদের কথা ভেবেই তৈরি হয়েছে চিলে-র এই রিসর্ট। ডোম শেপের কটেজগুলি বানানো হয়েছে ঘরে বসে তারা দেখার জন্যেই। তাছাড়া আছে টেলিস্কোপ, রাতের হর্সরাইডিং এবং...হনিমুনে যা অকল্পনীয়, জ্যোতির্বিজ্ঞানের লেকচার সেশন।

৮) ওয়াইন হনিমুন
মধুর মধুচন্দ্রিমার জন্য আদর্শ ওয়াইন হনিমুন। বিস্তীর্ণ ভাইনইয়ার্ডে ঘুরে বেড়ানো, দেখে নেওয়া কেমন করে তৈরি হয় ওয়াইন আর দিনের শেষে আকণ্ঠ ডুবে যাওয়া সুরায়। রোমাঞ্চের চূড়ান্ত। ফ্রান্সের শ্যাম্পেন অঞ্চল তো এর জন্য বিখ্যাত। তাছাড়াও আর্জেন্টিনা, দক্ষিণ আফ্রিকা, অস্ট্রেলিয়া—সব মহাদেশেই অজস্র ছবির মতো ভাইনইয়ার্ড রয়েছে।

৯) অ্যামাজন রেইনফরেস্ট
রোমাঞ্চকর হনিমুনের কথা হবে আর অ্যামাজন থাকবে না সেই তালিকায়, তা আবার হয় নাকি! বিভিন্ন রেঞ্জের এবং সুযোগ-সুবিধার রিসর্ট রয়েছে, তবে আধুনিক ব্যবস্থাসম্পন্ন ট্রি-হাউস কিন্তু সেরা।  
  
১০) পৃথিবীর শেষ প্রান্তে
এমন হনিমুনের কথা স্বপ্নেও কল্পনা করবেন না ৯০ শতাংশ মানুষ। কিন্তু অ্যাডভেঞ্চারে যাঁরা বাঁচেন, তেমন দম্পতির সারা জীবনের সঞ্চয় হয়ে থাকবে এই অভিজ্ঞতা। বেশ কিছু ট্যুর অপারেটর রয়েছে যারা নিয়মিত পৃথিবীর শেষপ্রান্তের এই মহাদেশ ভ্রমণের দায়িত্ব নেয়। আইএএটিও ওয়েবসাইটে তার তালিকা পাওয়া যায়। তাছাড়া প্রতি বছর ব্রিটেনের সংবাদমাধ্যম ‘টেলিগ্রাফ’ একটি বিশেষ ট্যুর-এর আয়োজন করে। প্রথাগত নিয়মের বাইরে হাঁটতে হলে যেতেই পারেন এমন আশ্চর্য হনিমুনে।
 
আরও পড়ুন
এক রাতের মিলন, সতেজ রাখে শরীর-মন
সেক্স ট্যুরিজমের পাঁচ ঠিকানা

__________________________
 যা অন্যের কাছে স্বপ্নের চাকরি, চেকস্লোভাকিয়ার তরুণদের কাছে সেটাই বাস্তব হয়ে দাঁড়াতে পারে। তাঁরা এমন একটি চাকরি পেতে পারেন, যেখানে তাঁদের কাজই হল রোজ রাতে স্ট্রিপ ক্লাবে যাওয়া। সঙ্গে বিভিন্ন বার ক্রল এবং শ্যুটিং রেঞ্জে যাওয়াও তাঁর কাজের মধ্যে পড়ে। কাজটি সহজ। প্রতিটি জায়গার মান পরীক্ষা করা।
এর ফলে স্ট্রিপ ক্লাবে তাঁকে নাচ দেখতে হবে। বিভিন্ন বার-এ সুরা পান করে দেখতে হবে। সঙ্গে খাবারও খেতে হবে।
একটি সংস্থা সদ্য কলেজ-পাস ছাত্রদের কাছে ‘‘স্বপ্নের চাকরি’’র অফার নিয়ে এসেছে। প্রাগ, বুদাপেস্ট, ব্রাতিস্লাভা এবং ব্রাইটনের বিভিন্ন স্ট্রিপ ক্লাবে যেতে হবে চাকুরেকে। যা যা দেখলেন, তা সবিস্তারে রিপোর্ট করতে হবে সংস্থাকে।
যাতায়াতের জন্য ফ্লাইট, হোটেল ভাড়া এবং ক্লাব ইত্যাদির প্রবেশের ফি— সবই সংস্থা দিয়ে দেবে। রিপোর্ট করার পাশাপাশি ক্লাব এবং পাব সম্পর্কে একটি ব্লগ লিখতে হবে।
তবে এই চাকরি পাওয়ার তিনটি শর্ত আছে। বিভিন্ন স্থানে যাওয়ার প্যাশন থাকতে হবে। হতে হবে পাকা লিখিয়ে। তুলতে হবে ভাল ছবি— স্টিল এবং ভিডিও।
৩১ মার্চ পর্যন্ত আবেদনপত্র পাঠানো যাবে। ‘‘স্ট্যাগ কোম্পানি’’ নামে ওই সংস্থার সাইটে আবেদন করা যাবে। দেখে নিন www.thestagcompany.com/internships-এ গিয়ে।

__________________________
 ‘কতই রঙ্গ দেখি দুনিয়ায়!’ 
এ এক আশ্চর্য ঘটনা। এক মহিলার আজব কাণ্ড-কারখানায় প্রায় স্তম্ভিত হয়ে পড়লেন সমস্ত বিমানযাত্রী। ঘটনাটি ঘটেছে তুরস্কের উরাল এরালাইন্সের একটি বিমানে। এক আন্তর্জাতিক সংবাদমাধ্যমের খবরের ভিত্তিতে জানা গিয়েছে, গত ১৪ ফেব্রুয়ারি দক্ষিণ তুরস্কের আনতালিয়া শহর থেকে একটি বিমান রাশিয়ার রাজধানী মস্কোর উদ্দ্যেশে রওনা দিয়েছিল। 

 
যাত্রী বোঝাই বিমানটিতে এমন অদ্ভুত ঘটনা ঘটবে, হয়তো কেউ স্বপ্নেও ভাবেননি। এক মহিলা তাঁর ভিজে যাওয়া অন্তর্বাস প্লেনের এসির হাওয়ায় শুকিয়ে নিলেন। এক প্রতক্ষ্যদর্শীর বক্তব্য অনুয়ায়ী, প্রায় কুড়ি মিনিট তিনি এসির হাওয়ায় নিজের অন্তর্বাস শুকিয়েছেন। শুধু তাই নয় আরও জানা গিয়েছে, তিনি এই ঘটনার জন্য একটুকুও লজ্জিত নন। 
এক বিমানযাত্রী এই ঘটনাটি ক্যামেরাবন্দি করেন। তারপরে তিনি রাশিরায় একটি অনলাইন সাইটে সেই ভিডিওটি আপলোডও করেন। তার পরই হইচই পরে যায় সোশ্যাল মিডিয়ায়।     

__________________________
 সৌদি আরবের মহিলারা এখনও পিছিয়ে রয়েছেন অনেক দিকেই। সে দেশের আজব নিয়মকানুন ও আইনি জটিলতায় বহু ক্ষেত্রেই মেয়েদের হাত-পা এখনও বাঁধা। পান থেকে চুন খসলেই তাঁদের জবাব দিতে হয় পরিবারের পুরুষ সদস্যের কাছে।
এ অবস্থায়, নিজের মেয়ের বিয়ে দিতে গিয়ে বিপাকে পড়লেন এক ব্যক্তি। বিয়ের আসরে এমন এক কথা বলে বসলেন তিনি, যার জেরে বিয়েই গেল ভেঙে।
এক সর্বভারতীয় সংবাদমাধ্যমে প্রকাশিত খবর থেকে জানা গিয়েছে, বিয়ের আসরে কনের বাবা বলেন, বিয়ের পর তাঁর মেয়ে কোথাও গেলে নিজেই গাড়ি চালাবেন। এতেই রাজি হননি বর। বিয়ে ভেঙে দেন তিনি।
প্রকাশিত খবর অনুযায়ী, সম্বন্ধ দেখার সময়ে কনের বাবার দুটি শর্তে সায় দিয়েছিলেন বর। শর্ত দুটি হল, বর কনেকে ৪০ হাজার রিয়াল পণ দেবেন। দ্বিতীয় শর্ত হল, বিয়ের পরেও কনে চাকরি করবেন।

এই বিষয়ে অন্যান্য খবর

নাবালিকা স্ত্রীর সঙ্গে শারীরিক সম্পর্ক করলেই বিপদ। ঐতিহাসিক রায় সু্প্রিম কোর্টের
বিয়ের পর সম্পর্ক টিকিয়ে রাখতে কোন পাঁচটি ভুল করতে নেই, জানাল গবেষণা


কিন্তু পাত্রপক্ষ জানায়, গাড়ি চালানোর কথাটি বিয়ের আসরে ভাঙেন কনের বাবা। এই কথাটি আগে বলেননি তিনি।
প্রসঙ্গত, সৌদি আরবে এখনও মহিলাদের গাড়ি চালানোর অনুমতি নেই। ইসলামিক আইন বা সৌদির ট্র্যাফিক আইনে এমন কিছু বলা না থাকলেও এই নিয়মই কঠোর ভাবে মানা হয় সে দেশে। এমনকী, মহিলাদের ড্রাইভিং লাইসেন্সও দেওয়া হয় না। তবে ২০১৮-র ২৪ জুন থেকে এই নিষেধাজ্ঞা উঠে যাওয়ার কথা। কনের বাবা বলেছিলেন, নিষেধাজ্ঞা ওঠার পরেই তাঁর মেয়ে গাড়ি চালাবেন। কিন্তু তাতেও রাজি হননি বর।   

__________________________
 জলের অতলে পড়ে থাকা ‘রোজ’-এর বহুমূল্য হীরের নেকলেস-টা হয়তো লেখকের কল্পনার বুনন। তবে এ কথা তো অস্বীকার করার উপায় নেই যে আজ থেকে ১০৪ বছর আগে পৃথিবীর তৎকালীন বৃহত্তম জাহাজটি যখন বহু যাত্রীসহ জলের গভীরে তলিয়েছিল, তখন হারিয়েছিল বহু জিনিসই। আজ শতাধিক বছর পরেও হয়তো সেগুলি একই ভাবে সমুদ্রের নিরাপদ আশ্রয়ে রয়ে গিয়েছে। অর্থের বিচারে জিনিসগুলি হয়তো নেহাতই মামুলি ছিল সেই সময়। তবে এখন তার মধ্যে থেকে যদি হঠাৎ কিছু উদ্ধার হয় এবং তার সঙ্গে টাইটানিকের যোগসূত্র রয়েছে বলে প্রমাণিত হয়, তার দাম আকাশছোঁয়া হবে, সে বিষয়ে সন্দেহ নেই।
একটি আন্তর্জাতিক সংবাদমাধ্যমে প্রকাশিত খবর অনুযায়ী, সম্প্রতি এমনই এক জিনিস নিলামে বিক্রি হয়েছে বহুমূল্যে, যার সঙ্গে টাইটানিকের যোগসূত্র রয়েছে। বস্তুটি হল একটি মরচে পড়া লকারের চাবি। তার মালিক ছিলেন ইংল্যান্ডের সিডনি সেডনারি, যিনি ছিলেন টাইটানিকের তৃতীয় শ্রেণির একজন স্টিউয়ার্ড। হতভাগ্য ১৫০০ যাত্রীর মধ্যে সেডনারিও একজন, যিনি ওই রাতে মারা গিয়েছিলেন। তাঁর দেহের সঙ্গেই উদ্ধার হয়েছিল চাবিটি, যাতে লেখা ছিল ‘Locker 14 F Deck’। উদ্ধার হওয়া চাবিটি পাঠানো হয়েছিল সেডনারির পরিবারে, তাঁর বিধবা স্ত্রী-এর কাছে। এতকাল সেটি তাঁর পরিবারে রইলেও সদ্য চাবিটি উইল্টশায়ারে আয়োজিত একটি নিলামে বিক্রি করা হয়েছে ৮৫ হাজার পাউন্ডে অর্থাৎ ভারতীয় মুদ্রায় যা প্রায় ৭০ লক্ষ টাকা। এছাড়াও টাইটানিক থেকে উদ্ধার হওয়া বহু জিনিসই বিক্রি হয়েছে নিলামে।

আরও পড়ুন— 
 ১০৬ বছর পরে ফের জলে ভাসতে চলেছে টাইটানিক!
টাইটানিক মুখ্য ওয়্যারলেস অফিসারের লেখা একটি পোস্টকার্ড বিক্রি হয়েছে ১৯,০০০ টাকায় এবং জাহাজের সেকেন্ড অফিসারের নিজে হাতে লেখা একটি চিঠি বিক্রি হয়েছে ৩৪,০০০ পাউন্ডে।

__________________________
 মিডিয়ার অ্যাটেনশান পাওয়ার প্রচেষ্টায় অর্ধনগ্ন অবস্থায় প্রকাশ্যে ঘুরছেন কোনও সেলিব্রিটি, এমন ঘটনা ইতিপূর্বে দেখা গিয়েছে। কোনও ঘটনার প্রতিবাদে পাবলিক প্লেসে মহিলারা নিজেদের পরনের পোশাক টেনে খুলে ফেলেছেন, এমন ঘটনাও দুর্লভ নয়। কিন্তু সম্প্রতি ইসলামাবাদের একটি ঘটনার ভিডিও ভাইরাল হয়েছে সোশ্যাল মিডিয়ায়। ভিডিওয় দেখা যাচ্ছে, এক তরুণী টপলেস অবস্থায় প্রকাশ্য রাস্তায় ঘুরে বেড়াচ্ছেন। এক জন পুরুষ তাঁর দিকে এগিয়ে যাওয়ার চেষ্টা করছেন, আর ওই তরুণী পাথর ছুড়ছেন ওই পুরুষের দিকে।
এ হেন একটি ভিডিও সোশ্যাল মিডিয়ায় পোস্ট হওয়ার পরেই এই নিয়ে হইচই শুরু হয়ে যায়। আপাতদৃষ্টিতে এই ভিডিও দেখে এমনটা মনে হওয়া স্বাভাবিক যে, ওই তরুণী বোধহয় কোনও জঘন্য অপরাধের শিকার হয়েছেন। কেউ হয়তো তাঁর শ্লীলতাহানির চেষ্টা করেছিল, অর্ধনগ্ন অবস্থায় কোনওক্রমে আত্মরক্ষার্থে পালিয়ে বেড়াচ্ছেন তরুণী। কেউ বা আবার ভিডিও দেখে ভেবে বসেন, কোনও ঘটনার প্রতিবাদ হিসেবেই নিজের পোশাক খুলে ফেলেছেন তিনি। সেই নিয়ে প্রতিবাদের ঝড়ও ওঠে ফেসবুক, টুইটারে। পাকিস্তানে মহিলাদের সম্মান আদৌ নেই বলেও কটূক্তি শুরু করেন অনেকে। পাকিস্তানের রক্ষণশীল সমাজের অন্তর্ভুক্ত কেউ কেউ আবার ওই তরুণীকে ‘নির্লজ্জা’ বলে ধিক্কার জানাতেও শুরু করেন। 
কিন্তু সোশ্যাল মিডিয়াতেই ভিউয়ারদের কমেন্টের মাধ্যমে প্রকাশ পায় মূল ঘটনা। জানা যায়, সম্মানহানি অথবা প্রতিবাদ— কোনওটাই ঘটেনি ওই তরুণীর সঙ্গে। সবথেকে বড় কথা, ভিডিওতে যাঁকে দেখা যাচ্ছে, তিনি আদৌ মহিলাই নন, বরং তিনি এক জন হিজড়ে। এবং তিনি কোনওরকম অপরাধের শিকার হননি বরং, তিনি নিজেই গিয়েছিলেন অপরাধ করতে। এবং যেমন-তেমন অপরাধ নয়, তিনি গিয়েছিলেন ছিনতাই করতে। ইসলামাবাদের এফ-১০ এলাকায় এক ব্যবসায়ী টাকা তোলার জন্য ঢুকেছিলেন একটি এটিএম-এ। সেখানেই আচমকা ঢুকে পড়ে ওই হিজড়ে। ব্যবসায়ীর মাথায় বন্দুক ঠেকিয়ে ৫০ হাজার টাকা দাবি করে। ব্যবসায়ী টাকা দিতে অস্বীকার করায় হিজড়ে নিজের ঊর্ধ্বাঙ্গের পোশাক খুলে রাস্তায় বেরিয়ে এসে চিৎকার করতে শুরু করে। ব্যবসায়ী তাকে থামানোর চেষ্টা করলে, সে তাকে পাথর ছুড়ে মারতে শুরু করে। এমনকী ব্যবসায়ীর গাড়িতে ভাঙচুরেরও চেষ্টা করে। রাস্তার ভিড় হিজড়েটিকে ঘিরে ধরার চেষ্টা করলে সে দৌড়ে রাস্তা পেরিয়ে একটি ট্যাক্সি ধরে পালিয়ে যায়।
এই ঘটনা অনেকেরই মোবাইল ক্যামেরায় বন্দি হয়েছিল। সেই ভিডিওগুলিই ভাইরাল হয়েছে ফেসবুকে। নীচে দেখে নিন সেই সমস্ত ভিডিওর একটি ঝলক— 

(ভিডিও সৌজন্য: গ্লোবাল হটি নিউজ)
 
 

__________________________
 শীতের সকালে স্নান করা যে চরম কষ্টের, সেটা এই মুহূর্তে হাড়ে হাড়ে টের পাচ্ছে বাঙালি। এই হাঁড় কাঁপানো ঠান্ডায় একদিন স্নান না করলে কিচ্ছু এসে যায় না। তবে যদি দিনের পর দিন স্নান না করেন, তাহলে সেটা অস্বাভাবিক এবং অস্বাস্থ্যকর। এমনই এক ঘটনার খোঁজ পাওয়া গেল সুদূর তাইওয়ানে।
তাইওয়ানের এক সংবাদ পত্রিকায় প্রকাশিত খবর অনুযায়ী, স্নান না করার জন্য স্ত্রীর কাছ থেকে ডিভোর্স চাইলেন স্বামী। যুবকটি দাবি করেছেন, তাঁর স্ত্রী দীর্ঘ এক বছর ধরে স্নান করেননি।
শুধু তাই নয়, দাঁতও মাজেননি। যদিও তিনি জানাচ্ছেন, প্রথম থেকেই তাঁর স্ত্রী এইরকম উদ্ভট ছিলেন না।
তাঁদের প্রেম করে বিয়ে। তখন তিনি সপ্তাহে অন্তত একবার স্নান করতেন। কিন্তু বিয়ের পরে বদলে যায় সব সমীকরণ। স্নান করা বন্ধ করে দেন তাঁর স্ত্রী। দাঁত মাজাও ছেড়ে দেন। শুধু তাই নয়, নিজেও শ্বশুরবাড়িতে চলে আসেন এবং তাঁর স্বামীকেও বাধ্য করেন শ্বশুরবাড়িতে থাকতে। এখানেই শেষ নয়, চাকরিও করতে দিতেন না তাঁর স্বামীকেও।
এহেন পাগলামি দিনে দিনে তাকে অতিষ্ঠ করে তোলে এবং সবশেষে তিনি ডিভোর্স চান। তবে যুবকটি জানিয়েছেন আগে তাঁর কোনো মানসিক রোগ ছিল না। বিয়ের পর থেকেই শুরু হয়েছে এমন ঘটনা। তাহলে কি বিয়েই সব নষ্টের মূল ?              

__________________________
 অরণ্যের সঙ্গে সভ্যতার সম্পর্ক মানুষের এই গ্রহে আবির্ভাবের পর থেকেই। ক্রমে মানুষ গড়ে তুলেছে জনপদ। তৈরি হয়েছে সভ্যতা। কিন্তু আজও পৃথিবীর বিভিন্ন কোণে অবস্থিত অরণ্য মানুষকে আকর্ষণ করে। গভীর অরণ্যের রহস্য তাকে ভাবিয়ে তোলে। এর মধ্যে কোনও কোনও অরণ্য এমনিতেই রহস্যময়। তেমনই এক অরণ্য পোল্যান্ডের ক্রুকেড ফরেস্ট। এই জঙ্গলের সব গাছই এমন অদ্ভুত ভাবে বাঁকাচোরা ভাবে অবস্থান করে। 
আন্তর্জাতিক ওয়েবসাইট কিউরিওসিটি.কম-এ প্রকাশিত এক প্রতিবেদন থেকে জানা যায়, পশ্চিম পোল্যান্ডের এই অরণ্যে রয়েছে ৪০০ পাইন গাছ। ১৯৩০ সালে গাছগুলি পোঁতা হয়। এই অরণ্যের প্রতিটি গাছই মাটির সঙ্গে ৯০ ডিগ্রি অবস্থানে রয়েছে। 
ওই গাছের কাঠ দিয়ে নৌকা তৈরির উদ্দেশ্যে এই গাছগুলি লাগানো হয়েছিল। কেন এই গাছগুলি এমন বিচিত্র ভাবে বেঁকে গেল, তা আজও জানা যায়নি। কারও মতে, তুষার ঝড়ে তার এই অবস্থা। কারও মতে,  কৃত্রিম কোনও পদ্ধতি অবলম্বন করেই এই গাছগুলিকে এমন করে আকৃতি দেওয়া হয়েছিল। কিন্তু সেই পদ্ধতি কী, তা কেউ বলতে পারেনি। 
এক আশ্চর্য রহস্যের চিহ্ন বহন করে আজও এই অরণ্য পৃথিবীব্যাপী মানুষকে বিস্মিত করে তুলেছে। 

__________________________
 কিন্তু কোন পথে? অ্যালিক্সের কি এটাই পথ হওয়ার ছিল? সম্ভবত না। ‘সম্ভবত’ কেন? একেবারেই ‘না’।
গ্র্যাজুয়েশনের পরে অ্যালেক্সি ম্যানেজমেন্ট নিয়ে পড়াশোনা শুরু করেন। ডিজিট্যাল মার্কেটিং-এ এমবিএ ডিপ্লোমা হাসিল করেন। তার পরে? একে সুন্দরী, স্মার্ট। তার উপর বুদ্ধিমতী, শিক্ষিতা। ফলে মোটা বেতনের চাকরির অভাব হয়নি। একসময়ে তো বাছতেই হিমশিম খাচ্ছিলেন।
পড়াশোনা সীমাবদ্ধ ছিল না সিলেবাসে। পর্নোগ্রাফি নিয়ে একটি তথ্যচিত্র দেখেন। স্রেফ জানার ইচ্ছে থেকেই নানাবিধ বিষয়ে পড়াশোনা করার অভ্যাস রয়েছে অ্যালিক্সের। তা থেকেই সেই তথ্যচিত্র-দর্শন। এবং সেটা থেকেই পুরো পাল্টে গেল অ্যালিক্সের জীবন।
পর্নোগ্রাফির দুনিয়ায় পা রাখলেন অ্যালেক্সি। সেই শুরু। আজ দুনিয়ার প্রথম সারির পর্নস্টারদের অন্যতম হলেন অ্যালিক্স। কী বলছেন তিনি? অ্যালিক্স বলছেন, ‘‘মনে আছে প্লেবয় ম্যাগাজিন দেখতাম। ওঁদের মতো হতে চাইতাম। আজ আমার পেশা নিয়ে আমার কোনও খেদ নেই।’’

__________________________
 তার বয়স মাত্র সাত দিন। নাম রাখা হয়েছে ম্যাক্স। সেই ছোট্ট ম্যাক্সকেই চিঠি লিখে বাবা ও মা জানালেন, সংস্থায় তাঁর শেয়ারের ৯৯ শতাংশ দান করে দেবেন সেবামূলক কাজে।
মার্ক জুকেরবার্গ এবং তাঁর স্ত্রী প্রিসিলা চ্যানের মেয়ে ম্যাক্স হয়েছে মাত্র সাত দিন আগে। সেই মেয়ের উদ্দেশ্যে লেখা খোলা চিঠিতে ফেসবুকের সহ-প্রতিষ্ঠাতা ও চিফ এগজিকিউটিভ জুকেরবার্গ ও তাঁর স্ত্রী প্রিসিলা জানিয়েছেন সেবামূলক কাজে তাঁর ও তাঁর স্ত্রীর পরিকল্পনার কথা। ‘চ্যান জুকেরবার্গ ইনিশিয়েটিভ’ নামে সেবামূলক প্রতিষ্ঠান শুরুর কথা জানিয়েছেন জুকেরবার্গ। বলেছেন, এই সংস্থা শিক্ষা থেকে শুরু করে স্বাস্থ্য, বিভিন্ন ক্ষেত্রে কাজ চালিয়ে যাবে। সেই লক্ষ্যে দান করে দেওয়া হবে ফেসবুকে জুকেবার্গের শেয়ারের ৯৯ শতাংশ। বর্তমানে যার পরিমাণ প্রায় ৪৫ বিলিয়ন ডলার।
আবেগঘন চিঠিতে জুকেরবার্গ লিখেছেন, ‘‘তোমাদের প্রজন্ম যাতে আরও সুন্দর একটা পৃথিবীতে বাস করতে পারে, তা নিশ্চিত করতে আমাদের প্রজন্মের অনেক কিছু করার আছে। আজ থেকে তোমার মা এবং আমি নিজেদের জীবন এই চ্যালেঞ্জ মোকাবিলায় সঁপে দিচ্ছি। ফেসবুকের সিইও হিসেবে আরও অনেকগুলো বছর আমি কাজ করব। কিন্তু এই বিষয়গুলি মোকাবিলার জন্য তোমার বড় হওয়া বা আমাদের বুড়ো হওয়া পর্যন্ত অপেক্ষা করা যাবে না।’’

__________________________
 বার বার চেষ্টা করেও অনেকের কপাল খোলে না। কিন্তু এক দিনেও যে কারও বরাত তিন তিন বার খুলতে পারে, তার প্রমাণও পাওয়া গেল।
এমনই অবিশ্বাস্য কাণ্ড ঘটেছে আমেরিকার নিউ জার্সির বাসিন্দা এক ব্যক্তির সঙ্গে। একই দিনে তিনটি লটারির টিকিট জিতে প্রায় পঞ্চাশ লক্ষ ছ’শো ডলার জিতেছেন তিনি। ভারতীয় মুদ্রায় যার মূল্য ৩৬ কোটি টাকারও বেশি।
ভাগ্যবান এই মানুষটির নাম রবার্ট স্টিওয়ার্ট। তিনি একজন অবসরপ্রাপ্ত নির্মাণ কর্মী। গত অগস্ট মাসে তিনি একটি লটারির স্ক্র্যাচ কার্ড কিনেছিলেন। নভেম্বর মাসে তাঁকে জানানো হয় যে তিনি পাঁচ মিলিয়ন ডলারের জ্যাকপট জিতেছেন।

এই বিষয়ে অন্যান্য খবর

ফিরে এল সুদিন, ২০০ টাকা ধার করেই কোটিপতি হলেন দিনমজুর


এই খবর পাওয়ার পরেই স্থানীয় ওই লটারির দোকানে গিয়ে আরও দু’টি স্ক্র্যাচ কার্ড কেনেন তিনি। ঘটনাচক্রে পাঁচশো এবং একশো ডলারের সেই লটারি দু’টিও জেতেন তিনি। এর ফলে ভারতীয় মুদ্রায় আরও প্রায় ৪৩ হাজার টাকা জেতেন তিনি।  
লটারি জেতার পরই তিনি তাঁর মাকে ফোন করেন। ছেলের কথা শুনে স্বাভাবিক ভাবেই বিশ্বাস হয়নি রবার্টের মায়ের।
তবে এই প্রথম নয়, এবছরই একবার আড়াই হাজার ডলারের লটারি জিতেছিলেন তিনি। রবার্ট জানিয়েছেন, এবারে লটারি জিতে পাওয়া বিপুল পরিমাণ টাকা তিনি জমিয়ে রাখতে চান। যাতে ভবিষ্যতে নিজের পরিবার এবং বন্ধুদের প্রয়োজনে সাহায্য করতে পারেন।

__________________________
 কনের বয়স ২৭। পাত্রের বয়স জানা নেই। জানার প্রয়োজনও মনে করেনি পাত্রী বা তাঁর বাড়ির লোক। কারণ, বিয়ে নামে এই পুরো ব্যাপারটাই একটা প্রহসন মাত্র। যেখানে, পাত্র এবং পাত্রপক্ষ, সবই নকল। সকলেই এসেছেন ভাড়ায়।
এমনই ঘটনা আকছার ঘটছে ভিয়েতনামের হ্যানয় শহরে। সংবাদসংস্থার খবর অনুযায়ী, গত কয়েক বছরে এমন ভাড়া করা বিয়ের আয়োজন সংখ্যায় বেড়ে গিয়েছে কয়েক গুণ। আসল ‘ওয়েডিং প্ল্যানার’দের মতোই, রীতিমতো প্যাকেজ পাওয়া যায় এমন ভাড়ার বিয়ের আয়োজনেও। হ্যানয় শহরের ‘ভাইনামোস্ট’ এমনই এক সংস্থা। সংস্থার কর্ণধার নুয়েন জুয়ান থিয়েনের কথায়, হাজারেরও বেশি এমন বিয়ের আয়োজন করেছে তাঁর সংস্থা। এবং, প্রতিনিয়ত তা বেড়েই চলেছে।

এই বিষয়ে অন্যান্য খবর

বউ নয়, বর কাঁদছেন অঝোরে! বন্দুকের গোড়ায় ‘ধন্যি বিয়ে’, ভাইরাল ভিডিও
কনের বাবার এক কথাতেই ভাঙল বিয়ে, বিয়ের আসর ছেড়ে পালাল পাত্রপক্ষ
ফেসবুকে ছেলে সেজে দুই মেয়েকে বিয়ে, নর সাজা বর ধরে বিপাকে পুলিশ


কিন্তু ভিয়েতনামে এমন আয়োজনের প্রয়োজন হয় কেন?
সংবাদসংস্থার খবর অনুসারে, ভিয়েতনামের সমাজ এখনও রক্ষণশীল। ফলে, কুমারী কোনও মেয়ে অন্তঃসত্ত্বা হলে, সে দেশের সমাজ, পরিবার তাঁকে হীন চোখেই দেখবে। এবং এই পরিস্থিতি এড়াতেই এমন নকল বিয়ের আয়োজন দিন দিন বেড়ে চলেছে ভিয়েতনামে। 
ভাইনামোস্ট সংস্থার কর্ণধার নুয়েন জুয়ান থিয়েন জানিয়েছেন যে, তাঁর ব্যবসা ফুলে ফেঁপে উঠছে ঠিকই, কিন্তু ব্যক্তিগতভাবে তিনি একেবারেই এই ব্যাপারটিকে সমর্থন করেন না। সমাজের চোখরাঙানিকে ভয় করে যে মিথ্যাচার চলছে, তা আখেরে ভাল ফল কখনওই দেবে না, বলে মনে করেন থিয়েন। 

__________________________
 ফেসবুক ছেড়ে চলে যাওয়ার কথা ভেবেছেন কখনও? উদ্ভট ট্যাগিংয়ের সুনামি, পাগলাটে কবিতার মনসুন, প্রায় অপরিচিত পাবলিকের গাড়ি কেনা অথবা পোষা কুকুরের সর্দি উপলক্ষে নাছোড়বান্দা ফোটো-আপলোডের ধামাকা, মেসেজ বক্সে ক্রমাগত বিলিক-ঝিলিক ইত্যাদিতে হা-ক্লান্ত হয়ে সিদ্ধান্ত নিতে চলেছেন কি আপনার প্রিয় সোশ্যাল নেটওয়ার্ক থেকে ‘চিরবিদায়’-এর? যদি নিয়ে থাকেন, তবে শুনে রাখুন, এই ‘বিদায়’ একান্তই সাময়িক। এক সপ্তাহের মধ্যে আপনি আবার গুটি গুটি পায়ে খুলে বসবেন ফেবু-র পাতা।
শরমিন্দা হওনের কোনও কারণ নেই। এই কাণ্ড আপনার একার নয়। ফেবু-ব্যবহারকারীদের মধ্যে বেশিরভাগ মানুষই এই শ্মশানবৈরাগ্যপ্রতিম ‘সমস্যা’র শিকার। ‘সামাজিকতা’-র আতিশয্য সহ্য করতে না-পেরে প্রতিদিন অসংখ্য মানুষ ফেবু-লীলায় ভঙ্গ দেবেন বলে সিদ্ধান্ত নেন। তার পরে এক সপ্তাহ কাটতে না কাটতেই বিরহে তাঁদের মনোগহীনে কা কা করে ওঠে দাঁড়কাগ। তাঁরাও সেই ডাককে মান্যতা দিয়ে গুটি গুটি ফিরে আসেন ফেবু-ক্রোড়ে।
কর্নেল বিশ্ববিদ্যালয়ের গবেষকরা এহেন আচরণের চারটি প্রধান কারণ খুঁজে বার করেছেন সম্প্রতি। তাঁরা জানিয়েছেন—
• এর অন্যতম কারণ হল সোশ্যাল মিডিয়া-অ্যাডিকশন। যাঁরা ফেসবুকের নেশায় মশগুল, তাঁরাই ফেরেন সাবার আগে। দশ দিন বা তার বেশি সময় পরে কম্পিউটার অন করে কি-বোর্ডে হাত দিতে না দিতেই তাঁদের আঙুল চলে যায় ‘এফ’ বাটনে।
• তাঁর সম্পর্কে অন্যরা কী ভাবছে, এটা জানার সব থেকে সহজ তরিকা হল ফেসবুক-দাবড়ানো। নিজেকে লইয়া সদাব্যস্তরা সবার আগে রিটার্ন করেন ফেবু-তে। আর এমন লোকের সংখ্যা এ ভবসংসারে মোটেই কম নয়।
• ভাল মুডে থাকার একটা সাম্প্রতিক সিম্পটমই হল সোশ্যাল মিডিয়ায় টালুক-টুলুক নজরবাজি।
• টেক-স্যাভি হলে তো কথাই নেই। ফিরে আসতেই হবে ফেসবুকে।
তবে সবসময়ে এই রিটার্ন অফ দ্য প্রডিগ্যালের ঘটনা একই প্রকারে ঘটে না। ফেবু থেকে সন্ন্যাস নেওয়া ব্যক্তি ফিরে আসেন কিঞ্চিৎ সংশোধিত হয়ে। হয় তিনি তাঁর মোবাইল থেকে অ্যাপটি উড়িয়ে দেন, নয়তো ফ্রেন্ড-লিস্টি থেকে ভার কমান।
    

__________________________
 তাঁর নিজের বয়স ৫২ বছর। তাঁর ছেলের বয়স ২১। তবু একবার যখন প্লেনের টিকিট কাটতে গিয়েছেন তিনি, তখন এয়ারলাইন কর্তৃপক্ষ তাঁকে মনে করেছিল কলেজ পড়ুয়া। সেই ভেবে তাঁকে স্টুডেন্টস ডিসকাউন্টও অফার করা হয়েছিল। মহিলা বিনীতভাবে জানান, কলেজের গণ্ডি তিনি পেরিয়ে এসেছেন, সে প্রায় তিন দশক হল।
তাঁর নাম পামেলা জ্যাকবস। জন্মগতভাবে দক্ষিণ এশিয়ার মানুষ হলেও বর্তমানে তিনি ইংল্যান্ডের নাগরিক। ৫২ বছর বয়স তাঁর। কিন্তু তাঁকে দেখে অনেকেই বছর ২৫-এর তরু‌ণী বলে ভুল করেন। তারপর তাঁর প্রকৃত বয়সটি জানার পরে তাঁদের বিস্ময়ের সীমা থাকে না। প্রায় সঙ্গে সঙ্গেই পামেলার প্রতি ধেয়ে আসে তাঁদের অবধারিত প্রশ্ন— পামেলার এই অনন্ত যৌবনের রহস্যটা কী?

বিকিনিতে পামেলা
এই একই প্রশ্ন পামেলার সামনে রেখেছিলেন সংবাদমাধ্যমের প্রতিনিধিরাও। পামেলার অবশ্য এই বিষয়ে রাখঢাক নেই কোনও। তিনি বলছেন, তাঁর এই তরুণীসুলভ স্বাস্থ্য ও মুখশ্রী অনেকটাই উত্তরাধিকার সূত্রে প্রাপ্ত। তাঁর অন্যান্য ভাই-বোনেরাও বয়সের সঙ্গে সঙ্গে বুড়িয়ে জাননি। তবে নিজেকে ঠিকঠাক রাখতে নিজস্ব কিছু কৌশলও প্রয়োগ করে থাকেন পামেলা। কী সেই কৌশল?
পামেলা বলছেন, তাঁর চেহারার তারুণ্যের অনেকটাই নারকোল তেলের সৌজন্যে। তিনি দিনে দু’বার করে শরীরে নারকোল তেল মালিশ করেন। অন্য কোনও ময়েশ্চারাইজারের পরিবর্তে নারকোল তেল প্রয়োগ করাই পছন্দ পামেলার। এছাড়া মেক আপ রিমুভার হিসেবেও তিনি নারকোল তেলের উপরেই ভরসা করে থাকেন। মজার বিষয়, তিনি নাকি কখনও সানস্ক্রিন লোশন ব্যবহার করেন না। তবে সপ্তাহে একবার সাওনা ও স্টিম বাথ নেন পামেলা। এছাড়াও বিশেষ ধরনের খাদ্যাভ্যাসও অনুসরণ করেন তিনি। তাঁর খাদ্যতালিকায় ৮০ শতাংশ খাবারই ভেষজ। তবে বাকি ২০ শতাংশে চকলেট, আইসক্রিম বা অ্যালকোহলের মতো খাবার রাখতে পামেলার আপত্তি নেই।

২১ বছর বয়সি ছেলে মারলের সঙ্গে পামেলা
ডাক্তাররা বলছেন, পামেলার তরুণীসুলভ চেহারার মূল রহস্য ওই নারকোল তেলের মধ্যেই নিহিত। নারকোল তেলে ফ্যাটি অ্যাসিড, ফ্যাটি ট্রাইগ্লিসারাইড-এর পাশাপাশি এমন কিছু প্রাকৃতিক গুণাবলি রয়েছে, যা সত্যিই ত্বকের পক্ষে অত্যন্ত উপকারী। পামেলা নারকোল তেলের সেই উপকারী গুণকেই পূর্ণমাত্রায় কাজে লাগাচ্ছেন। তাছাড়া তাঁর জিন-এই রয়েছে তারুণ্য। বার্ধক্য তাই তাঁকে সমঝে চলে।
আরও পড়ুন
৬০ বছর বয়সে ইন্টারনেটে ভাইরাল! কারণ জানলে হিংসায় জ্বলবেন...
২০ থেকে ৩০ বছর বয়সি বাঙালি ছেলে বা মেয়ে যে ১০টি কথা হরদম বলে থাকে
যে ১০টি ক্ষেত্রে মেয়েরা হারায় ছেলেদের

__________________________
 ক’দিন পরেই নির্বাচন। একেবারে শেষ পর্যায়ে এসে নতুন বিতর্কে জড়ালেন ডোনাল্ড ট্রাম্প। ট্রাম্পের বিরুদ্ধে আবার যৌন কেলেঙ্কারির অভিযোগ উঠল। আর অভিযোগ আনলেন যুক্তরাষ্ট্রের অ্যাডাল্ট ফিল্মস্টার জেসিকা ড্রেক। জেসিকা জানিয়েছেন, ট্রাম্পের হোটেলের ঘরে একা যাওয়ার জন্য তাঁকে ১০ হাজার ডলার অফার করা হয়েছিল। 
ঘটনাটি ঘটে ২০০৬ সালে। ক্যালিফোর্নিয়ায় একটি গল‌্ফ টুর্নামেন্টে ট্রাম্পের সঙ্গে জেসিকার আলাপ হয়েছিল। তিনি জানিয়েছেন, ‘প্রথম থেকেই আমার সঙ্গে ফ্লার্ট করছিল ট্রাম্প। এরপর অনুমতি ছাড়া হঠাৎ চুমু খায়’। সেদিনের মতো জেসিকা চলে গেলেও পরে অন্য এক ব্যক্তি মারফৎ ট্রাম্প আবার আমন্ত্রণ করেন জেসিকাকে। সেখানে গেলে ট্রাম্প জানতে চান, জেসিকা কত টাকা নেবেন। জেসিকা অবশ্য ট্রাম্পের প্রস্তাব বোঝার পরে রাজি হননি। তবে নাছোড়বান্দা ট্রাম্প অন্য একজনকে দিয়ে ফোন করিয়ে বলেন, তিনি ১০ হাজার ডলার দিতে প্রস্তুত। শর্ত দেন, এর বদলে ট্রাম্পের ব্যক্তিগত বিমানে জেসিকাকে তাঁর সঙ্গে লস অ্যাঞ্জেলস যেতে হবে। 
এই নিয়ে ১১জন মহিলা যৌন হেনস্থার অভিযোগ আনলেন ট্রাম্পের বিরুদ্ধে। এর আগে ১০ জন মহিলা একই অভিযোগ করেছেন তাঁর বিরুদ্ধে। এসবের ফলে নির্বাচনের আগে যথেষ্ট ক্ষতিগ্রস্থ হচ্ছে ট্রাম্পের ভাবমূর্তি, তা বলাই বাহুল্য। অবশ্য সেই ভাবমূর্তি রক্ষায় উঠে পড়ে লেগেছে ট্রাম্পশিবিরও। জেসিকার অভিযোগ প্রসঙ্গে এক প্রেস বিবৃতিতে তাঁরা বলেছেন, ট্রাম্প নাকি ওই মহিলাকে কখনও দেখেননি। সবটাই মিথ্যে। এসব অপপ্রচারের বিরুদ্ধে আইনি পদক্ষেপ নেওয়া হবে।

__________________________
 বিশ্বের সাম্প্রতিক ঘটনাবলির প্রেক্ষিতে এই জিজ্ঞাসা উদয় হওয়াটা মোটেই অস্বাভাবিক নয়, কী উপায়ে জঙ্গিগোষ্ঠীগুলি তরুণবয়স্কদের দলে টানে। এর উত্তর একটাই— ব্রেনওয়াশ। কিন্তু আজকের দুনিয়ায় দাঁড়িয়ে এটাও মনে হতে পারে, কমিউনিকেশন-বিপ্লবের তুঙ্গ মুহূর্তে দাঁড়িয়ে কীভাবে একজন সতেরো-আঠেরো বছরের ছেলের মগজ ধোলাই সম্ভব? বিষয়টা বেশ ঘোরালো। কেবল আইএস বা অন্যান্য ইসলামিক জঙ্গি সংগঠন নয়, ইউরোপ জুড়ে তলায় তলায় বেড়ে ওঠা খ্রিস্টান উগ্রবাদী সংগঠনগুলিও একইভাবে সংগ্রহ করে তাদের আত্মোৎসর্গে পিছপা না-হওয়া ক্যাডার। তুলনায় একটু পিছিয়ে থাকলেও একই কায়দা বজায় রাখে উগ্র হিন্দু সংগঠনগুলিও।
কী সেই পদ্ধতি, যা দিয়ে মাথা ঘুরিয়ে দেওয়া যায় তরুণতরদের?
• ধর্মীয় উগ্রবাদের ক্ষেত্রে সবার আগে ধর্মের এমন একটা ভার্সনকে খাড়া করা হয়, যা আদ্যন্ত বিকৃত। তার গোড়ায় সিঞ্চন করা হয় তীব্র জাতিবিদ্বেষ। আইসিস বা ওই ধরনের সংগঠন ক্রমাগত জানাতে থাকে ‘বিধর্মী’ জগৎ সম্পর্কে চরম বিকৃত তথ্য।
• তরুণদের ক্রমাগত বলা হতে থাকে, তারা যেন কিছুতেই অন্য কোনও বই না পড়, কোনও ‘বিদেশি’-র সঙ্গে মেলামেশা না করে। পিছিয়ে থাকা এলাকায় এটা করা সহজ। কিন্তু শহরাঞ্চলেও এই বিষয়ে মনিটরিং করে জঙ্গিরা। যাদের তারা সম্ভাব্য ক্যাডার হিসেবে বাছছে, তাদের পড়াশোনা, বিনোদন— সবকিছুর উপরেই নজরদারি চলে।
• পাখিপড়ার মতো করে বোঝানো হতে থাকে, তারা কোনও না কোনওভাবে বঞ্চিত। অথবা এমন একটা বক্তব্য খাড়া করা হয় যে, বর্তমান পরিস্থিতিতে তাদের ভবিষ্যৎ অন্ধকার। এই পরিস্থিতি থেকে উদ্ধার পেতে জঙ্গিপনাই একমাত্র উপায়— একথা যেনতেনপ্রকারেণ বোঝানো হতে থাকে।
• সমাজের অন্য মানুষ সম্পর্কে তীব্র ঘৃণার বীজ বপন করা হতে থাকে। এখানেও শাস্ত্রের অপব্যাখ্যা মূল অস্ত্র হিসেবে ব্যবহৃত হয়। বিশেষ করে অন্য সম্প্রদায় সম্পর্কে চরম অপপ্রচার চালানো হয়।
আরও পড়ুন 
কী ভাবে জঙ্গি চিনবেন?
• ক্রমাগত গুজব রটানো হতে থাকে। বিশ্বের কোথায় তাদের সম্প্রদায় কতটা অত্যাচারিত বোঝানোর জন্য নির্যস মিথ্যার আশ্রয় নেওয়া হয়। নকল ভিডিও তুলে দেখানো হতে থাকে তাদের সম্প্রদায়ের উপরে ধর্ষণ, হত্যা ইত্যাদি।
• তরুণদের ক্যাম্পে নিয়ে গিয়ে কঠোর পরিস্থিতির সম্মুখীন করানো হয়। অনেক সময়ে তাদের উপরে শারীরিক, মানসিক এমনকী যৌন নির্যাতনও করা হয়। বাধ্য করা হয় ঝাঁকে সামিল হতে।
• ড্রাগ বা অন্য উত্তেজক মাদক ব্যবহার নৈমিত্তিক ব্যাপার। ক্রমাগত নেশার ওষুধ খাইয়ে তাদের স্বকীয় চিন্তার শক্তি লোপ করার চেষ্টা চলে। আবার ভায়েগ্রার মতো ড্রাগ প্রয়োগে তাদের যৌন উত্তেজিত করার ব্যবস্থাও থাকে। কারণ, আক্রমণের সময়ে ধর্ষণকেও অস্ত্র হিসেবে ব্যবহার করতে তাদের শেখানো হয়।
• ক্রমাগত টাকার লোভ দেখানো হয়। এমনকী এটাও বলা হতে তাকে, মৃত্যুর পরেও তাদের পরিবারে বিপুল টাকার যোগান অব্যাহত থাকবে।
• সোশ্যাল নেটওয়ার্কে প্রচার তুঙ্গে রাখা হয়।
• ‘ডার্ক ওয়েবসাইট’গুলির অভিমুখ উন্মুক্ত রাখা হয়, যেখানে ক্রমাগত উত্তেজক ভিডিও বা বানানো খবর উপস্থাপিত হচ্ছে।       
দেখুন ফোটোগ্যালারি 
এমন কিছু জঙ্গি হামলা যা ভারতকে বিধ্বস্ত করেছিল

__________________________
 রাগে উন্মাদ হয়ে গিয়ে কেউ নিজের বোনের সঙ্গে এমন করতে পারে! ভাবতেই পারছেন না অনেকে। শুধুমাত্র সন্দেহ। আর তারই বশবর্তী হয়ে বোনের দুই চোখই উপড়ে নিল দুই দাদা। এমনকী, কেটে নেওয়া হয় বোনের পায়ের আঙুলও। আপাতত মৃত্যুর সঙ্গে পাঞ্জা লড়ছে শারিফান বিবি নামে সেই বোন। 
পাকিস্তানের পঞ্জাবের মুজ্জফরগড়ে দিন কয়েক আগে নিখোঁজ হয় আশিয়া নামে এক নাবালিকা। গোটা ঘটনায় বছর চল্লিশের বোন শারিফান বিবির উপরে সন্দেহ হয় আসিয়ার বাবা আফজল এবং কাকা মহম্মদ মুনিরের। বোন শারিফানের বিরুদ্ধে থানায় অপহরণের অভিযোগও দায়ের করে আফজল। এতেও, আসিয়া ফিরে না আসায় বোন শারিফানের বিরুদ্ধে সালিশি সভা বসায়। শারিফানকে ডেকে আনতে ছেলে মহম্মদ আসলামকে পাঠায় আফজল। 
খবর পেয়ে সালিশি সভাতেই আসছিলেন শারিফান। কিন্তু, মাঝরাস্তাতেই তাঁর উপরে তিনজন লোক ঝাঁপিয়ে পড়ে বলে অভিযোগ। শারিফানকে চেপে ধরে তাঁর চোখ উপড়ে নেওয়া হয়। এমনকী, শারিফানের পায়ের আঙুলও কেটে নেয় দুষ্কৃতীরা। আশঙ্কাজনক অবস্থায় শারিফানকে প্রথমে গ্রামীণ স্বাস্থ্যকেন্দ্রে ভর্তি করানো হয়। পরে, অবস্থা আরও সঙ্কটজনক হলে শারিফানকে মুলতানের হাসপাতালে স্থানান্তরিত করা হয়। 
শারিফানের মেয়ে নুসরত-এর অভিযোগ, দুই মামাই তাঁর মা-কে মেরে ফেলতে চেয়েছিল। তাঁর আরও দাবি, আয়েষার নিখোঁজ হওয়ার পিছনে তাঁদের কোনও হাত নেই। গত এক বছরে ‘অনার কিলিং’-এর নামে পাকিস্তানে অন্তত ১০৯৬ জন মহিলার মৃত্যু হয়েছে। সম্প্রতি, বালুচিস্তানে নিজের বাপের বাড়িতে খুন হন কান্দিল বালুচ। তাঁকে তাঁর দাদা খুন করেছিল। পাকিস্তানে ‘অনার কিলিং’-এর নামে যেভাবে মহিলাদেরকে খুন করা হচ্ছে তাতে উদ্বেগ প্রকাশ করেছেন বিশ্বের তাবড় তাবড় মানবাধিকার সংগঠনগুলি।
দেখুন ভিডিও... 

আরও পড়ুন... 
টেলিভিশন সাক্ষাৎকারে এসে বিস্ফোরক মন্তব্য করলেন চায়ওয়ালা! দেখুন ভিডিও 
ইনিই এখন বিশ্বের সবচেয়ে মোটা মহিলা! ওজন শুনলে চমকে উঠতে হবে

__________________________
 কেমন আছ?
প্রথমবার তোমায় যখন দেখি, আমার বয়স তখন সবেমাত্র ২৮ পেরিয়েছে। আয়ওয়া বিশ্ববিদ্যালয়ের ইংরেজি বিভাগের প্রধান পল এঙ্গেলের সৌজন্যে একটি অনুষ্ঠানে যোগ দেওয়ার জন্য সেই প্রথমবার আমার বিদেশের মাটিতে পা রাখা। প্রথমদিন বিকেলেই পল আমার সঙ্গে আলাপ করিয়ে দিল ডোরি ক্যাটজের। বলল, ‘‘নতুন সংসার পাততে গেলে মেয়েদের সাহায্য ছাড়া চলে না।’’ সেই ডোরির সঙ্গেই প্রথম আমার অ্যাপার্টমেন্টে এসেছিলে তুমি। চেহারাটা যেন দেবীমূর্তি। মাথাভর্তি চুল। অগোছালো। অনেকদিন আঁচড়াওনি যেন। সাধারণ স্কার্ট। পায়ে মোজা। সাজপোশাকের দিকে একটুও যত্ন নেই। কিন্তু যেন ছাইচাপা আগুন ! গাঢ় নীল রঙের চোখ আর অদ্ভুত সরল দৃষ্টি। সেই দৃষ্টি শিশুর মতো কৌতূহলী। এমন রূপ, এমন সারল্য আগে কখনও দেখিনি।
আমি ভাসলাম। মুহূর্তে।
আমি ভেসেছিলাম, মার্গারিট ! ভালবেসেছিলাম ! তোমায়, তোমার প্রিয় কবি আপলিন্যেরকে ! তোমার মতো কবিতা-পাগল মেয়ে আমি জীবনে তো আর দেখলাম না ! কী আদর নিয়ে তুমি উচ্চারণ করতে আপলিন্যেরের ‘লা সাঁজো দু মাল এইমে’— কী চমৎকার কবিতা পড়া ! প্রতিটি শব্দ, প্রতিটি লাইন যেন যত্ন করে আমার সামনে তুলে ধরতে। ওই শব্দগুলো শুনতে শুনতে ঘণ্টার পর ঘণ্টা কেটে যেত। আমার মনটা প্রসারিত হয়ে যেন শরীর ছাড়িয়ে বাইরে এসে দাঁড়াত। আমার দেখা আর শোনা— প্রতি মুহূর্তে যেত মিলেমিশে। আমি শব্দগুলোকে যেন দেখতে পেতাম। আর তোমার, মার্গারিট, বালিকার মতো তরুণী, তোমার রূপ যেন গানের মতো আমার ভিতরে চলে আসত। আমি তোমার ঊরুর উপর মাথাটা হেলিয়ে দিতাম।
উফ মার্গারিট ! এ কী ছন্দপতন !
তোমার দেশে এ কোন ছবি? ছবির দেশ ছত্রভঙ্গ ! কবিতার দেশে কান্না ! মার্গারিট, যখন তোমার দেশে গেলাম, তুমি আমায় কিছুতেই আইফেল টাওয়ারে উঠতে দাওনি। আইফেল টাওয়ার, যাকে তোমরা বলতে ‘তুর দেফেল’, তার পাশ দিয়ে হেঁটে গিয়েছি। কিন্তু কিছুতেই তুমি আমায় লাইন দিয়ে টিকিট কেটে ওর উপর চড়তে দাওনি। সজোরে আমার একটা হাত চেপে ধরেছিলে। তুমি বলতে, ‘‘ট্যুরিস্টেরা প্যারিসে এসেই তুর দেফেলের দিকে ছুটে যান। ট্যুরিস্টেরা যা যা করেন, নীল, তার কোনওটাই তোমার করা চলবে না।’’ কিন্তু সে তো ছিল ভালবাসার স্বাতন্ত্র্য, প্রেমের পছন্দ। আজ তো শুনি ট্যুরিস্টদের অনেকেই সন্ত্রাসের ভয়ে, জঙ্গি হামলার আতঙ্কেই আইফেল টাওয়ারে চড়তে ভয় পাচ্ছেন ! ভাবতে পারো, মার্গারিট? স্রেফ ভয়ে ! তোমার ভালবাসার দেশের উপর আজ ভয় ভর করেছে !
মার্গারিট, এই মুহূর্তে কলকাতায় আমার ফ্ল্যাটে টিভি খোলা আছে। ছবির দেশে, কবিতার দেশে মানুষের স্রোত প্রাণপণ দৌড়চ্ছে। যে ছবি প্রযুক্তি বেয়ে সরাসরি বৈঠকখানায় পৌঁছচ্ছে। খুব কষ্ট হচ্ছে ভেবে যে, এ দৌড় শিল্পের জন্য নয়। প্রাণভয়ে। জীবন বাঁচাতে।
আমি ভাবতে পারি, ফরাসি দেশে এ দৌড় দেগা, মোনে, মানে, গগ্যাঁ, মাতিস বা রুয়ো’র কোনও ছবির প্রদর্শনীর জন্য। পিকাসোর হারানো ছবি প্রথম এসেছে কোনও গ্যালারিতে। গেট খোলার আগে সেখানে রাত থেকে লাইন দেওয়ার জন্য তোমরা, ফরাসিরা দৌড়চ্ছ— এ আমি ভাবতে পারি। কিংবা ধরো, র‌্যাঁবো, ভের্লেন, বোদলেয়ার, মালার্মে, ভালেরি, অঁরি মিসোর মতো কবিদের কোনও নতুন পাণ্ডুলিপি প্রকাশিত হচ্ছে জেনে গ্রাহক হতে তোমরা রাস্তা বেয়ে, হয়তো মাইলের পর মাইল পথ ভেঙে দৌড়চ্ছ ! স্পষ্ট দেখতে পারি, ভাবতে পারি, কল্পনা করতে পারি সেসব। কিন্তু এ কী ! সন্ত্রাস-বোঝাই উন্মাদ ট্রাক পিষে দিয়ে যাচ্ছে, রক্তের দাগ এঁকে দিচ্ছে শিল্পের সরণিতে আর প্রাণ হাতে করে সন্ত্রস্ত তোমরা ছুটছ? এ আমার কল্পনারও অতীত !
চেয়ারটাকে টেনে টেলিভিশন স্ক্রিনের আরও কাছে এলাম। কষ্ট হচ্ছিল। তবু মন দিয়ে ফুটেজগুলো দেখে অনেকক্ষণ ধরে চেনার চেষ্টা করলাম। ওই ভিড়ে তোমায় খোঁজার চেষ্টা করলাম, মার্গারিট। যে ভিড় আতঙ্কে দৌড়চ্ছে, কয়েকমুহূর্ত আগে তারাই তো তোমাদের জাতীয় উৎসব বাস্তিল দিবস উদ্‌যাপনে মেতে ছিল। গোটা পৃথিবীকে তোমরা সাম্য, মৈত্রী, স্বাধীনতার মন্ত্র শিখিয়েছিলে। আজ স্থূল-বর্বর একটা ট্রাক পিষে দেওয়ার চেষ্টা করল সেই স্পিরিটকেই !
আমারও তো বয়স হচ্ছে, মার্গারিট ! এখন সামনের সময় যেন আরও পরিষ্কার দেখতে পাই। আমি জানি, ওরা পারবে না। জানি, সন্ত্রাস শিল্প মুছতে পারে না। বন্দুকের গুলি কিংবা গ্রেনেড দিয়ে ছবি-কবিতা ধ্বংস করা যায় না। জানি, কালাপাহাড়েরা আঘাত হানে বটে, কিন্তু সে ক্ষতি সাময়িক। আর আঘাত করাও কি এত সোজা? মনে আছে, মার্গারিট, প্রথমদিন যখন আমি তোমায় চুমু খাওয়ার অনুমতি চেয়েছিলাম, তুমি সে প্রস্তাব ফিরিয়ে দিয়েছিলে। তারপর দরজার বাইরে গিয়ে আবার পিছন ফিরে জিগ্যেস করেছিলে, ‘‘আমি তোমায় আঘাত করলাম, নীল?’’
ভালবাসার আঘাত ভেঙে গুঁড়িয়ে দিতে পারে সবকিছু। সন্ত্রাসের আঘাত কিচ্ছু ভাঙতে পারে না। সামান্য কিছু ভাঙলেও ফের তা গড়ে ওঠে।
মার্গারিট, এখন তুমি কোথায় আছ, কেমন আছ— কিচ্ছু জানি না। পল এঙ্গেলের কাছে জানতে চেয়েছিলাম। পল বলেছিল— ‘‘সামথিং টেরিব্‌ল হ্যাজ হ্যাপেনড টু হার।’’ কিছু জিগ্যেস করতে বারণ করেছিলেন। কারণ, আমি দুঃখ পেতে পারি। মার্গারিট, তুমি নিসের মতো কোনও ঘটনার আশপাশে ছিলে না তো? মার্গারিট, কী হয়েছে তোমার? 
ডোরিকেও তোমার কথা জিগ্যেস করেছিলাম। টেলিফোনে সে প্রশ্ন শুনে ডোরি শুধু কেঁদেছিল। তুমি কোথায়, তা নিয়ে একটি শব্দও বলেনি। আজ ভয় লাগছে, মার্গারিট ! তোমার দেশের এইসব সন্ত্রাসের ঘটনা তোমায় ছুঁতে পারেনি তো?
আয়ওয়া নদীর দু’পাশে অনেক ফুল ফুটে থাকে। তার মধ্যে এক ধরনের ডেইজিও আছে। মাঝখানটা হলুদ। পাপড়িগুলো সাদা। সে ফুলের নামও মার্গারিট !
■ মার্গারিট, এই সন্ত্রাসের পৃথিবীতেও ফুল হয়ে ফুটে থেকো। অনেক আদর।

__________________________
 ব্রিটিশ আর্মির সেনা ক্রিশ্চিয়ান ম্যাটি-র বয়স ৩২। তাঁর সামরিক কেরিয়ারের ১২ বছর পূর্ণ হল সম্প্রতি। আর এই অবসরে তাঁকে ব্রিটিশ সেনাবাহিনী তাঁর কাজে সন্তুষ্ট হয়ে প্রদান করল বিশেষ সম্মান। এই পর্যন্ত সংবাদে কোনও সমস্যা নেই। এমনটা হামেশাই হচ্ছে। কিন্তু ক্রিশ্চিয়ান ম্যাটির গল্পটা একেবারেই ‘অ-সাধারণ’। সার্ভিসের প্রথম ১০ বছরের জন্য তাঁকে পুরস্কৃত করা হল মহিলা হিসেবে, আর শেষ ২ বছরের সম্মান প্রদান করা হল পুরুষ সেনা হিসেবে।


শৈশব: ক্রিশ্চিয়ান যখন ক্ল্যারি
ক্রিশ্চিয়ান ম্যাটি প্রকৃত প্রস্তাবে একজন রূপান্তরকামী মানুষ। ২০ বছর বয়সে তিনি সেনাবাহিনীতে যোগ দেন। তখন তাঁর নাম ক্ল্যারি ম্যাটি। ছোটবেলা থেকেই ক্ল্যারি বেশ তাগড়াই চেহারার। সেনায় যোগ দেওয়ার ব্যাপারটাও তাঁর একান্ত নিজস্ব সিদ্ধান্ত। তিন বছর বয়েসেই তিনি নাকি অনুভব করেছিলেন, তানি আসলে পুরুষ। শরীরেও পুরুষের ভাবটাই বেশি ছিল তাঁর।
এক সময়ে লিঙ্গ পরিবর্তনের সিদ্ধান্ত নেন ম্যাটি। হরমোন থেরাপি ও আনুষঙ্গিক চিকিৎসা সাঙ্গ হলে পুরোপুরি পুরুষে পরিণত হন তিনি।
তাঁর এই লিঙ্গান্তর নিয়ে কোনও অসুবিধাই নেই ব্রিটিশ বাহিনীর। দিব্যি কাটছে ক্রিশ্চিয়ান ম্যাটি-র সেনাজীবন।

__________________________
 ১ মে ২০১১ তারিখে মার্কিন সময় বেলা ২টো ৪০ নাগাদ আল কায়দা নেতা লাদেন পাকিস্তানের অ্যাবটাবাদে তাঁর গুপ্ত আস্তানায় মার্কিন সেনাবাহিনীর হাতে নিহত হন। তার ঘন্টাখানেক বাদে মার্কিন প্রেসিডেন্ট বারাক ওবামার কাছে খবর পৌঁছয় যে, লাদেনের বিরুদ্ধে অভিযান সফল হয়েছে। সন্ধে ৭টা নাগাদ ওবামাকে খবরটি সম্পর্কে সুনিশ্চিৎ করা হয়। রাত্রি ১১টা ৩৫-এ টিভিতে এই কথা আনুষ্ঠানিকভাবে ঘোষণা করেন। কিন্তু মজার বিষয় হল, রাষ্ট্রপতির এই ঘোষণারও অন্তত ১ ঘন্টা আগে রক একটি টুইট করেন। রাত ১০টা ২৪-এ করা সেই টুইটে ‘রক’ বলেন, ‘‘দুনিয়াকে কাঁপিয়ে দেওয়ার মতো একটি খবর পেলাম। মুক্ত মানুষের দেশ, সাহসী মানুষের দেশ— আমেরিকার বাসিন্দা হওয়ার কারণে আমি গর্বিত।’’ বলাই বাহুল্য, এই টুইটের লক্ষ্য ছিল লাদেন-বিরোধী অভিযানের সাফল্য। কিন্তু প্রশ্ন হল, এহেন গোপনতম একটি সামরিক অভিযান— যার খবর উচ্চতম পদস্থ মার্কিন আধিকারিকরাও অনেকে জানতেন না— তার সাফল্যের খবর ‘রক’ কীভাবে পেলেন?
এই প্রশ্নের কোনও সদুত্তর কোনওদিনই ‘রক’ দিতে পারেননি। তবে ‘রক’-এর এক দূর সম্পর্কের ভাই লাদেন-অভিযানের সদস্য ছিলেন। সম্ভবত তাঁর কাছ থেকেই লাদেনের মৃত্যুসংবাদ পেয়েছিলেন রক। কিন্তু সেই অনুমান সত্যি কি না তা আজও জানা যায়নি। 
আরও পড়ুন
যাঁকে ছাড়া লাদেনকে ধরাই যেত না, তিনি এখন কোথায় জানেন? চমকে যাবেন...
লাদেনের উইলের খোঁজ মিলল, কে পাবেন ওসামার সম্পত্তি?

__________________________
 গিয়েছিলেন আনন্দ করতে। কিন্তু শেষ পর্যন্ত সেই আনন্দের সূত্রেই মৃত্যু তাঁর কান ছুঁয়ে বেরিয়ে গেল।
প্যারিসের ঘটনা। একটি মেলায় আনা হয়েছিল ‘দি অ্যাড্রিনালিন’ নামের একটি বিশেষ ‘রাইড’। এই নাগরদোলায় পাশাপাশি দু’ জনকে বসিয়ে উঁচু থেকে ঝুলিয়ে দিয়ে শক্ত তারের সাহায্যে ডান দিক থেকে বাঁ দিকে দোলানো হয়। সব মিলিয়ে এক রুদ্ধশ্বাস অভিজ্ঞতা হয়  উপভোক্তাদের।
গত ৯ এপ্রিল আগে সেই ‘দি অ্যাড্রিনালিন’-এরই আসনে বসেছিলেন এক মহিলা। তার পর রাইড শুরু হতেই তিনি সিট থেকে পড়ে যান। কিন্তু তাঁর পা দু’টি আটকে যায় তাঁর সিটবেল্টে। পরিণাম হয় ভয়াবহ। নিজের সিট থেকে উল্টো হয়ে মাঝ আকাশে ঝুলতে থাকেন মহিলা। আর নাগরদোলা ডান দিক থেকে বাঁ দিকে দুলতে থাকে নিজের নিয়মে।
গোটা ঘটনা এক প্রত্যক্ষদর্শীর মোবাইল ক্যামেরায় বন্দি হয়েছে। সেই ভিডিওতে দেখা যাচ্ছে, অত্যন্ত বিপজ্জনক ভাবে দুলছেন মহিলা। পরিত্রাহি চিৎকার করছেন আতঙ্কে। যে কোনও মুহূর্তে তাঁর মাথা ঠুকে যেতে পারে মাটিতে রাখা কোনও রেলিং-এ, কিংবা একটু বেশি যদি ঝুলে পড়েন তিনি, তা হলে মাথা ঘষটে যেতে পারে মাটিতেও। তার পরিণাম যে কতখানি ভয়াবহ হতে পারে, তা না বললেও চলে।
শেষ পর্যন্ত অবশ্য সে রকম কিছুই ঘটেনি। ওই মহিলা এবং ঘটনার প্রত্যক্ষদর্শীদের চিৎকার পৌঁছয় রাইডের অপারেটরের কানে। তিনি সঙ্গে সঙ্গে রাইডটি থামিয়ে দেন।
সূত্রের খবর ওই মহিলা একেবারে অক্ষত রয়েছেন। তবে তাঁকে যখন নামানো হয়, তখন তিনি আতঙ্কে থরথর করে কাঁপছিলেন। স্বাভাবিক হতে বেশ খানিকটা সময় লেগে যায় তাঁর। ব্যক্তিগত কারণে তাঁর পরিচয় অবশ্য সংবাদমাধ্যমে প্রকাশ করা হয়নি।
কিন্তু এমন দুর্ঘটনা ঘটল কেন? মেলা কর্তৃপক্ষের তরফে আন্তর্জাতিক সংবাদমাধ্যমকে জানানো হয়েছে, ‘মহিলা যে আসনটিতে বসেছিলেন, সেটি হঠাৎ খুলে যাওয়াতেই এই বিপত্তি। রাইড শুরু করার আগে এই বিষয়গুলি হয়তো খুঁটিয়ে দেখা হয়নি। বিস্তারিত তথ্য জানার জন্য তদন্ত চলছে।’ ‘দি অ্যাড্রিনালিন’কে আপাতত বন্ধ রাখা হয়েছে।
দেখুন সেই হাড় হিম করা ভিডিও। মনের জোর না থাকলে এই ভিডিও-তে ক্লিক করবেন না


__________________________
 পোপ প্রথম ফ্রান্সিসের গাড়িতে সম্প্রতি অনেকেই দেখতে পেয়েছেন এক রহস্যময় ব্যক্তির অবয়ব। মেক্সিকো সফরকালে ‘পোপমোবাইল’ বলে পরিচিত এই গাড়িতে পোপ ফ্রান্সিসের ঠিক পিছনেই বসে থাকতে দেখা গিয়েছে তাঁকে।
অবয়ব দেখে প্রত্যক্ষদর্শীদের অনেকেই বলে ফেলেন, তার সঙ্গে প্রাক্তন পোপ দ্বিতীয় জন পলের হুবহু সাদৃশ্য রয়েছে। এমন কথাও চাউর হয়ে যায়, প্রাক্তন পোপ বর্তমান পোপকে রক্ষা করছেন, তাঁকে সঙ্গ দিচ্ছেন। দ্রুত ছড়িয়ে পড়ে জন পলের ‘প্রেতাত্মা’র সংবাদ। এটি ভিডিও-য় দেখাও যায় তাঁকে।
অতিলৌকিক কাণ্ড নিয়ে সবাই যখন মাতোয়ারা, তখন কেউ কেউ খেয়াল করেন, সেই অবয়বকে যতটা ভৌতিক বলে মনে করা হয়েছিল, ততটা ভৌতক তা নয়। আসলে মেক্সিকোর কার্ডিনাল সুয়ারেজ ইন্ডা-ই সেই রহস্যময় ব্যক্তি। গাড়ির গতি, আলো ইত্যাদি কারণেই তাঁকে অতটা ‘ভৌতিক’ দেখিয়েছে।
দেখুন সেই ভিডিও

 
 

__________________________
 তুরস্কের গাজিআন্তেপে এক বিয়েবাড়িতে আত্মঘাতী বোমা বিস্ফোরণে ৫১ জনের মৃত্যু হল। আহত অন্তত ২০০ জন। আহতদের মধ্যে মহিলা এবং শিশুরাও রয়েছে। এই হামলার পিছনে আইএসে’র হাত রয়েছে বলে প্রাথমিকভাবে মনে করছে স্থানীয় প্রশাসন। আত্মঘাতী জঙ্গি ১৩-১৪ বছরের এক কিশোর বলেই জানা গিয়েছে।
গাজিআন্তেপের গভর্নর আলি ইয়েরলিকায়ার দফতরের বিবৃতি অনুযায়ী, গতকাল স্থানীয় সময় রাত ১০টা ৫০ মিনিটে সাহিনবে জেলায় ওই বিস্ফোরণ হয়। ওই বিয়েতে মূলত কুর্দ গোষ্ঠীর লোকজনই উপস্থিত ছিলেন। পাত্র-পাত্রীও ছিলেন কুর্দি। কুর্দি রাজনৈতিক সংগঠন ‘এইচডিপি’র দাবি, তাদের অনেক নেতাও ছিলেন সেখানে। প্রসঙ্গত, সিরিয়ায় জঙ্গিগোষ্ঠী আইএস’কে নিয়ন্ত্রণে রাখতে কুর্দ বিদ্রোহীদের কাজে লাগায় প্রশাসন। সেকারণে, আইএসে’র নিশানায় রয়েছেন কুর্দিরা।
জানা গিয়েছে, বিয়ে শেষ হওয়ার মুখে অতিথিদের অনেকেই রাস্তায় বেরিয়ে নাচানাচি করছিলেন। তখনই ওই ভিড়ে ঢুকে পড়ে আত্মঘাতী জঙ্গি এবং তার দুই সঙ্গী। ওই দুই সঙ্গী পলাতক।
গতকাল ওই বিয়ের অনুষ্ঠানে উপস্থিত ছিলেন স্থানীয় বাসিন্দা গুলজার আতিস। তিনিও গুরুতরভাবে আহত। তাঁর কথায়, ‘‘অনুষ্ঠান তখন শেষের দিকে। আমি আমার এক প্রতিবেশীর সঙ্গে বসে গল্প করছিলাম। হঠাৎ বিকট শব্দ। দেখলাম, মাটিতে পড়ে রয়েছি। আমার উপরে পড়েছিল আমার প্রতিবেশীর দেহ।’’ পাত্র নুরেতিন আকদোগান এবং কনে বেসনা হাসপাতালে। তবে তাঁদের অবস্থা স্থিতিশীল। 
সিরিয়া সীমান্ত থেকে ৬০ কিলোমিটার উত্তরে গাজিআন্তেপ তুরস্কের অন্যতম গুরুত্বপূর্ণ শহর। এই শহর  সিরিয়ায় গৃহযুদ্ধে ধ্বস্ত শরণার্থীদের অন্যতম আশ্রয়স্থলও। শহরবাসীদের অধিকাংশই কুর্দ গোষ্ঠীভুক্ত। তুরস্কের প্রেসিডেন্ট রিজেপ তাইপ এরদোয়ানের মতে, বিভিন্ন গোষ্ঠীর মধ্যে ভেদাভেদ তৈরি করতেই এই ধরনের হামলা চালানো হচ্ছে। তিনি বলেন, ‘‘যারা আমাদের আক্রমণ করছে, তাদের বলি, তোমরা কখনও সফল হবে না।’’ 
মাসখানেক আগেই রক্তাক্ত সেনা অভ্যুত্থান দেখেছে তুরস্ক। ইস্তানবুলেও একাধিক হামলা চালিয়েছে আইএস। তুরস্ক প্রশাসন অস্বীকার করলেও, সিরিয়ায় আইএসে’র উত্থানে তুরস্কের মদত ছিল বলে মনে করেন অনেকেই। তবে এখন সেই তুরস্ককেও নিশানা করছে আইএস। 
তুরস্কের প্রধানমন্ত্রী বিনালি ইলদিরিম গতকালই দাবি করেছিলেন, সিরিয়ার গৃহযুদ্ধের সমস্যার সমাধানে আরও সক্রিয় ভূমিকা পালন করবে আঙ্কারা। তারপরই এদিনের বিস্ফোরণ। ১৯২১ সালে তুরস্কের স্বাধীনতা সংগ্রামে এই শহর (তখন নাম ছিল আন্তেপ) ফরাসি বাহিনীকে হারিয়ে দিয়েছিল। তারপর শহরের নামের আগে জুড়ে দেওয়া হয় গাজি (যুদ্ধজয়ের নায়ক)। প্রধানমন্ত্রী আশাবাদী, নাশকতার পরও নামের সেই মর্যাদা ধরে রাখবে শহরটি।

__________________________
 বঙ্কিমচন্দ্রের দাদা সঞ্জীবচন্দ্রের অনুসরণে যদি কোউ বলে বসেন, ‘বন্যেরা বনে সুন্দর, রামধনু অন্তরীক্ষে’, তাহলে তাঁকে হার মানতে হবে এক জায়গায়। শুধু আকাশে নয়, মাটিপাথরের ধরাতেও দেখা দিতে পারে রামধনু। গোটা একটা পর্বতশ্রেণি রেঙে উঠতে পারে সাতরঙের বাহারে। না কোনও কৃত্রিম কাণ্ড নয়, প্রকৃতির আজব খেয়ালে রামধনু পর্বত সত্যিই তৈরি হয়েছে চিনে।
চিনের ঝাংগিয়ে দাংজিয়া ল্যান্ডফর্ম জিওগ্রাফিক্যাল পার্ক বিশ্বের বিস্ময় বলেই পরিগণিত। এখানে পা রাখা মাত্রই পর্যটকদের চোখে ঝলসে ওঠে বেগনি-নীল-আশমানি-সবুজ-হলুদ-কমলা-লালের বাহার। আকাশে নয় এই রংমহল পাহাড়ের গায়েই। মনে হয়ে কেউ যেন দানবীয় তুলিতে রং বুলিয়েছে পাহাড়ের গায়ে।

ভূবিজ্ঞানীদের বক্তব্য— এই রঙিন পাহাড় তৈরি হতে সময় লেগেছে ২৪ মিলিয়ন বছর। টেকটনিক প্লেটের সরণের ফলে এই পাহাড়ের খাড়াইগুলো তৈরি হয়। কিন্তু তার গায়ে এই বিচিত্র রঙের বাহার ধরে অন্য কারণে। এই পর্বত মূলত বেলেপাথরে তৈরি। হিমালয় গঠনের অনেক আগে থেকেই এই পাহাড় তৈরি শুরু হয়েছিল। বালি পাথরে জমাট বাঁধার সময়ে তাতে মিশে গিয়েছিল বিভিন্ন খনিজ, গাছপালার অবশেষ ইত্যাদি। সেই মিশ্রণগুলিই এই রঙিন দুনিয়া তৈরি করে। এই পাহাড়ের প্রাথমিক রংটি কিন্তু টকটকে লাল। তার উপরেই ক্রমে জমেছে অন্য রঙের উপকরণ। ক্রমাগত আবহবিকারেই এই পাহাড় তার বর্তমান রূপটি পরিগ্রহ করে বলে জানান ভূ-বিজ্ঞানীরা। উত্তর-পশ্চিম চিনের এই অঞ্চল আজ জনপ্রিয় পর্যটক ক্ষেত্র।

__________________________
 সঙ্গে দু’টি শিশু। একেবারেই ছোট তারা। হাত ধরে তাদের নিয়ে সাবওয়ে-তে ঢুকছিলেন মা।
আচমকা ওই মহিলা দেখেন, এক পথচারীর ব্যাগ কাটার চেষ্টা করছে এক চোর। তিনি সঙ্গে সঙ্গে রুখে দাঁড়ান। চোর পালাতে বাধ্য হয়। কিন্তু যাওয়ার আগে সজোরে লাথি কষিয়ে যায় মহিলার গায়ে।
তাতেই শেষ হয়নি। ফিরে এসে তাকে থুতু ছুড়তে দেখা যায় মহিলাকে লক্ষ করে। সঙ্গে কিছু অশ্রাব্য কথা।


__________________________
 ক’দিন পরেই নির্বাচন। একেবারে শেষ পর্যায়ে এসে নতুন বিতর্কে জড়ালেন ডোনাল্ড ট্রাম্প। ট্রাম্পের বিরুদ্ধে আবার যৌন কেলেঙ্কারির অভিযোগ উঠল। আর অভিযোগ আনলেন যুক্তরাষ্ট্রের অ্যাডাল্ট ফিল্মস্টার জেসিকা ড্রেক। জেসিকা জানিয়েছেন, ট্রাম্পের হোটেলের ঘরে একা যাওয়ার জন্য তাঁকে ১০ হাজার ডলার অফার করা হয়েছিল। 
ঘটনাটি ঘটে ২০০৬ সালে। ক্যালিফোর্নিয়ায় একটি গল‌্ফ টুর্নামেন্টে ট্রাম্পের সঙ্গে জেসিকার আলাপ হয়েছিল। তিনি জানিয়েছেন, ‘প্রথম থেকেই আমার সঙ্গে ফ্লার্ট করছিল ট্রাম্প। এরপর অনুমতি ছাড়া হঠাৎ চুমু খায়’। সেদিনের মতো জেসিকা চলে গেলেও পরে অন্য এক ব্যক্তি মারফৎ ট্রাম্প আবার আমন্ত্রণ করেন জেসিকাকে। সেখানে গেলে ট্রাম্প জানতে চান, জেসিকা কত টাকা নেবেন। জেসিকা অবশ্য ট্রাম্পের প্রস্তাব বোঝার পরে রাজি হননি। তবে নাছোড়বান্দা ট্রাম্প অন্য একজনকে দিয়ে ফোন করিয়ে বলেন, তিনি ১০ হাজার ডলার দিতে প্রস্তুত। শর্ত দেন, এর বদলে ট্রাম্পের ব্যক্তিগত বিমানে জেসিকাকে তাঁর সঙ্গে লস অ্যাঞ্জেলস যেতে হবে। 
এই নিয়ে ১১জন মহিলা যৌন হেনস্থার অভিযোগ আনলেন ট্রাম্পের বিরুদ্ধে। এর আগে ১০ জন মহিলা একই অভিযোগ করেছেন তাঁর বিরুদ্ধে। এসবের ফলে নির্বাচনের আগে যথেষ্ট ক্ষতিগ্রস্থ হচ্ছে ট্রাম্পের ভাবমূর্তি, তা বলাই বাহুল্য। অবশ্য সেই ভাবমূর্তি রক্ষায় উঠে পড়ে লেগেছে ট্রাম্পশিবিরও। জেসিকার অভিযোগ প্রসঙ্গে এক প্রেস বিবৃতিতে তাঁরা বলেছেন, ট্রাম্প নাকি ওই মহিলাকে কখনও দেখেননি। সবটাই মিথ্যে। এসব অপপ্রচারের বিরুদ্ধে আইনি পদক্ষেপ নেওয়া হবে।

__________________________
 এমনিতেই খ্যাতি রয়েছে ভূতুড়ে বাড়ি হিসেবে। তার উপরে মার্কিন যুক্তরাষ্ট্রের লুইজিয়ানার সেন্ট ফ্রান্সভিলের মির্টলেস প্ল্যান্টেসনের আদত বদনাম একটি বিশেষ আয়নার জন্য। গণবিশ্বাস, এই আয়নায় কম করে ১০টি প্রেতাত্মার বাস। আর এই লিজেন্ডে ভয় পাওয়া দূরে থাক, উত্তরোত্তর বৃদ্ধি পাচ্ছে পর্যটকদের ভিড়।
১৭৯৬ সালে মার্কিন গৃহযুদ্ধের বহু আগেই এই খামারবাড়িটি তৈরি করেন জেনারেল ডেভিজ ব্র্যাডফোর্ড। কথিত রয়েছে, এই খামারটি আসলে এক রেড ইন্ডিয়ান গোরস্থানের উপরে তৈরি। তার উপরে নাকি অন্ততপক্ষে ১০টি হত্যাকাণ্ড সংঘটিত হয় এই বাড়িতে। কিন্তু সত্যি বলতে খোঁজ মেলে একটি মাত্র খুনেরই। উইলিয়াম উইন্টার নামের এক প্ল্যান্টার খুন হন এই বাড়ির সিঁড়ির ১৭ নম্বর ধাপে। তার পর থেকে নাকি এই ধাপটিতে উইলিয়ামের আবছা প্রেতাত্মাকে দেখা যায়।

মির্টলেস প্ল্যান্টেসনের সেই আয়না
এখানেই শেষ নয়। এই খামারবাড়ির মূল আকর্ষণ হল একটি আয়না। আজ পর্যন্ত এই আয়নাটিকে নাকি ঢেকে রাখা যায়নি। এই আয়নাতেই রয়েছে কম করে ১০টি প্রেতাত্মার বাস। সময় ও সুযোগ বুঝে তারা বেরিয়ে আসে। শোনা যায়, অনেক দর্শকই নাকি এই আয়না-ভূতের খপ্পরে পড়েছেন। অন্য মত অনুযায়ী, এই আয়নার বাসিন্দা সারা উড্রফ নামের এক মহিলা এবং তাঁর দুই শিশুসন্তানের। উড্রফদের মৃত্যুর পরে আয়না ঢেকে না রাখাতেই নাকি এউ বিপত্তি। তার পর থেকে খোলা পড়ে থাকা আয়না থেকে ভেসে আসে সারা ও তাঁর বাচ্চাদের আর্তি। মাঝে মাঝেই দেখা যায় ওই আয়নায় ছোট শিশুর হাতের ছাপ।
আরও পড়ুন
চুরি হয়ে গেল পানশালার পোষা ভূত! ব্রিটেনে তোলপাড়
ভয়ঙ্কর ঘটনা! বাড়িতে একা কিশোরী, জীবন্ত হয়ে উঠল খেলার সঙ্গী। দেখুন ভিডিও
শত বেদনা, বহু কষ্টের কাহিনি আজ পল্লবিত মির্টলেস প্ল্যান্টেসন-কে ঘিরে। তবে এই মুহূর্তে এই খামারবাড়ি বিপুল পরিমাণ পর্যটক টানে। কতজন সত্যিকারের ভুত দেখেছেন, সেই খবর অবশ্য পাওয়া যায়নি।

__________________________
 সেনাবাহিনীতে মহিলাদের সংখ্যাবৃদ্ধির কথা বলছেন প্রধানমন্ত্রী নরেন্দ্র মোদী এবং তাঁর প্রতিরক্ষামন্ত্রী মনোহর পর্রীকর। আর বায়ুসেনার এক আধিকারিক অভিযোগ করছেন, মহিলা হওয়ায় তিনি ন্যায্য সম্মান পাচ্ছেন না। আমেরিকার প্রেসিডেন্ট বারাক ওবামাকে ‘গার্ড অফ অনার’ দেওয়া বায়ুসেনার উইং কম্যান্ডার পূজা ঠাকুর বৈষ্যমের অভিযোগ এনে সেনা ট্রাইব্যুনালে মামলা করেছেন।
২০১৫ সালের ২৬ জানুয়ারি, প্রজাতন্ত্র দিবসের অনুষ্ঠানে বিশেষ অতিথি হিসাবে এসেছিলেন আমেরিকার প্রেসিডেন্ট বারাক ওবামা। সেখানে তাঁকে ‘গার্ড অফ অনার’ দিয়েছিলেন পূজা। কিন্তু এখন তাঁর অভিযোগ, তাঁকে স্থায়ী নিয়োগ (পার্মানেন্ট কমিশন) করা হচ্ছে না। বায়ুসেনা কর্তৃপক্ষ তাঁর সঙ্গে ‘বৈষম্যমূলক’ আচরণ করছেন। তাঁর অভিযোগের ভিত্তিতে বায়ুসেনার ব্যাখ্যা চেয়েছে ট্রাইব্যুনাল।

পূজার আইনজীবী সুধাংশু পাণ্ডে আজ জানিয়েছেন, বায়ুসেনা কর্তৃপক্ষের যুক্তি, তাঁরা ২০১২ সালে যখন পূজাকে স্থায়ী নিয়োগ করতে চেয়েছিলেন, তখন তিনি রাজি হননি। তাই এখন আর তাঁকে স্থায়ী নিয়োগ করা যাবে না। কারণ, নতুন করে স্থায়ী নিয়োগের কোনও ব্যবস্থা নেই। এই সিদ্ধান্তকে চ্যালেঞ্জ করেই ট্রাইব্যুনালে মামলা করেছেন পূজা। তাঁর আইনজীবীর পাল্টা দাবি, বায়ুসেনার সিদ্ধান্ত অযৌক্তিক। পূজা মহিলা বলেই তাঁকে বঞ্চিত করা হচ্ছে।

প্রসঙ্গত, মহিলা অফিসারদের স্থায়ী নিয়োগ করা হলে তাঁরা পুরুষ অফিসারদের মতোই লেফটেন্যান্ট জেনারেল পর্যন্ত পদোন্নতির সুবিধা পাবেন। তাঁদের অবসরের বয়স হবে ৬০ বছর এবং অবসরের পরেও যাবতীয় সুযোগসুবিধা পাবেন। 

২০১০ সালের আগে পর্যন্ত ভারতীয় সেনার মহিলা আধিকারিকদের স্থায়ী নিয়োগের রীতি ছিল না। সেই বছর ভারতীয় সেনার ৫০ জন মহিলা আধিকারিক (যার মধ্যে ২২ জন বায়ুসেনার) স্থায়ী নিয়োগের দাবিতে আদালতে মামলা করেন। তারপর থেকে মহিলাদের স্থায়ী নিয়োগ চালু হয়েছে। 

ওবামার সেই সফরে ভারতীয় সেনার তিনটি বিভাগ থেকেই মহিলা আধিকারিকেরা ‘গার্ড অফ অনার’ দিয়েছিলেন। বায়ুসেনার তরফে ছিলেন পূজা। সেই প্রথম মহিলা আধিকারিকেরা বিদেশি রাষ্ট্রপ্রধানকে ‘গার্ড অফ অনার’ দেন। ওবামা পরে আলাদা করে তাঁদের প্রশংসাও করেছিলেন।

সেনাবাহিনীতে মহিলাদের সংখ্যা বৃদ্ধির উদ্যোগ হিসাবে সম্প্রতি তিন মহিলাকে যুদ্ধবিমানের পাইলট হিসাবেও নিয়োগ করা হয়েছে। পূজার আইনজীবী ট্রাইব্যুনালে অভিযোগ করেছেন, এই উদ্যোগ সত্ত্বেও ভারতীয় বায়ুসেনায় মহিলাদের প্রাপ্য সম্মান থেকে এখনও বঞ্চিত করা হয়।

__________________________
 ভূত অথবা ভগবানে আপনার বিশ্বাস না থাকতেই পারে, কিন্তু এ কথা অস্বীকার করতে পারবেন না যে, পৃথিবীতে এমন অনেক কিছুই ঘটে যার যুক্তিগ্রাহ্য ব্যাখ্যা মেলে না কোনও। তেমনই এক অব্যাখ্যেয় ঘটনা ঘটে গিয়েছে মার্কিন যুক্তরাষ্ট্রের টেক্সাসে। এক ৭ বছরের শিশু এমন এক ছবি তুলেছে, যেখানে দেবদূতের অবয়ব ধরা পড়েছে বলে দাবি করছেন অনেকে। 
টেক্সাসের হিউস্টনের বাসিন্দা অ্যাশার লিলেজ ছোটবেলা থেকেই ডাউন সিন্ড্রোম রোগের শিকার। মানবশরীরে ‘এ’ ক্রোমোজোম যতগুলি থাকার কথা, অ্যাশারের শরীরে তার থেকে একটি বেশি আছে। সেই কারণেই তার বৃদ্ধি যথাযথ ভাবে হয়নি। কথা বলতে পারে না অ্যাশার। অবশ্য ছেলের এই রোগকে কোনও ‘প্রতিবন্ধকতা’ বলে মানতে রাজি নন তার বাবা-মা। তাঁদের দাবি, অ্যাশার কথা বলতে না পারলেও, তার ‘সিস্কথ সেন্স’ অত্যন্ত প্রবল। সে তার চেনা পরিচিত মানুষদের মনের ভাব খুব সহজেই বুঝে নিতে পারে। তার নিজের মনের ভাবও ইশারায় বোঝাতে সক্ষম অ্যাশার। 
এই অ্যাশারকে নিয়েই দিন কয়েক আগে ওয়াশিংটন গিয়েছিলেন তার মা কেরি। ফেরার ফ্লাইটে জানলার ধারে সিট পেয়েছিল সে। সম্প্রতি ফোটোগ্রাফিতে ছেলের আগ্রহ লক্ষ করেছিলেন কেরি। সেই কারণে প্লেনে অ্যাশারের হাতে ধরিয়ে দিয়েছিলেন একটি মোবাইল। নিজের মনে পর পর ছবি তুলে যাচ্ছিল অ্যাশার। মোবাইলে মেমরি বেশি অবশিষ্ট ছিল না। তা-ই এক সময় ছেলের হাত থেকে ফোনটা নিয়ে অপ্রয়োজনীয় ছবিগুলো ডিলিট করতে শুরু করেন কেরি। সেই সময়েই অ্যাশারের তোলা ছবিগুলো দেখতে গিয়ে চমকে যান মা। একটি বিশেষ ছবিতে আটকে যায় কেরির চোখ। কী ছিল সেই ছবিতে?

সেই ছবি (কেরি-র ফেসবুক পেজ থেকে)
কেরি দেখেন, অ্যাশারের তোলা সেই ছবিতে এক বিচিত্র অবয়ব ধরা পড়েছে। দেখে মনে হচ্ছে, মেঘের বুকে দুই হাত তুলে দাঁড়িয়ে রয়েছে এক মানব আকৃতির ধোঁয়া ধোঁয়া মূর্তি। কী কিংবা কে এই মূর্তি? কেরির দাবি, এ আসলে অ্যাশারের ‘গার্ডিয়ান এঞ্জেল’। এক বিরল মুহূর্তে অ্যাশারের দেখভালকারী সেই দেবদূত এসে দেখা দিয়েছে, এবং আশীর্বাদ করে গিয়েছে তাকে। 
আরও পড়ুন
আকাশ থেকে নেমে এল ‘ঈশ্বরের হাত’, কাঁপুনি সোশ্যাল মিডিয়ায়
নিজের ফেসবুক পেজে ওই ছবি পোস্ট করে এই সমস্ত দাবি করেছেন কেরি। তার পর ছবিগুলো ভাইরাল হয়ে গিয়েছে। অনেকেই বলছেন, অ্যাশার বিশেষ ভাগ্যবান, সেই কারণেই সে তার গার্ডিয়ান এঞ্জেলের দেখা পেয়েছে। কারো কারো বক্তব্য, দেবদূত নয়, অ্যাশারের ক্যামেরায় ধরা পড়া অবয়বটি আসলে কোনও ভূত বা প্রেতাত্মার। 
বিশেষজ্ঞরা অবশ্য ওই অবয়বকে দেবদূত বা ভূত বলে মানতে রাজি নন। তাঁদের বক্তব্য, আকাশে মেঘের বুকে আলোছায়ার খেলার ফলে নানা সময়ে নানা ধরনের আকৃতি গড়ে ওঠে। সেই সমস্ত আকৃতির সঙ্গে বিভিন্ন পরিচিত জিনিসের সাদৃশ্য ধরা পড়ে। অ্যাশারের ছবিটির ক্ষেত্রেও তেমন কিছুই ঘটেছে। 

__________________________
 কথা ছিল, স্যার ক্লাসে এসে নতুন বিষয় সম্পর্কে বোঝাবেন। সেই মতো নির্দিষ্ট সময়ে এসে প্রোজেক্টরের মাধ্যমে নিজের ক্লাসও শুরু করে দিয়েছিলেন সেই শিক্ষক। কিন্তু প্রোজেক্টের চালু হতেই যা ফুটে উঠল, তা এক কথায় অভাবনীয়।

এই বিষয়ে অন্যান্য খবর

বছরের কোন সময়ে পর্ন দেখা থেকে ছুটি নেন ভারতীয়রা, সব হিসেব এল প্রকাশ্যে


আন্তর্জাতিক সংবাদমাধ্যম ‘মিরর’—এ প্রকাশিত একটি প্রতিবেদন অনুযায়ী, ঘটনাটি তাইওয়ানের নিউ তাইপেই সিটির একটি কলেজের। ভাইরাল হওয়া ভিডিওটিতে দেখা যাচ্ছে, এক শিক্ষক ভরা ক্লাসে প্রোজেক্টরের মাধ্যমে একটি ভিডিও চালান। তার পরেই পর্ন ক্লিপ চালু হয়ে যায়। যা দেখে হাসিঠাট্টায় মেতে ওঠেন ক্লাসে উপস্থিত ছাত্র-ছাত্রীরা। পরে ভুল বুঝতে পেরে ভিডিওটি বন্ধ করে দেন ওই শিক্ষক।
দেখুন ভিডিও—

ক্লাসে উপস্থিত কোনও এক পড়ুয়া গোটা ঘটনার ভিডিও আপলোড করে দেন সোশ্যাল সাইটে। তার পরেই ২০ সেকেন্ডের এই ভিডিওটি ভাইরাল হয়ে যায়। ওই শিক্ষকের বিরুদ্ধে কোনও পদক্ষেপ করা হয়েছে কিনা তা এখনও জানা যায়নি।
তবে এটাই প্রথম নয়। এর আগেও বেশ কয়েক বার এমন ঘটনা সামনে এসেছে। এ বছরের সেপ্টেম্বর মাসের শেষ সপ্তাহে কানাডার টোরান্টো বিশ্ববিদ্যালয়েও একই ঘটনা ঘটেছিল। 

__________________________
 বাড়ির পরিচারিকার উপর অনেকেই নানা কারণে সন্দেহ করেন। কখনও কারণে, কখনও বা নিছক অকারণে নিজের সন্দেহবাতিকের বশে গড়ে ওঠে এই ধরনের সন্দেহ। তেমনই সন্দেহের বশবর্তী হয়ে নিজের ঘরে সিসিটিভি-র আমেরিকার লস অ্যাঞ্জেলস-এর এক ব্যক্তি। কয়েক দিন ধরেই তাঁর মনে সন্দেহ দানা বাঁধছিল যে, তিনি যখন কাজে বেরিয়ে যান, তখন ফাঁকা বাড়িতে কোনও অপকর্ম করেন তাঁর তরুণী পরিচারিকাটি। সেই সন্দেহের চোটেই নিজের ঘরে তিনি লাগিয়ে ফেলেন সিসিটিভি। সেই গোপন ক্যামেরায় ধরা পড়ে অবিশ্বাস্য ফুটেজ। 
আরও পড়ুন
মুরগির ডিমে ইনজেক্ট করা হল মানুষের বীর্য। পরিণামে জন্ম নিল এ কোন ভয়ঙ্কর জীব!
খেলাচ্ছলে সিংহের মুখে মাথা ঢোকালেন যুবক। পরমুহূর্তে কী ঘটল ভাবতেও পারবেন না
ক্যামেরায় ধরা পড়া ফুটেজটিতে দেখা যায়, বাড়ির মালিক দুপুরবেলা কাজে বেরিয়ে যাওয়ার পরেই বাড়ি ফাঁকা পেয়ে ভোল বদলে যাচ্ছে তরুণী পরিচারিকাটির। সেই সময়েই জল খেতে দিয়ে বেশ খানিকটা জল পড়ে যাচ্ছে তরুণীর পোশাকে। তার পরেই ঘটছে অপ্রত্যাশিত ঘটনা। দেখা যাচ্ছে, ভিজে পোশাক থেকে শরীরকে বাঁচাতে নিজের সমস্ত পোশাক খুলে ফেলছেন তরুণী। তার পর স্রেফ অন্তর্বাস পরে নিজের স্বাভাবিক কাজকর্ম করে যাচ্ছেন। বাড়ি ফাঁকা, কাজেই কারোর থেকে লজ্জা পাওয়ার ভয় নেই। একটা সময়ে নিজের নগ্নতাকে আবৃত করার জন্য বাড়ির মালিকের পোশাকই ওয়ার্ডরোব থেকে বার করে পরে ফেলছেন তিনি। নিজের ভেজা পোশাক-আশাক ধুয়ে নিচ্ছেন বাড়ির ওয়াশিং মেশিনে। দিনের শেষে সময়মতো বেরিয়ে যাচ্ছেন বাড়ি থেকে। 
তরুণী জানতেও পারেননি যে, তাঁর নগ্নতাকে প্রত্যক্ষ করার জন্য বাড়িতে কেউ না থাকলেও বাড়ির আনাচে-কানাচে চোখ মেলে রয়েছে সিসিটিভি। সেই সিসিটিভি-ই ধরে ফেলে ফাঁকা বাড়িতে তাঁর সমস্ত কীর্তিকলাপের ছবি। সেই মালিক এ বার সেই ভিডিও পোস্ট করে দিয়েছেন সোশ্যাল মিডিয়ায়। বলা বাহুল্য, পোস্ট করার সঙ্গে সঙ্গেই ভিডিও-টি ভাইরাল হয়েছে। 
অনেকেই অবশ্য এই ভিডিও-র যথেষ্ট সমালোচনাও করেছেন। তাঁদের মতে, ফাঁকা বাড়ির গোপনীয়তায় পরিচারিকা কী করছেন, তাতে নজরদারি চালানো, এবং সিসিটিভি ফুটেজ সোশ্যাল মিডিয়ায় পোস্ট করে দেওয়া মোটেই শোভন কাজ হয়নি বাড়ি-মালিকের পক্ষে। কেউ বা আবার সন্দেহ করছেন, তরুণী আদপে পরিচারিকাই নন, এবং ভিডিও-টিও কোনও সিসিটিভি ফুটেজ নয়। বরং এক অভিনেত্রীকে দিয়ে পরিচারিকা সাজিয়ে পরিকল্পিত ভাবেই শ্যুট করানো হয়েছে এই ভিডিও। ব্যাপার যা-ই হোক, ভিডিও-টিকে কেন্দ্র করে তর্কে-বিতর্কে সরগরম হয়ে উঠেছে সোশ্যাল মিডিয়া। 
দেখুন সেই ভিডিও ফুটেজ—


__________________________
 প্রায় ১১ বছরের বিবাহিত জীবন ছিল ইভান সুখোভ ও নাতালিয়ার। সন্তানদের নিয়ে সুখেই কাটছিল তাদের দিন। কিন্তু এক সময় বেঁকে বসেন ইভান। এক অদ্ভুত ইচ্ছের কথা প্রকাশ করেন তিনি নাতালিয়ার কাছে।
ইভানের ইচ্ছে, তাঁর এক বিশাল পরিবার হোক। একের বেশি স্ত্রী ও কম করে ৫০ জন সন্তান। স্বাভাবিকভাবেই এমন ইচ্ছেতে সায় দিতে পারেননি নাতালিয়া। কিন্তু, শেষে স্বামীর কথা মেনে নেন তিনি।
৩৪ বছরের ইভান সুখোভের বর্তমানে তিন স্ত্রী ও ৯ সন্তান। সকলে একসঙ্গেই থাকেন। আইনত বহুবিবাহ সঙ্গত নয় বলে, তাঁর দুই স্ত্রী আনা ও মদিনা ‘মিউচুয়াল এগ্রিমেন্ট’ নিয়ে থাকেন ইভানের সঙ্গে। 
মদিনা মুসলিম পরিবারের হলেও, টেলিভিশনে ইভানকে দেখে প্রেমে পড়ে যান বলে জানিয়েছেন আন্তর্জাতিক সংবাদমাধ্যম মিরর-কে। অন্য দিকে ইভান হলেন অর্থোডক্স খ্রিস্টান। 
বর্তমানে তিন স্ত্রী ও নয় সন্তান নিয়ে একটি ৩-বেডরুম ফ্ল্যাটে থাকেন ইভান। ইভান ও তাঁর তিন স্ত্রীই কর্মরত। কিন্তু পরিবার বাড়ছে বলে এখন তিনি শহরের বাইরে একটি বড় বাড়ির সন্ধান করছেন বলে জানিয়েছেন।
প্রসঙ্গত, আন্তর্জাতিক সংবাদমাধ্যম ‘মিরর’-এর প্রতিবেদন থেকে জানা গিয়েছে, কোনও স্ত্রীর সঙ্গে ঝগড়া-ঝামেলা হলেই তাঁকে শাস্তি দেন ইভান। পাক্কা একটি মাস সেই স্ত্রীর সঙ্গে নিশিযাপন করেন না তিনি।

__________________________
 মাত্র এক দিন আগেই রেডমি-র তরফ থেকে একটি টুইট করা হয়েছিল যে, তাদের রেডমি প্রো-তে ৪০০০ টাকা পর্যন্ত ছাড় দেওয়া হচ্ছে। অন্যদিকে, আজই লঞ্চ করা হচ্ছে রেডমির বেশ কয়েকটি নতুন মডেল।

এই বিষয়ে অন্যান্য খবর

রেডমি নোটের দাম কমল ৪০০০ টাকা, জেনে নিন বিস্তারিত


সর্বভারতীয় সংবাদমাধ্যমের এক প্রতিবেদন অনুযায়ী, বেজিং-এ আজ জায়ামি-র তরফ থেকে রেডমির বেশ কয়েকটি মডেল লঞ্চ হবে জানা গিয়েছে। কয়েক দিন যাবৎ জায়ামি-র সোশ্যাল চ্যানেলে টিজারও দেওয়া হচ্ছিল এই নিয়ে। 
জায়ামির প্রোডাক্ট সাইকেল থেকে জানা গিয়েছে, রেডমি সিরিজের রেডমি ৭ বা রেডমি নোট ৭ বা রেডমি এক্স লঞ্চ হবে আজ। দেখে নেওয়া যাক তার ফিচার— 
ক্যামেরা— 
• রিয়ার ক্যামেরা— ৪৮ মেগাপিক্সেল
• ডুয়েল ক্যামেরা— ৪৮ মেগাপিক্সেল সেনসর-যুক্ত এআই ডুয়েল ক্যামেরা 
• জায়ামি-র নিজস্ব ক্যামেরা— ৪৮ মেগাপিক্সেল
স্পেসিফিকেশন— 
• স্ক্রিন সাইজ— ৬.৩ ইঞ্চি ডিসপ্লে 
• অপরেটিং সিস্টেম— স্ন্যাপড্রাগন ৬৭৬ প্রসেসর/ ৬৬০ প্রসেসর
• ব্যাটারি— ৪০০০ এমএএইচ/ ৩৯০০ এমএএইচ
• রং— গ্রেডিয়েন্ট কালার ডিজাইন ব্যবহার করা হয়েছে। কালো, নীল ও পিংকিশ পার্পল রঙের মোবাইল পাওয়া যাবে।
• ব্যাক কভার— ২.৫ডি কার্ভের গ্রাস কভার

__________________________
 গুরমেহর কৌর চেয়েছিলেন, ভারত-পাকিস্তানের মধ্যে শান্তিস্থাপনের সপক্ষে প্রচার করতে। কিন্তু সেই বিষয়ে তাঁর প্রচেষ্টাকে কেন্দ্র করে বর্তমানে কমেন্টের পর কমেন্ট, পোস্টের পর পোস্টে সরগরম সোশ্যাল মিডিয়া। ২৩ বছরের এই তরুণীর শান্তিবার্তায় এখন রাজনৈতিক রং লেগে গিয়েছে। আলোচনার কেন্দ্রে এসে গিয়েছেন এই তরুণী। সেলিব্রিটি এবং রাজনীতিবিদরা সরব হয়েছেন গুরমেহরের সপক্ষে অথবা বিপক্ষে। 
কিন্তু পাকিস্তান কী বলছে এই বিতর্ক সম্পর্কে? পাকিস্তানের রাজনৈতিক চিন্তক এবং বরিষ্ঠ সাংবাদিকরা কী ভাবছেন গুরমেহর সম্পর্কে? 
পাকিস্তান ও ভারতের মধ্যে শান্তিস্থাপনের উদ্দেশ্যে গত এপ্রিলে  #ProfileForPeace নামের একটি ক্যামপেইন শুরু করেন গুরমেহর। ‘ভারত আর পাকিস্তানের মধ্যে যদি কোনও যুদ্ধ না হতো, তা হলে আমার বাবা আজও আমাদের মধ্যে থাকতেন’, বলেছিলেন তিনি। ভাইরাল হওয়া তাঁর ভিডিওতে ভারত এবং পাকিস্তান সরকারের কাছে আবেদন রেখেছিলেন গুরমেহর— ‘ভান-ভণিতা’ ছেড়ে দুই পক্ষ যেন ‘সমস্যার সমাধানে’ সচেষ্ট হয়। ‘দু’ দেশের নেতৃবৃন্দ সম্পর্কেই আমি প্রশ্ন তুলছি। তৃতীয় বিশ্বের কোনও দেশের উপযোগী নেতৃত্ব নিয়ে প্রথম বিশ্বের রাষ্ট্র হয়ে ওঠার স্বপ্ন দেখার কোনও অর্থ হয় না,’ লিখেছিলেন গুরমেহর।
আরও পড়ুন
শহিদকন্যা গুরমেহর কতটা দেশদ্রোহী? পাকিস্তানের পক্ষ নিচ্ছেন? পুঁচকে মেয়ে আসলে ‘পুঁচকে’ নয়
দিল্লি ছাড়তে বাধ্য হলেন ‘দেশদ্রোহী’ গুরমেহের। জানুন এই ঘটনা নিয়ে ১৩টি তথ্য
এবেলা.ইন-এর সঙ্গে কথা বলতে গিয়ে করাচি থেকে পাকিস্তানের স্বনামধন্য সাংবাদিক, স্তম্ভকার এবং বর্তমান শাসক দল পাকিস্তান মুসলিম লিগ-এর প্রাক্তন সদস্য আয়াজ আমির গুরমেহরের ভূয়সী প্রশংসা করে বলেন, ভারত এবং পাকিস্তানের অনেক রাজনৈতিক নেতার চেয়ে বেশি বাস্তববোধ ছিল গুরমেহরের। পাশাপাশি তিনি এ-ও বলেন যে, ‘দুই দেশের পারস্পরিক আস্থা অর্জনের প্রক্রিয়ায় গুরমেহর সংক্রান্ত বিতর্ক আদৌ সাহায্য করবে না। দুই দেশেই বহু শান্তিকামী মানুষ রয়েছেন, কিন্তু দুর্ভাগ্যজনক ভাবে তাঁদের পাশাপাশি এমন মানুষও অনেক রয়েছেন, যাঁরা তাঁদের তথাকথিত অযৌক্তিক পদ্ধতি আঁকড়ে ধরে বসে রয়েছেন।’ 
‘এত রকম দ্বিপাক্ষিক জটিলতায় দুই পক্ষের শান্তিপ্রক্রিয়া আটকে রয়েছে যে, অবস্থার কোনও রকম উন্নতি ঘটা কঠিন,’ বলেন আয়াজ।
পাকিস্তানের আর এক প্রবীণ রাজনৈতিক ব্যাখ্যাতা এবং বিদেশনীতি বিশ্লেষক জাভেদ সিদ্দিকি লাহৌর থেকে বলেন, ‘বিবেক তাঁকে দিয়ে যা বলিয়েছে, গুরমেহর তা-ই বলেছেন। এমতাবস্থায় তাঁর কণ্ঠরোধ করার প্রচেষ্টা একান্তই অনুচিত হবে। নিজের মত ব্যক্ত করার সম্পূর্ণ স্বাধীনতা তাঁর রয়েছে, এবং তিনি ন্যায্য কথাই বলেছেন। একটি সুস্পষ্ট উদ্দেশ্য নিয়েই শান্তির বার্তা দিতে চেয়েছিলেন গুরমেহর।’
গুরমেহরের সমর্থনে মুখ খুলেছেন অনেকেই, দেখুন ভিডিও

__________________________
 বিতর্ক ছাড়ছে না ডোনাল্ড ট্রাম্পকে!
স্ত্রী মেলানিয়ার নগ্ন ছবি প্রকাশ নিয়ে চর্চার রেশ কাটার আগেই উঠে গিয়েছে আরও একটি বিতর্ক। প্রশ্ন উঠেছে, আমেরিকায় ‘গ্রিন কার্ড’ পেতে ট্রাম্পের আগে তিনি অন্য কাউকে বিয়ে করেছিলেন কি না, তা নিয়ে। সেই জল্পনায় ইন্ধন জুগিয়েছে মেলানিয়ার পরিচিত এক আইনজীবীর দাবি। সেইসঙ্গে স্লোভেনিয়ার প্রাক্তন মডেল মেলানিয়া বৈধ অনুমতি নিয়ে আমেরিকায় গিয়েছিলেন কি না, তা নিয়েও শুরু  হয়েছে বিতর্ক!
২০০৫ সালের ২২ জুন ফ্লরিডায় ট্রাম্পের সঙ্গে বিয়ে হয় মেলানিয়ার। সেবছর একটি টেলিভিশন সাক্ষাৎকারে ট্রাম্পপত্নী জানিয়েছিলেন, সেটাই তাঁর প্রথম বিবাহ। কিন্তু সম্প্রতি মাইকেল ওয়াইল্ডস নামে এক আইনজীবী দাবি করেছেন, বিবাহের ভিত্তিতেই ২০০১ সালে ‘গ্রিন কার্ড’ পেয়েছিলেন মেলানিয়া। তাঁর কথায়, ‘‘২০০৬ সালে আমেরিকার নাগরিকত্ব পেয়েছেন মেলানিয়া। তার আগে বিবাহের ভিত্তিতে গ্রিন কার্ড পেয়েছিলেন তিনি।’’ 
প্রসঙ্গত, ওই আইনজীবী আমেরিকায় মূলত অভিবাসীদের জন্যই কাজ করেন। অতীতে তিনি ট্রাম্পের সংস্থা ‘ট্রাম্প অর্গানাইজেশনে’র সঙ্গেও যুক্ত ছিলেন। ওই সংস্থার বিদেশি মডেলদের জন্য ভিসা এবং ‘গ্রিন কার্ডে’র ব্যবস্থা করে দেওয়ার দায়িত্ব ছিল তাঁর উপরেই। 
মেলানিয়ার বিয়ে সম্পর্কে নির্দিষ্ট কিছু তথ্যের জন্য ওয়াইল্ডই ট্রাম্পের সংস্থার কাছে জানতে চেয়েছিলেন বলে দাবি করেছে আমেরিকার একটি টেলিভিশন চ্যানেল। এ সম্পর্কে ওই আইনজীবীর উক্তি, ‘‘এখনও ওরা কিছু জানায়নি। দুঃখিত।’’ ঘটনাচক্রে, ওই আইনজীবী রাজনৈতিকভাবে ট্রাম্পের প্রতিদ্বন্দ্বী হিলারি ক্লিন্টনের সমর্থক। সেই জায়গা থেকেই কি তিনি ট্রাম্পপত্নী সম্পর্কে এমন ‘বিস্ফোরক’ মন্তব্য করেছেন? এ প্রশ্নের উত্তরে ওয়াইল্ড অবশ্য বলেছেন, ‘‘যতদূর জানি, ট্রাম্পের সঙ্গে বিয়ের আগে মেলানিয়ার আমেরিকায় কাজ করার ভিসা ছিল। উনি কখনও ভিসার নিয়ম ভাঙেননি বলেও শুনেছি।’’ তাতে অবশ্য জল্পনা থামছে না।
পাশাপাশি, তাঁর নগ্ন ছবির সূত্রেও এই অভিযোগ পুষ্ট হচ্ছে মেলানিয়ার বিরুদ্ধে। ওই ছবিগুলি আমেরিকায় তোলা হয়েছিল ১৯৯৫ সালে। কিন্তু মেলানিয়ার দাবি, তিনি আমেরিকায় গিয়েছেন তার পরের বছর। প্রশ্ন উঠেছে, তাহলে কী ওই ছবি তোলার সময়ে তিনি সেদেশে বৈধ কাগজপত্র ছাড়াই মডেল হিসাবে কাজ করেছেন। মেলানিয়া অবশ্য এ প্রসঙ্গে টুইট করেছেন, ‘১৯৯৬ সাল থেকে আমার অভিবাসী স্টেটাস নিয়ে প্রচুর ভুল তথ্য প্রচারিত হয়েছে। স্পষ্ট করে জানিয়ে দিচ্ছি, আমি বরাবরই এদেশের অভিবাসন আইন মেনে চলেছি’। 
আমেরিকার রাজনৈতিক মহলের একাংশের মতে, মেলানিয়ার বিরুদ্ধে বেআইনিভাবে আমেরিকায় থেকে কাজ করার অভিযোগ প্রমাণিত হলে প্রেসিডেন্ট নির্বাচনের দৌড়ে ধাক্কা খেতে পারেন ট্রাম্প। কারণ, তাঁর নির্বাচনী প্রচারের অন্যতম প্রসঙ্গ বেআইনি অভিবাসন বন্ধের প্রতিশ্রুতি। ক্ষমতায় এলে আমেরিকা থেকে প্রতিটি অবৈধ অভিবাসীকে বার করে দেওয়ার প্রতিশ্রুতি দিয়েছেন ট্রাম্প। অবৈধ অভিবাসন বন্ধ করতে আমেরিকা এবং মেক্সিকোর মধ্যে দেওয়াল তোলার কথাও বলেছেন!

__________________________
 আর্জেন্টিনার পরে এবারে ম্যাসিডোনিয়া। আবারও পর্যটকের হাতে নিরীহ জীবের হত্যা। 
কিছুদিন আগেই আর্জেন্টিনার একটি সমুদ্রের পাড়ে একদল পর্যটক একটি লুপ্তপ্রায় ডলফিন ছানাকে কোলে নিয়ে ছবি তুলেত গেলে সেটির মৃত্যু হয়। যা নিয়ে বিশ্বজুড়ে নিন্দার ঝড় ওঠে। 
কিন্তু সেই ঘটনার পরেও যে অনেকে শিক্ষা নেননি, ম্যাসিডোনিয়ায় তা প্রমাণ করলেন বুলগেরিয়ার এক নাগরিক। এবারে অবশ্য ডলফিন নয়, অমানবিকতার শিকার হল একটি রাজহাঁস।
সম্প্রতি ম্যাসিডোনিয়ার ওহরিড লেকে বেড়াতে এসে এই কাণ্ড ঘটিয়েছেন এক মহিলা। লেকের পাড়ের কাছে থাকা একটি রাজহাঁসকে নিয়ে ছবি তুলতে যান তিনি। সংবাদমাধ্যমে ছড়িয়ে পড়া ছবিতে দেখা যাচ্ছে, রাজহাঁসটির ডানা টেনে ধরে ছবি তোলার চেষ্টা করছেন। ভীত রাজহাঁসটি পালানো আপ্রাণ চেষ্টা করলেও সেটিকে ছাড়েননি ওই মহিলা। ভয়ে ক্রমশ নিস্তেজ হয়ে পড়ে প্রাণীটি। বেশ কিছুক্ষণ পরে হাঁসটিকে লেকের পারে ফেলে চলে যান ওই পর্যটক। অভিযোগ, এর পরেই ওই প্রাণীটির মৃত্যু হয়।
ম্যাসিডোনিয়ার স্থানীয় সংবাদমাধ্যম সূত্রে খবর, পর্যটকদের একটি বড় দলের সঙ্গে ওই মহিলা ঘুরতে এসেছিলেন। মহিলার এই কাণ্ড দেখে অনেকেই চমকে যান। প্রশ্ন হচ্ছে, ওই মহিলাকে কেউ বাধা দিলেন না কেন?
আরও পড়ুনঃ
সেলফি উন্মাদনা কেড়ে নিল বিরল প্রজাতির শিশু ডলফিনের প্রাণ
 
 
 

__________________________
 যদিও এই ট্রেন্ড একেবারে নতুন কিছু নয়। গত কয়েক দশক ধরেই এই পরিসংখ্যান বাড়ছে। ২০১৩ সালে যমজ জন্মহার ছিল প্রতি হাজারে ৩৩.৭। সেটিও ছিল এক রকম রেকর্ড বলে জানিয়েছে ‘ইউএস সেন্টার্স ফর ডিজিজ কন্ট্রোল অ্যান্ড প্রিভেনশন’। ২০১৪ সালের পরিসংখ্যান সেই পুরনো রেকর্ড ভেঙে নতুন রেকর্ড সৃষ্টি করেছে।  
আশির দশকে যমজ সন্তানের জন্মহার ছিল ১৮.৯ প্রতি হাজারে। অর্থাৎ এই ৩৬ বছরে প্রায় দ্বিগুণ বেড়েছে এই হার। কিন্তু ঠিক কী কারণে এমনটা হল?
গবেষকরা দু’রকম সম্ভাবনার কথা বলছেন। প্রথমটি হল, সে দেশের প্রচুর মহিলা এখন ফার্টিলিটি ট্রিটমেন্ট করাচ্ছেন। ইন ভিট্রো ফার্টিলাইজেশন ট্রিটমেন্টে যমজ সন্তান হওয়ার সম্ভাবনা বাড়ে। তা ছাড়া বহু মহিলাই একটু বেশি বয়সে মা হচ্ছেন। গবেষণা বলছে, মায়ের বয়স বেশির দিকে হলেও যমজ সন্তানধারণের সম্ভাবনা বেশিই থাকে। তবে যমজ সন্তান হওয়া খারাপ কিছুই নয়। চিন্তার বিষয় তিন বা তার অধিক সংখ্যক সন্তানধারণ। পশুপাখিদের ক্ষেত্রে তা স্বাভাবিক হলেও মানুষের ক্ষেত্রে তা প্রত্যাশিত নয়। সাম্প্রতিক রিপোর্ট বলছে, মার্কিন দেশে আধুনিক ফার্টিলিটি ট্রিটমেন্টের ফলে কমে গিয়েছে তিন বা তার অধিক সংখ্যক সন্তানধারণের ঘটনা।

__________________________
 রাস্তাঘাটে, ট্রেনে কিংবা বাসে, কোনও অন্তঃসত্তা উপায়ান্তর না দেখে সন্তান প্রসব করতে বাধ্য হচ্ছেন, এমন সংবাদ প্রায়শই কানে আসে আমাদের। কিন্তু মাঝ-আকাশে সন্তান প্রসব! এবার সেরকম ঘটনাও ঘটে গেল। মিসি বারবারেব উমান্ডাল নামের ফিলিপিন্স-নিবাসী এক তরুণী নিজের এক বিচিত্র অভিজ্ঞতার কথা জানিয়েছেন নিজের ফেসবুক অ্যাকাউন্টে, যেখানে প্লেনে তাঁর এক সহযাত্রীর সন্তান প্রসবের কাহিনি বিবৃত করেছেন তিনি।
দুবাই থেকে ফিলিপিন্স যাবেন বলে প্লেনে চড়েছিলেন মিসি। তাঁর সঙ্গেই প্লেনে উঠেছিলেন  এক গর্ভবতী মহিলা। প্লেন যখন মাঝ-আকাশে তখনই প্রসববেদনা শুরু হয় তাঁর। কথায় কথায় তিনি জানান, আরও মাস তিনেক পরে তাঁর প্রসবের সম্ভাব্য দিন নির্ধারণ করেছিলেন ডাক্তার। কিন্তু কোনও কারণে অন‌েক আগেই শুরু‌ হয়ে গিয়েছে প্রসববেদনা। মিসি লিখছেন, ‘‘যন্ত্রণায় কাতর ওই মহিলাকে দেখে তখন ঘাবড়ে গিয়েছেন এয়ারহোস্টেস এবং এয়ারলাইন্সের অন্যান্য কর্মীরা। সৌভাগ্যক্রমে সহযাত্রীদের মধ্যে দু’জন ছিলেন নার্স। তাঁরাই এগিয়ে আসেন সাহায্যের জন্য। ওই মহিলাকে নিয়ে যাওয়া হয় প্লেনের সামনের দিকের অপেক্ষাকৃত ফাঁকা অংশে। তাঁকে ঘিরে ফেলা হয় চাদর দিয়ে। তার কিছুক্ষণ পরেই ভেসে আসে মহিলা-কন্ঠের আর্তনাদ। আর তার পরেই এক কচি গলার কান্না। কিছুক্ষণ পরে ওই মহিলা তাঁর বাচ্চাকে নিয়ে নিজের সিটে এসে বসেন। দেখা যায়, মা এবং বাচ্চা— দিব্যি রয়েছেন দু’জনেই।’’
প্লেনে উপস্থিত সকলেই আনন্দে উচ্ছল হয়ে ওঠেন এই ঘটনায়। প্লেনটি তড়িঘড়ি নামানো হয় ভারতের মাটিতে। এইসব কাণ্ডকারখানার জেরে গন্তব্যে পৌঁছতে প্লেনটির দেরি হয়ে যায় প্রায় ৯ ঘন্টা। কিন্তু তাই নিয়ে বিন্দুমাত্র অভিযোগ নেই যাত্রীদের। মা এবং সন্তানের সুস্থতা কামনা করছেন এখন সকলেই। এমনকী যে এয়ারলাইন্স কোম্পানির প্লেনে ঘটেছে এই কাণ্ড, তারা ঘোষণা করেছে, তাদের প্লেনে জীবনভর বিনা পয়সায় যাতায়াত করতে পারবেন ওই মহিলা। তাদের তরফে এটাই ওই মহিলাকে তাঁর মা হওয়ার উপহার।
কিন্তু প্রশ্ন হল, বাচ্চাটি যখন মাঝ-আকাশে জন্মেছে, তখন সে কোন দেশের নাগরিকত্ব পাবে? সাধারণভাবে নিয়ম হল, প্লেনে কোনও মহিলা সন্তান প্রসব করলে, তারপর যে দেশের মাটি প্লেনটি প্রথম স্পর্শ করে, সেই দেশের নাগরিকত্বই পায় সেই শিশু। সেই হিসেবে এই শিশুটি ভারতীয় বলে গৃহীত হওয়া উচিৎ। কিন্তু ঘটনা হল, ফিলিপিন্সে এই নিয়ম চালু নেই। শিশুটির মা যেহেতু ফিলিপিন্সের, সেহেতু তাঁর শিশুটিও ফিলিপিন্সেরই নাগরিকত্ব লাভ করবে। 
আরও পড়ুন
জন্ম সময় বলে দেবে একজনের ভবিষ্যৎ কেমন হবে
জন্মদাগ কি পূর্বজন্মের কোনও বার্তা দেয়? কী বলছে লক্ষণশাস্ত্র?

__________________________
 একজনের বয়স মাত্র ১৬ বছর। পেশায় মডেল। অন্যজন একটু বড়, বয়স ২৪ বছর।
সোফিয়া মাগেরকো ও তার বন্ধু দাশা মেডভেডেভা। ৩০ জুন সন্ধ্যায় ইউক্রেনের ইজিয়াম শহরের রাস্তায় বেসামাল অবস্থায় গাড়ি চালাচ্ছিল। তাদের হাতে পানীয়ের বোতল যে ছিল, তা ধরা পড়েছে ইনস্টাগ্রামে লাইভে। 
মদ্যপান করতে করতেই গাড়ি চালাচ্ছিল সোফিয়া মাগেরকো। ‘ভিব্লগ’ থেকে জানা গিয়েছে যে, মদ্যপ অবস্থায় গাড়ি চালানোর ফলে শহরের মধ্যেই একটি ল্যাম্পপোস্টে ধাক্কা মারে গাড়িটি। তৎক্ষণাৎ মৃত্যু হয় সোফিয়ার। 

আশেপাশের মানুষ গাড়ির কাছে ছুটে গিয়ে দেখেন যে তখনও দাশার নিঃশ্বাস চলছে। গুরুতর আহত অবস্থায় তাকে নিকটবর্তী হাসপাতালে নিয়ে যাওয়ার পথেই মারা যায় সে। 
সোশ্যাল মিডিয়ায় ভাইরাল হয় সোফিয়া ও দাশার সেই অন্তিম ভিডিওটি। সঙ্গে রাস্তার ধারে পড়ে থাকা ভাঙাচোরা গাড়িটির ছবিও পোস্ট করেন অনেকে।
দেখুন সেই মর্মান্তিক ফুটেজ— 


__________________________
 প্রেম ভেঙে গেলে প্রাক্তন প্রেমিক বা প্রেমিকার ওপর রাগ থাকা স্বাভাবিক, বিশেষত সেই প্রেমিক বা প্রেমিকাকেই যদি সম্পর্ক ভেঙে যাওয়ার জন্য দায়ী বলে মনে হয়। কিন্তু এসব ক্ষেত্রে অধিকাংশ মানুষই বুকের ভিতর রাগ পুষে রেখে মনে মনে গুমরে মরেন। ক’জন আর নিজের ‘এক্স’-কে তার ‘কৃতকর্মে’র জন্য শাস্তি দেওয়ার উদ্যোগ নেন? কিন্তু এই প্রতিবেদন যে মেয়েটি‌কে নিয়ে সে যে শুধু তার প্রাক্তন প্রেমিককে শাস্তি দিয়েছে তা-ই নয়, তার শাস্তির পদ্ধিতিটিও অবিশ্বাস্য রকমের অভিনব। 
সম্প্রতি সেই ভুক্তভোগী প্রেমিক তার ‘ভয়াবহ’ অভিজ্ঞতার কথা জানিয়েছে সোশ্যাল নেটওয়ার্কিং সাইট রেডইট-এ। ‘খালিসিসকোরনড’ প্রোফাইল নেম থেকে সে পোস্ট করেছে তার কাহিনি। তার প্রেমিকার প্রকৃত নাম গোপন রেখে তাকে সে উল্লেখ করেছে ড্যানি নামে। সে জানিয়েছে, ড্যানির সঙ্গে তার সম্পর্ক স্থায়ী হয়েছিল বছরখানেকের মতো। কর্মসূত্রে ছেলেটিকে থাকতে হত মেয়েটির থেকে দূরে। মাস কয়েক আগে ছেলেটি জানতে পারে, মেয়েটি আরও বেশ কিছু ছেলের সঙ্গে সম্পর্কে লিপ্ত। প্রতিশোধ নেওয়ার জন্য সে-ও অন্য কিছু মেয়ের সঙ্গে শারীরিক সম্পর্কে লিপ্ত হয়। এর পরিণাম হয় তাদের ব্রেক আপে। সম্পর্ক ভেঙে যাওয়ার পরে ছেলেটির মনের ওপর দিয়ে কী বয়ে গিয়েছিল সে বিষয়ে সে তেমন কিছু জানায়নি, কিন্তু মেয়েটি যে মোটেই খুশি হয়নি তা তার পরবর্তী আচরণেই স্পষ্ট। 
ড্যানির সূত্রেই ছেলেটি জনপ্রিয় সিরিয়াল ‘গেম অফ থ্রোনস’-এর প্রতি আসক্ত হয়। টিভি চ্যানেলে যে নির্দিষ্ট সময়ে সিরিয়ালের এপিসোডগুলি সম্প্রচারিত হত সেটা ছেলেটির কাজের সময়। তাই প্রতি সোমবার ইন্টারনেটে স্ট্রিমিং টেলিকাস্ট দেখত সে। এই কথা জানা ছিল ড্যানিরও। আর সেই বিষয়টিকে কেন্দ্র করেই নিজের প্রতিশোধের পরিকল্পনা করে ড্যানি। ব্রেক আপের পর ড্যানি ছেলেটিকে ব্লক করে দিয়েছিল হোয়াটস অ্যাপে আর ফেসবুকে। কিন্তু মাস খানেক আগে তাকে আবার আনব্লক করে দেয় ড্যানি। ছেলেটি ভাবে, আবার বোধহয় ড্যানি তার সঙ্গে নতুন করে সম্পর্ক গড়ে তুলতে চায়। কিন্তু ড্যানির পরিকল্পনা ছিল অন্যরকম। প্রতি সোমবার ইন্টারনেটে ‘গেম অফ থ্রোনস’-এর এপিসোড শুরু হওয়ার ঠিক আগে হোয়াটস অ্যাপে মেসেজ করে সে ছেলেটিকে জানিয়ে দিতে শুরু করে এই এপিসোডে কী ঘটতে চলেছে। আসলে টিভিতে এপিসোডটি সম্প্রচার হয় ইন্টারনেট সম্প্রচারের আগেই। সেটি দেখে নিয়ে মেয়েটি জেনে যেত এপিসোডের কাহিনি কোন দিকে মোড় নিতে চলেছে এবার। আর সেটাই হয়ে উঠত প্রাক্তন প্রেমিকের ওপর তার প্রতিশোধের হাতিয়ার। এপিসোডের আগেই তার কাহিনি জেনে যাওয়া মানে সেই এপিসোড দেখার মজাই মাটি। আর ড্যানির মেসেজের সুবাদে সেটাই ঘটে ছেলেটির ক্ষেত্রে। বিরক্ত হয়ে হোয়াটস অ্যাপে ড্যানিকে ব্লক করে দেয় ছেলেটি। তারপর শুরু হয় ফেসবুকে মেসেজ করা। ফেসবুকেও ড্যানিকে ব্লক করে দেয় ছেলেটি। অতঃপর ছেলেটির ফোনে এসএমএস  করা শুরু করে ড্যানি। এমনকী দু’জনেরই পরিচিত— এমন কিছু বন্ধু‌কে দিয়ে ছেলেটিকে ফোন করিয়ে আসন্ন এপিসোডের কাহিনি জানিয়ে দেওয়ার কৌশলও নেয় ড্যানি। সবমিলিয়ে ‘গেম অফ থ্রোনস’ দেখা মাথায় উঠেছে ছেলেটির।
ছেলেটি নিজের ব্লগে নিজের পাঠকদের কাছে জানতে চেয়েছে, এই অবস্থায় তার কী করা উচিৎ? নিজের প্রিয় সিরিয়াল দেখার আনন্দ থেকে বঞ্চিত হয়ে সে এখন একরকম দিশেহারা। তবে তার পাঠকরা কেউই তাকে তার প্রশ্নের কোনও সদুত্তর দিতে পারেননি। আসলে এমন অদ্ভুত উপায়ে যে প্রাক্তন প্রেমিকের উপর প্রতিশোধ নেওয়া যেতে পারে তা-ই বোধহয় এখনও বিশ্বাস করে উঠতে পারেননি অনেকে।

‘খালিসিসকোরনড’-এর সেই পোস্ট
আরও পডুন
হৃদয়ের টানে ক্যালিফোর্নিয়া থেকে কলকাতার ফুটপাতে। এমন প্রেমকাহিনি জীবনে পড়েননি
ভালবাসার অনন্য নজির গড়েছেন ইনি। স্ত্রীর ধর্ষকের সন্তানকে দিয়েছেন পিতৃপরিচয়

__________________________
 মরিয়া হয়ে তিনি খুঁজে বেড়াচ্ছেন একটি কমলা রঙের বেড়াল। নাহ্! সেটা তাঁর পোষা নয়। তবুও খুঁজে চলেছেন হন্যে হয়ে। 
মার্কিন যুক্তরাষ্ট্রের ওকলাহোমা ইউনিভার্সিটি মেডিকাল সেন্টার-এ একদিন সকলে একটি পোস্টার দেখে বেশ আশ্চর্য হয়ে যায়। ক্লারা এডওয়ার্ডস নামে এক মহিলার নাম ছিল পোস্টারে, সঙ্গে তাঁকে যোগাযোগ করার ফোন নম্বরও। পোস্টারে লেখা ছিল একটি আর্জি—
২৪ থেকে ৪৮ ঘণ্টার জন্য একটি কমলা রঙের বেড়াল চাই। আমার দুই ২ ও ৪ বছরের সন্তান গারফিল্ডের ভক্ত। আমরা সবাই একসঙ্গে ডিনার করতে যাব। তার পরে আপনার বেড়াল আপনি ফেরত নিয়ে যাবেন।

কমিকসের গারফিল্ড। ছবি: ইউটিউব
প্রসঙ্গত, গারফিল্ড একটি কার্টুন চরিত্র। কমলা রঙের এই বেড়ালটি প্রায় সারাদিনই আলস্য করে কাটায়। এবং মজার মজার কথা বলে। বাচ্চাদের খুবই প্রিয় এই গারফিল্ড।
ক্লারা এডওয়ার্ডসের দুই সন্তানও গারফিন্ডের ভক্ত। বাচ্চাদের আনন্দ দিতে তাই তিনি এমন পোস্টার ছাপিয়েছিলেন।
ক্লারার সন্তানদের সঙ্গে তাদের ‘গারফিল্ড’ 

One last photo from our Garfield dinner 😻 thank you again! @lauren_jade44 @mashable @USATODAY @YahooNews @stouffers @DailyMirror @nypost @TheEllenShow @reddit @9LivesCatFood @OKCFOX @Garfield @travisfortnum pic.twitter.com/E4lZe2zLdI
— Clara Edwards (@swallownurse) August 12, 2018

পোস্টারটি দেখে লরেন জেড নামে এক টুইটারেত্তি তার ছবি তুলে নিজের অ্যাকাউন্টে পোস্ট করেন, যা রিটুইট হয় ১০ হাজারেরও বেশি। এবং যার ফলে ক্লারা একটি কমলা রঙের বেড়ালও পেয়ে যান।
ক্লারার দুই সন্তান যে যারপরনাই খুশি হয়েছিল তাদের পছন্দের ‘গারফিল্ড’কে পেয়ে তা বলাই বাহুল্য। সকলকে ধন্যবাদ জানিয়ে একটি ছবি টুইট করেন ক্লারা—

Meet Garfield!!! He came... He ate cat-lasagna (wet and dry @9LivesCatFood)... He played dressup.... thank you everyone that helped make this possible! My kids LOVED Garfield! @lauren_jade44 @stouffers @mashable @reddit @travisfortnum @Garfield pic.twitter.com/MpORrfoA95
— Clara Edwards (@swallownurse) August 12, 2018

__________________________
 ধরুন, এক বাদলা দিনে রাস্তা দিয়ে হাঁটছেন। হঠাৎ খেয়াল করলেন, জলের ফোঁটা নয়, গায়ে টপাটপ মাছ এসে পড়ছে। কেমন অনুভূতি হবে আপনার? ঠিক তেমনটাই হয়েছে মেক্সিকোর টাম্পিকো শহরের বাসিন্দাদের। দিনদুপুরে আকাশের নীচে দাঁড়িয়ে তাঁরা দেখলেন, অঝোরে মাছ নেমে আসছে উপর থেকে। 
এক আন্তর্জাতিক সংবাদমাধ্যমে প্রকাশিত খবর অনুযায়ী, গত কয়েকদিন ধরেই মেক্সিকোর টাম্পিকো শহরের আবহাওয়া বেশ খারাপ। মুষলধারায় বৃষ্টি না হলেও মাঝারি বৃষ্টিপাত চলছেই। এরই মধ্যে একদিন বৃষ্টি সামান্য ধরেছিল। তখনই হঠাৎ এই অদ্ভুত ঘটনা ঘটে। মেক্সিকোর আপৎকালীন পরিষেবার সঙ্গে যুক্ত পেদ্রো গ্রানদোস জানান, ‘‘আমরা স্বাভাবিকভাবেই অবাক এই ঘটনায়। এমনটা আগে কখনও দেখিনি।’’
ওই কর্মী আরও জানান, অনেক সময়ে টর্নেডো বা প্রবল ঝড় হলে হালকা ওজনের প্রাণীদের উড়িয়ে এনে অন্য জায়গায় ফেলে। সেই পরিস্থিতিতে সাপ, মাছ, ব্যাঙের মতো প্রাণীরা বৃষ্টির সঙ্গে ঝরে পড়লে অবাক হওয়ার কিছু থাকে না। কিন্তু ঝড়-ঝাপটা কিছু নেই, হঠাৎ আকাশ থেকে মাছ পড়তে দেখে অবাকই হয়েছেন তাঁরা। 
বিষয়টি কীভাবে ঘটল, তা নিয়ে ইতিমধ্যেই ভাবনাচিন্তা শুরু করেছে প্রশাসন। অনেকে এও মনে করছেন, বিমান বা কপ্টারে মাছ নিয়ে যাওয়ার সময়ে সেখান থেকেও পড়তে পারে। কিন্তু এই তত্ত্বে আবার কেউ কেউ সংশয় প্রকাশ করেছেন। বিমান থেকে পড়লে এতটা বিশাল জায়গা জুড়ে কীভাবে তা পড়বে, সেখানেই দানা বাধছে সন্দেহ। 
সব মিলিয়েই বিষয়টি নিয়ে জল্পনা ক্রমাগত বাড়ছে। 

__________________________
 কিছুদিন আগেই যুক্তরাষ্ট্রের গবেষণা সংস্থা ‘এস ই টি আই ইনস্টিটিউট’-এর রেডিওয় মহাকাশ থেকে ধরা পড়েছিল এক অস্বাভাবিক সংকেত। জ্যোতির্বিজ্ঞানী সেথ সোটাক একটি ব্লগপোস্টে জানিয়েছিলেন, সংকেতটির ধরন রহস্যজনক। কে বা কারা এই সংকেত পাঠিয়েছিল, সে বিষয়ে নিশ্চিত হতে পারেননি কেউই। তবে সোটাক অনুমান করেছিলেন, এই সংকেত হয়তে কোনও আলাদা সৌরজগৎ থেকে আসতে পারে। সেটি হয়তো আমাদের থেকে ৯৪ অলোকবর্ষ দূরে অবস্থান করছে। সম্প্রতি সেই ঘটনা নিয়ে এবার জানা গেল চাঞ্চল্যকর তথ্য।
বিষয়টি নিয়ে যাঁরা অনুসন্ধান করছিলেন তাঁরা সম্প্রতি জানিয়েছেন, ওই সংকেতের সূত্রপাত কোনও অন্য জগৎ থেকে হয়নি। মনে করা হচ্ছে, এটি মহাকাশেরই কোনও স্যাটেলাইট থেকে এসেছে। সম্ভবত কোনও রাশিয়ান মিলিটারি স্যাটেলাইট থেকেই রেডিওয় ধরা পড়েছে সংকেতটি। এই তথ্য জানিয়েছেন, রাশিয়ান মহাকাশ-বিজ্ঞানীরাই। ২০১৫ সালেও রাশিয়ায় এই একই ধরনের সংকেত ধরা পড়েছিল বলে জানা গিয়েছে। দু’টি সিগন্যালের ধরনে মিল পাচ্ছেন বিজ্ঞানীরা।
আরও পড়ুন—
মহাকাশ থেকে ভেসে এল অস্বাভাবিক সংকেত! তবে কি ভিনগ্রহে রয়েছে প্রাণী?
গবেষকরা আগেই জানিয়েছিলেন, ভিনগ্রহে কোনও প্রাণের অস্তিত্ব নিয়ে ভাবার সময় এখনও আসেনি। আর ওই সিগন্যাল যদি কোনও ভিনগ্রহ থেকে এসেই থাকত, তাদের প্রযুক্তি মানুষের থেকেও উন্নত বলে প্রমাণিত হত। তবে এখনও পর্যন্ত তেমন কোনও প্রমাণ পাওয়া যায়নি। মহাবিশ্বে-মহাকাশে-মাহাকাল মাঝে মানব একাকীই থেকে গেল এ যাত্রা। 

__________________________
 ম্যারাথনে তো নির্দিষ্ট দূরত্বে প্রতিযোগীদের জন্য জলের ব্যবস্থা করা থাকে। সেই জল পান করে প্রতিযোগীরা সতেজ হন। বাকি দূরত্ব আরও তেজীয়ান হয়ে দৌড়ন তাঁরা।
২৪ সেপ্টেম্বর ইংল্যান্ডে যে ম্যারথনের আয়োজন করা হচ্ছে, তা সবঅর্থেই অভিনব। এখানে জলের বদলে প্রতিযোগীদের জন্য বরাদ্দ থাকবে ওয়াইন। যার ন্যূনতম মূল্য সাড়ে সাত পাউন্ড। দু’ মাইল অন্তর রাখা থাকবে ওয়াইন। তা গলায় ঢেলেই আবার দৌড়তে পারবেন প্রতিযোগীরা।
ম্যারথনের রুট এখনও স্থির হয়নি। তবে অচিরেই তা স্থির করে ফেলবেন আয়োজকরা।
গতবছর এই অভিনব ম্যারথন প্রতিযোগিতায় প্রায় তিন হাজার মানুষ অংশ নিয়েছিলেন। এখানে প্রতিযোগিতা কম। মজা বেশি। প্রতিযোগীরাও পেশাদার রানার নন। গোটা দিন পিকনিকের আনন্দে থাকতে পারবেন সবাই। আর প্রতিৎোগিতা শেষ হলে সবার হাতেই উঠবে ওয়াইনের গেলাস। তবে এ হেন কম্পিটিশনে যোগদান করার বয়স বেঁধে দেওয়া হয়েছে। আঠেরো বছর উত্তীর্ণ হলেই তবে এই প্রতিযোগিতায় অংশ নেওয়া যাবে। ১৮-র নীচে যারা, তাদের হাতে তো আর ওয়াইনের গ্লাস তুলে দেওয়া যাবে না!

__________________________
 ইংল্যান্ডের এক ৩৬ বছর বয়সি ব্যক্তিকে পুলিশ গ্রেফতার করল তাঁর ৩ বছরের শিশুকে হত্যার অপরাধে। অভিযোগ, নিজের ছেলেকে জোর করে খাওয়াতে গিয়ে তাকে হত্যা করেছেন তিনি।
নর্থ ওয়েস্ট লন্ডনের বাসিন্দা এই মানুষটির বিরুদ্ধে শিশু নির্যাতন ও হত্যার মামলা আদালতে তোলা হয়েছে। সরকারি কৌঁসুলিরা আদালতে জানান, এই বাবার অভ্যাস ছিল, তিন বছরের শিশুপুত্রকে নিজের কোলের উপর শুইয়ে খাওয়ানো। মূলত দুধ, পাউরুটি, উইটবিক্স এবং ওট মিশ্রিত একটি মণ্ড খাওয়ানো হতো শিশুটিকে। শিশুটি অনেক সময়েই খেতে চাইত না সেই খাবার। সেক্ষেত্রে জোর করেই তার মুখে খাবার গুঁজে় দিতেন বাবা। অনেক সময়েই বাচ্চাটির নাকেও খাবার ঢুতে যেত, এবং সারা মুখে লেগে যেত খাবার। বাচ্চাটি কান্নাকাটি করলেও তেমনভাবে ভ্রূক্ষেপ করতেন না। সেইভাবেই জোর করে খাওয়াতে গিয়ে দিন কয়েক আগে ঘটে যায় দুর্ঘটনা। খাওয়ানোর সময়ে হঠাৎই নিথর হয়ে যায় শিশুটি। তাকে তড়িঘ়ড়ি হাসপাতালে নিয়ে যাওয়া হলে ডাক্তাররা তাকে মৃত বলে ঘোষণা করেন।
সরকারি কৌঁসুলিদের বক্তব্য, ভদ্রলোক নিজের সন্তানের প্রতি অমানবিকতা ও উদাসীনতার পরিচয় দিয়েছেন। তাঁর কড়া শাস্তিরও দাবি উঠেছে। আপাতত মামলাটি বিচারাধীন রয়েছে। যে ধারায় মামলা দায়ের করা হয়েছে তাতে ওই ব্যক্তির অপরাধ যদি প্রমাণিত হয় তাহলে জেলে যেতে হবে তাঁকে।
 

__________________________
 হলিউড ব্লকবাস্টার হরর ছবি ‘চাইল্ড’স প্লে’ (১৯৮৮) মনে আছে? সেই ছবিতে ‘চাকি’ নামের এক পুতুলের উপরে ভর করে অশুভ আত্মা। তার পরে জীবন্ত হয়ে ওঠে সেই পুতুল এবং ঘটাতে থাকে ভয়ঙ্কর সব কাণ্ড। অথবা মনে করতেই পারেন ‘অ্যানাবেল’-কে। ‘কনজিউরিং’ সিরিজে এই ভুতুড়ে পুতুলের ভূমিকাই প্রধান। এইসব দেখে শুনে আপনার মনে যদি একথা উঁকি দেয় যে, মাঝে মধ্যে পুতুলরা শিকার হয়ে পড়ে অশুভ আত্মার আর তারা ঘটাতে থাকে আজব সব কাণ্ড, তো আপনাকে মোটেই দোষ দেওয়া যাবে না। আর এই খবর পড়ার পরে তো আপনার ধারণা বদ্ধমূল হতে বাধ্য যে, পুতুলরা ভূতেদের একটা বড় টার্গেট।
সম্প্রতি পেরুর কাসকো শহরে এমন ঘটনা ঘটেছে যে, তাকে নিছক ‘প্র্যাঙ্ক’ বলে উড়িয়ে দিতে গিয়েও থমকে যাচ্ছেন সোশ্যাল মিডিয়ার ঝানু ওস্তাদরা। দক্ষিণ-পশ্চিম পেরুর কাসকো শহরে এই পুতুলটির দেখা পাওয়া গিয়েছে, যে ব্যাটারি খুলে নেওয়ার পরেও দিব্বি ‘কথা বলছে’ এবং চোখ নাড়াচ্ছে।
একটি ভিডিও-তে দেখা যাচ্ছে, পুতুলটি জনৈক ব্যক্তির সঙ্গে কথা বলছে এবং কথার অনুষঙ্গে তার মাথা ঘোরাচ্ছে। তার পরে সে মুন্ডু ঘুরিয়ে তার চোখ টেপে। আর একটি ভিডিও-য় একজন পুতুলটিকে হাতে তুলে নিতেই সে জানায়— ‘‘থ্যাংক ইউ’’। তার পরে ওই ব্যক্তি তার ব্যাটারির অংশে হাত দিয়ে বুঝতে পারেন, সেখানে কোনও ব্যাটারি নেই।
ভিডিও দেখুন

 
পুতুলটি ক্রমাগত বলে চলেছে— ‘‘আই উইল ব্রিং ইউ ইওর হ্যাপিনেস’’ বা ‘‘হোয়্যার অ্যাম আই’’-এর মতো বাক্য।
আশে পাশে উপস্থিত মনুষের একটা বড় অংশই বিশ্বাস করেছেন, পুতুলটি ভূতগ্রস্ত। কিন্তু তার পাশাপাশি অনেকেই মনে করছেন এটা নতুন ধরনের কোনও ‘গোস্ট প্র্যাঙ্ক’। তবে, ইউটিইবে ভিডিওটি প্রকাশ পেতেই অসংখ্য মানুষ ঝাঁপিয়ে পড়েছেন এতে। তবে অনেকই এর পিছনে অন্য কোনও কৌশল রয়েছে বলে মনে করছেন। আপাতত কাসকো শহর ভৌতিক পুতুল নিয়ে সরগরম।  

__________________________
 গ্রামবাসীরা ভয়েই কাহিল। ভেড়া জন্ম দিয়েছে এমন এক শাবকের, যার শরীরে স্পষ্ট আদল মানুষের!  
এমনই এক সংবাদ প্রকাশিত হয়েছে একটি আন্তর্জাতিক সংবাদ মাধ্যমে। জানা যাচ্ছে, দক্ষিণ আফ্রিকার পূর্বাঞ্চলে লেডি ফ্রেয়ার গ্রামে এই মেষশাবকটিকে দেখে রীতিমতো ভীত হয়ে পড়ে গ্রামের সবাই। 
তারা ধরে নেয় এক ‘অশুভ শক্তি’ জন্ম নিয়েছে পশুর চেহারায়। যদিও শাবকটি মৃত অবস্থাতেই প্রসব হয়েছিল, তবুও আতঙ্ক ক্রমে বাড়তে থাকে। আধা-মানুষ আধা-পশু সেই প্রাণীটিকে দেখতে ভিড় জমতে থাকে। 
হয়তো এই বিশ্বাসের মূলে কাজ করছিল বাইবেলের ‘নিউ টেস্টামেন্ট’-এর ‘সেভেন্থ সিল’-এর প্রসঙ্গ। ‘ভেড়া’রূপী যিশু খ্রিস্টের বিপরীতে শয়তান প্রেরিত দূতের কথাও জানা যায়। তার কল্পনা করতে গিয়েই বিকৃত চেহারার ভেড়ার কথা হয়তো সকলেরই মনের মধ্যে চলে এসেছিল। 
আতঙ্ক ক্রমে ছড়াতে থাকে। ধীরে ধীরে তা এমন চেহারা নেয়, তা আরও দূর-দূরান্ত পর্যন্ত ছড়িয়ে পড়ে। আগুনের মতো তা ছড়িয়ে পড়তে থাকে গ্রামীণ জনজাতির মধ্যে। শেষ পর্যন্ত ব্যাপারটা দেখতে গ্রামীণ উন্নয়ন দফতর তাদের প্রতিনিধিকে পাঠায়।   
ভিডিও দেখুন। সৌজন্য: নাউইউনো-এর ইউটিউব চ্যানেল। 

 
শেষ পর্যন্ত পশু বিভাগের আধিকারিকরা মৃত শাবকটিকে দেখে সিদ্ধান্তে আসেন, দেখে যতই মানুষের সঙ্গে মিল খুঁজে পাওয়া যাক, এটা আসলে বিকৃত ভেড়া শাবক। শাবকটির জন্মদাত্রী ভেড়াটি গর্ভবতী অবস্থাতে ভাইরাস সংক্রমণে অসুস্থ হয়ে পড়ে। সেই সংক্রমণে তার গর্ভস্থ শাবকটি স্বাভাবিকভাবে বেড়ে উঠতে পারেনি। ফলে তার চেহারায় ওরকম বিকৃত আদল চলে আসে। 
আপাতত শাবকটির দেহ ময়না তদন্তের জন্য পাঠানো হয়েছে। ঠিক করা হয়েছে, রিপোর্ট পেলে প্রত্যন্ত গ্রামের কুসংস্করাচ্ছন্ন মানুষকে বিস্তারিত বোঝানো হবে। কিন্তু গ্রামবাসীরা আপাতত অপেক্ষায়, কবে এই ‘অশুভ’ শাবকটিকে দাহ করা হবে। 

     

__________________________
 হাল আমলে নয়, এই বট গাছটিকে গ্রেফতার করা হয় বৃটিশ আমলে। সেও এক মজার কাহিনি। কিন্তু আরও মজার বিষয় হল, ১১৮ বছর আগে গ্রেফতার হওয়া গাছটি স্বাধীন পাকিস্তানেও মুক্তি পায়নি।

গাছটিকে গ্রেফতার করা হয় ১৮৯৮ সালে। বৃটিশ অর্মি অফিসার জেমস স্কুইড-এর নির্দেশে গাছটিকে গ্রেফতার করে বন্দি করা হয়। শোনা যায়, একদিন মদ্যপ অবস্থায় ওই পথ দিয়ে হাঁটতে হাঁটতে স্কুইড দেখেন, গাছটি তাঁর দিকে এগিয়ে আসছে। বারবার তিনি গাছটিকে এগিয়ে আসতে নিষেধ করেন। কিন্তু মদ্যপকে যেন ধরতে এগিয়ে যায় বট-বৃক্ষ। মদ্যপ সেনাকর্তা তখনই বলে দেন, এই গাছকে উচিত শিক্ষা দিতে হবে। গ্রেফতারি পরোয়ানা জারি করেন। কর্তার ইচ্ছায় কর্ম। সঙ্গে সঙ্গেই বিশাল বট গাছটিকে শেকল দিয়ে বেঁধে ফেলা হয়। আজীবন বন্দি রাখার রায় দিয়ে দেন। তার পরে বৃটিশ অর্মি অফিসার জেমস স্কুইড-এর নেশা কেটে গেলেও বট গাছের মুক্তি মেলেনি। আজ এত বছর পরেও সে বন্দি। মুক্তির অপেক্ষায় দিন গুনছে।
আরও পড়ুন
পাকিস্তানের পথে ঝড় তুলছেন এই প্রৌঢ়া। এঁর কথা শুনলে বলতে বাধ্য হবেন, ‘‘অভিবাদন’’
কোহলিকে তুলে আছাড় মারতে উদ্যত মিসবা! পাক ভক্তের ফোটোশপ করা ছবি ভাইরাল।
পাকিস্তান নিয়ে মন্তব্যের জন্য দেশদ্রোহিতার অভিযোগ অভিনেত্রীর বিরুদ্ধে
শুধু গাছকে গ্রেফতার করাই নয়, স্থানীয় বাসিন্দাদেরও হুমকি দেওয়া হয়— এই গাছকে কেউ মুক্ত করলে তাকেও শাস্তি পেতে হবে। সেই হুমকির ভয়েই কিনা কে জানে আজও পাকিস্তানের লান্ডি কোটাল আর্মি ক্যান্টনমেন্টে গেলে দেখা যাবে লোহার শিকলে বন্দি সেই গাছকে। তার গায়ে লেখা— ‘আই অ্যাম আন্ডার অ্যারেস্ট।’

 

__________________________
 উচ্চপর্যায়ের প্রতিনিধি দলের বৈঠকে যোগ দিতে গিয়ে অন্য দেশের আধিকারিকের মানিব্যাগ চুরি। পাকিস্তানি আমলার এহেন অপকর্মে অস্বস্তিতে পড়ল ইমরান খান সরকার। সারা দেশেই উঠেছে নিন্দার ঝড়।
পাকিস্তানের সংবাদপত্র ‘দ্য ডন’-এর প্রতিবেদন অনুযায়ী সে দেশের এক জন গ্রেড ২০ আধিকারিক কুয়েতের এক প্রতিনিধির মানিব্যাগ চুরি করেন। পুরো ঘটনাটি ধরা পড়ে সিসিটিভি ক্যামেরায়। সেই ফুটেজই সোশ্যাল মিডিয়ায় ভাইরাল হয়ে যায়।
কুয়েতের প্রতিনিধি দলটি পাকিস্তানে বিনিয়োগের ব্যাপারে আলোচনা করতে এসেছিল। যিনি মানিব্যাগটি চুরি করেছেন, তিনি যুগ্ম বিনিয়োগ সচিব জারার হায়দর খান।

এই বিষয়ে অন্যান্য খবর

মোষ তাড়াতে আদাজল খেয়ে নামলেন ইমরান, নিলামের সিদ্ধান্ত পাক প্রধানমন্ত্রীর
দূরবীণে চোখ রাখলেই পুণ্যলাভ! পাক সীমান্তে ভক্তদের লম্বা লাইন


তাঁকে দেখা যাচ্ছে খালি টেবিলের কাছে গিয়ে পড়ে থাকা মানিব্যাগটি টুক করে তুলে নিয়ে পকেটে পুরে নিচ্ছেন। কুয়েতের সেই আধিকারিক তাঁর মানিব্যাগ খুঁজে না পাওয়ায় হইচই বেঁধে যায়। আধিকারিকরা সরকারি ভাবে অভিযোগ দায়ের করেন। তার পরেই শুরু হয় তদন্ত।
দেখুন সেই সিসিটিভি ফুটেজ:

Grade 20 GoP officer stealing a Kuwaiti official's wallet - the official was part of a visiting delegation which had come to meet the PM pic.twitter.com/axODYL3SaZ
— omar r quraishi (@omar_quraishi) September 28, 2018

পাকিস্তানের অর্থ বিষয়ক ডিভিশনের সভা ঘরে তল্লাসি চালানো হয়। কর্মীদের দেহ তল্লাসিও করা হয়। কিন্তু কিছু পাওয়া যায়নি। পরে সিসিটিভি ফুটেজ দেখে আসল কালপ্রিটকে চিহ্নিত করা হয়। সেই তদন্তেই ধরা পড়ে পাকিস্তানি আমলার কীর্তি।
‘‘একটি অভ্যন্তরীণ তদন্ত শুরু করা হয়েছে ওই আমলার বিরুদ্ধে। সেই তদন্তের সুপারিশ অনুযায়ী আমলার বিরুদ্ধে ব্যবস্থা নেওয়া হবে,’’ ‘ডন’ সংবাদপত্রকে জানিয়েছেন এক সরকারি আধিকারিক।
এই ভিডিও ভাইরাল হতেই সোশ্যাল মিডিয়ায় খোরাক হয়েছেন এই আমলা। অনেকেই ঘটনাটি নিয়ে ঠাট্টাও করেছেন। এক জন লিখেছেন ইমরান খান সরকারের তো টাকা নেই, তাই নগদ টাকা চুরি করতে হচ্ছে আমলাকে। অন্য এক জনের বক্তব্য, এটা একটি সাধারণ চুরির ঘটনা নয়। এটি পুরো দেশের প্রতি একটি অপরাধ। এর ফলে বিদেশে পাকিস্তানের মাথা হেঁট হয়ে গিয়েছে বলেও অনেকের দাবি।

__________________________
 এক ফুট চওড়া, ২.২ ফুট লম্বা, ওজন ৩৪ কেজি। শুনে কোনও মাঝারি মাপের পাথরের কথা মাথায় আসতে পারে। কিন্তু ফিলিপিন্সের এক মৎস্যজীবীর বিছানার নীচে ঠিক এই মাপেরই একটি মুক্তো রাখা ছিল। তাও দু-এক সপ্তাহ নয়, একটানা দশ বছর ধরে। কিন্তু বিছানার নীচে রাখা সাদা রংয়ের ওই বড়সড় জিনিসটি যে কতখানি মহার্ঘ, তার কোনও আন্দাজই ছিল না ওই মৎস্যজীবীর। কারণ তাঁর কাছে ওটি নিছক সৌভাগ্য বয়ে আনার একটি সামুদ্রিক পাথরের থেকে বেশি কিছু ছিল না। বিশেষজ্ঞরা অবশ্য বলছেন, ওই মুক্তোর আনুমানিক মূল্য অন্তত একশো মিলিয়ন ডলার।
কিন্তু কীভাবে এই মুক্তোর কথা জানাজানি হল? সম্প্রতি ওই মৎস্যজীবীর বাড়িতে আগুন লেগেছিল। বাধ্য হয়ে হাতের কাছে যা যা জিনিস পেয়েছিলেন, সেগুলো নিয়ে বাড়ি থেকে বেরিয়ে যান তিনি। সেই সময়েই অবশ্যই সৌভাগ্যর প্রতীক হিসেবে বাড়িতে রাখা প্রিয় পাথরটিকে সঙ্গে নিতে ভোলেননি তিনি। আন্তর্জাতিক একটি নিউজ চ্যানেলের খবর অনুযায়ী, তখনই এক সরকারি ট্যুরিজম অফিসারকে ওই সামু্দ্রিক পাথরটি দেখান তিনি। ওটা যে সাধারণ কোনও বস্তু নয়, অভিজ্ঞ ট্যুরিজম অফিসারের তা বুঝতে দেরি হয়নি। বিশেষজ্ঞরা নিশ্চিত করেন, ওটি আসলে একটি মুক্তো। পরে জানা যায়, এখনও পর্যন্ত খুঁজে পাওয়া মুক্তোগুলির মধ্যে এটি সবথেকে বড়। দামী পাথর সংক্রান্ত বিশেষজ্ঞরা এখন এই মুক্তের মূল্য নির্ধারণ করার কাজ চালাচ্ছেন।
একদিন সমুদ্রে মাছ ধরতে গিয়ে ঝড়ের মধ্যে নিজের নৌকার নোঙ্গরটি জলের মধ্যে ফেলেছিলেন ওই মৎস্যজীবী। কিন্তু নোঙ্গরটি তোলার সময়ে দেখেন, সেটি একটি সামুদ্রিক ঝিনুকে আটকে যায়। বাধ্য হয়ে জলে নেমে সাঁতরে নোঙ্গরটি তুলে আনেন মৎস্যজীবী ওই ঝিনুকটিও তুলে আনেন। তার পরে থেকেই ওই ঝিনুক এবং তার ভিতরে লুকিয়ে থাকা মুক্তোর ঠিকানা হয়েছিল ওই মৎস্যজীবীর বাড়ির বিছানার নীচে। ভাগ্যিস, মৎস্যজীবীর বাড়িতে আগুন লেগেছিল! না হলে, বিশ্বের সবথেকে বড় মুক্তোর সন্ধানই হয়তো পাওয়া যেত না। এতদিন বিশ্বের সবথেকে বড় মুক্তোর স্বীকৃতি যেটির ছিল, সেই লাও জু নামের মুক্তোটিও এই বিশালাকার মুক্তোর তুলনায় নেহাতই ছোট আকারের।  ফিলিপিন্স অবশ্য বড় বড় মুক্তো খুঁজে পাওয়ার জন্য বিখ্যাত। সেদেশের পালওয়ান অঞ্চলে অতীতেও অনেক বড় বড় মুক্তো পাওয়া গিয়েছে।
দেখুন ফোটোগ্যালারি
পৃথিবীর দামি ‘পাথর’

__________________________
 সেই যে কথায় রয়েছে, কপালে দুর্ভোগ থাকলে খণ্ডাবে কে, এ যেন তা-ই। সামান্য অপরাধের জন্য যে এমন শাস্তি পেতে হবে, তা বিন্দুমাত্র বুঝতে পারেননি ব্রিস্টলের বাসিন্দা হুয়ান ভেগা। বান্ধবীর সঙ্গে মনোমালিন্যের জেরে রাগের মাথায় ঘরের জিনিসপত্র ভাঙচুর করেছিলেন তিনি। সে সময়েই অ্যাকোয়ারিয়ামে থাকা একটি মাছকে মেরে ফেলেন। কিন্তু তার জেরেই হাজতবাসের শাস্তি হয়েছে তাঁর।
এক আন্তর্জাতিক সংবাদমাধ্যমে প্রকাশিত খবর থেকে জানা গিয়েছে, ৩৩ বছরের হুয়ানের সঙ্গে তাঁর বান্ধবীর বেশ কিছুদিন ধরে বনিবনা হচ্ছিল না। এর মধ্যে একদিন তাঁর বাড়িতে গিয়ে বচসায় জড়িয়ে পড়েন হুয়ান। অভিযোগ, রাগের মাথায় আচমকা ভাঙচুরও শুরু করে দেন তিনি। ঘরে উপস্থিত সামগ্রীর মধ্যে ছিল একটি অ্যাকোয়ারিয়াম। সেটি ভেঙে যাওয়ার দরুন তার মধ্যে থাকা একটি মাছ দু টুকরো হয়ে মারা যায়। ঘটনাটি এমনই গড়ায়, যে হুয়ানের বান্ধবী পুলিশে খবর দিতে বাধ্য হন। তদন্তে গিয়ে বাড়িতে উপস্থিত এক ৯ বছরের বাচ্চার থেকে পুলিশ জানতে পারে, তার প্রিয় ‘বেট্টা ফিশ’-কে হুয়ান ‘খুন’করেছে। ঘটনার পরে মানসিকভাবে বিপর্যস্ত হয়ে পড়েছিল ওই শিশু। 

এই বিষয়ে অন্যান্য খবর

ভাল ভেটকি না পেলে ফিশ ফ্রাই ভাজেন না ইনি, পিছনে রয়েছে সত্যজিতের অবদান
মাছের ছোঁয়ায় সবই স্বাদু! রইল মাছের আচার বানানোর সহজ প্রণালী


পুলিশ হুয়ানের বিরুদ্ধে মামলা করে আদালতে। তারা দাবি করে, যেহেতু এই ঘটনা শিশুমনে মারাত্মক প্রভাব ফেলেছে, তাই হুয়ানের শাস্তিও দৃষ্টান্তমূলক হওয়া প্রয়োজন। বিচারক হুয়ানকে ১২০ দিনের জেল হেফাজত দেন।

__________________________
 হঠাৎ করে দেখলে যে কেউ ভেবে বসতে পারেন নিজের প্যান্ট বাড়িতেই ভুলে এসেছেন এই মহিলা। তবে, সত্যিটা একটু আলাদা।
জাপানের এক হোটেলের রিসেপশনে এসে উপস্থিত হন মধ্যবয়স্কা এক মহিলা। পরনে সুন্দর একটি শার্ট। ব্যস, অতটুকুই। হোটেলশুদ্ধ লোক তো হাঁ। এও কী সম্ভব? মুহূর্তেই মোবাইলের এক ক্লিকে, সোশ্যাল দুনিয়ায় ভাইরাল হয়ে গেল সেই ছবি। কিন্তু, ভাইরাল ছবির নেপথ্যে গল্পটি থেকে গেল অজানাই।
হোটেলসূত্রে জানা গেল, অর্ধনগ্ন হয়ে নয়, সম্পূর্ণ পোশাক পরেই হোটেলে এসেছিলেন ওই মহিলা। কিন্তু, গায়ের রঙে মিশে যায় তাঁর ন্যুড রঙের লেগিংস। কেন সিকিউটি গার্ড মারফৎ তাঁকে হোটেল থেকে বেরিয়ে যাওয়ার নির্দেশ দেওয়া হল, তা বুঝতেই পারেননি ওই মহিলা। পরে বিষয়টি বুঝে অপ্রস্তুত হয়ে পড়েন তিনিও।
শেষ পর্যন্ত রিসেপশনিস্টকে সামনে রেখে প্রমাণ করান যে তিনি অর্ধনগ্ন নন। কিন্তু, ততক্ষণে ছবি ফেসবুকে আপলোডেড। মন্তব্যের সংখ্যাটা আর না-ই বা বললাম।

__________________________
 আকাশপথে আবারও বিপর্যয়। ভয়াবহ বিমান দুর্ঘটনার সাক্ষী থাকল ইন্দোনেশিয়া। বোয়িং বিমান ভেঙে পড়ে ১৮৯ জন যাত্রীর মৃত্যুর আশঙ্কা করা হচ্ছে। 
বেশ কয়েকটি আন্তর্জাতিক সংবাদমাধ্যমের খবর অনুযায়ী, জাভা দ্বীপ সংলগ্ন সমু্দ্রের মধ্যে ভেঙে পড়ে বিমানটি। জাকার্তা থেকে ওড়ার তেরো মিনিটের মধ্যেই বিমানটি ভেঙে পড়ে। লায়ন এয়ার ফ্লাইট সংস্থার বোয়িং ৭৩৭ ম্যাক্স ৮ বিমানটিতে বিমানকর্মী-সহ মোট ১৮৯ জন যাত্রী ছিলেন। 
 
এ দিন স্থানীয় সময় ভোর ৬.২০ মিনিট নাগাদ বিমানটি জাকার্তা থেকে পাংকস পিনাংয়ের উদ্দেশ্যে রওনা দেয়। যে বিমানটি ভেঙে পড়েছে, সেটি খুব বেশি পুরনোও নয়। ফলে কীভাবে দুর্ঘটনা ঘটল, তা নিয়ে ধোঁয়াশা তৈরি হয়েছে।  
জাভা সমুদ্রে ইতিমধ্যেই ভেঙে পড়া বিমানের সিট-সহ ধ্বংসস্তূপ ভাসতে দেখা গিয়েছে। জোর কদমে শুরু হয়েছে উদ্ধারকাজ। 
উদ্ধারকারী দলের পক্ষ থেকে জানানো হয়েছে, যে অঞ্চলে বিমানটির সঙ্গে এয়ার ট্রাফিক কন্ট্রোলের যোগাযোগ বিচ্ছিন্ন হয়, তার কাছাকাছি জায়গাতেই ধ্বংসস্তূপ ভাসতে দেখা গিয়েছে। কোনও যাত্রীর বেঁচে থাকার আশা প্রায় নেই বলেই ধরে নিচ্ছেন উদ্ধারকারীরা। বিমানযাত্রীদের খোঁজে তল্লাশির পাশাপাশি অভিশপ্ত বিমানটির ব্ল্যাকবক্সটিও খুঁজে বের করার চেষ্টা চলছে। তবে সেই কাজ যথেষ্টই কঠিন।
ঘটনার পর থেকেই একরাশ উদ্বেগ এবং আশঙ্কা নিয়ে বিমানযাত্রীদের আত্মীয়-পরিজন বিমানবন্দরে ভিড় করেছেন। প্রিয়জনদের বেঁচে থাকার সম্ভাবনা যে ক্ষীণ, তা বুঝেই কান্নায় ভেঙে পড়েছেন অনেকে।

__________________________
 একটি ভিডিও। মাত্র চার দিন আগে পোস্ট করা হয়েছে ফেসবুকে। তার মধ্যেই সেটি শেয়ার হয়েছে ২৬ হাজারেরও বেশি! আসলে এমনই বিচিত্র এই ভিডিও-এর বিষয়বস্তু যে, দেখলেই চমকে উঠতে হয়। এক ব্যক্তি নিজের শরীরে নিয়ে চলেছেন একের পর এক বিষাক্ত সাপের কামড়! এমন দুঃসাহসী ভিডিও দেখে নেটিজেনরা যে হাঁ হয়ে যাবেন, তা তো বলাই বাহুল্য। 

এই বিষয়ে অন্যান্য খবর

মঞ্চে বিষধর সাপ নিয়ে অভিনয়! নিজের প্রাণ খেসারত দিতে হল অভিনেত্রীকে


কিন্তু কেন ওই ব্যক্তি এমন আশ্চর্য বিপজ্জনক কাণ্ড ঘটাচ্ছেন, বা বলা ভাল ঘটিয়ে চলেছেন? তিনি কি কোনও নতুন বিশ্বরেকর্ড গড়তে চলেছেন? না, তা নয়। নিছক বাহাদুরি দেখাতে এমন কাজ করেন না অপেশাদার বিজ্ঞানী টিম ফ্রিডি। মার্কিন মুলুকের উইসকনসিন-এর বাসিন্দা টিমের উদ্দেশ্য অত্যন্ত মহৎ। তাঁর বক্তব্য— পৃথিবীর সবচেয়ে বিষধর সাপগুলির দংশনের চিকিৎসা সংক্রান্ত গবেষণার খাতিরেই তিনি এমন ঝুঁকিবহুল কাজ করছেন। 

৩৯ বছরের টিমের যে ভিডিওটি ভাইরাল হয়েছে সেটি কিন্তু নতুন নয়। ‘বিস্ট বাডিজ’ নামের ওই পেজে ২৩ মে ভিডিওটি শেয়ার করা হলেও আসলে এটি প্রায় আড়াই বছরের পুরনো। ওই ভিডিওতে বলা হয়েছে, টিম প্রায় ১৬০ বার স্বেচ্ছায় সাপের ছোবল খেয়েছেন শরীরে। 
সম্প্রতি আন্তর্জাতিক সংবাদমাধ্যম ‘মিরর’-এ প্রকাশিত প্রতিবেদন থেকে জানা যাচ্ছে, সম্প্রতি সংখ্যাটা ১৬০ থেকে বেড়ে হয়েছে ২০০। গত প্রায় দু’দশক ধরে এই নিয়ে গভীর গবেষণায় মত্ত টিম। এখানেই শেষ নয়, বিষধর সাপের চিকিৎসার জন্য নিরলস নিজের শরীরে ‘বিষ’ ধারণের অন্য খেসারতও দিতে হয়েছে তাঁকে। স্ত্রী বেথের সঙ্গে ডিভোর্সও হয়ে গিয়েছে তাঁর। স্ত্রী’র বক্তব্য— টিম নিজের স্ত্রী ও সন্তানদের কখনই প্রাধান্য দেননি। তাই তিনি চলে গিয়েছেন টিমকে ছেড়ে। 
টিম অবশ্য এর পরেও বদলাননি। নিজের গবেষণায় মত্ত টিমের লক্ষ্য একটাই। সমস্ত বিষধর সাপের কবল থেকে যেন বাঁচানো যায় পৃথিবীর মানুষকে।  

__________________________
 সঙ্গে দু’টি শিশু। একেবারেই ছোট তারা। হাত ধরে তাদের নিয়ে সাবওয়ে-তে ঢুকছিলেন মা।
আচমকা ওই মহিলা দেখেন, এক পথচারীর ব্যাগ কাটার চেষ্টা করছে এক চোর। তিনি সঙ্গে সঙ্গে রুখে দাঁড়ান। চোর পালাতে বাধ্য হয়। কিন্তু যাওয়ার আগে সজোরে লাথি কষিয়ে যায় মহিলার গায়ে।
তাতেই শেষ হয়নি। ফিরে এসে তাকে থুতু ছুড়তে দেখা যায় মহিলাকে লক্ষ করে। সঙ্গে কিছু অশ্রাব্য কথা।


__________________________
 রোমানিয়ার স্কুলের শিক্ষিকা জর্জিয়ানার একটি টেপ এক ছাত্রের হাতে পড়ে যায়। তার পর সেই ভিডিও ভাইরাসের মতো ছড়িয়ে পড়ে গোটা স্কুলে। প্রথমে বিষয়টি পড়ুয়াদের মধ্যেই সীমাবদ্ধ ছিল। কিন্তু গোপন কথাটি শেষ পর্যন্ত গোপনে থাকেনি।
জানাজানি হয়ে যায়, জর্জিয়ানা সমান্তরালভাবে দু’টি পেশা চালাচ্ছিলেন। একটি শিক্ষকতার, অন্যটি পর্নস্টারের। জানা যায়, সকলের চোখ এড়িয়ে একাধিক নীলছবি করেছেন জর্জিয়ানা। কিন্তু কীভাবে জর্জিয়ানা স্কুলে পড়়ানো চালিয়ে গেলেন, কেন কেউ তাঁর সম্পর্কে বিশেষ খোঁজখবর করেননি, সে প্রশ্ন উঠেছে। সংশ্লিষ্ট স্কুল কর্তৃপক্ষ অভ্যন্তরীণ তদন্তের নির্দেশ দিয়েছেন।
প্রিন্সিপাল মারিয়া ক্যাটরিনা বলেছেন, ‘‘আমরা বিশ্বাসই করতে পারছি না। ও প্রথমে বলেছিল, সব নকল ভিডিও। কিন্তু পরে আর অস্বীকার করতে পারেনি।’’
আরও পড়ুন
১৩ বছরের ছাত্রের মোবাইলে ১১ হাজার অশ্লীল মেসেজ শিক্ষিকার!
ছাত্রকে অশ্লীল মেসেজ, ছবি। যৌনতার চাহিদায় এ কী কাণ্ড শিক্ষিকার!

__________________________
 অশরীরী আত্মা বলে কি সত্যিই কিছু হয়? ভূত বলে কিছু কি রয়েছে? এই নিয়ে বিশ্বাস-বিশ্বাসীর দ্বন্দ্ব কোনওদিন মেটার নয়। তার মধ্যেই বিতর্ককে উস্কে দিল প্রায় একশো বছরেরও বেশি আগে তোলা একটি ছবি। ছবিটি সম্প্রতি আবিষ্কৃত হয়েছে পুরনো সংগ্রহশালা থেকে এবং প্রকাশিত হয়েছে ইন্টারনেটে। আর প্রকাশের সঙ্গে সঙ্গেই  আলোড়ন সৃষ্টি হয়েছে চতুর্দিকে। অনেকেই মনে করছেন, এই ছবি পৃথিবীতে অশরীরী আত্মাদের বিচরণের প্রত্যক্ষ প্রমাণ।
ছবিটির ইতিহাস কী? উত্তর আয়ারল্যান্ডের বেলফাস্ট শহরের একটি লিনেন মিলে ছবিটি তোলা হয় ১৯০০ সালে। সাদাকালো ছবিটিতে দেখা যাচ্ছে,  হাসিমুখে সারিবদ্ধভাবে দাঁড়িয়ে রয়েছেন ১৫ তরুণী, যাঁরা প্রত্যেকেই ওই মিলের তৎকালীন কর্মী। নীচে রইল সেই ছবি। ভাল করে দেখুন ছবিটি।

ছবিটিতে আপাতদৃষ্টিতে অস্বাভাবিক কিছুই নেই। কিন্তু একটু ভাল করে তাকালে চোখে পড়ে, সামনে থেকে দ্বিতীয় সারির একেবারে ডানদিকের মেয়েটির ডান কাঁধে একটি হাত রাখা রয়েছে। কার হাত হতে পারে এটি? মেয়েটির কোনও সহকর্মীর? কিন্তু তাঁরা তো সকলেই হাত গুটিয়ে রয়েছেন। তাহলে এই হাত কার?

এবার দেখুন ভাল করে
এইখানেই দানা বাঁধছে সন্দেহ। প্যারানর্মালবাদীরা বলছেন, এই হাত কোনও আত্মার না হয়ে যায় না। কোনও কারণে সেই সময় শরীরী রূপ ধরে মেয়েটির কাঁধে হাত রেখেছিল কোনও অশরীরী আত্মাই। ছবিটিকে ‘এডিটেড’ বলে দাবি করে এই সন্দেহকে একেবারে উড়িয়েও দেওয়া যাচ্ছে না। কারণ ১৯০০ সালে ফোটোশপ জাতীয় কোনও ফোটো এডিটর আবিষ্কৃত হয়নি। তাহলে কি এটি সত্যিই পৃথিবীতে ভূতের অস্তিত্বের প্রমাণ?


আরও একটু কাছ থেকে
এই তর্ক এই মুহূর্তে মেটার নয়।
আরও পড়ুন
ভৌতিক শহরে ‘লুকোচুরি’খেলেছেন কখনও? এবার সুযোগ রইল...
ভূতের পাল্লায় পড়েছেন যে বলিউড তারকারা
দুর্ঘটনায় মৃত ব্যক্তির দেহ ছেড়ে বেরিয়ে যাচ্ছে আত্মা! দেখুন ভয়াবহ ছবি...
প্রেতাত্মার সঙ্গে কয়েক কদম: বিশ্বের সেরা ৪টি গোস্ট ওয়াক
কারণ ছবিটির ভৌতিকতার পক্ষে বা বিপক্ষে মত দেওয়ার জন্য সবচেয়ে উপযুক্ত ছিলেন যাঁরা, ছবির সেই ১৫ জন তরুণী কিংবা ছবিটির ফোটোগ্রাফার— কেউই আজ আর জীবিত নেই। কাজেই ক্রমশ ঘনাচ্ছে রহস্য। ওই হাত সত্যিই অশরীরী আত্মার, নাকি কেউ মজা করে ছবি তোলার সময় মেয়েটির পিছনে লুকিয়ে হাত রেখেছিলেন তাঁর কাঁধে, সেই প্রশ্নের উত্তর বোধ করি শীঘ্র মিলবে না।

__________________________
 তুরস্ককে কেন্দ্র করে আবারও উত্তপ্ত হয়ে উঠল আন্তর্জাতিক পরিস্থিতি। এবার রাশিয়ার একটি  বিমানকে গুলি করে সিরিয়ার মাটিতে নামাল তুরস্ক সেনা।  ঘটনাকে কেন্দ্র করে উত্তপ্ত হয়ে ওঠে আন্তর্জাতিক দুনিয়া।যদিও সিরিয়ার তরফ থেকে দাবি করা হয়েছে, বিমানটি তুরস্কের আকাশসীমা লঙ্ঘন করার জন্যই গুলি করে তা নামায় তুরস্ক সেনা।
সূত্রের খবর, বিমানে দুজন পাইলট ছিলেন। একজন পাইলট গুলিতে প্রাণ হারিয়েছেন। দ্বিতীয় পাইলটের কোনও হদিশ পাওয়া যায়নি এখনও। বিমানটি রাশিয়ার যুদ্ধবিমান ছিল বলে স্বীকার করে নেওয়া হয়েছে রাশিয়ার পক্ষ থেকে।
যদিও, বিতর্ক দানা বেঁধেছে জেট প্লেনটির নাম্বার নিয়ে। মস্কোর তরফ থেকে দাবি করা হয়েছে, তাঁদের যুদ্ধবিমানটি এসইউ ২৪। অন্যদিকে তুরস্কের দাবি, যে বিমানটিতে গুলিবর্ষণ করা তা এফ ১৬। শুধু তাই নয়, তুরস্ক সেনার তরফ থেকে আরও দাবি করা হয়েছে, বিমানটি সীমা লঙ্ঘন করার সঙ্গে সঙ্গেই তাকে বহুবার সতর্ক করে তুরস্ক। একাধিকবার ‘ওয়ার্নিং সিগন্যাল’ পাঠানো সত্ত্বেও রাশিয়ার বিমানটি গতিপথ পরিবর্তন করেনি বলেনি দাবি তুরস্কের।
স্বাভাবিকভাবেই রাশিয়ার বিমানে তুরস্কের এই হামালাকে মোটেও ভাল ভাবে নেয়নি মস্কো। আইএসআইএস-কে সমূলে বিনাশ করতে সিরিয়ায় গত কয়েকদিন ধরেই লাগাতার বিমানহানা চালিয়েছে রাশিয়া। রাশিয়ার যুদ্ধবিমান সিরিয়ার মাটিতে নামানোর পরে একটি বিতর্কিত ভিডিও ফুটেজও প্রকাশ করে সিরিয়া। গোটা ঘটনায় বিগতদিনের আন্তর্জাতিক অস্থিরতাই প্রকাশ পেল আরও একবার।
রাশিয়ার প্রেসিডেন্ট ভ্লাদিমির পুতিন সম্পূর্ণ ঘটনাকে সন্ত্রাসবাদের জয় বলেই ব্যাখ্যা করেছেন। পাশাপাশি তিনি মন্তব্য করেছেন যে এই ঘটনার পর রাশিয়া-তুরস্ক সম্পর্কে অবনতি হতে পারে।

__________________________
 দেড় বছরও অতিক্রান্ত হয়নি। আরও এক ভয়াবহ জঙ্গিহামলার শিকার হল ফ্রান্স। মধ্যবর্তী সময়ে টুকরো টুকরো হামলার ঘটনা ঘটেছে। ধূমায়িত হয়েছে আরও বড় আঘাতের আশঙ্কা। শঙ্কা সত্যি হল। ২০১৫ সালের জানুয়ারি মাসে জঙ্গিরা আঘাত হেনেছিল প্যারিসের এক পত্রিকা দফতরে। এবার নিশানা নিসের রাজপথ। চলন্ত ট্রাক পিষে দিয়ে গেল অসংখ্য প্রাণ। স্বাভাবিকভাবেই ঘটনার পর আতঙ্ক ছড়িয়ে পড়েছে বিশ্বে। ফরাসি সরকার তো বটেই, ঘটনার নিন্দা করেছেন অন্যান্য দেশের রাষ্ট্রপ্রধানেরাও। দুঃসময়ে ফ্রান্সের পাশে থাকার অঙ্গীকার করেছে বাকি বিশ্ব। শপথ নেওয়া হয়। তুরস্ক, বাংলাদেশ, ফ্রান্স— যে কোনও দেশে, যে কোনও হামলার পরেই সহমর্মিতা জানায় অন্যান্য দেশ। বিষয়টি একপ্রকার ‘রেগুলেশন’ হয়ে দাঁড়িয়েছে। কিন্তু শেষ পর্যন্ত সবকিছুই কথার কথা হয়ে থেকে যায়।
কূটনীতি কেবল কিছু প্রামাণ্য নয়। সরাসরি যা প্রমাণ করা যায় না, সেখানে কিছু কিছু বিষয় ধরে নিতে হয়। বিশ্বের দিকে দিকে যে নাশকতামূলক ঘটনাপ্রবাহ প্রতিনিয়ত ঘটে চলেছে, সেই সবকিছুর মধ্যে একরৈখিক যোগসূত্র তৈরি করলে অতিসরলীকরণ হবে। কিন্তু একটি বিষয় বলাই যায়। জঙ্গিগোষ্ঠীগুলির অর্থ, অস্ত্রের সংস্থানের মূলে একটি জটিল রাজনৈতিক অঙ্ক আছে। জটিল সেই সমীকরণের মৌলিক বিন্দুটি এক। ক্ষমতার রাজনীতি। সন্ত্রাসে ইন্ধন দিচ্ছে বিশ্বের বড় বড় শক্তি। যত দিচ্ছে, সন্ত্রাসের হাত তত মজবুত হচ্ছে। ব্যুমেরাং হয়ে তা ফিরেও আসছে। এক জঙ্গিগোষ্ঠীর কর্মকাণ্ডে অন্য গোষ্ঠী উল্লাস প্রদর্শন করছে। বিশ্বজোড়া এই জঙ্গিবাদকে যদি সত্যি সত্যি দমন করতে হয়, তাহলে সংকীর্ণ রাজনীতির ঊর্ধ্বে উঠতে হবে। শুধু সহমর্মিতা প্রকাশ করেই রাজনৈতিক দায় ঝেড়ে ফেললে হবে না। সত্যি সত্যি একে অপরের সঙ্গে হাত মিলিয়ে লড়াই করতে হবে। ওসামা বিন লাদেনকে খতম করতে শক্তিধর দেশগুলি একত্রে হামলা চালিয়েছিল আফগানিস্তানে। 
সাদ্দাম-নিধন প্রক্রিয়াতেও একত্রে লড়াই করেছিল যৌথবাহিনী। সিরিয়ায় আইএসের বিরুদ্ধেও যৌথবাহিনী তৎপর। ইতিহাস বলে, অস্ত্রের বিরুদ্ধে অস্ত্রের সেই লড়াইয়ে নতুন নতুন জঙ্গিগোষ্ঠীর জন্ম হয়। সোভিয়েত-মার্কিন দ্বন্দ্ব জন্ম দিয়েছিল বিন লাদেনের। 
আল কায়দার বিরুদ্ধে লড়াইয়ের ফসল আইএস। সঙ্গে দোসর মৌলবাদ তো আছেই। মনে রাখা জরুরি, জঙ্গিবাদের বিরুদ্ধে লড়াই কেবল অস্ত্রের নয়। রাজনীতিরও নয়। মানসিকতার লড়াই। মানবতার লড়াই। সন্ত্রাসের বিরুদ্ধে আশু সেই লড়াই শুরু করতে না-পারলে বড় বেশি দেরি হয়ে যাবে।
 ৯/১১ প্রমাণ করে দিয়েছিল মার্কিন-নিরাপত্তা বেষ্টনী উপেক্ষা করেও জঙ্গিরা হামলা চালাতে পারে। পরবর্তীকালে ইউরোপের একের পর এক দেশে হামলা চালিয়ে জঙ্গিরা বুঝিয়ে দিয়েছে, শক্তিধর দেশকেও তারা টক্কর দিতে পারে। বছরখানেক আগেও ইউরোপের কোনও দেশে হামলার ঘটনা অস্বাভাবিক ছিল। প্যারিস-ব্রাসেল্‌স-নিসের পর এখন সবই স্বাভাবিক। জঙ্গিবাদ নিয়ে যাঁরা চর্চা করেন, বহুদিন আগেই তাঁরা সতর্ক করেছিলেন। জানিয়েছিলেন, নিরাপত্তা যতই জোরদার হোক, আত্মঘাতী হামলা রোখা যায় না। বর্তমান বিশ্ব তা হাড়ে হাড়ে বুঝছে। বুঝছে, ক্ষমতার রাজনীতি বিশ্বকে যত মেরুকৃত করবে, সন্ত্রাসের ঘনঘটাও তত বৃদ্ধি পাবে।

__________________________
 উরিতে জঙ্গি হামলার পরে থেকেই আন্তর্জাতিক মহলে কোণঠাসা হয়ে পড়েছিলেন পাকিস্তানের প্রধানমন্ত্রী নওয়াজ শরিফ। আর পাক অধিগৃহিত কাশ্মীরে ভারতের সার্জিক্যাল স্ট্রাইকের পরে তো দেশের ভিতরেও প্রবল চাপে পাকিস্তানের প্রধানমন্ত্রী। ভারত তো বটেই, আমেরিকার মতো দেশ বারবার চাপ দেওয়া সত্ত্বেও পাক সেনাবাহিনীর আপত্তিতেই শরিফ জঙ্গি দমনে কড়া পদক্ষেপ নেন না বলে অভিযোগ।

পাক প্রধানমন্ত্রী সেনা এবং আইএসআই-এর অঙ্গুলিহেলনে চলেন বলেও সমালোচিত হন। তাই পাকিস্তানের দখলে থাকা কাশ্মীরে থাকা জঙ্গি ঘাঁটিতে ভারতের প্রত্যাঘাতের পরে নওয়াজ শরিফের সঙ্গে সেদেশের সেনা কর্তা, জঙ্গি নেতা, কুখ্যাত দুষ্কৃতীদের একটি কাল্পনিক কথোপকথন তৈরি করলাম আমরা। মূল উদ্দেশ্য একটাই, ভারতের প্রত্যাঘাতের পরে নিজের দেশেই নওয়াজ শরিফ কীভাবে ব্যঙ্গ এবং চাপের শিকার হচ্ছেন, সেটাই বোঝানো।

__________________________
 মার্কিন টেলি-জগতের একটি জনপ্রিয় শো ‘লিটল বিগ শট্‌স: ফরএভার ইয়ং’। শো-এর সঞ্চালনায় থাকেন স্টিভ হার্ভি।
গত বুধবার, এই শো-এ এসেছিলেন ৯১ বছরের জোহানা কোয়াস। এবং সেখানে তিনি যা করলেন, তাতে প্রায় তাজ্জব বনে যান রিও অলিম্পিক্সের সেরা মহিলা জিমন্যাস্ট, সিমোন বাইলস। প্রসঙ্গত, ২০ বছরের সিমোন বাইলসের কাছেই হেরে গিয়েছিলেন ভারতের জিমন্যাস্ট দীপা কর্মকার।

প্যারালাল বারের উপরে জিমন্যাস্ট জোহানা কোয়াস। ছবি: ইউটিউব
কিন্তু, ওই শো-এ সিমোনই মাথা নোয়ালেন বর্ষীয়ান জিমন্যাস্ট জোহানা কোয়াসের কাছে। শুধুমাত্র ফ্লোর এক্সারসাইজই নয়, জোহানা পারফর্ম করলেন প্যারালাল বারের উপরেও। ৯১ বছরেও যে দক্ষতা ও পারদর্শিতা নিয়ে সর্বসমক্ষে জিমন্যাস্টিকস পরিবেশন করেন জোহানা, তাতে তাক লেগে যাওয়ারই কথা সকলের।
দেখুন সেই ভিডিও— 
 

জোহানা কোয়াস এক সময়ে জিমন্যাস্টিক টিচার ছিলেন। এবং ১৯৩৪ সালে থেকেই নানা প্রতিযোগিতায় অংশ নিয়েছেন তিনি।

__________________________
 দি ন কয়েক আগের খবর। বিশেষজ্ঞরা জানিয়েছিলেন, প্রাকৃতিক কারণেই বারমুডা ট্রায়াঙ্গলের প্রায় পাঁচ লক্ষ বর্গ কিলোমিটার অংশে এক বিশেষ ধরনের মেঘ তৈরি হয়। যার ফলে ওই এলাকায় বায়ুপ্রবাহের গতিও বেড়ে যায় অনেকটা। প্রায় ১৭০ কিলোমিটার প্রতি ঘণ্টা। আর সেই কারণেই নাকি বারবার দিক ভ্রষ্ট হয় এলাকার উপর দিয়ে উড়ে যাওয়া বিমান কিংবা কোনও জাহাজ। জোরালো বায়ুপ্রবাহের ফলে বেড়ে যায় ঢেউয়ের উচ্চতাও। প্রায় ৪৫ ফুট উঁচু ঢেউ তৈরি হয় ওই এলাকায়। তবে এই তথ্য কতটা খাঁটি, সেটা গবেষণার বিষয়। এ তো গেল বারমুডা ট্রায়াঙ্গলের কথা। কিন্তু সেটা ছাড়াও সারা বিশ্বে ছড়িয়ে রয়েছে এমন অনেক বিষয়, যার প্রকৃত ব্যাখ্যা মেলে না।
জ্যাক দ্য রিপার
অষ্টাদশ শতকের শেষের দিকের লন্ডনের এক কুখ্যাত খুনি জ্যাক দ্য রিপার। প্রকৃত নাম জানা না গেলেও, এই নামেই পরিচিত সেই খুনে। 
খাস লন্ডন শহরে ১১ জনকে নৃশংসভাবে খুন করেছিল জ্যাক দ্য রিপার। যারা প্রত্যেকেই মহিলা। এবং তাদের অধিকাংশই দেহব্যবসার সঙ্গে জড়িত। জ্যাক দ্য রিপার ওই মহিলাদের মুখে এমনভাবে আঘাত করত অথবা তাদের মাথা থেঁতলে দিত, যাতে তাদের কোনওভাবেই চেনা না যায়। কিন্তু জ্যাক দ্য রিপার কেন ওই মহিলাদের হত্যা করেছিল, তা জানা যায়নি। অনেক চেষ্টা করেও জ্যাক দ্য রিপারের টিকিও ছুঁতে পারেনি ব্রিটিশ পুলিশ। পূর্ব লন্ডনেই তার দৌরাত্ম্য বেশি ছিল।
দ্য তাওস হাম
নিউ মেক্সিকোর উত্তরে সাংগ্রে দে ক্রিস্টো পাহাড়ে ঘেরা ছোট্ট শহর তাওস। মেক্সিকো তো বটেই, সারা বিশ্বের কাছে এই ছোট্ট শহরের আকর্ষণের কারণটা অন্য। 
প্রতি মাসের একটা নির্দিষ্ট সময়ে দূরের কোথাও থেকে ভেসে আসে অদ্ভুত একটা শব্দ। টানা বেশ কিছুক্ষণ ধরে চলে এই আওয়াজ। যেটা খানিকটা ডিজেল রেল ইঞ্জিনের মতো। মজার বিষয়, তাওস শহরের আশপাশে কোনও রেল লাইন নেই। এমনকী, কোনও কারখানাও নেই। তাহলে আওয়াজটা আসে কোথা থেকে? বিশ্বের তাবড় শব্দবিজ্ঞানী শত চেষ্টা করেও এই শব্দের উৎসের সন্ধান দিতে পারেননি।
বিগ ফুট
মূলত আমেরিকা এবং কানাডার পার্বত্য এলাকাতেই নাকি এদের দেখা মেলে! অন্তত এমনটাই শোনা যায়। 
আদতে আমেরিকায় যা বিগ ফুট নামে পরিচিত, তাকে আমরা সাধারণ ভাষায় ইয়েতি বলে থাকি। বিভিন্ন সময়ে একাধিকবার ইয়েতির ছবি সামনে এসেছে। বরফে ঢাকা পাহাড়ে হেঁটে বেড়াচ্ছে বিশালাকার গোরিলার মতো প্রাণী! ইয়েতির অস্তিত্ব নিয়ে পাহাড়ি এলাকায় চর্চার শেষ নেই। কিন্তু বাস্তবে তার অস্তিত্ব রয়েছে কি না, সেই প্রশ্নের উত্তর এখনও মেলেনি।
স্টোনহেঞ্জ
দিগন্ত বিস্তৃত মাঠে আড়াআড়িভাবে দাঁড় করানো বেশ কিছু পাথরখণ্ড। এটাই হল স্টোনহেঞ্জ। ইংল্যান্ডের দক্ষিণ-পশ্চিমের অ্যামস্‌বেরি এলাকায় অবস্থিত স্টোনহেঞ্জ। 
খানিকটা বৃত্তের আকারে সাজানো পাথরগুলি। ইতিহাসবিদেরা বলেন, খ্রিস্টপূর্ব ৩১০০ সালে তৈরি করা হয়েছিল স্টোনহেঞ্জ। কিন্তু কী কারণে স্টোনহেঞ্জ তৈরি, সেই উত্তর মেলে না। অনেকের মতে, ওই সময়ে মানুষ মারা গেলে ধর্মীয় কারণে এইভাবে পাথর সাজানো হতো। আবার অনেকের মতে, সেকালের মানুষেরা ভিনগ্রহের প্রাণীদের সঙ্গে যোগাযোগ স্থাপন করতেই স্টোনহেঞ্জ নির্মাণ করেছিল।
লক নেসের দৈত্য
১৯৩৩ সালের ২ মে। একটি সাদাকালো ছবি প্রকাশিত হয়েছিল স্কটল্যান্ডের স্থানীয় সংবাদপত্রে। ওই একটি ছবিতেই তোলপাড় বিশ্ব! 
প্রশ্ন উঠেছিল, স্কটল্যান্ডের লক নেস হ্রদে তাহলে কি জলদৈত্যের বাস? যে প্রশ্ন নিয়ে জল্পনা এখনও চলছে। ছবিতে দেখা গিয়েছিল, লক নেসের জলে সাঁতার কেটে চলেছে এক দৈত্যাকার প্রাণী। আকারে খানিক ডাইনোসরের মতোই! অনেক স্থানীয় বাসিন্দা দাবি করেছিলেন, লক নেসের জলে ওই জলদৈত্য নাকি দেড় হাজার বছর ধরে বসবাস করে আসছে। বিভিন্ন সময়ে লক নেসে একাধিকবার পরীক্ষা-নিরীক্ষা চালিয়েও সেই জলদৈত্যের সন্ধান পাওয়া যায়নি।
নাজকা লাইন্‌স
পেরুর নাজকা মরুভূমির বড় অংশ জুড়ে রয়েছে এই নকশি কথা। এমনিতে খুব একটা বোঝা না গেলেও, বিমান চড়ে গেলে কিংবা আশপাশের পাহাড়চূড়ায় উঠলে নকশাগুলো চোখে পড়ে। 
কোনওটা হনুমানের অবয়ব। কোনওটা পাখির। আবার কোনওটা মাকড়সার। নকশাগুলো এতটাই নিখুঁত, যে প্রশ্ন ওঠে আধুনিক যন্ত্রপাতি ছাড়া কীভাবে এই অবয়বগুলো তৈরি করেছিল সেই যুগের মানুষ? এই প্রশ্নের সদুত্তর মেলেনি! বিশেষজ্ঞরা মনে করেন, খ্রিস্টপূর্ব ৫০০ থেকে ৫০০ খ্রিস্টাব্দের মধ্যেই নকশাগুলো তৈরি হয়েছিল।

__________________________
 ছিলেন সাদামাটা-ছোটখাটো ‘‘হরিপদ’’। ফেসবুকে এসেই একেবারে ‘‘রকিং হ্যারি’’। বেমালুম পালটে গেল একটা গোটা লোক। এই ধরনের লোকের সংখ্যা নেহাত কম নয়। এই নাম পালটানোর বিবিধ কারণ রয়েছে। তার বেশ কয়েকটি যুক্তিসংগতও। কিন্তু ঘটনা হল, ফেসবুক এবার থেকে প্রকৃত নামই চাইবে। খুব শিগগিরই তা কার্যকর করা হবে বলে ফেসবুক সূত্রে জানানো হয়েছে।
আগে জেনে নেওয়া যাক ফেসবুক কর্তৃপক্ষ ঠিক কী বলছেন। তাঁদের বক্তব্য, ‘‘ফেসবুক যাঁরা ব্যবহার করেন, তাঁদের নিরাপত্তার বিষয়টিতে আমরা সর্বাধিক গুরুত্ব দিই। তাঁরা কাদের সঙ্গে কথা বলছেন বা বন্ধুত্ব করছেন, সেটা নিশ্চিত করার একটা দায়িত্ব আমাদের থাকেই।’’
আরও বলা হয়েছে, ‘‘আসল নাম ব্যবহার করলে ফেসবুক ব্যবহারকারীর দায়িত্ব বেড়ে যায়। তিনি কী বলছেন, কী পোস্ট করছেন, সে ব্যাপারে আরও বেশি দায়িত্বশীল হবেন।’’
ফেসবুকের এই যুক্তি অনেকেই মেনে নিচ্ছেন। কিন্তু ব্যবহারকারীদের থেকে নেতিবাচক মন্তব্যও পাওয়া যাচ্ছে। অনেকেই বলছেন, পিতৃদত্ত নাম অপছন্দ হওয়া সত্ত্বেও বয়ে বেড়াতে হয়েছে, এমন লোকের অভাব নেই। তাই তাঁরা যদি নিজেদের নাম পালটে সোশ্যাল দুনিয়ায় যাতায়াত করেন, তাতে আপত্তির কী থাকতে পারে?
অনেকেই বলছেন, পেশার খাতিরে তাঁদের ফেসবুকে নাম পালটাতে হয়। যেমন, এক বিশ্ববিদ্যালয়ের শিক্ষকের বক্তব্য, ছাত্রেরা শিক্ষকদের ফেসবুকে খুঁজে বের করে অনায়াসেই। তার পরে ফ্রেন্ড রিকোয়েস্ট পাঠায়। কিন্তু অনেক শিক্ষক তা পছন্দ করেন না। অগত্যা তাঁদের নাম পালটাতে হয়।
পুলিশে কর্মরত এক মহিলা অফিসারের বক্তব্য, কাজের সূত্রে অনেকের সঙ্গে তাঁকে ওঠাবসা করতে হয়, কথা বলতে হয়। কিন্তু সোশ্যাল দুনিয়ায় তিনি তাঁদের নিজের চৌহদ্দিতে আনতে চান না। সে কারণেই তাঁকে ছদ্মনাম নিতে হয়েছে।
একজনের নাম আবার এক সেলেবের নামে। ফলে তাঁকে যারপরনাই বিড়ম্বনায় পড়তে হয়েছিল। সে কারণে তিনিও ফেসবুকে নিজের নাম পালটে নিয়েছেন।
এই সব লোকেদের বক্তব্য, ফেসবুকে তাঁরা বাধ্য হয়েই নাম পালটেছেন। তাই ফেসবুকের নতুন পলিসিতে তাঁদের সমস্যাই হবে।

__________________________
 ঢাকার কল্যাণপুরের বাসিন্দারা বাড়িটিকে বলতেন ‘জাহাজ বাড়ি’! গতরাতে সাততলা সেই বাড়িতেই অভিযান চালাল বাংলাদেশের নিরাপত্তাবাহিনী। পুলিশ সূত্রে জানানো হয়েছে, ‘অপারেশন স্টর্ম-টোয়েন্টি সিক্স’এ লড়াইয়ে খতম হয়েছে ন’জন জঙ্গি। হাসান নামে এক জঙ্গি ধরা পড়েছে। গুরুতর আহত অবস্থায় তাকে ঢাকা মেডিক্যাল হাসপাতালে ভর্তি করানো হয়েছে। 
প্রাথমিকভাবে মনে করা হচ্ছে, নিহতেরা জঙ্গি সংগঠন জামাতুল মুজাহিদিন বাংলাদেশের (জেএমবি) সদস্য। বয়স ১৭ থেকে ২০ বছরের মধ্যে। ঢাকায় আবার বড় ধরনের নাশকতা ঘটানোর ছক ছিল তাদের। প্রধানমন্ত্রী শেখ হাসিনা আজ বলেন, ‘‘দেশ বড় বিপদ থেকে রক্ষা পেয়েছে।’’
গত ১ জুলাই ঢাকার গুলশনে জঙ্গি হামলার পর থেকেই ব্যাপক ধরপাকড় শুরু হয়েছে। তারই অঙ্গ হিসাবে আজকের অভিযান চালানো হয়। কল্যাণপুরে একটি স্কুলের পাশে ওই বাড়ির নাম আদতে ‘তাজ মঞ্জিল’। উপরের দু’টি তলা ছাত্রদের ভাড়া দেওয়া হয়। বাকি তলাগুলির প্রত্যেকটিতে চারটি করে ফ্ল্যাট। সেগুলিতেও ভাড়া থাকে বেশ কয়েকটি পরিবার। গতকাল রাত ১২টা নাগাদ বাড়ির সামনে হাজির হয় বেশ কয়েকটি পুলিশভ্যান। এর অব্যবহিত পরেই বাড়ির ভিতর থেকে বিস্ফোরণ এবং গুলির আওয়াজ শুনতে পান স্থানীয় বাসিন্দারা। ওই বাড়ির ছ’তলার বাসিন্দা আল্লামা ইকবাল অনীক বলেন, ‘‘রাতে হঠাৎ গুলির আওয়াজ শুনে ভয় পেয়ে যাই। এরপর তো রীতিমত যুদ্ধ শুরু হয়। সারারাত রান্নাঘরে লুকিয়ে ছিলাম।’’
পুলিশের তরফে জানানো হয়েছে, তারা দরজা পেরিয়ে দোতলায় উঠতেই শুরু হয় ‘আল্লাহু-আকবর’ বলে চিৎকার। সেইসঙ্গে গুলি এবং গ্রেনেডও ছুড়তে শুরু করে জঙ্গিরা। তাদের পরনে ছিল কালো পাঞ্জাবি, ট্রাউজার্স, পায়ে স্নিকার্স। মাথায় আইএস জঙ্গিদের কায়দায় প্যাঁচানো পাগড়ি। এর পরেই অভিযানে নামে বাংলাদেশের ‘সোয়াট’ (স্পেশাল ওয়েপনস অ্যান্ড ট্যাকটিকস) ইউনিট এবং র‌্যাব (র‌্যাপিড অ্যাকশন ব্যাটেলিয়ন)। ভোর ৫টা ৫১ মিনিটে শুরু হয় ‘অপারেশন স্টর্ম-টোয়েন্টি সিক্স’। একঘণ্টার মধ্যেই খতম হয় জঙ্গিরা। রাত পর্যন্ত নিহত জঙ্গিদের পরিচয় প্রকাশ করেনি বাংলাদেশ প্রশাসন। প্রত্যেকেই শিক্ষিত, সম্ভ্রান্ত পরিবারের বলেই মনে করা হচ্ছে।
ঢাকা পুলিশের যুগ্মকমিশনার শেখ মাহরুফ হুসেন জানান, জঙ্গিরা ছাত্র পরিচয়ে গত ২০ জুন ‘জাহাজ বাড়ির’ পাঁচতলায় সাতটি ঘর ভাড়া নেয়। সেখানে তল্লাশি চালিয়ে পুলিশ আজ বেশ কয়েকটি কালো পতাকা এবং বিস্ফোরক তৈরির উপকরণ উদ্ধার করেছে। তবে এই জঙ্গিদের সঙ্গে আইএসের যোগ রয়েছে কি না, তা স্পষ্ট নয়।
 

__________________________
 এলি-তেলি-পঞ্চানন নয়, খোদ গুগল-এ জানাচ্ছে একথা। গোটা দুনিয়ায় সর্বাধিক পর্ন-সন্ধানী দেশ হল পাকিস্তান। কেবল তা-ই নয়, সবথেকে গোলমেলে এবং আপত্তিজনক পর্ন-ভিডিও সার্চ হয় এই দেশেই। এই সার্চ-তলিকার মধ্যে রয়েছে অ্যানিম্যাল পর্ন-ও। এবং কোন কোন জীবের সঙ্গে মানুষের যৌনলীলা দেখার জন্য পাক পানুরসিকরা কি-বোর্ড দাবান, জানলে হাড় হিম হয়ে যাবে। গাধা, কুকুর, ঘোড়া— এসব তো রয়েছেই, তার উপরে রয়েছে সাপ, পাখি ইত্যাদিও।
আরও পড়ুন 
যৌনে আছি, পর্নে নেই
গুগল-এর করা এই সমীক্ষায় পর্ন-সন্ধানী প্রথম আটটি দেশই তথাকথিত ইসলামিক দেশ। এই তালিকার দ্বিতীয় স্থানে রয়েছে মিশর, তার পরে রয়েছে ইরান, মরোক্কো, সৌদি আরব এব‌ং তুরস্কের নাম। সৌদি সরকার অসংখ্য টুইটার অ্যাকাউন্ট পর্ন আদান-প্রদানের কারণে বন্ধ করে দিয়েছে। তাতে অবশ্য সবিশেষ কিছু লাভ হয়নি। সৌদি রিলিজিয়াস পুলিশের একটি বিশেষ বিভাগ ‘হাইয়া’ এ বিষয়ে কড়া নজর রাখলেও পবিত্রতম নগরীর অধিকারী দেশটিতে অশালীন ভিডিও দর্শন অব্যাহত। 

__________________________
 এমন ভয় তিনি কখনই পাননি— ঘুম থেকে এমনই মন্তব্য পশ্চিম লন্ডনের কেনসিংটনে বাসিন্দা সেই মহিলার। 
আন্তর্জাতিক গণমাধ্যম ‘মিরর’-এর প্রতিবেদন থেকে জানা গিয়েছে, ঘুম ভেঙে ওই মহিলা আবিষ্কার করেন বিছানায় তাঁর পাশেই কুণ্ডলী পাকিয়ে শুয়ে রয়েছে ৩ ফুট দীর্ঘ এক রয়্যাল পাইথন। 
প্রথমে সাপটিকে দেখে আঁতকে উঠলেও পরে মাথা ঠান্ডা রেখে তিনি ফোন করেন রয়্যাল সোসাইটি ফর দ্য প্রিভেনশন অফ ক্রুয়েলটি টু অ্যানিম্যালস-এ। তার আগে তিনি তাঁর বেডরুমের দরজা বন্ধ করে ফেলেছিলেন, যাতে সাপটি পালাতে না পারে।
কিন্তু যখন অ্যানিম্যাল কালেকশন অফিসার জিল স্যান্ডার্স এসে পৌঁছন, ততক্ষণে সাপ কী ভাবে যেন পালিয়ে গিয়েছে। জিল স্থানীয় লোকজনকে জানান, সাপটিকে আবার দেখা গেলেই যেন তাঁকে খবর দেওয়া হয়। পরে জিল সাপটিকে ধরেন একটি বাড়ির করিডর থেকে।
লন্ডেনের মতো এক মহানগরে কী ভাবে অবাধে পাইথন ঘুরে বেড়াচ্ছে, এই নিয়ে রয়্যাল সোসাইটি ফর দ্য প্রিভেনশন অফ ক্রুয়েলটি টু অ্যানিম্যালস বিভ্রান্ত বোধ করতে শুরু করে। পরে বোঝা যায়, সাপটি স্থানীয় কারোর পোষা। এবং সেখান থেকেই সে পালিয়ে ঘুরে বেড়াচ্ছে।

এই বিষয়ে অন্যান্য খবর

বাংলায় কাজ করছে না চন্দ্রবোড়ার ওষুধ! বাড়ছে প্রাণহানি, উদ্বিগ্ন চিকিৎসকরা
নাগ-নাগিনীর প্রেম! সঙ্গীর বিরহে সাপের ‘বিলাপ’ দেখে হতভম্ব গ্রামবাসী, দেখুন ভিডিও 


জিল সাপটিকে ধরার পরে জানিয়েছেন, সরিসৃপরা পালাতে ওস্তাদ। সাপেরা তো এক কাঠি সরেস এই ব্যাপারে। বন্ধ দরজার নীচে সামান্য ফাঁক পেলেই এরা পালায়। অতিরিক্ত সাবধানতা অবলম্বন না করলে এদের পোষ্য হিসেবে রাখা মুশকিল।  

__________________________
 দীপিকা পাডুকোন ও রণবীর সিংহের বিয়ে নিয়ে তখন মাতোয়ারা প্রায় সকলেই। তারই মধ্যে ভাইরাল হয় আরও এক কনের ছবি। 
কানাডার ব্রাম্পটন এলাকার বাসিন্দা জাস‌্সু কিংরা নিজের হাতে সাজিয়েছিলেন সেই কনেকে। যার নাম ‘সাড্ডি জুলিয়েট’। অর্থাৎ, ‘আমাদের জুলিয়েট’। 

এই বিষয়ে অন্যান্য খবর

বদলাচ্ছে বাঙালি কনের সাজ! রইল এক ডজন ডিজাইনার লেহেঙ্গার পরিচয়


টরোন্টোর ‘ব্লগটু.কম’ নামে একটি ওয়েবসাইটের প্রতিবেদন অনুযায়ী, ১৯ বছরের জাস‌্সুর এক বন্ধু এই প্রথম কানাডায় আসে শীতের সময়ে। এবং এই সময়ে প্রায় প্রতিটি বাড়ির সামনেই দেখা যায় বরফের তৈরি স্নো-ম্যানকে।
জাস‌্সু ও তার দুই বোন ও নতুন বন্ধু মিলে তেমনই এক বরফ-মানব তৈরি করে নিজেদের বাড়ির সামনে। সাধারণত বরফ-মানবের নাক তৈরি হয় একটি গাজর দিয়ে। অনেকে তাকে আবার মাফলার ও টুপিও পরিয়ে দেয়।
কিন্তু, এই চার বন্ধু একেবারে আলাদা করে সাজায় তাদের বরফ-মানবকে। তারা তাকে এক মানবীর রূপ দেয়। কানে সোনার দুল, গলায় নেকলেস, কপালে টিকলি আর মাথায় লাল দোপাট্টা— একেবারে কনের সাজ। তারা তার নাম দেয় ‘জুলিয়েট’।
দেখুন ‘সাড্ডি জুলিয়েট’—

Forget Frosty the snowman we got Farah the snow Jatti up in here pic.twitter.com/p4d7VZWqQN
— Isha 🌹 (@isha__singh__) November 16, 2018


১৭ নভেম্বর জুলিয়েটের ছবি নিজের ইনস্টাগ্রামে পোস্ট করে জাস‌্সু। তাতে যে খুব সাড়া মিলেছিল তা নয়। কিন্তু ওই একই দিনে জুলিয়েটের ছবি টুইট করে ইশা সিংহ নামে আরও একজন। 
এ যাবৎ, ৮৬ হাজার লাইক ছাড়িয়েছে ইশার সেই টুইট। জুলিয়েটের ছবি রিটুইট হয়েছে ২১ হাজার।

__________________________
 কমলা হ্যারিস। দেশের সমস্ত সংবাদমাধ্যমে এখন ছেয়ে গিয়েছে এঁর ছবি। কিন্তু, কে এই মহিলা? ইনি ভারতীয় বংশোদ্ভূত একজন মার্কিন নাগরিক। আর এই মুহূর্তে আমেরিকায় সদ্য সমাপ্ত প্রেসিডেন্ট নির্বাচনের ভোট গণনায় ক্যালিফোর্নিয়া থেকে সেনেটর পদে জেতা মহিলা ডেমোক্র্যাট প্রার্থী। বহুদিন ধরেই মার্কিন মুলুকে রাজনীতির সঙ্গে জড়িত কমলা। এর আগে ২০১১ সাল থেকে দু’দুবার ক্যালিফোর্নিয়ার অ্যাটর্নি জেনারেলও হয়েছেন। সেনেটর পদে জয়ের সঙ্গে সঙ্গে ২১ বছরের এক মিথকেও ভেঙেছেন কমলা। ক্যালিফোর্নিয়া থেকে তিনি প্রথম ভারতীয় বংশোদ্ভূত মহিলা এবং কালো চামড়ার সেনেটর। আমেরিকার মধ্যে কালো সেনেটরদের তালিকায় তিনি ষষ্ঠ প্রতিনিধি। কমলা সেনেটে বারবারা বক্সারের জায়গায় স্থান পাচ্ছেন। বারবারা বক্সার টানা দু’দশক সেনেট সদস্য থাকার পর ২০১৪ সালে অবসর নিয়েছেন। 

অ্যাটর্নি জেনারেল থাকার সময় কমলা হ্যারিস
কমলার মা শ্যামলা গোপালন আমেরিকায় গিয়েছিলেন বিজ্ঞান নিয়ে পড়তে। সেখানেই জামাইকার ছেলে ডোনাল্ডের সঙ্গে পরিচয় হয় শ্যামলার। দু’জনে বিয়েও করেন। কমলারও জন্ম এবং বেড়ে ওঠা ক্যালিফোর্নিয়ার অকল্যান্ডে। 
এদিকে কমলা হ্যারিস ছাড়াও আরও চার জন ভারতীয় বংশোদ্ভূত আমেরিকায় প্রেসিডেন্ট নির্বাচনে জয়ী হয়েছেন। এঁদের মধ্যে রয়েছেন বছর ৫১-র প্রমীলা জয়পাল। প্রথম ভারতীয় বংশোদ্ভূত মহিলা হিসেবে কংগ্রেসের প্রার্থী পদে জয়ী হয়ে এবার হাউস অফ রিপ্রেজেন্টেটিভস-এ যাচ্ছেন। মিসেস জয়পালও এবার হাউস অফ রিপ্রেজেন্টেটিভস-এ যাচ্ছেন। তিনি রাজা কৃষ্ণমূর্তির জায়গায় প্রতিনিধিত্ব করবেন। ক্যালিফোর্নিয়া থেকে আরও দুই ভারতীয় বংশোদ্ভূত রো খান্না এবং আমি বেরা হাউস অফ রিপ্রেজেন্টেটিভ-এ প্রতিনিধিত্ব করবেন।
আরও পড়ুন... 
মোদীর স্লোগান নিয়ে প্রেসিডেন্ট হলেন ট্রাম্প, আমেরিকায় ‘আচ্ছে দিন’! 
উপহার পাওয়া ২০টি আইফোন ৭ বিক্রি করে বাড়ি কিনলেন এই মহিলা!

__________________________
 কখনও কোনও গরুর পেটের মধ্যে উঁকি মেরে দেখেছেন? কখনও ভেবেছেন গরুর পেটের মধ্যে হাত ঢোকানোর কথা? ভাবতেই গা ঘিনঘিন করে উঠছে তো? অথচ সুইৎজারল্যান্ডের গ্রাঙ্গেনিউভের অ্যাগ্রোস্কেপের গবেষকরা নিত্য এই কাণ্ড ঘটাচ্ছেন। তাঁদের বক্তব্য, এই সমস্তটাই করা হচ্ছে গরুর স্বাস্থ্যের উন্নতির লক্ষ্যে।
আন্তর্জাতিক সংবাদমাধ্যমে প্রকাশিত প্রতিবেদন অনুসারে, সুইৎজারল্যান্ডের পশুবিজ্ঞানীরা গরুদের অজ্ঞান করে তাদের পেটের এক পাশে একটি ৮ ইঞ্চি ব্যাসের ছিদ্র বা নালীপথ তৈরি করে দিচ্ছেন। এই ছিদ্রের সাহায্যে গরুর অন্ত্রে পরিপাক ক্রিয়া কেমন চলছে, সেই সম্পর্কে ধারণা তৈরির চেষ্টা করছেন বিজ্ঞানীরা।
পরীক্ষামূলক ভাবে গরুদের ওট এবং ঘাষের মিশ্রণ খাওয়ানো হচ্ছে। তার পর যখন সেই অর্ধ-পাচিত খাবার খাদ্যনালী বেয়ে রুমেন (অন্ত্রের প্রথমাংশ)-এ পৌঁছচ্ছে, তখনই গরুর পেটের ছিদ্রের ঢাকনা খুলে সেই অর্ধপাচিত খাবারের কিছুটা অংশ বিজ্ঞানীরা তুলে নিচ্ছেন পরীক্ষার জন্য। কখনও বা গরুর পেটের ঢাকনা খুলে নিছক তাদের পেটের মধ্যেকার পরিপাক ক্রিয়ার হালহকিকত দেখছেন।

ছবি: ইউটিউব
বিজ্ঞানীদের দাবি, এই পরীক্ষার মাধ্যমে গরুদের পক্ষে আরও স্বাস্থ্যকর ডায়েট নির্ধারণ সম্ভব হবে। তাঁরা বলছেন, তাঁরা গরুদের জন্য যে খাদ্যতালিকা নির্ধারণ করে দিচ্ছেন তা মেনে গরুদের খাবার খাওয়ানো হলে গরুর দেহ থেকে মিথেন গ্যাস নির্গমনের পরিমাণ কমে যায়। পরিণামে বৃদ্ধি পায় গরুদের কার্যক্ষমতা।
বিজ্ঞানীদের বক্তব্য, এই পদ্ধতি নতুন কিছু নয়। ১৮৩৩ সাল থেকেই এই জাতীয় পদ্ধতিতে গরুর অন্ত্রে নজর রাখা হয়। যদিও বিষয়টি গবাদি পশুদের পক্ষে অত্যন্ত যন্ত্রণাদায়ক বলেই মনে করেন বিভিন্ন পশুপ্রেমী সংগঠনের সদস্যরা। তাঁদের বক্তব্য, এই ভাবে গরুরদের স্বাস্থ্যোন্নতির নামে আদপে তাদেরকে কষ্ট দেওয়াই হচ্ছে।
 
দেখুন সেই অদ্ভুত ঘটনার ভিডিও

ভিডিও সৌজন্য: ইউরোনিউজ

__________________________
 প্রিয়ঙ্কা, আপনার বাবা তো বাঙালি। তাহলে আপনার আসল পদবি কী?
(হেসে) হ্যাঁ। বাবা তো কলকাতাতেই থাকতেন। নাম অরুণ ঘোষ। আমার পদবিও আসলে ঘোষই। মা ইয়োশিকাওয়া। এখন এখানে থাকি, তাই ওই পদবিটাই ব্যবহার করি।
কলকাতায় থেকেছেন কখনও?
এক বছর কলকাতায় ছিলাম। তখন আমার বয়স ন’বছর। কলকাতায় আমাদের বাড়ি আছে তো! তবে এখন ওই বাড়িতে কেউ থাকে না। অনেক আত্মীয় রয়েছেন কলকাতায়। তাঁদের সঙ্গে যোগাযোগও রয়েছে। 
বাংলা বলতে পারেন?
বলতে পারি, বুঝতেও পারি। আপনি বাংলায় প্রশ্ন করুন না, আমি ঠিক বুঝতে পারব। 
(পরের প্রশ্নটা বাংলাতেই করা গেল। বাংলাতেই উত্তর দিলেন প্রিয়ঙ্কা)
বাংলায় কিছু একটা বলুন তাহলে!
আমার নাম প্রিয়ঙ্কা। আপনি কেমন আছেন? (হেসে) কী, ঠিক বললাম তো?
একদম ঠিক বলেছেন। বাংলা বলতে ভোলেননি দেখছি! 
(আবার ইংরেজিতে) ভুলব কেন? বাড়িতে তো বাবার সঙ্গে বাংলায় কথাও বলি। মা-ও এখন অনেক বাংলা শিখে গিয়েছেন।
মিস জাপান হয়েছেন। এবার কি মিস ওয়ার্ল্ড?
হ্যাঁ। নভেম্বরে মিস ওয়ার্ল্ড প্রতিযোগিতা। এখন তার জন্যই তৈরি হচ্ছি। সারাদিন এক্সারসাইজ, গ্রুমিং। খুব পরিশ্রম করছি। দেখি কতদূর যেতে পারি!
আপনার আইডল কে? কার মতো হতে চান?
ঐশ্বর্যা রাই বচ্চন। উনি যে বছর মিস ওয়ার্ল্ড হয়েছিলেন, আমার সেই বছরই জন্ম। বড় হয়ে অনেকবার ওঁর মিস ওয়ার্ল্ড জেতার মুহূর্তের ভিডিওটা দেখেছি। কী অসাধারণ গ্রেস! কী দারুণ বডি ল্যাঙ্গোয়েজ! দেখতে তো অসাধারণ বটেই। ওঁকে দেখেই নিজেকে তৈরি করেছি।
ঐশ্বর্যার মতোই মিস ওয়ার্ল্ড হওয়ার পর বলিউডে আসতে চান?
ইচ্ছে তো আছে বলিউডের ছবিতে অভিনয় করার। তবে সবকিছুই নির্ভর করছে নভেম্বরে কী হয়, তার উপর। 
হিন্দি ফিল্ম দেখেন?
প্রচুর! প্রিয়ঙ্কা চোপড়া আর ঐশ্বর্যাকে দারুণ লাগে আমার। আর ছেলেদের মধ্যে বরুণ ধবন!
হৃতিক রোশন-শাহরুখ খানকে ছেড়ে বরুণ ধবনকে ভাল লাগে?
শাহরুখের সিনেমা ছোটবেলায় অনেক দেখেছি। হৃতিককে তো দারুণ দেখতে! কিন্তু এখন বরুণ ধবনকেই ভাল লাগছে। খুব সাবলীল অভিনয়!
জাপানে নাকি খুব বর্ণবৈষম্য? ভারতীয়দের সঙ্গে খারাপ ব্যবহার করা হয়— এগুলো কি সত্যি?
একেবারেই নয়। জাপান ২০-২৫ বছর আগে যেমন ছিল, আর তেমন নেই। এখন অনেক উদার। সকলকেই চাকরি-পড়াশোনার ক্ষেত্রে সমান সুযোগ দেওয়া হয়। নাহলে কি আমি এত সমর্থন পেতাম? এটা ঠিক যে, এখানে মিশ্র জাতির লোকেদের ‘হাফ’ বা ‘ডুয়াল’ বলা হয়। আমাকেও বলা হতো। কিন্তু আমি যখন ‘মিস জাপান’ প্রতিযোগিতায় নাম দিয়েছিলাম, তখন এখানকার সকলে আমাকে উৎসাহ দিয়েছেন, সমর্থন করেছেন। ভারত থেকে যেমন সমর্থন পেয়েছি, এখান থেকেও পেয়েছি। 

অনেক সাক্ষাৎকারে তো আপনি বলেছেন, আপনিও বর্ণবৈষম্যের শিকার হয়েছিলেন!
না। আমি এসব কথা কোথাও বলিনি। সব ভুল লেখা হয়েছে! ভারত যেমন আমার দেশ, তেমন জাপানও আমার দেশ। ভারত সম্পর্কে আমি যেমন খারাপ কিছু বলি না, তেমনই জাপান নিয়েও কোনওদিন বলিনি। 
আপনি নাকি ‘এলিফ্যান্ট ট্রেনার’ ছিলেন? কিক বক্সিংও জানেন শুনেছি!
হ্যাঁ, ‘এলিফ্যান্ট ট্রেনারে’র লাইসেন্স পেয়েছিলাম লাওস থেকে। ‘এলিফ্যান্ট ট্রেনার’ হিসাবে কাজও করেছি। কিক বক্সিংটা আমার শখ! তবে এখন সব বাদ দিয়ে শুধু মডেলিংটা মন দিয়ে করতে চাই। 
শাড়ি পরতে পারেন?
খুব ভাল পারি। আমার অনেক শাড়ি আছে। এখানে অনেক অনুষ্ঠানে শাড়ি পরেছি। মা’কেও শিখিয়ে দিয়েছি। এখন তো মা’ও শাড়ি পরতে পছন্দ করেন।
কলকাতায় আসার ইচ্ছে আছে?
কলকাতায় একটা কাজ করছি আমি। একটা ‘চাইল্ড শেল্টার’ তৈরি করছি। এটা আমার অনেকদিনের ইচ্ছে। কাজটা অনেকটা এগিয়েও গিয়েছে। তবে এখন তো সময় পাচ্ছি না। নভেম্বরে ‘মিস ওয়ার্ল্ড’টা হয়ে গেলে তারপর যাব। কিছু কাগজপত্রে সইও করার আছে।
কলকাতায় কেন?
ছোটবেলায় যখন ওখানে থাকতাম, রাস্তায় দেখতাম ছোট ছোট ছেলেমেয়েরা ভিক্ষা করছে। খুব খারাপ লাগত। ওরকম দৃশ্য আর দেখতে চাই না। সেইজন্যই বাচ্চাদের জন্য একটা আশ্রয় তৈরি করতে চাই। যাদের কোথাও যাওয়ার জায়গা নেই, তারা যাতে রাস্তায় রাস্তায় ঘুরে না বেড়ায়!
কলকাতার কোনও ভাল স্মৃতি নেই? শুধু বাচ্চাদের ভিক্ষা করাটা মনে রেখেছেন?
না না, অনেক ভাল স্মৃতি আছে। প্রচুর বন্ধু আছে আমার। তাদের সঙ্গে আড্ডা মারা, সিনেমা দেখা— এগুলো খুব মিস্‌ করি।
কলকাতা বললে সবার আগে কী মনে পড়ে?
ফুচকা। কী দারুণ খেতে লাগত! টক জলটা তো অসাধারণ। 
‘মিস ওয়ার্ল্ড’ হলে কী করতে চান? সবার মতো ‘সমাজের জন্য কাজ’?
আমি তো শুধু নিজের জন্য জিততে চাই না। কলকাতায় আমার প্রজেক্টটা যাতে তাড়াতাড়ি শেষ করতে পারি, সেটাই আমার আসল লক্ষ্য। 
কলকাতাবাসীর জন্য কিছু বলবেন? বাংলায়?
আমাকে সমর্থন করার জন্য অনেক ধন্যবাদ!

__________________________
 কঙ্কাল সারথীর কথা বাংলা ভৌতিক সাহিত্যে বেশ কয়েকবার আলোচিত। কিন্তু সাহিত্যিকরা ভৌতিক সওয়ারিকে নিয়ে খুব বেশি মাথা ঘামিয়েছেন, এমন নয়। ভারতে না-হলেও জাপানে এই মুহূর্তে ভৌতিক সওয়ারি নিয়ে হ্যাপা পোহাচ্ছেন ট্যাক্সি-চালকরা। ২০১১-র ভূমিকম্প-বিধ্বস্ত এলাকায় যাঁরা ট্যাক্সি চালান, তাঁরা নাকি প্রায়শই ভৌতিক সওয়ারির খপ্পরে পড়ছেন। 
ভূমিকম্প এবং সুনামিতে প্রায় ধ্বংস হয়ে যাওয়া শহর ইশিনোমাকি-তে নিয়মিত হয়ে পড়েছে এই ধরনের ভৌতিক ঘটনা। এমনটাই দাবি সেই অঞ্চলের ট্যাক্সি চালকদের। ২০১১-এ যুগপৎ বিপর্যয়ে প্রায় ২৫০০০ জন মারা যান ইশিনোমাকি-তে। তার পরে সেখানকার বাসিন্দারা প্রায়ই ভূত দেখে থাকেন বলে কথিত। এখানেই ট্যাক্সি চালকরা রাতের দিকে এমন কিছু সওয়ারিকে তুলছেন, গন্তব্যে পৌঁছনোর আগেই নাকি তাঁরা চলন্ত ট্যাক্সি থেকে বেমালুম হাওয়া হয়ে যাচ্ছেন।
তোহুকু গাকুইন বিশ্ববিদ্যালয় থেকে একটি সমীক্ষা চালানো হয়েছে এই বিষয়ে। তাতে দেখা গিয়েছে, ট্যাক্সি চালকেরা সজ্ঞানে যাঁদের গাড়িতে তুলেছেন তাঁদের একবারের জন্যও অস্বাভাবিক কিছু বলে মনে হয়নি। কিন্তু বহু ক্ষেত্রেই তাঁরা হাওয়া হয়ে গিয়েছেন অলৌকিকভাবে। জনৈক ট্যাক্সি চালক এক মহিলাকে গাড়িতে তোলেন ইশিনোমাকি স্টেশন থেকে। খানিক দূর যাওয়ার পরে যখন চালক তাঁকে কথাচ্ছলে সুনামি-র বিষয়ে জানান, তিনি প্রশ্ন করেন— ‘‘আমি কি মারা গিয়েছি?’’ ঘাড় ঘুরিয়ে তাঁর দিকে তাকাতেই দেখা যায়, তিনি নেই। ব্যাক সিট জুড়ে খাঁ খাঁ করছে শূন্যতা। 
গবেষকদের ধারণা, এত বড় প্রাকৃতিক বিপর্যয়ে যাঁরা বেঁচে গিয়েছেন, তাঁদের মনের উপরে স্থায়ী ছাপ ফেলেছে আতঙ্ক। অনেকের কাছে ঝাপসা হয়ে গিয়েছে জীবন আর মৃত্যুর সীমারেখা। ইশিনোমাকির যে সব জায়গায় ভূত দেখা যাচ্ছে বলে জানা গিয়েছে, সেই জায়গাগুলি সুনামি আর ভূমিকম্পে মুছে গিয়েছে বললেই চলে। জাপানের মনোবিদ কোইজো হারা জানিয়েছেন, এই শূন্য এলাকাগুলিতে অতিপ্রাকৃত যা কিছু দেখা যাচ্ছে বলে জানা যাচ্ছে, তা আসলে আতঙ্কে দীর্ণ মনের প্রতিচ্ছবি। 
আরও পড়ুন— 
ছোটবেলার কমিকস
শিলিগুড়িতে জ্বলছে ভুতুড়ে আগুন। 
ভূতের সঙ্গে সঙ্গমের দাবি মহিলার।
অষ্টম হেনরির প্রাসাদে অশরীরী কে ও!

__________________________
 সদ্য মার্কিন প্রেসিডেন্টের মেয়ের তকমা চলে গিয়েছে। এখন তিনি স্রেফ মালিয়া ওবামা— প্রাক্তন মার্কিন প্রেসিডেন্ট বারাক ওবামার কন্যা। বাবার মতোই রাজনৈতিক কেরিয়ার গড়ার ইচ্ছা তাঁর। তবে আপাতত মালিয়ার ঠিকানা হতে চলেছে হলিউড।
ওবামার বড় মেয়ে মালিয়া সদ্য হাইস্কুল জীবন শেষ করেছেন। তাঁর বয়স এখন ১৮। সম্প্রতি হলিউডে ইন্টার্নশিপ করার সুযোগ পেয়েছেন তিনি। চলতি ফেব্রুয়ারিতেই প্রযোজক হার্ভে ওয়েইনস্টেইনের কাছে ইন্টার্নশিপ শুরু করবেন মালিয়া। জানা গিয়েছে, ওয়েইনস্টেইন কোম্পানির নিউইয়র্ক অফিসে কয়েক মাস থাকবেন তিনি।
আরও পড়ুন... 
ওবামাকেও হারিয়ে দিয়েছেন ভারতের বিরাট, তা-ও আবার বাইশ গজের বাইরে 
এই ছেলেকে দত্তক নিতে ওবামাকে চিঠি লিখল ৬ বছরের বালক
প্রেসিডেন্ট থাকাকালীন ওয়েইনস্টেইনকে বিভিন্ন বিষয়ে বেশ কয়েকবার সাহায্য করেন বারাক ওবামা। একাধিক বার দু’জনকে একসঙ্গে দেখাও গিয়েছে। কাজেই মালিয়ার কোনও অসুবিধা হবে না বলেই আশ্বাস দিয়েছেন তিনি।
অন্য দিকে স্কুল জীবন থেকেই মালিয়ার আগ্রহ চলচ্চিত্রে। ইতিমধ্যেই মার্কিন পরিচালক ও লেখিকা লেনা ডানহ্যামের জনপ্রিয় ধারাবাহিক ‘গার্লস’-এ অভিনয় করেছেন তিনি। এর আগে হ্যাল বেরি পরিচালিত একটি টিভি সিরিয়ালে সহকারী হিসেবে পর্দার পিছনে কাজ করার অভিজ্ঞতাও রয়েছে মালিয়ার।

__________________________
  ‘সেক্স অন দ্য বিচ’, ‘অ্যাঞ্জেল্‌স টিট’, ‘দ্য স্ক্রিমিং অরগ্যাজ‌্ম’— রেস্তোরাঁ, পাব বা পানশালায় যাঁরা নিয়মিত যান, তাঁরা এই নামগুলির সঙ্গেও পরিচিত। কিন্তু সিঙ্গাপুরের একটি রেস্তোরাঁয় এমন এক অদ্ভুত নামের ককটেল পাওয়া হয়, যা শুনলে ভারতীয়দের চোখ কপালে উঠবে! 
বাংলা এবং হিন্দি ভাষায় একটি অশ্লীল শব্দ ‘মা.....দ’। কিন্তু সেই শব্দই সিঙ্গাপুরে জনপ্রিয়। সিঙ্গাপুরের ওই রেস্তোরাঁ ইতালীয় খাবারের জন্যই বিখ্যাত। তবে ওই ককটেল সেখানে ভারতীয় ককটেল বলেই পাওয়া যায়। একটি সংবাদ ওয়েবসাইটের দাবি, রেস্তোরাঁয় খেতে গিয়ে এক ভারতীয়ই প্রথম ওই অদ্ভুত নামের ককটেলটি দেখতে পান। সঙ্গে সঙ্গে মেনুকার্ডের ছবি তুলে টুইট করেন। তার পরেই সোশ্যাল মিডিয়ায় ছড়িয়ে পরে ককটেলের নাম।
ভারতীয় ওই ককটেলের দাম ২৩ সিঙ্গাপুর ডলার। উপকরণ— ক্রিমি চায়ে লাতে শেক্‌ন উইথ আমারেতো, বুলে বুরবোঁ, হেজেলনাট সিরাপ, ফ্রেঞ্চ ক্রিম এবং হানি ওয়াটার। যাঁরা ‘মা.....’ খেয়েছেন, তাঁরা সকলেই জানিয়েছেন, সেটি অত্যন্ত সুস্বাদু। 
রেস্তোরাঁ কর্তৃপক্ষ জানিয়েছেন, তাঁরা ভারতীয় ওই শব্দটির অর্থ জানেন এবং জেনেশুনেই ওই নাম রেখেছেন। তাঁদের ব্যাখ্যা, বিশ্বের সব ‘পাবে’ই চমকপ্রদ নামের ককটেল পাওয়া যায়। কিন্তু সেগুলির অধিকাংশই ইংরেজি শব্দ। ভারতীয় শব্দ, বিশেষ করে যা ‘অশ্লীল’, সেই নামের ককটেল কোথাও পাওয়া যায় না। তাই তাঁরা কিঞ্চিৎ পরীক্ষা করেছেন মাত্র।  
কিন্তু এমন নামের ককটেল লোকে কিনছে? রেস্তোরাঁ কর্তৃপক্ষের বক্তব্য, ‘‘ভারতে হলে হয়তো এই নাম দেওয়ার সাহস পেতাম না। কিন্তু সিঙ্গাপুরে বহু ভাষাভাষী থাকেন। তাঁরা যথেষ্ট রসিক। যাঁরা শব্দটার অর্থ বোঝেন, তাঁরাও জানেন যে, আমাদের উদ্দেশ্য খারাপ কিছু নয়। তাই এই নামের জন্য আমাদের কোনও অসুবিধা হচ্ছে না।’’ রেস্তোরাঁর ফেসবুক পেজেও ওই নাম রাখার ব্যাখ্যা দেওয়া হয়েছে। সঙ্গে ‘আপলোড’ করা হয়েছে ককটেলটির ছবিও। 
 

__________________________
 রেস্তোরাঁয় ফ্রিতে সুস্বাদু খাবার। শুনেই চমকে যেতেই পারেন আপনি। কিন্তু সাবধান! বিনা পয়সায় খাবার খেয়ে নিজেকেই প্রবল বিপাকে ফেলে দিতে পারেন আপনি। রেস্তোরাঁর বাসন মাজা থেকে টেবিল পরিষ্কার, অর্ডার নেওয়া— সব কাজই করতে হবে আপনাকে। জাপানের এক রেস্তোরাঁর এমন নিয়মই অবাক করে দিয়েছে সকলকে।

এই বিষয়ে অন্যান্য খবর

কলকাতার নতুন ‘প্রেম-পয়েন্ট’ ও জিভ-উলসানো ফিসরোল


ব্রিটিশ সংবাদপত্র ডেইলিমেল-এ প্রকাশিত প্রতিবেদন অনুযায়ী, জাপানের টোকিও-তে মিরাই সোকুডো নামে রেস্তোরাঁ তাদের গ্রাহকদের জন্য আজব নিয়ম চালু করেছে। জানা গিয়েছে, রেস্তোরাঁতে গ্রাহকদের জন্য বিনা পয়সায় খাবার দেওয়ার সিদ্ধান্ত নিয়েছে কর্তৃপক্ষ। তবে তার বদলে ৫০ মিনিট খাটতে হবে হোটেলের হয়ে!
২০১৬ সালে রেস্তোরাঁটি চালু করেন সেকাই কোবায়াশি  নামে এক ব্যক্তি। রেস্তোরাঁটিতে এখনও পর্যন্ত ৫০০ জনকে বিনা পয়সায় খাবার দেওয়ার চুক্তি  হয়েছে বলে জানা গিয়েছে। তবে খাবার খাওয়ার পর তাঁদের রেস্তোরাঁর বিভিন্ন কাজ, যেমন বাসন মেজে দেওয়া থেকে অর্ডার নেওয়া করতে হয়। মূলত গরীব গ্রাহকদের কথা ভেবেই এই ব্যবস্থা।
রেস্তোরাঁটিতে কোবায়াশিই একমাত্র স্থায়ী কর্মী। বাকি যাঁরা রয়েছেন, তাঁরা আদতে বিনা পয়সায় খাবার খাওয়া গ্রাহক। তাহলে কী ভাবছেন? আর কি ইচ্ছে করছে ওই রেস্তোঁরায় যাওয়ার? বাসন মাজার অভ্যেস আছে তো? 

__________________________
 ঘুরে গেল চ্যানেল। হিন্দি ফিল্ম থেকে সোজা শেয়ার মার্কেটের খবর। হাতের কাছে ফোনে বন্ধুর নম্বর গেল উবে। তার জায়গায় লেখা, ‘‘বস্ কলিং’’। ল্যাপটপে ছোটবেলার ছবির পাতা পাল্টে গেল। খুলে গেল অ্যানালিটিক্‌স। এমন অভিজ্ঞতা জীবনে ক’বার হয়েছে? উত্তর সম্ভবত, ‘‘রোজই হচ্ছে! এ আর নতুন কী!’’
হচ্ছে। হবে। এবং, হয়েই চলবে। ‘পুঁজিবাদ’, ‘কোম্পানিরাজ’, ‘স্বৈরাচার’-এর মতো যে নামেই ডাকুন, যা-ই করুন। প্রতিবাদ করতে পারবেন না। কেননা, তাহলে সাধের চাকরিটি থেকে হাত ধুয়ে ফেলতে হবে। এই ভারতে চাকরি টিকিয়ে রাখার এটাই শর্ত।
আজ ছুটি। কাল সকাল থেকেই আবার শুরু হবে দৌড়। এবার আপনার মন আরও খারাপ করিয়ে দেওয়া যাক। চলুন ফ্রান্সে। সেখানে শ্রম-আইনে বদল আনা হচ্ছে। নয়া আইনে কর্মীদের ক্ষমতায়ন হচ্ছে। আজ্ঞে হ্যাঁ, ঠিকই লেখা হয়েছে। কর্পোরেট-সর্বস্ব চাকরির দুনিয়ায় কর্মীদের ক্ষমতায়ন। কাজ এবং জীবনের ভারসাম্য নিশ্চিত করার লক্ষ্যে এই নয়া আইন আনা হচ্ছে। তাতে বাধ্যতামূলক করা হচ্ছে ‘‘বিচ্ছিন্নতার অধিকার’’ বা ‘‘রাইট টু ডিসকানেক্ট’’।
একটি সমীক্ষা করে ফ্রান্স সরকার দেখেছে, প্রতি ১০ জনের মধ্যে অন্তত একজন কাজের চাপে খুব দ্রুত ফুরিয়ে যাচ্ছেন। পেশাগতভাবে তো বটেই, মানসিক এবং শারীরিকভাবে বিপর্যস্ত হয়ে পড়ছেন। ফ্রান্স ন্যাশনাল অ্যাসেম্বলির বেনয় হ্যামন বলেছেন, ‘‘এঁরা সকলে অফিস ছাড়েন, কিন্তু কাজ ছাড়েন না। কুকুরকে যেমন চেনের সঙ্গে বেঁধে রাখা হয়, তেমনই এক অদৃশ্য ইলেকট্রনিক চেন দিয়ে এঁদের বেঁধে রাখা হয়।’’
এর প্রতিকারে পুরনো আইন সংশোধন করে যে নতুন আইন আনার পথে ফ্রান্স এগিয়েছে, তাতে স্পষ্ট বলা হয়েছে, অফিস থেকে কোনও কর্মী বাড়ি চলে গেলে তাঁকে কাজ সংক্রান্ত কোনও ই-মেল বা টেক্সট পাঠানো যাবে না। এমনকী কাজের কথা নিয়ে সেই কর্মী যদি আলোচনায় রাজি না-থাকেন, তা হলে তাঁকে জোর করে আলোচনায় আনা যাবে না। অবশ্য প্রকৃত প্রয়োজন হলে সবই করা যাবে। কিন্তু সেই প্রয়োজনীয়তার যুক্তিগ্রাহ্য ব্যাখ্যা থাকা বাধ্যতামূলক।
আইন না-মানলে অবশ্য কোনও কোনও শাস্তির বিধান নেই। যদিও এই নয়া আইন পাশ হবে কি না, তা নিয়ে এখনও কিছু ধোঁয়াশা রয়েছে। প্রেসিডেন্ট ফ্রাসোয়াঁ অল্যাদঁর সোশ্যালিস্ট পার্টি এই আইন আনতে চাইলেও, বিরোধীরা বাধা দিচ্ছে। এমনকী কর্পোরেটগুলিও আপত্তি জানিয়েছে। তাদের যুক্তি, বহুজাতিক সংস্থাগুলির ব্যবসা ছড়িয়ে পৃথিবীর নানা প্রান্তে। শুধু তা-ই নয়, এখন প্রায় প্রতিটি ক্ষেত্রেই কাজ হয় ২৪ ঘণ্টা। নাইট-শিফ্‌ট থাকে প্রায় সব চাকরিতে। এই অবস্থায় সংস্থা যখন ২৪ ঘণ্টা সক্রিয়, তখন তার কর্মীদেরও ২৪ ঘণ্টাই সক্রিয় থাকতে হবে। তার অর্থ এই নয় যে, অফিসেই ক্রমাগত কাজ করতে হবে। কিন্তু বর্তমান পরিচালন ব্যবস্থায় কোনও কর্মীকে, কোনও না কোনও কাজে আচমকা প্রয়োজন হতেই পারে। তাই এই নয়া আইন কার্যকরা না করাই ভাল।
 

__________________________
 জলমগ্ন পরিস্থিতিতে বিপন্ন মা ও তাঁর একরত্তি সন্তান। তাঁদের উদ্ধার করতে হাজির মার্কিন উপকূল রক্ষী বাহিনী। শেষমেশ তাঁদের উদ্ধার করে আনার ভিডিও ভাইরাল হয়েছে।  
মার্কিন উপকূল রক্ষী বাহিনী ফেসবুকে পোস্ট করেছে ভিডিওটি। সেখানে দেখা যাচ্ছে, বন্যায় আটক সেই তরুণী মা ও তাঁর সন্তানকে কেমন করে হেলিকপ্টারে তুলে আনা হচ্ছে। হারিকেন বিধ্বস্ত টেক্সাসের অবস্থা এই মুহূর্তে ভয়াবহ। রাস্তাগুলিকে মনে হচ্ছে নদী। মানুষজন আটকে পড়েছেন বিভিন্ন জায়গায়। উদ্ধারকাজ শুরু হয়েছে। 
ফেসবুকে পোস্ট করা ভিডিওটিতে দেখা হচ্ছে দুধের শিশুকে কোলে আঁকড়ে বসে রয়েছেন মা। দু’জনকে ধীরে ধীরে তুলে আনা হচ্ছে উপরে। জলমগ্ন বাড়ির উপরে অপেক্ষা করছেন পরিবারের অন্যরা। 
ভিডিওটি এরই পর্যন্ত প্রায় ২০০০ জন শেয়ার করেছেন। 

দেখুন ভিডিও। মার্কিন উপকূল রক্ষী বাহিনীর ফেসবুক থেকে।
রবিবার থেকে বুধবার বিকেল পর্যন্ত ৪২০০ জনকে উদ্ধার করা হয়েছে। যেভাবে উপকূল রক্ষী বাহিনী দক্ষতার সঙ্গে উদ্ধারকাজ চালিয়েছে, তা নিয়ে প্রশংসায় মুখর সে দেশের মিডিয়াও। প্রতি বছরই ভয়ঙ্কর ঝড়ের কবলে পড়ে মার্কিন যুক্তরাষ্ট্র। ঝড় ও বন্যায় আটকে পড়েন অনেকেই। সম্প্রতি হারিকেনের কবলে পড়ে রীতিমতো নাজেহাল সে দেশের বাসিন্দারা।    
 

__________________________
 রিফিউজি বা উদ্বাস্তু— শব্দটির সঙ্গে পরিচিত প্রায় সকলেই। কিন্তু, এমন জীবন যাঁরা কাটান, কেবল তাঁরাই জানেন সে দুর্দশার কথা। ভিটেমাটি হারিয়ে কখনও পরভূমে আগাছার মতো বা কখনও নিজের মাটিতেই তাঁদের থাকতে হয় পরবাসীর মতো।
মায়ানমারের এমনই এক সম্প্রদায় রোহিঙ্গা। সে দেশের রাখাইন রাজ্যের বাসিন্দা এঁরা, আগে যার নাম ছিল আরাকান। আদতে বাঙালি, এই সম্প্রদায়ের ঐতিহাসিক  গুরুত্ব রয়েছে। ১৪৩৪ সালে, আরাকানের রাজা নারাইমেইখলার সিংহাসনে বসার সঙ্গে সঙ্গেই এই সম্প্রদায় ওই স্থানে বসবাস শুরু করে বলে জানা গিয়েছে। এর পরে, ব্রিটিশ রাজত্বকালে রোহিঙ্গাদের জনসংখ্যা বাড়তে থাকে। 

কোন পথে পালাচ্ছে তারা?
মায়ানমার মূলত বৌদ্ধধর্মাবলম্বী দেশ। কিন্তু, বাংলাদেশ লাগোয়া মায়ানমারের রাখাইন রাজ্যের আদি বাসিন্দা রোহিঙ্গা সম্প্রদায়টি মূলত সুন্নি মতাবলম্বী। যে কারণে, ১৯৪০ সালে দাঙ্গা বাঁধে দুই ধর্মের মধ্যে। দ্বিতীয় বিশ্বযুদ্ধের সময় রোহিঙ্গারা ইংরেজদের মদত করলেও, অন্যরা জাপানি সেনাদের হয়ে যুদ্ধ করে। 
আরও পড়ুন
• ঘর, আব্রু আগেই গিয়েছিল। এবার চলে গেল কোলের ছেলে
পরবর্তীকালে বাংলাদেশের প্রেসিডেন্ট জিয়াউর রহমানের নির্দেশে, মায়ানমারের এই রাজ্যকে ‘ইসলামিক স্টেট’ হিসেবে গড়ে তোলার জন্য, রোহিঙ্গাদের মদত করতে শুরু করে বাংলাদেশের গোয়েন্দা সংস্থা। তৎকালীন বর্মার মিলিটারিও প্রত্যাঘাত আনে এবং আরাকান থেকে রোহিঙ্গাদের উৎখাত করে দেয়। 

পৃথিবীর দশটি স্থান যেখানে রয়েছে সব থেকে বেশি রেফিউজি
(ইউএনএইচসিআর-এর তথ্য অনুয়ায়ী ২০১৪ সালের শেষ পর্যন্ত)। গ্রাফিক্স: বিশ্বজিৎ দাস।
সে সময়ে প্রায় আড়াই লক্ষ রোহিঙ্গা, মায়ানমারের ভিটেমাটি ছেড়ে পালিয়ে আসে বাংলাদেশে। এর পরে, ১৯৮২ সালে, মায়ানমার সরকার এক নতুন আইন আনে যেখানে দেখা যায় যে আরাকানের রোহিঙ্গারা সে দেশের বাসিন্দাই নয়। ফলে, আবারও প্রায় আড়াই লক্ষ রোহিঙ্গা পালিয়ে আসে বাংলাদেশের রিফিউজি ক্যাম্পে। 



ভারতীয় রেফিউজি সব থেকে বেশি কোথায়, কত?
(ইউএনএইচসিআর-এর তথ্য অনুয়ায়ী ২০১৪ সালের শেষ পর্যন্ত)



মার্কিন যুক্টরাষ্ট্রে ৪৪৮৪

কানাডায় ৪২৯২



বর্তমান পরিস্থিতিতে বাংলাদেশ বা মায়ানমার, কেউই রোহিঙ্গাদের তাদের দেশের নাগরিক হিসেবে স্বীকৃতি দিতে নারাজ। যে কারণে, স্থায়ী আস্তানার খোঁজে রোহিঙ্গারা ছড়িয়ে পড়েছে বিশ্বের নানা প্রান্তে। অস্ট্রেলিয়া থেকে সৌদি আরব, এমনকি মার্কিন যুক্তরাষ্ট্র, যুক্তরাজ্য, রোহিঙ্গাদের অস্তিত্ব পাওয়া যাচ্ছে প্রায় সর্বত্রই। অথচ, তাদের নাগরিকের মর্যাদা দিয়ে ঠাঁই দিচ্ছে না কোনও দেশই।
প্রসঙ্গত, ভারতের নানা জায়গাতেও রেফিইজি ক্যাম্প রয়েছে রোহিঙ্গাদের। অন্ধ্রপ্রদেশের হায়দরাবাদ, হরিয়ানার মেওয়াট, ও রাজধানী শহর দিল্লির কাঞ্চনকুঞ্জ এলাকায় রয়েছে ছড়িয়ে ছিটিয়ে রয়েছে ১০ হাজারেরও বেশি রোহিঙ্গারা। রইল তাদের জীবনধারণের কিছু স্থিরচিত্র। ক্যামেরায় শিব শংকর।
ফোটোগ্যালারি
• ভারতের রাজধানী শহরে বাসাহীন রোহিঙ্গারা
 
 

__________________________
 আগামী ২৩ এপ্রিলই নাকি ধ্বংস হবে পৃথিবী! শোনা যাচ্ছে, ওইদিনই নাকি আকাশে দেখা যাবে সৌরজগতের দ্বাদশ গ্রহ নিবিড়ুকে। আর সেইদিনই ধ্বংস হবে আমাদের নীল গ্রহ! 
কিন্তু সত্যিই কি এমন কিছু হবে? প্রথমেই বলে ফেলা যাক, না। এমন কোনও ঘটনা যে ওইদিন ঘটবে না তা সকলেরই জানা। কেননা, এমন দাবি তো নতুন নয়। থেকে থেকেই এমন অসম্ভব দাবির কথা ভেসে আসে। গত বছরের অক্টোবর, নভেম্বর— পর পর দু’মাসে পৃথিবী ধ্বংসের ভবিষ্যদ্বাণী করেছিলেন ‘ষড়যন্ত্র তত্ত্ব’-এ বিশ্বাসীরা। ব্যাপারটা এমন পর্যায়ে পৌঁছেছে, এখন আর লোকে ভয় তো পাচ্ছেই না, উলটে হাসাহাসি শুরু হয়েছে। তবু বিরাম নেই ভবিষ্যদ্বাণীর। 

এই বিষয়ে অন্যান্য খবর

ধেয়ে আসছে দ্বাদশ গ্রহ। ২০১৭-তেই কি ধ্বংস হচ্ছে পৃথিবী?


আন্তর্জাতিক সংবাদমাধ্যম ‘দ্য ওয়াশিংটন পোস্ট’-এ প্রকাশিত একটি প্রতিবেদন থেকে জানা যাচ্ছে, প্ল্যানেট এক্স তথা নিবিড়ু গ্রহের আবির্ভাবের সঙ্গেই অন্তিমকাল ঘনিয়ে আসবে পৃথিবীর— এই খবরকে নস্যাৎ করে দিয়েছে নাসা। নিবিড়ুর অস্তিত্ব কোনওদিনই মানেনি তারা। 
কিন্তু নিবিড়ুর আবির্ভাব নিয়ে বারে বারে সরব হয়েছে ‘ষড়যন্ত্র তত্ত্ব’-এর প্রবক্তারা। এই তত্ত্বের বিশ্বাসীদের ধারণা, রাষ্ট্র বা কখনও কখনও কোনও ক্ষমতাশালী গোষ্ঠী অনেক সময়ে বহু ঘটনাকে চেপে দিতে চায় ক্ষতিকর পন্থায়।
তাঁদের ধারণা, নাসা বা অন্যান্য মহাকাশ গবেষণা সংস্থা ইচ্ছাকৃত ভাবেই নিবিড়ুর অস্তিত্বকে ‘অলীক’ বলে উড়িয়ে দিচ্ছে। নিবিড়ু মোটেই কাল্পনিক নয়। সে এই সৌরজগতেই আছে। নিবিড়ু গ্রহ ও মায়া সভ্যতার এক বিশেষজ্ঞ জেমস ম্যাককেনির মতে, প্রায় ১০ হাজার বছর আগে পৃথিবীর বুক থেকে নিশ্চিহ্ন হয়ে গিয়েছিল সভ্যতা। কারণ নিবিড়ু খুব কাছে চলে এসেছিল পৃথিবীর। 
২৩ এপ্রিল পৃথিবীর ধ্বংসের সঙ্গে ষড়যন্ত্র তত্ত্বের বিশ্বাসীরা এবার মিলিয়ে দিয়েছেন যিশু খ্রিস্টকেও। বলা হচ্ছে, ওইদিন সূর্ষ, চাঁদ ও শুক্র এক সরলরেখায় আসবে। বাইবেল বর্ণিত ‘র‌্যাপচার’ অর্থাৎ যিশুর প্রত্যাবর্তনকেও জড়িয়ে ফেলা হয়েছে তাদের বক্তব্যে। 
পৃথিবী ধ্বংস হওয়া নিয়ে কম ভবিষ্যদ্বাণী হয়নি। ২০১২ সালের কথা অনেকেরই মনে থাকবে। তারও আগে কিংবা পরে, নানা সময়ে নানা কথা শোনা গিয়েছে। কিন্তু কোনওটাই সত্যি হয়নি। এবারেরটাও যে হবে না, তা এখনই হলফ করে বলে ফেলা যায়।
তার পর শুরু হবে অপেক্ষা, আবারও একটি তারিখের। যেদিনটা নাকি সভ্যতার শেষ দিন! দেখা যাক, ২৩ এপ্রিলের পরে আবার কোন দিনের কথা শোনায় ষড়যন্ত্রের তাত্ত্বিকরা।

__________________________
 একের পর এক উল্টোপাল্টা কথা, বেমক্কা প্রতিশ্রুতি— আমেরিকার প্রেসিডেন্ট নির্বাচনে ডোনাল্ড ট্রাম্পের বিদ্বেষীর সংখ্যা নেহাত কম নয়। কিন্তু এ-ও অনস্বীকার্য যে, তাঁর জনপ্রিয়তা কিন্তু দিনে দিনে বাড়ছেও। এহেন এক চরিত্রের মোকাবিলায় কী করছে বিরোধী দলগুলি?
ট্রাম্প-বিরোধী একটি গোষ্ঠী এনেছে নয়া টোপ! ট্রাম্পের বিরুদ্ধে ভোট দিলেই হাতে-হাতে তুলে দেওয়া হবে নগ্ন মহিলা! তবে ভাবনায় একটু গলদ থেকে যেতে পারে। সেই মহিলা সশরীরে উপস্থিত হবেন না। প্রস্তাব এই রকম— ট্রাম্পের বিরুদ্ধে যে কোনও প্রার্থীকে ভোট দিন। তার পরে এই গোষ্ঠীকে জানিয়ে দিন কার নগ্ন ছবি আপনি চান। ইনস্টাগ্রাম অ্যাকাউন্ট থেকে ভোটদাতার মোবাইলে চলে আসবে সেই কাঙ্ক্ষিত নারীর নগ্ন ছবি।

ডোনাল্ড ট্রাম্প
তবে এ ক্ষেত্রে প্রশ্ন উঠেছে, যদি কেউ কোনও সেলিব্রিটির নগ্ন ছবি চেয়ে বসেন (এবং কার্যক্ষেত্রে অনেকে তেমন করতেও পারেন), তাহলে কী হবে? অনেক সেলিব্রিটির নগ্ন ছবি (তাঁদের সম্মতিতেই তোলা) ইন্টারনেটে রয়েছে। কিন্তু যাঁদের নেই, এমন কোনও ব্যক্তিত্বের নগ্ন ছবি কেউ চাইলে কী হবে? তাহলে কি যারা প্রস্তাব করেছে, তারা কোনও অসদুপায় অবলম্বন করবে? যে ইনস্টাগ্রাম পেজের মাধ্যমে এই প্রস্তাব দেওয়া হয়েছিল, সেই পেজটি আপাতত নেই। তবে নিঃসন্দেহে, ট্রাম্পকে হারাতে এমন পন্থা বেশ অভিনব। যে গোষ্ঠীটি এই প্রস্তাব এনেছিল, তাদের কারও আপাতত দেখা মিলছে না বলেই খবর। তারা কোনও রাজনৈতিক দল বা পক্ষ নিয়ে কথা বলছে, এমনও শোনা যায়নি। তাদের লক্ষ্য স্রেফ একটিই, ট্রাম্পকে হারানো।

__________________________
 ‘এলিয়েন’ সিনেমাটা দেখেছেন? ১৯৭৯ সালে মুক্তিপ্রাপ্ত হলিউডের এই ব্লকবাস্টার ছবিটি দেখার সময় দর্শকরা শিউরে উঠেছিলেন মানুষের শরীর ফুঁড়ে ভিনগ্রহের প্রাণী বেরিয়ে আসার দৃশ্য দেখে। পর পর সিকোয়েলও হয় এই ছবির। সম্প্রতি মুক্তি পেয়েছে ছবির নতুন এক সিকোয়েল।
যাই হোক, ছবি হলে বসে দেখা এক, কিন্তু নিজের জীবনে সেটাই সত্যি হয়ে গেলে! ক্যালিফোর্নিয়ার বাসিন্দা অ‌্যাঞ্জেল বারমুডেজের পেশির ভিতরে এমন অদ্ভুত সংকোচন-প্রসারণ শুরু হয়, দেখলে মনে হবে, সত্যি বুঝি রুপোলি পর্দার মতো বাস্তবের দুনিয়াতেও চামড়া ফুঁড়ে বেরিয়ে আসবে কোনও বিকটদর্শন ভিনগ্রহী। ৫০ সেকেন্ডের এক ভিডিও তুলে সেটাকে সোশ্যাল মাধ্যমে আপলোড করে দেন অ‌্যাঞ্জেল। ব্যাস, রীতিমতো হইহই শুরু হয়ে যায়। ভাইরাল হতে খুব বেশি সময় লাগেনি। প্রায় দেড় কোটি লোক এ পর্যন্ত দেখে ফেলেছেন ভিডিওটি। ১ লক্ষ ৬৯ হাজার জন করেছেন শেয়ার। 
কিন্তু যতই মনে হোক এলিয়েন বাসা বেঁধেছে তাঁর শরীরের ভিতর, আসল ঘটনা অবশ্যই তা নয়। জিমে গিয়ে ওয়ার্ক আউট করার পরে রিল্যাক্স করার সময়ে আচমকাই পেশিতে টান ধরে গিয়েছিল। চরম যন্ত্রণাদায়ক সেই মুহূর্তের অনুভূতি জানাতে অ‌্যাঞ্জেল সাহেব বলেন, ‘‘মনে হচ্ছে কোনও হতভাগা এলিয়েন আমার পায়ের পেশির মধ্যে রয়েছে আর ফেটে বেরিয়ে আসতে চাইছে।’’
অনেকেই পোস্টের তলায় সহানুভূতি জানান। কী করলে উপশম মিলবে তার দাওয়াই বাতলে দেন। পাশাপাশি মজাও করেন কেউ কেউ। একজন যেমন লেখেন, ‘‘মনে হচ্ছে আপনি হাল্ক হয়ে উঠছেন!’’ প্রসঙ্গত, হাল্ক একজন অতিকায় সুপারহিরো। কমিকসের পাতা থেকে সিনেমার পর্দা পর্যন্ত কাঁপিয়ে দিয়েছেন।  ডিহাইড্রেশন থেকে কমবেশি পেশির খিঁচ বা মাসল ক্র্যাম্পের শিকার অনেকেই হন। কিন্তু এই ব্যক্তির মতো পেশির এমন অদ্ভুত ও ভয়াবহ চেহারা ধারণ করার ঘটনা সচরাচর ঘটে না। তাই হয়তো সোশ্যাল মিডিয়ার লোকজনকে এতটাই নাড়িয়ে দিয়েছে সেই ভিডিও।  
 ভিডিও : অ‌্যাঞ্জেল বারমুডেজের ফেসবুক থেকে
  

__________________________
 মমি সব সময়ে যে ‘করা’ হয়, এমন নয়। প্রাকৃতিক কারণেও অনেক সময়ে মৃতদেহ অমরত্ব লাভ করে। সেই উদাহরণ খুব বেশি নয়। হওয়া সম্ভবও নয়। কিন্তু মেক্সিকোর গুয়ানাহুয়াতো শহরে এই ‘অসম্ভব’টি রীতিমতো সম্ভব। এই শহরে রক্ষিত ‘স্বাভাবিক’ মমির সংখ্যা ১১১। 
গুয়ানাহুয়াতোর মমি মিউজিয়ামের খ্যাতিই এই ১১১টি মমির কারণে। কী করে এবং কোথায পাওয়া গেল এই ১১১টি মমি?
মেক্সিকোর প্রাচীন আজটেক সভ্যতায় মমিকরণের প্রচলন ছিল। তাই নিয়ে গল্প-উপন্যাসও কম লেখা হয়নি। কুন্তু গুয়ানাহুযাতোর এই মিমিগুলি মোটেই আজটেক সভ্যতার সঙ্গে সংশ্লিষ্ট নয়। এবং এই ১১১টি মমিকে কোনও প্রত্নক্ষেত্র থেকে আমদানিও করা হয়নি। এরা সকলেই স্থানীয় মানুষ এবং এরা মমি হয়েছিল ১৮৩০-এর দশকে। 
১৮৩৩ সালে গুয়ানাহুয়োতোয় কলেরা মহামারী আকারে দেখা দেয়। এত বেশি মানুষ এতে মারা যেতে থাকে যে, তাদের কবর দেওয়াই দায় হয়ে দাঁড়ায়। কলেরা প্রতিরোধের কারণেও মৃতদেহ দ্রুত সৎকার করাটা জরুরি ছিল। কিন্তু বাধ সাধতে শুরু করে সেই শহরের বারিয়াল ট্যাক্স। কবর দিতে গেলে কবরখানা কর্তৃপক্ষকে একটা মোটা টাকা দিতে হত মৃতের পরিবারকে। এই টাকা একবারে অথবা বাৎসরিক কিস্তিতে দেওয়া যেত। কিন্তু যারা দিতে অক্ষম, তাদের প্রিয়জনের মৃতদেহ নিয়ে পড়তে হতো বিপুল দুর্বিপাকে। যারা বেশি টাকা দিত পারত, তাদের পরিজনের মৃতদেহ কবরের জায়গা করে দেওয়া হতো যারা টাকা দিতে পারেনি, তাদের পরিজনের কবর সরিয়ে। 
ভিডিও দেখুন

এই সময়ে লোমিঙ্গো লেরয় নামের এক চিকিৎসক মারা যায়। তাঁর মৃতদেহ কবর থেকে তুলে অন্য মৃতদেহকে জায়গা করে দিতে হয়। কবর থেকে তোলার পরে দেখা যায়, তাঁর মৃতদেহ প্রায় অবিকৃত অবস্থায় রয়েছে। এর পরে ওই কবরখানা থেকে আরও মৃতদেহ তুলে দেখা যেতে থাকে, অনেক মৃতদেহই অবিকৃত অবস্থায় থেকে গিয়েছে। এই মৃতদেহগুলিকে নিয়েই গড়ে ওঠে গুয়ানাহুয়াতোর মমি মিউজিয়ামের সংগ্রহ।
কী কারণে এই মৃতদেহগুলিতে পচন ধরেনি, তাই নিয়ে বিশেষজ্ঞরা আজও তেমন কোনও সঠিক সিদ্ধান্তে আসতে পারেননি। রে ব্র্যাডবেরির মতো যুগন্ধর সাহিত্যিক গুয়ানাহুয়াতোর এই মমিদের নিয়ে লিখেছেন ‘দ্য নেক্সট ইন লাইন’-এ মতো বিখ্যাত ছোটগল্প। মমি মিউজিয়ামকে তাঁর সিনেমায় স্থান দিয়েছেন জার্মান পরিচালক ওয়ার্নার হারজগ।    

__________________________
 মার্কিন রাষ্ট্রপতির পদে আর নেই বারাক ওবামা। স্বভাবতই তাঁর রোজগারে কিঞ্চিৎ ভাটা পড়বে। কিন্তু আমেরিকার অবসরপ্রাপ্ত রাষ্ট্রপতির রোজগারও আগামী ১৫ বছরে রীতিমতো ঈর্ষণীয় থাকতে চলেছে। অন্তত সে রকমই দাবি একটি বিখ্যাত অর্থনীতিমূলক সংবাদপত্রের। 
সংবাদপত্রটিতে প্রকাশিত প্রতিবেদন অনুযায়ী, বইয়ের জন্য চুক্তি, ভাষণের জন্য প্রাপ্ত পারিশ্রমিক, এবং সরকারের কাছ থেকে পাওয়া অবসরকালীন ভাতা অর্থাৎ পেনশন মিলিয়ে ওবামা-দম্পতির রোজগার যা দাঁড়াবে, ভারতীয় টাকার অঙ্কে সেই রোজগার ১৬২০ কোটি টাকার মতো। প্রতিবেদনটির দাবি, আগামী ১৫ বছরে মোট এই পরিমাণ অর্থ রোজগার করবেন বারাক ও মিশেল ওবামা। 
খবরে প্রকাশ, ওবামা যখন রাষ্ট্রপতি হিসেবে প্রথম হোয়াইট হাউজে প্রবেশ করেন, তখন ওবামা-দম্পতির মোট সম্পতির পরিমাণ ছিল ৮ কোটি টাকার মতো। তার পরে অবিশ্বাস্য আর্থিক বৃদ্ধি হয়েছে তাঁদের। 
জানা যাচ্ছে, অবসরের পরে বছরে বার্ষিক ১.৩ কোটি টাকার মতো সরকারি পেনশন পাবেন ওবামা।

__________________________
 ঝরঝরে নয়। চেয়েছিলেন, নিজে নিজে অন্তত যেন হাঁটতে পারেন। সেই ইচ্ছাতেই অস্ত্রোপচার করিয়েছিলেন মেক্সিকোর আন্দ্রেজ মোরেনো। বিশ্বের সবচেয়ে স্থূল মানুষ। মুটিয়ে যাওয়া রোখার লড়াইয়ে পাশে পেয়েছিলেন ফুটবলার ক্রিশ্চিয়ানো রোনাল্ডোকেও। কিন্তু শেষরক্ষা হয়নি। গতকাল মারা গিয়েছেন স্থূলতম মোরেনো।
সোনোরার বাসিন্দা প্রাক্তন পুলিশকর্মী মোরেনো জন্ম থেকেই স্থূলত্বের শিকার। একসময়ে সাড়ে চারশো কিলোগ্রাম ওজন ছিল তাঁর। বিশ্বের স্থূলতম মানুষের আখ্যাও পেয়েছিলেন তখন। নড়তে চড়তে পারতেন না। গত চার বছর ধরে পুরোপুরি শয্যাশায়ী ছিলেন মোরেনো। তাঁর প্রাণ বাঁচাতে অস্ত্রোপচারের প্রয়োজন ছিল। তাই গত ২৮ অক্টোবর ব্যারিয়াট্রিক সার্জারি করানো হয় তাঁর। মোরেনোর পাকস্থলীর তিন-চতুর্থাংশ বাদ দেন চিকিৎসকেরা। শরীরে জুড়ে দেওয়া হয় একটি টিউবও, যা তাঁকে অতিরিক্ত খাবার খেতে বাধা দিত। প্রায় ১০০ কিলোগ্রাম ওজন কমিয়েছিলেন তিনি।
অস্ত্রোপচারের পর সুস্থ বোধ করছিলেন মোরেনো। পরিবারকে জানান, নিজেকে অনেক হালকা মনে হচ্ছে। চিকিৎসকেরা জানিয়েছেন, সঠিক পদ্ধতি মেনে মোরেনোর ওজন ৮৫ কিলোগ্রামে নামিয়ে আনার পরিকল্পনা করেছিলেন তাঁরা। কিন্তু গত নভেম্বরে পেটে ব্যাকটেরিয়া সংক্রমণ হওয়ায় ফের হাসপাতালে ভর্তি করানো হয় তাঁকে। তড়িঘড়ি আবারও অস্ত্রোপচার করেন চিকিৎসকেরা। মোরেনোর পরিচিত এক ব্যক্তি জানিয়েছেন, ক্রমশ সুস্থ হয়ে উঠছিলেন তিনি। নিজে স্নান করতে পারছিলেন। অন্যের কাঁধে ভর দিয়ে একটু আধটু হাঁটতেও পারছিলেন। জানিয়েছিলেন, ‘‘আমি খুব খুশি।’’
সেই খুশিতে বাধ সাধল আচমকা শ্বাসকষ্ট। প্রথমে তাঁকে সাহায্য করার জন্য দমকলকর্মীদের ডাকেন মোরেনোর পরিবারের লোকজন। পরে অসুস্থতা বাড়ায় নিকটবর্তী সান হোসের হাসপাতালে তাঁকে নিয়ে যাওয়ার সিদ্ধান্ত নেওয়া হয়। অ্যাম্বুল্যান্সেও তোলা হয়েছিল মোরেনোকে। কিন্তু রাস্তাতেই মৃত্যু হয় ৩৮ বছর বয়সি মোরেনোর।
গতমাসেই নিজের সই করা শার্ট মোরেনোকে উপহার হিসাবে পাঠিয়েছিলেন রিয়াল মাদ্রিদের ফুটবলার ক্রিশ্চিয়ানো রোনাল্ডো। অসুস্থতার সঙ্গে লড়াইয়ে জয়ী হওয়ার জন্য উৎসাহ দিয়েছিলেন তাঁকে। আপ্লুত মোরেনো জানিয়েছিলেন, ক্রিসমাস আসার আগেই সেরা উপহার পেয়ে গিয়েছেন তিনি। কিন্তু ক্রিসমাসের সকালেই লড়াইয়ে হেরে গেলেন বিশ্বের স্থূলতম মানুষ!
 

__________________________
 মুম্বই সন্ত্রাসের সঙ্গে তাঁর যোগাযোগ পারলে প্রমাণ করুক ভারত! চ্যালেঞ্জ ছুড়লেন ‘জামাত-উদ-দাওয়া’র (জেইউডি) প্রধান হাফিজ মহম্মদ সঈদ। জঙ্গিগোষ্ঠী লস্কর-ই-তইবার অন্যতম এই প্রতিষ্ঠাতার দাবি, ২৬/১১ সন্ত্রাসে তাঁর জড়িত থাকার প্রমাণ ভারত কোনওদিনও দিতে পারবে না।
বিদেশমন্ত্রী সুষমা স্বরাজের সাম্প্রতিক সফরে পাকিস্তান সরকারের তরফে তাঁকে আশ্বাস দেওয়া হয়েছিল, মুম্বইয়ের হামলা নিয়ে সেখানকার আদালতে বিচারাধীন মামলার দ্রুত নিষ্পত্তি করা হবে। হাফিজ তাঁর টুইটার হ্যান্ডলে এক ভিডিও বার্তায় সুষমাকেই হুঁশিয়ারি দিয়ে বলেন, ‘‘আমাদের সরকার মুখে কুলুপ এঁটে রয়েছে। তাই আমিই সুষমার প্রশ্নের জবাব দিচ্ছি। সাত বছর ধরে চেষ্টা করেও ওঁরা (ভারত) প্রমাণ করতে পারেনি, মুম্বই হামলায় কারা যুক্ত। কোনওদিন তা পারবেও না।’’ ১৯৭১-এ ভারত-পাক যুদ্ধকে ‘ভারতীয় সন্ত্রাস’ আখ্যা দিয়ে হাফিজের দাবি, ওই ‘সন্ত্রাসে ভারতের জড়িত’ থাকার বিষয়টি মোদী (প্রধানমন্ত্রী নরেন্দ্র মোদী) নাকি স্বীকার করে নিয়েছেন!
ঘটনাচক্রে, সুষমার সফর নিয়ে আলোচনা করতে আজ নয়াদিল্লির পাক হাইকমিশনার আব্দুল বাসিতের সঙ্গে দেখা করেছেন হুরিয়ত কনফারেন্সের দুই নেতা পির সইফুল্লা এবং আলতাফ আহমেদ শাহ। প্রায় দেড় ঘণ্টা ধরে তাঁদের বৈঠক হয়। পাক হাইকমিশনারের সঙ্গে হুরিয়তের বৈঠকের প্রতিবাদেই এর আগে বিদেশসচিবদের বৈঠক বাতিল করেছিল নয়াদিল্লি।  
এদিকে, তাঁর পাক-সফর নিয়ে সংসদের দুই কক্ষেই আজ বিবৃতি দেন সুষমা। রাজ্যসভায় বিরোধীদের বিক্ষোভের মধ্যেই তিনি জানান, বিশ্বাসের উপর ভিত্তি করে ভারত-পাকিস্তান শান্তি আলোচনা ফের শুরু হচ্ছে। কোনও ঘটনা (জঙ্গি হামলা) তা ব্যাহত করতে পারবে না। নিম্নকক্ষে বিভিন্ন দলের সাংসদের প্রশ্নের উত্তরও দেন বিদেশমন্ত্রী। তৃণমূল সাংসদ সৌগত রায় জানতে চান, নিয়ন্ত্রণরেখায় পাক সেনাবাহিনীর সংঘর্ষবিরতি, জঙ্গি অনুপ্রবেশ অব্যাহত রয়েছে। তা সত্ত্বেও সরকার কেন আলোচনা চাইছে? পাক সফর নিয়ে সংসদে দেরিতে বিবৃতি দেওয়ার অভিযোগে বিদেশমন্ত্রীর সমালোচনা করেন তিনি। তবে পাকিস্তানে আন্তর্জাতিক সম্মেলনে দেশের মর্যাদা অক্ষুণ্ণ রাখায় সুষমার প্রশংসা করেন আরেক তৃণমূল সাংসদ সুগত বসু।

__________________________
 ভারতের দিকে সহযোগিতার হাত বাড়ানোর আশ্বাস নির্বাচনী প্রচারেই দিয়েছিলেন মার্কিন যুক্তরাষ্ট্রের প্রেসিডেন্ট ডোনাল্ড ট্রাম্প। সেইমতোই মঙ্গলবার ভারতীয় সময় রাত সাড়ে এগারোটায় দুই রাষ্ট্রপ্রধানের কথা হবে দূরভাষে। এমন একটা সময়ে ট্রাম্প ভারতের প্রধানমন্ত্রীর সঙ্গে কথা বলতে চলেছেন, যখন মোদীও মার্কিন যুক্তরাষ্ট্রের সঙ্গে সম্পর্কের উন্নতি ঘটানোর জন্য মরিয়া। ট্রাম্পের আগে বারাক ওবামাও ভারতে এসেছিলেন। মোদীর সঙ্গে কথাবার্তা বলেছিলেন। দুই রাষ্ট্রপ্রধানের সেই কথোপকথন নিয়ে প্রবল কালি খরচ হয়েছিল। পূর্বসূরির রাস্তা ধরেই ট্রাম্প এবার মোদীর সঙ্গে কথা বলবেন।
ট্রাম্প জেতার পরে বিশ্বের যে ক’জন রাষ্ট্রপ্রধান মার্কিন প্রেসিডেন্টকে অভিনন্দন জানিয়েছিলেন তাঁদের মধ্যে অন্যতম ছিলেন ভারতের প্রধানমন্ত্রী। প্রেসিডেন্ট নির্বাচিত হওয়ার পরে ভারত ও ইজরায়েলের সঙ্গে দ্বিপাক্ষিক সম্পর্কের উন্নতি ঘটানোর প্রতিশ্রুতি দিয়েছিলেন ট্রাম্প। নির্বাচনী প্রচারে নেমে ভারতের প্রশংসাও শোনা গিয়েছিল ট্রাম্পের মুখে।
যে প্রতিশ্রুতি আগে দিয়েছিলেন মার্কিন প্রেসিডেন্ট, সেটাই মঙ্গল-রাতে বাস্তবায়িত হতে চলেছে। এই আলোচনার দিকে তাকিয়ে ভারত। এমনকী গোটা বিশ্বও। 

__________________________
 পেরুতে গিয়ে যদি হোটেলের ঘরে বসে সময় কাটান, তা হলে পস্তাবেন না। বরং, কায়দা না-জেনে হোটেল থেকে বেরোতে গেলেই বিপত্তির সমূহ সম্ভাবনা। কুজকো-র ‘সেক্রেড ভ্যালি’ বা পবিত্র উপত্যকায় পাহাড়ের গায়ে ঝুলছে সেই ঘর। উপরের ছবি দেখে বুঝতেই পারছেন, রোমাঞ্চ কোন পর্যায়ে যেতে পারে।

আলো-বাতাসের ব্যবস্থা রয়েছে পর্যাপ্ত
মাটি থেকে ১,৩১২ ফিট উপরে এরকম টয়লেট অপেক্ষা করছে আপনার জন্য।

টয়লেটও বেশ সাজানো-গোছানো
ভয় নেই, খসে পড়বেন না। এই ক্যাপসুলগুলি বেশ পোক্ত করেই বানানো হয়েছে। পাহাড়ের সঙ্গে আটকানোও রয়েছে বেশ ভালভাবে।

দুর্ঘটনার আশঙ্কা নেই বললেই চলে
উচ্চতা যদি আতঙ্কের কারণ না-হয়, তা হলে বেরিয়ে পড়ুন। ভিতরে বিছানা আর সৌরআলো রয়েছে। একেবারে পাহাড়ের কোলে প্রকৃতি, রোমাঞ্চ এবং আপনি।

__________________________
 আটলান্টিক মহাসাগরে প্রায় ৫ লক্ষ বর্গ কিলোমিটার জায়গা জুড়ে বিস্তৃত বারমুডা ট্রায়াঙ্গেল পৃথিবীর সবচেয়ে রহস্যময় অঞ্চলগুলির একটি। বলা হয়, এখনও পর্যন্ত প্রায় ৭৫টি এরোপ্লেন এবং একশোর বেশি জাহাজ এই অঞ্চল পার হতে গিয়ে রহস্যময়ভাবে উধাও হয়ে গিয়েছে। সেই থেকে এই অঞ্চলকে কেন্দ্র করে নানা কল্পনা দানা বেঁধেছে। কেউ বলেছেন, ওই অঞ্চলে আসলে বাসা বেঁধে রয়েছে ভিনগ্রহের প্রাণীরা, কেউ আবার মনে করেছেন, আটলান্টিকের গভীরে রয়ে গিয়েছে কোনও লুপ্ত সাম্রাজ্য। বলা বাহুল্য, এই সমস্ত তত্ত্বের কোনওটিই খুব বিজ্ঞানসম্মত নয়। কিন্তু এবার খোদ বিজ্ঞানীরাই এই রহস্য ভেদ করার লক্ষ্যে এক নতুন তত্ত্ব দাঁড় করিয়েছেন।
একদল বিজ্ঞানী মনে করছেন, এই অঞ্চলে স্থায়ী হয়ে থাকা একটি ষড়ভুজাকার মেঘস্তরই জাহাজ ও এরোপ্লেন লোপাট হয়ে যাওয়ার নেপথ্যে ক্রিয়াশীল। বিজ্ঞানীদের দাবি, এই ষড়ভুজাকার মেঘস্তর ‘এয়ার বম্ব’ তৈরি করে। যার ফলে বারমুডা ট্রায়াঙ্গেলের  আবহাওয়া সর্বদাই অত্যন্ত খারাপ হয়ে থাকে। আর এই খারাপ আবহাওয়ার শিকার হয়েই পথভ্রষ্ট হয়ে পড়ে জাহাজ ও এরোপ্লেন, এবং শেষমেষ ভেঙে পড়ে তলিয়ে যায় সমুদ্রের গর্ভে।
বিজ্ঞানীদলের অন্তর্গত আবহবিদ র‌্যান্ডি সারভেনি সংবাদমাধ্যমকে বিষয়টি ব্যাখ্যা করে বলেন, এই ধরনের এয়ার বম্ব আসলে মাইক্রোবার্স্ট নামের উপাদান নিয়ে গড়ে ওঠে। এর প্রভাবে মেঘ থেকে প্রবল বেগে নীচের দিকে হাওয়া নেমে আসে। এই হাওয়ার বেগ ১৭০ মাইল প্রতি ঘন্টার কাছাকাছি হতে পারে। এই তীব্র গতিসম্পন্ন হাওয়া নীচে নেমে এসে সমুদ্রপৃষ্ঠে ধাক্কা খেয়ে চতুর্দিকে ছিটকে পড়ে। এর ফলে তীব্র গতির হাওয়ার একটি আবর্ত তৈরি হয় বারমুডা ট্রায়াঙ্গেলে। এই আবর্তেরই শিকার হয় জাহাজ ও এরোপ্লেনগুলি। নাসার উপগ্রহ চিত্রে নাকি এই ছ’কোণা মেঘস্তরের ছবি ধরা পড়েছে বলে দাবি সারভেনির।
বারমুডা ট্রায়াঙ্গেলের রহস্যের বৈজ্ঞানিক ব্যাখ্যা অবশ্য আগেও দিয়েছেন বিজ্ঞানীরা। এই বছরের মার্চ মাসেই একদল বিজ্ঞানী দাবি করেছিলেন, বারমুডা ট্রায়াঙ্গেলে দেড়শো ফুট সমুদ্রগর্ভে নিহিত এবং প্রায় দেড় মাইল বিস্তৃত একটি আগ্নেয়গিরির জ্বালামুখ থেকে ক্রমাগত যে বিস্ফোরণ ঘটে তার প্রভাবেই এরোপ্লেন ও জাহাজ এই অঞ্চল পার হতে গিয়ে একেবারে ধ্বংসের সম্মুখীন হয়। এবারে সারভেনি ও তাঁর সঙ্গীরা অন্য রকম তত্ত্ব খাড়া করলেন। এই তত্ত্ব কতটা যৌক্তিক ভিত্তি পায়, সেটাই এখন দেখার।
 

__________________________
 ঘরের মধ্যে আচমকাই অজগর! চার দেওয়ালের মধ্যে সাপ ঢুকে পড়লে কেউ যে সেটা ভাল ভাবে নেয় না, তা বলাই বাহুল্য। দুর্বল চিত্তের মানুষরা তো একেবারেই ঘাবড়ে যায়। মনের দিক থেকে শক্তপোক্ত যারা, তারাও আতঙ্কিত হয়ে পড়ে। 
কিন্তু ব্য়তিক্রম তো থাকেই। আর এ ক্ষেত্রেও আছে। কানাডার বাসিন্দা পিটার কিউবেক-স্ট্যাসি নামের এক ভদ্রলোক নিজের বাড়ির বেসমেন্টে অজগরের মুখোমুখি হয়ে পড়ার পরে যা করলেন, তা রীতিমতো গল্পের মতো। 
ফেসবুকে নিজের ওয়ালে পিটার নিজের সেই অভিজ্ঞতা লিখে জানিয়েছেন। তিনি এবং তাঁর বন্ধু অতিকায় সাপটিকে দেখে প্রথমে অবশ্য ভয় পেয়েছিলেন। কিন্তু আস্তে আস্তে ভয় কেটে যায়। বরং বিরাট সাপটির ওপরে কেমন যেন মায়া পড়ে যেতে থাকে। 
এর পরই দু’জনে মিলে সিদ্ধান্ত নেন, তাঁরা সাপটিকে পোষ্য হিসেবে নেবেন। যেমন ভাবা তেমন কাজ। আপাতত নিজের বাড়িতে সাপটিকে আশ্রয় দিয়েছেন পিটার। তার আগে কথা বলে নিয়েছেন সাপ বিশেষজ্ঞদের সঙ্গে।  
সেই সাপের ছবি ও পুরো অভিজ্ঞতার কথা ফেসবুকে লিখে জানাতেই জুটেছে প্রবল সমর্থন। 
কার্ডবোর্ডের বাক্সে কাচের এনক্লোজারে রাখা হয়েছে না-মানুষ সঙ্গীটিকে। ফেসবুকের দৌলতে মালিকের মতো সেও এখন বিখ্যাত। 

__________________________
 যত বড়, ততে বেশি ছাড়! কিন্তু বিতর্ক বেঁধেছে এই ‘বড়’-র মাপকাঠি নিয়েই। যার মূলে রয়েছে চিনের এক চিনা রেস্তোরাঁর অফার!
কয়েকদিন আগেই বিজ্ঞাপন দিয়ে ওই চিনা রেস্তোরাঁটি জানায়, মহিলাদের ব্রা-এর সাইজ অনুযায়ী তাদের রেস্তোরাঁর বিলের উপরে ছাড় দেওয়া হবে। অর্থাৎ, যাঁর ব্রা-এর সাইজ যত বড়, ছাড়ও তত বেশি।

সেই বিতর্কিত বিজ্ঞাপন। ছবি- টুইটার
চিনের হাংঝোউতে দ্য ট্রেন্ডি শ্রিম্প নামে ওই রেস্তোরাঁ এই অফারের কথা ঘোষণা করার পরেই সোশ্যাল মিডিয়ায় জোর সমালোচনা শুরু হয়। চিনের একটি সান্ধ্য দৈনিকে প্রকাশিত খবর অনুযায়ী, সাধারণ মানুষ ওই বিজ্ঞাপনের সমালোচনা শুরু করতেই বিজ্ঞাপনটি সরিয়ে নেয় রেস্তোরাঁ কর্তৃপক্ষ।

এই বিষয়ে অন্যান্য খবর

ধূমপান করুন জামিনদার রেখে, অবাক নির্দেশিকা শহরের রেস্তোরাঁয়


যে বিজ্ঞাপনটি প্রকাশিত হয়েছিল, তার ভিতরেও বিতর্কিত স্লোগান ব্যবহার করা হয়েছিল। শুধু তাই নয়, কোন মাপের ব্রা-এ কত শতাংশ ছাড় দেওয়া হবে, তারও বিস্তারিত ব্যাখ্যা দেওয়া ছিল বিজ্ঞাপনে।
বিজ্ঞাপনটির সমালোচনা শুরু হলেও রেস্তোরাঁ কর্তৃপক্ষ অবশ্য নিজেদের সিদ্ধান্তের পক্ষেই গলা ফাটিয়েছেন। রেস্তোরাঁর ম্যানেজারের দাবি, এই অফার শুরু হওয়ার পরে তাঁদের প্রায় কুড়ি শতাংশ গ্রাহক বেড়েছে। মহিলারা যাতে অস্বস্তি এড়াতে পারেন, সেই জন্য মহিলা কর্মীদেরও ব্যবস্থা রেখেছেন। তাঁর আরও দাবি, বেশ কয়েকজন মহিলা রাখঢাক না করেই নিজেদের অন্তর্বাসের মাপ পুরুষ কর্মী বা ওয়েটারদের জানিয়েও দিচ্ছেন!

__________________________
 বারাক ওবামার সঙ্গে তাঁর স্ত্রী মিশেল ওবামার সম্পর্ক কেমন, তা নিয়ে বিশদ ভাবে বলার কিছু নেই। কিন্তু আপনি কি জানেন যে, মিশেলের আগে বারাক ওবামা অন্য একজনের প্রেমে পড়েছিলেন?
আন্তর্জাতিক সংবাদ মাধ্যমে প্রকাশিত খবর অনুযায়ী, ওবামার প্রথম প্রেমিকার নাম ছিল শিলা মিয়শি জাগের। সম্প্রতি ওবামার বায়োগ্রাফি, 'রাইজিং স্টার'-এর লেখক ডেভিড জে গ্যারো জানিয়েছেন, মিশেলের সঙ্গে সাক্ষাৎ হওয়ার আগে দীর্ঘদিন জাগেরকে ডেট করেছেন ওবামা। তবে জাগেরের সঙ্গে বেশিদূর এগোয়নি ওবামার সম্পর্ক।
অবশ্য, দু'বার জাগেরকে বিয়ের প্রস্তাব দিয়েছিলেন ওবামা। ১৯৮৬-তে প্রথমবার জাগেরকে প্রপোজ করেন ওবামা। তখন জাগেরের বয়স ২৩ এবং ওবামার ২৫। বয়সের কারণেই সে সময় জাগেরের বাবা-মা এই সম্পর্কে রাজি ছিলেন না। হার্ভার্ড ল স্কুল ছাড়ার পরে ফের জাগেরকে প্রপোজ করেন ওবামা। সেই সময়েও অবশ্য ওবামাকে প্রত্যাখ্যান করেন জাগের। এর পরেই দু'জনের মধ্যে বিচ্ছেদ হয়ে যায়।

যদিও রাজনীতি বড় বালাই। গ্যারো তাঁর বইয়ে জানিয়েছেন যে, ওবামা বিশ্বাস করতেন, আমেরিকায় রাজনীতির স্বপ্নপূরণ করতে হলে তাঁকে সম্পূর্ণভাবে 'আফ্রিকান আমেরিকান'-এর পরিচিতি পেতে হবে। সাদা চামড়ার জাগেরের সঙ্গে থাকলে যা একটু কঠিন।
ল কলেজে পড়ার সময়েই মিশেলের সঙ্গে প্রথম পরিচয় হয় ওবামার। প্রথমে বন্ধুত্ব। সেখান থেকে প্রেম। এরপর বাকিটা ইতিহাস। প্রাক্তন মার্কিন প্রেসিডেন্ট এখন বেশ সুখেই আছেন মিশেলের সঙ্গে। যদিও গ্যারো তাঁর বইতে দাবি করেছেন, ওবামা ও মিশেলের সম্পর্কের প্রথম বছরেও জাগেরের প্রতি এক অন্যরকম অনুভূতি ছিল ওবামার।

__________________________
 প্রণব মুখোপাধ্যায়
রাষ্ট্রপতি, ভারত
‘‘এই সন্ত্রাসের প্রবল নিন্দা করছি। ফ্রান্সের জনগণের পাশেই থাকছে ভারত। ফরাসি জনগণকে সমবেদনা জানাচ্ছি।’’
 
 নরেন্দ্র মোদী 
প্রধানমন্ত্রী, ভারত
‘‘ফ্রান্সের এই দুঃসময়ে ফরাসি জনগণের সঙ্গে একত্র রয়েছি।’’

 
 
 
রাহুল গাঁধী
কংগ্রেস ভাইস প্রেসিডেন্ট
‘‘সন্ত্রাস কখনও স্বাধীনতাকে দমাতে পারে না। বরং ‘অর্থহীন হিংসা’-র বিরুদ্ধে তার লড়াইকে জোরদার করে।’’
বারাক ওবামা
মার্কিন প্রেসিডেন্ট
‘‘এই আক্রমণ মানবতার উপরে, আমাদের সম্মিলিত মূল্যবোধের উপরে।’’

ডেভিড ক্যামেরন
ব্রিটিশ প্রধানমনত্রী
‘‘১২০ জনের মৃত্যুসংবাদে মর্মাহত।’’

 
রাজনাথ সিংহ
স্বরাষ্ট্রমন্ত্রী, ভারত
‘‘এই পরিস্থিতিতে ভারত ফ্রান্সের সঙ্গেই রয়েছে।’’
হায়দর আল-আবাদি
ইরাকের প্রধানমন্ত্রী
‘‘বিশ্বজুড়ে জঙ্গি-বিরোধী অভিযানের আশু প্রয়েজন রয়েছে’’

স্টিভেন স্পিলবার্গ
চলচ্চিত্র পরিচালক
প্যারিসে প্রিমিয়ারের কথা ছিল নতুন ছবির। যাবতীয় অনুষ্ঠান বাতিল করে জানিয়েছেন, তিনি প্যরিসবাসীর সঙ্গে রয়েছেন।

অরবিন্দ কেজরিওয়াল
দিল্লির মুখ্যমন্ত্রী
‘‘এই আক্রমণ মানবতার উপরে আঘাত।’’

চিন
ফ্রান্সের নিরাপত্তা এবং সরকারের স্থিতিশীলতার সুরক্ষায় চিন পাশে থাকছে।


 

 

 
 
 

__________________________
 ভিনগ্রহের প্রাণীরা নাকি প্রায়শই পৃথিবীতে আসে? আর তাদের অস্তিত্ব টেরা পাওয়াটা নাকি তেমন কোনও আয়াসসাধ্য ব্যাপারই নয়! এমন দাবিই সম্প্রতি উঠে এল মার্কিন গোয়েন্দা সং‌স্থা সিআইএ-র পেশ করা কিছু একদা-গোপন নথি থেকে।
সম্প্রতি সিআইএ ১৯৪০ থেকে ১৯৯০-এর দশকের বিবিধ ঘটনা সম্বলিত এক সুবিশাল নথি-সংগ্রহ জনসমক্ষে এনেছে। এথেকে এমন কিছু বিষয় উঠে এসেছে, যাদের বাস্তবতা নিয়েই সন্দেহ দেখা দিতে পারে। কিন্তু সিআইএ-র মতো একটি সংস্থা থেকে উঠে আসা নথিকে উড়িয়েও দেওয়া যায় না। তাই নিয়ে এই মুহূর্তে তুলকালাম শুরু হয়েছে সংবাদমাধ্যমে। বিভিন্ন বিচিত্র তথ্যের মধ্যে যে তথ্যটি নিয়ে সবথেকে বেশি জলঘোলা হচ্ছে, সেটির মর্ম এই— ভিনগ্রহের প্রাণীরা নাকি আলোচ্য সময়পর্বে প্রায়শই পৃথিবীতে এসেছে।
ভিডিও দেখুন 

অজানা উড়ন্ত বস্ত বা ইউএফও সংক্রান্ত প্রচুর ছবি সিআইএ-র কাছে নিরীক্ষার জন্য পাঠানো হয়। ১৯৬৬ সালে ইরান ও তদানীন্তন সোভিয়েত সীমান্তে তোলা একটি ছবিকে নিয়ে প্রথম সন্দেহ প্রকাশ করে সিআইএ। এই ছবিতে প্রদর্শিত একটি চাকার মতো দেখতে উড়ন্ত বস্তুকে সিআইএ রহস্যময় হিসেবে সাব্যস্ত করে। জানানো হয়, ছবির বস্তুটিকে যাঁরা দেখে ছিলেন, তাঁদের মতে বস্তুটি ছিল দারুণ উজ্জ্বল। ক্রমাগত দফতরে জমা পড়তে থাকা ছবিগুলিকে দেখতে দেখতে সিআইএ-রও বিশ্বাস জন্মায়, এগুলি ইউএফও হতেই পারে। আর একটি প্রতিবেদনে দেখা যচ্ছে, সিআইএ মার্কিন সরকারকে এই মর্মে জানায় যে, ক্রমাগত ইউএফও হানা মার্কিন দেশের নিরাপত্তাকে রীতিমতো বিঘ্নিত করছে। ১৯৪৭-এর পর থেকে প্রায় ১৫০০ এমন খবর সিআইএ পেয়েছিল, তাদের দফতরে জমা পড়া এই সংক্রান্ত ১০০ নিবন্ধের মধ্যে ২০%-এর রহস্য ভেদ করা যায়নি।
এই নথিগুলিতেই রয়েছে এরিয়া ৫১-সংক্রান্ত তথ্যও।  
তা হলে কি সরকারি ভাবে বিশ্ববাসী মেনে নেবে ফ্লাইং সসারের এ হেন বৃত্তান্ত?
নিন্দুকেরা অবশ্য বলছেন, মার্কিন প্রতিরক্ষা দফতরের গোপন কর্মকাণ্ড পরিচালনার জন্য ইউএফও-র গুজব রটানো হয়। আর সেই দায়িত্ব সুচারুভাবে পালন করে সিআইএ-এর মতো সংস্থা। সুতরাং, ভিনগ্রহের প্রাণী সংক্রান্ত এই সব নথিই নাকি ভিত্তিহীন।

__________________________
 স্কুলের বন্ধুদের মধ্যে সেরা হওয়ার লড়াই চলত। লেখাপড়ার নয়, লড়াইয়ে দেখার, কে কত দামি ফোন নিয়ে আসতে পারে! সেইখানে পাল্লা দিতেই চাই আই-ফোন। তাই মারাত্মক সিদ্ধান্ত নিয়েছিল এক কিশোর। 

এই বিষয়ে অন্যান্য খবর

অস্ত্রোপচার নয়, কিডনি স্টোন বের করার এক অভিনব উপায় খুঁজে পেলেন রোগী নিজেই


এক সর্বভারতীয় সংবাদমাধ্যমে প্রকাশিত প্রতিবেদন অনুযায়ী, ঘটনাটি চিনের, ২০১১ সালের। ১৭ বছরের স্কুলছাত্র জিয়াও ওয়াংয়ের বহুদিন ধরেই বাসনা ছিল আই-ফোন ৪ কেনার। বন্ধুদের অনেকেই এই ফোনটি কিনেছিল। কিন্তু এত দামি ফোন কেনার জন্য টাকা দিতে রাজি ছিল না জিয়াওয়ের পরিবার। শেষে ফোন কিনতে মারাত্মক সিদ্ধান্ত নিল ওই কিশোর। 
ফোন কিনতে কিশোর যোগাযোগ করে কালোবাজারির কারবারিদের সঙ্গে। সেখানে এক এজেন্টের সঙ্গে কথাবার্তা হয় তার। সেখানেই ওই কিশোরকে কিডনি বিক্রি করে টাকা নেওয়ার পরামর্শ দেয় ওই এজেন্ট। টাকার জন্য সেই প্রস্তাবে রাজিও হয়ে যায় ওই কিশোর। এর পরেই ওই এলাকার একটি হাসপাতালে চিকিৎসা করা হয়।
চিকিৎসার কয়েক দিন পর থেকেই ওয়াং অসুস্থ হয়ে পড়ে। পরিবারের লোকেরা স্থানীয় এক চিকিৎসকের কাছে নিয়ে যেতেই বিষয়টি প্রকাশ্যে আসে। পরে মেডিক্যাল পরীক্ষার পরে জানা যায় ওই কিশোরের অপর কিডনিটিও কাজ করা বন্ধ করে দিয়েছে।
ওয়াংয়ের বয়স এখন ২৪ বছর। দীর্ঘ ৭ বছর ধরে ডায়লিসিস চলছে তার। সারাদিন হাসপাতালে বিছানায় শুয়ে বেঁচে থাকার লড়াই করে যাচ্ছে ওয়াং। মোবাইল কেনার ইচ্ছা যেন তার জীবনে অভিশাপ হিসাবে নেমে এসেছে। 

__________________________
 মাঝরাত্রে বাড়িটি থেকে ভেসে আসছিল একটানা কান্নার আওয়াজ। গলা শুনে মনে হয় শিশুর কান্না। উদ্বিগ্ন প্রতিবেশীরা খবর দেন পুলিশে। পুলিশ অফিসাররা ঘটনাস্থলে পৌঁছে যা দেখেন তাতে চোখ কপালে ওঠেন তাঁদের। তাঁরা আবিষ্কার করেন, ২ বছরের একটি শিশুকে কে যেন বাড়িটির পিছনে অঙ্গনে শিকল দিয়ে বেঁধে রেখেছে। আর ৩ বছরের বাচ্চা একটি মেয়েকে দরজার সঙ্গে বেঁধে রাখা হয়েছে একটি কুকুরের গলার চেন দিয়ে।
আমেরিকার সান আন্তোনিওর ঘটনা। যে বাড়িটিকে কেন্দ্র করে এতকিছু সেই বাড়ির ভিতরে পুলিশের জন্য অপেক্ষা করছিল আরও বিস্ময়। বাড়ির ভিতর ঢুকে তাঁরা দেখতে পান, ভিতরে রয়েছে আরও ছ’টি শিশু। তাদের শারীরিক অবস্থা খুবই খারাপ। অপুষ্টিতে শিশুগুলি ধুঁকছে। বাড়ির ভিতরে দেখা মেলে শিশুগুলির মায়েরও। পোরুচা ফিলিপস নামের বছর ৩৪-এর সেই মহিলাকে পুলিশ গ্রেফতার করেছে। তাঁর বিরুদ্ধে শিশুনির্যাতন ও শিশুদের প্রতি অবহেলামূলক আচরণের অভিযোগ রয়েছে। 
বাডির বাইরে শিকল বাঁধা অবস্থায় যে দুটি শিশুকে পাওয়া গেছে তারা ফিলিপসের সন্তান নয়, তবে তারা ভাইবোন। সম্ভবত ক্রেশ চালাতেন ফিলিপস। শিশু দুটিকে সেই কারণেই ফিলিপসের কাছে রেখে গিয়েছিলেন তাদের বাবা-মা।  সেই বাবা-মার সন্ধান চালাচ্ছে পুলিশ। তবে ওই শিশুদুটির এই দুরবস্থার জন্য ফিলিপসই দায়ী বলে ধারণা পুলিশের। একটি শিশুর হাতও ভেভেছে। সেটাও ফিলিপসেরই কীর্তি বলে মনে করছে পুলিশ। মোট যে ৮টি শিশুকে উদ্ধার করেছে পুলিশ তাদের বয়স ১০ মাস থেকে ১০ বছর। কোনও সুস্থ মানুষের পক্ষে এত ছোট শিশুর ওপর নির্যাতন চালানো সম্ভব নয়— এমনটাই বলছেন মনোবিদরা। ফিলিপসের মানসিক সুস্থতা নিয়ে তাঁরা সন্দিহান।
 

__________________________
 বিশ্বজোড়া জঙ্গি হামলার তালিকায় আরও একবার সংযুক্ত হল তিউনিশিয়ার নাম। বিস্ফোরণ ঘটল রাষ্ট্রপতির নিরাপত্তারক্ষীদের বাসে। এখনও পর্যন্ত পাওয়া থবর অনুযায়ী, মৃত্যু হয়েছে ১৪ জনের, আহত ১১ জন। তিউনিশিয়া জুড়ে কারফিউ জারি হয়েছে।

তিউনিশিয়ার রাষ্ট্রপতি বেজি কাইদ এসেবসি ঘটনার পর সংবাদ সংস্থার মুখোমুখি। ছবি: এএফপি
এই নিয়ে চলতি বছরে তৃতীয় বার জঙ্গি হানা ঘটল তিউনিশিয়ায়। আইএসআইএস-এর নিশানায় বহুদিন ধরে রয়েছে উত্তর আফ্রিকার এই দেশটি। এবছরের জুন মাসেই বিচ রিসর্ট সৌসে-তে আইএস-এর আক্রমণে মারা যান ৩৮ জন বিদেশী পর্যটক। তারও আগে মার্চ মাসে আর একটি হামলায় রাজধানি তিউনিশের বার্দো মিউজিয়ামে নিহত হন ২১ জন পর্যটক।
তিউনিশিয়ার রাষ্ট্রপতির বিশ্বস্ত সূত্রের খবর, বাসের ভিতরেই ছিল সুইসাইড বম্বার। ডিটোনেটর বেল্ট থেকেই ঘটেছে বিস্ফোরণ।

কেন এই বিস্ফোরণ, প্রশ্ন নিরাপত্তারক্ষীদের প্রিয়জনদের। ছবি: এএফপি
 

__________________________
 ভিডিও দেখার আগে কয়েকটি তথ্য। অস্ট্রেলিয়ার কিশোর মিলার উইলসন বালি বেড়াতে গিয়ে প্রথম কিংগ-কোবরা দেখে। প্রথম দর্শনেই সাপটিকে ভাল লেগে যায় তার। তার পরে শুরু হয় ছুঁয়ে দেখার বায়না। নিয়মিত প্রশিক্ষণ নেওয়ার পরে শেষ পর্যন্ত সে কিংগ-কোবরার মাথায় হাত রেখেছে। বলা হয়, পৃথিবীর সবথেকে ঝুঁকিপূর্ণ কাজগুলির একটি হল কিংগ-কোবরার মাথায় হাত রাখা। মাত্র ১২ বছর বয়সেই এই দুঃসাহসিক কাজটি করেছে এই কিশোর।
পৃথিবীর অন্যতম বিষধর সাপ হল কিংগ-কোবরা। একটি ছোবলে সবথেকে বেশি বিষ ঢালতে পারে এই সাপটিই। বিষের তীব্রতাও মারাত্মক। অত্যন্ত দ্রুত অ্যান্টি-ভেনম না-পড়লে মৃত্যু অনিবার্য। সাপ সাধারণত আক্রমণাত্মক হয় না। কিংগ-কোবরা অবশ্য আক্রমণাত্মক। ব্ল্যাক মাম্বার মতো তিরিক্ষি মেজাজের না-হলেও, কিংগ-কোবরা কিন্তু মোটেই শান্ত নয়।
 


__________________________
 আন্তর্জাতিক রাষ্ট্রনীতির দুনিয়ায় নওয়াজ শরিফ অত্যন্ত পরিচিত নাম। পাকিস্তানের বর্তমান এই প্রধানমন্ত্রী ইতিপূর্বে আরও দু’বার দেশের প্রধানমন্ত্রীর দায়িত্ব সামলেছেন। প্রতিবেশী দেশের সবচেয়ে গুরুত্বপূর্ণ প্রশাসনিক পদে আসীন এই মানুষটি ভারতের রাজনীতির দুনিয়াতেও নানা কারণে আলোচিত। নওয়াজ শরিফের কন্যা মারিয়ম নওয়াজও এক জন রাজনৈতিক কর্মী এবং সমাজকর্মী। রাজনৈতিক কারণে তাঁকে নিয়ে নানা মহলে আলোচনা তো চলেই, তবে তিনি আরও বেশি আলোচিত হন তাঁর সৌন্দর্যের কারণে। বর্তমানে ৪৩ বছর বয়সি মারিয়ম অসামান্য রূপসী। সম্প্রতি সেই মারিয়মের নামেই প্রচারিত একটি এমএমএস ভিডিও তোলপাড় তুলেছে ইন্টারনেট দুনিয়ায়। 

মারিয়ম
কী রয়েছে এই ভিডিওয়? ভিডিও-র শুরতেই জানিয়ে দেওয়া হচ্ছে, এটি নওয়াজ শরিফের কন্যার লিক হওয়া এমএমএস। তার পর একটি ঘরের ভিতরে দেখা যাচ্ছে একটি মেয়েকে। সেই মেয়ের মুখ স্পষ্ট নয়। যে কালো পোশাকটি পরে রয়েছে মেয়েটি, তাতে তার শরীরের অনেকটা অংশই উন্মুক্ত হয়ে রয়েছে। এর পর মেয়েটি সেই পোশাক খোলা শুরু করতেই স্ক্রিনে ভেসে উঠছে বার্তা— ‘পরবর্তী ৩০ সেকেন্ড দেখানো সম্ভব নয়।’ আবার যখন দেখা যাচ্ছে মেয়েটিকে, তখন সে পোশাক বদলে একটি নীলচে কামিজ পরেছে। বোঝা যাচ্ছে, মেয়েটি এই তিরিশ সেকেন্ডে পোশাক খুলে সম্পূর্ণ নগ্ন হয়ে তার পর কামিজটি পরেছে। মেয়ের পরণে কামিজ, কিন্তু তলায় সালোয়ারটি নেই। সেই অবস্থাতে‌ই লাস্যময়ী ভঙ্গিতে ক্যামেরার সামনে নেচে চলেছে মেয়েটি। 
ইউটিউব সহ বিভিন্ন সোশ্যাল মিডিয়ায় আপলোড হওয়া এই ভিডিও-ও দাবি করা হচ্ছে, ক্যামেরার সামনে যে মেয়েটিকে দেখা যাচ্ছে, সে আসলে নওয়াজ-কন্যা মারিয়ম। এই দাবির সত্যাসত্য বিচার করা কঠিন, কারণ ভিডিও-র মেয়েটির মুখ কখনওই খুব স্পষ্ট ভাবে দেখা যাচ্ছে না। তবে যেটুকু টের পাওয়া যাচ্ছে মেয়েটির মুখের আদল, তাতে এই মেয়ে মারিয়ম না হওয়ার সম্ভাবনাই বেশি। 
কিন্তু তাতে কী যায় আসে? সেনাকর্মী মুহম্মদ সফদর আওয়ান-এর ঘরণি এবং প্রধানমন্ত্রীর কন্যা মারিয়মের নামেই নেট দুনিয়ায় ভাইরাল হয়েছে এই ভিডিও। মোবাইল থেকে মোবাইলে এমএমএস আকারে ছড়িয়ে পড়ছে ভিডিও-টি। পাকিস্তানি মিডিয়ার একাংশ অবশ্য গোটা বিষটিকেই ভারতের ষড়যন্ত্র বলে দাবি করছে। বলা হচ্ছে, ভিডিও-র মেয়েটি আদৌ মারিয়ম নয়, এবং ভারতেরই কিছু নেটিজেন পাক প্রধানমন্ত্রী এবং তাঁর মেয়েকে বদনাম করার জন্য এই ভিডিও প্রচার করেছে। কার দাবি যে সত্য, তা এই মুহূর্তে বুঝে ওঠা কঠিন। তবে আপাতত মারিয়মের নামেই প্রচার পাচ্ছে ভিডিওটি। 
ইউটিউব-এ আপলোড হওয়া একটি ভিডিও-র লিঙ্ক তুলে দেওয়া হল নীচে

 

__________________________
 গত মাসে ইজিপ্টের সিনাই উপদ্বীপের উপর ভেঙে পড়ে রাশিয়ান এয়ারবাস এ৩২১। মারা গিয়েছেন ২২৪ জন। ঘটনার পিছনে আইএস-এর হাত যে রয়েছে, সেই নিয়ে জল্পনা চলছিলই। মঙ্গলবারই রাশিয়া জানায়, ওই প্লেনটি যে বোমার আঘাতেই ভেঙে পড়েছিল, সেই বিষয়ে তারা নিশ্চিত।
বুধবার সেই অনুসন্ধানের অগ্নিতে ঘৃতাহুতি দিল আইএস। প্রকাশ করল সেই বোমার ছবি আইএস স্টেট অফিসিয়াল ম্যাগাজিনে। বিকৃত নির্মমতার আর এক নিদর্শন। সেই ২২৪জন মৃতের কাছের মানুষের আর একবার আঘাত দেওয়া। শোয়েপ্পেস ব্র্যান্ডের সফ্ট ড্রিংকের একটি খালি ক্যান থেকে বানানো হয় এই অভিনব খুদে বোমা। ইমপ্রোভাইজেশন অনবদ্য। শুধু মানুষ মারার বদলে মানুষের উপকারের জন্য এই ট্যালেন্ট প্রয়োগ করলে মানবসভ্যতা বেঁচে যেত।

__________________________
 চলে গেলেন ভারতীয় বংশোদ্ভুত লেখক ভি এস নইপল। গত শনিবার লন্ডনে নিজের বাড়িতেই ৮৫ বছর বয়েসে মৃত্যু হল নোবেলজয়ী এই লেখকের। 
বিদ্যাধর সুরজপ্রসাদ নইপলের জন্ম ত্রিনিদাদের চাগুনাস শহরে। তবে ভারতবর্ষের সঙ্গে ছিল তাঁর নাড়ির যোগ। উনিশ শতকের শেষ দশকে নইপালের পূর্বপুরুষরা ক্রীতদাস হিসেবে ওয়েস্ট ইণ্ডিজে আসেন। নইপলের আজীবনের লেখালেখিতে বার বার ফিরে এসেছে এই ভূমিচ্যূত হওয়ার যন্ত্রণা। অক্সফোর্ডে পড়তে আসা, হঠাৎ করে স্পেনে চলে গিয়ে দেউলিয়া হয়ে যাওয়া, পরে আবার ফিরে এসে থিতু হন ব্রিটেনে ফিরে। কিন্তু সম্ভবত কখনোই তিনি মনেপ্রাণে একজন ব্রিটিশ হতে পারেন নি। বাস্তুচ্যুত হওয়ার যন্ত্রণাই তাঁর সাহিত্যের মূল বীজ। ১৯৯৪ সালে ‘নিউইয়র্ক ট্রিবিউন’-কে দেওয়া এক সাক্ষাৎকারে বলেছিলেন, ‘‘লেখক হয় ওঠার আগে আমার এক দীর্ঘ বিষাদের ঋতু কেটেছে।’’

এই বিষয়ে অন্যান্য খবর

চলে গেলেন রমাপদ চৌধুরী! এক যুগের অবসান, শোকের ছায়া রাজ্যে


২০০১ সালে তাঁকে নোবেল পুরস্কার দেওয়ার সময় সুইডিশ নোবেল কমিটি বলেছিল— ‘‘নইপাল হলেন সেই নাবিক, যিনি নিজের শরীরেই তৈরি করেছিলেন নিজের ভাষা, হয়ে উঠেছিলেন এক স্বতন্ত্র প্রস্বর।’’
নইপালের প্রথম উপন্যাস ‘দ্য মিস্টিক মসিওর’ (১৯৫৭) ছিল এক ব্যর্থ স্কুল মাস্টারকে নিয়ে। পরে সেই স্কুল মাস্টার হয়ে ওঠে একজন গুরু এবং ধীরে ধীরে এক নেতা।
তবে নইপালকে জগৎজোড়া খ্যাতি এনে দেয় আত্মজৈবনিক উপন্যাস ‘‘এ হাউস ফর মি. বিশ্বাস’’(১৯৬১)। এই পর্বেই লেখা হয় ভারত ভ্রমণের অভিজ্ঞতাজাত তিনটি উপন্যাসের একটি— ‘‘অ্যান এরিয়া অফ ডার্কনেস’’(১৯৬৪)।
নইপালের মৃত্যুতে আক্ষরিকই বিশ্বজুড়ে শোকের ছায়া। সলমন রুশদি তাঁর টুইটে লিখেছেন, ‘‘সারাজীবন সাহিত্য, রাজনীতি নিয়ে আমাদের মতবিরোধ ছিল। আজ মনে হচ্ছে, নিজের দাদাকে হারালাম।’’  

__________________________
 জঙ্গিগোষ্ঠী সেই আইএস (ইসলামিক স্টেট)। কিন্তু হামলাস্থল আলাদা। সেজন্যই কি বৈষম্য? প্যারিস-সন্ত্রাসের পরে এই প্রশ্নে দু’ভাগ সোশ্যাল নেটওয়ার্কিং সাইট। 
গত বৃহস্পতিবার লেবাননের বেইরুটে দু’টি আত্মঘাতী বিস্ফোরণের ঘটনায় প্রাণ হারান ৪৩ জন। আহত ২৩৯ জন। কিন্তু ওই জোড়া হামলা নিয়ে বাস্তবে এবং ভার্চুয়াল জগতে কোনও আলোচনাই কার্যত হয়নি। যদিও প্যারিসের ‘ব্ল্যাক ফ্রাইডে’ নিয়ে দুনিয়া তোলপাড়। 
প্যারিসে হামলার কয়েকঘণ্টার মধ্যেই সোশ্যাল নেটওয়ার্কিং সাইট ফেসবুক তৈরি করে বিশেষ ‘সেফটি চেক’ ব্যবস্থা। যার সুবাদে নেটিজেনরা জানতে পারছেন তাঁদের প্যারিসবাসী বন্ধুরা নিরাপদে আছেন কি না! প্রোফাইল পিকচার ফ্রান্সের জাতীয় পতাকার রঙে রাঙিয়ে ফেলারও ব্যবস্থা করেছে মার্ক জুকেরবার্গের সংস্থা। এতেই বিস্মিত লেবাননের নেটিজেনরা। 
অনেক নেটিজেনই জুকেরবার্গের কাছে জানতে চেয়েছেন, বেইরুটের হামলার পরে ফেসবুক কেন ‘সেফটি চেক’ তৈরি করল না? সনিয়া সাবা নামে এক তরুণীর টুইট, ‘‘হে জুকেরবার্গ, আমি পশ্চিম এশিয়ার ছোট্ট দেশের বাসিন্দা। সিরিয়া এবং প্যালেস্তাইনের পাশেই আমার দেশ। আমাদের জন্য সেফটি চেক নেই কেন’? 
সমালোচনার মুখে জুকেরবার্গ নিজের প্রোফাইলে লিখেছেন, ‘অনেকেই জানতে চেয়েছেন, বেইরুটের বিস্ফোরণের পরে কেন সেফটি চেক চালু করা হল না। প্রশ্নটা ঠিক। এতদিন পর্যন্ত শুধুমাত্র প্রাকৃতিক দুর্যোগের পরেই সেফটি চেক ব্যবস্থা চালু করত ফেসবুক। গতকালের পর থেকে সিদ্ধান্ত বদল করেছি।... আমরা সকলকেই সমান চোখে দেখি’।     
বিতর্কে উঠে এসেছে গত এপ্রিলে কেনিয়ার গার্সিয়া বিশ্ববিদ্যালয়ে জঙ্গি হানার প্রসঙ্গ। যেখানে আল-শাবাব জঙ্গিরা ১৪৭ জন পড়ুয়াকে হত্যা করেছিল। আজ একজনের টুইট, ‘কেনিয়ায় ১৪৭ জন তরুণ-তরুণীর মৃত্যুর পরে তো কেউ তাঁদের প্রোফাইল পিকচারে আফ্রিকার পতাকা আপলোড করেননি’। অনেকেই আবার শেয়ার করেছেন সোমালীয় লেখিকা ওয়ারসান শিরির কবিতা, ‘কাল রাতে অ্যাটলাস খুলে বসেছিলাম, পৃথিবীর বিভিন্ন জায়গায় আঙুল বুলিয়ে ফিসফিস করে বললাম, কোথায় লেগেছে? উত্তর এল, সবখানে (ইট আনসারড, এভরিহোয়্যার, এভরিহোয়্যার, এভরিহোয়্যার)’!

__________________________
 ইসলামাবাদের এক কলেজ পড়ুয়া ফামা হাসান। কলেজ শেষে সেদিনও  বাড়ি ফিরছিলেন রোজের মতোই। হঠাৎই তাঁর কানে আসে একদল ছেলের গলা, যাঁরা কোনও একটি বিষয় নিয়ে হাসি ঠাট্টা করছেন। বিষয়টি বোধগম্য হতেও খুব বেশি দেরি হয় না ফামার। স্তন ক্যানসার। সেদিন তাঁদের কলেজে স্তন ক্যানসার নিয়ে সচেতনতা বৃদ্ধির জন্য একটি প্রচার চালানো হয়েছিল। কলেজের পরে জনা তিন-চার যুবক সেইটা নিয়েই মজা করছিলেন। 
ঘটনায় অসম্ভব অবাক ও মর্মাহত হন ফামা। বাড়ি ফিরে তাঁর সমস্ত ক্ষোভ উগরে দেন স্যোশাল মিডিয়ায়, যা আজকের প্রতিবাদের অন্যতম গুরুত্বপূর্ণ মাধ্যম। মুহূর্তের মধ্যে ভাইরাল হয়ে যায় তাঁর পোস্ট। 
আরও পড়ুন
• ‘ব্রেস্ট ক্যানসার’থেকে বাঁচতে এই কাজগুলি করুন
• ব্রেস্ট ক্যানসারের ১০টি লক্ষণ
• কীভাবে হয় ব্রেস্ট এনলার্জমেন্ট? ডায়েট, সাপ্লিমেন্টে না সার্জারি?
ফেসবুকে তিনি লিখেছেন, প্রথমে একটি ছেলে আর একজনকে জিজ্ঞেস করে, ‘কী নিয়ে ওরা কথা বলছিল জানিস?’ জবাবে অন্যজন উত্তর দেয় ‘স্তন ক্যানসার নিয়ে।’ ‘স্তন’ শব্দটির উল্লেখ হওয়ামাত্র একে অন্যকে ইঙ্গিত করে হাসতে থাকে। খানিক বাদে তাঁরা হাসিতে ফেটে পড়়ে। 
ফামার বর্ণনায়, ‘ফেরার পথে বিশ্ববিদ্যালয় থেকে বাড়ি পর্যন্ত সম্পূর্ণ রাস্তা আমি কুঁকড়ে গিয়েছিলাম এক হীন মানসিকতার সাক্ষী থাকার ফলে। এখন এটা লেখার সময়ও কুঁকড়ে রয়েছি। এমন একটা সমাজে আমরা বাস করছি, যেখানে মানবদেহের মৌলিক অঙ্গগুলিকে এমন মাত্রায় যৌনায়িত করা হয় যে, তার সঙ্গে সংশ্লিষ্ট ক্যানসারও ঠাট্টা তামাশার বিষয় হয়ে উঠতে পারে।’
ফামা আরও লিখেছেন, পাকিস্তানে প্রতিবছর প্রায় ৪০ হাজার মহিলার মৃত্যু হয় স্তন ক্যানসারে। এশিয়ার দেশগুলির মধ্যে সে দেশেই স্তন ক্যানসারে মৃত্যুর হার সবচেয়ে বেশি। তাঁর আক্ষেপ , এই বিষয়টি নিয়ে মজা-করা ছেলেগুলি সম্ভবত এই তথ্য সম্বন্ধে অবগত নয়। ‘ ওরা জানতেই পারে না, ঠিক এ হেন সামাজিক পরিস্থিতির কারণেই মহিলারা সহজে চিকিৎসকদের কাছে যেতে চান না। এমনকী, পরিবারের সদস্যদের সঙ্গেও খোলাখুলিভাবে কথা বলতে চান না। এই নিয়ে এবার মানসিকতা বদলানোর সময় এসেছে, এমনটাই আর্জি এই তরুণীর।

__________________________
 পাসপোর্ট হাতে থাকলেই যথা ইচ্ছা তথা যাওয়া যায় না। ভিসা বলে একটা পদার্থ রয়েছে, যার চক্কর কাটতে কাটতে জীবনের বহু ভ্রমণ-সাধই অপূর্ণ থেকে যায়। ভিসা অফিস থেকে নাকচ হয়ে ফিরে আসতে হয় অনেককেই। কিন্তু এমন পাসপোর্ট কি রয়েছে, যা নিয়ে ভিসা ছাড়াই ভ্রমণ করা যেতে পারে যত্র তত্র? উত্তরে বুজুর্গরা বলে উঠতেই পারেন, জার্মান পাসপোর্টই তো রয়েছে। যাতে ভিসা ছাড়াই বিশ্বের ১৭৭টি দেশ ভ্রমণ করা যায়। কিন্তু প্রশ্ন শুধুমাত্র সংখ্যা দিয়ে নয়। এমন এক পাসপোর্ট এই মরপৃথিবীতে রয়েছে, যা আসলে এক সম্মানের দ্যোতক। বিরল সম্মানের প্রতীক এই পাসপোর্টের অধিকারী মাত্র ৫০০ জন মানুষ।
‘সভেরিন মিলিটারি অর্ডার অফ মল্টা’— রোমান ক্যাথলিক ধর্মের এক বিশেষ অর্ডার। ১০৯৯ সালে ক্রুসেডের কালে এই অর্ডারের পত্তন ঘটান নাইট হসপিটালাররা। এই নাইটরা ইউরোপ থেকে সে যুগে পাড়ি দিয়েছিলেন জেরুজালেমে আহত ধর্মযোদ্ধাদের সেবা করার উদ্দেশ্যে। রোমের প্যলাজ্জো মল্টায় এর সদর কার্যালয়। এই সংগঠনের উদ্দেশ্য— ক্যাথলিক ধর্মের রক্ষা এবং দরিদ্রের সেবা। আজও এই অর্ডার এক প্রিন্স দ্বারা শাসিত। তিনিই এই অর্ডারের গ্র্যান্ডমাস্টার। বিশ্বের ১২০টি দেশে এই অর্ডার সক্রিয়। এই দেশগুলিতে সভেরিন মিলিটারি অর্ডার অফ মল্টা বিভিন্ন মানবিক ও সেবামূলক কাজ করে থাকে।

সভেরিন মিলিটারি অর্ডার অফ মল্টা-র পাসপোর্ট। ছবি: টুইটার থেকে
সভেরিন মিলিটারি অর্ডার অফ মল্টা-র কিছু বিশেষ সদস্যকে প্রদান করা হয় বিশ্বের বিরলতম পাসপোর্ট। এই মুহূর্তে তাঁদের সংখ্যা ৫০০। কেবল মাত্র এই অর্ডারের সভেরিন কাউন্সিলের সদস্য এবং বিশেষ মিশনে নিযুক্ত কিছু হাতে গোনা ব্যক্তিকেই প্রদান করা হয় এই পাসপোর্ট। সভেরিন মিলিটারি অর্ডার অফ মল্টা এই ৫০০ জনকে ৪ বছরের জন্য এই পাসপোর্ট প্রদান করে। অর্ডারের সঙ্গে যে ১০৬টি দেশের কূটনৈতিক সম্পর্ক বিদ্যমান, সেই দেশগুলিতে অবাধে যাতায়াত করা যায় এই পাসপোর্টে। ভিসার কোনও প্রয়োজনই পড়ে না। জার্মান পাসপোর্টে হয়তো ভিসা ছাড়াই অনেক বেশি দেশে ভ্রমণ করায় যায়, কিন্তু সভেরিন মিলিটারি অর্ডার অফ মল্টা-র এই পাসপোর্ট হল ‘বিরলের মধ্যে বিরলতম’।   

__________________________
 
কেন মালি-তে হামলা চালাল জঙ্গিরা? প্যারিসের মতো শহরে হামলা চালানোর তা-ও না হয় একটা কারণ খুঁজে বের করা যেতে পারে। কিন্তু পশ্চিম আফ্রিকার এই দেশটা কেন, সেই প্রশ্ন উঠেছে স্বাভাবিকভাবে।

হামলার সময়ে সক্রিয় বাহিনী
অশান্তি এবং স্থিতাবস্থার তীব্র অভাব বরাবরই মালি-র সঙ্গী। আফ্রিকার বেশিরভাগ দেশের মতোই এই দেশটির প্রশাসন এবং অর্থনীতি নড়বড়ে।

চারপাশ থমথমে। ভেসে আসছে গুলির শব্দ।
সেই সুযোগে জঙ্গি কার্যকলাপ বেড়েছিল। ২০১৩ সালে জঙ্গি কার্যকলাপে সাময়িক দাঁড়ি পড়ে ফ্রান্সের উদ্যোগে। ফ্রান্স বাহিনী পাঠিয়েছিল। সেই থেকে মালি-র উপর ফ্রান্সের একটা প্রভাব রয়ে গিয়েছে।

নিরাপত্তাবাহিনীর টহল শুরু হয়ে গিয়েেছে
ফলে, ফ্রান্সের উপর পালটা আঘাত হানতে মালি-কেই  জঙ্গিরা বেছে নিয়েছে, এমন একটি তত্ত্ব ভেসে আসছে। হোটেল ‘দ্য র‌্যাডিসন ব্লু’ মালির অভিজাত হোটেল। সবথেকে নিরাপদ জায়গা হিসেবে এটি পরিচিত। বিভিন্ন দেশের আধিকারিক, ব্যবসায়ী, শিল্পপতি থেকে শুরু করে রাষ্ট্রসংঘ বা ইউরোপিয়ান ইউনিয়নের আধিকারিকদের আনাগোনা লেগেই থাকে।

উদ্বিগ্ন এলাকাবাসী
আফ্রিকার এই অংশে আল কায়দা-র ছায়া-সংগঠনগুলি ক্রমাগত প্রশাসনের বিরুদ্ধে লড়াই চালিয়ে যাচ্ছে। ফলে, ‘দ্য র‌্যাডিসন ব্লু’-র মতো হোটেলে হামলা চালাতে পারলে, তাদের স্বার্থ নিশ্চিতভাবেই সিদ্ধ হয়।

বের করে আনা হচ্ছে এক পণবন্দিকে
গত অগস্টেও মালির একটি হোটেলে হামলা চালিয়েছিল জঙ্গিরা। তাতে ১৩ জন মারা যান।

সশস্ত্র বাহিনী ঘিরে রেখেছে হোটেল
অন্তত পাঁচটি জঙ্গি গোষ্ঠী মালি-তে সক্রিয়। একসময়ে এরা পৃথকভাবে অপারেট করত। কিন্তু গোয়েন্দাদের সন্দেহ, আইএস-এর প্রভাবে এরা এখন এক ছাতার তলায় আসতে শুরু করে দিয়েছে। ২০১৩ সালে ফ্রান্স সামরিক বাহিনী পাঠায়। ওই বছরের জুনে মালি প্রশাসন এবং তুয়ারেগ বিদ্রোহীদের মধ্যে চুক্তি সই হয় ফ্রান্সের উদ্যোগে। তার পর থেকেই খানিকটা পিছু হঠে জঙ্গি সংগঠনগুলি।

দূর থেকে হোটেলের উপর চলছে নজরদারি
বারকিনা ফাসো, চাদ, মাউরিতানিয়া, নাইজার এবং মালি একসময়ে ছিল ফরাসি উপনিবেশ। তবে আজও এই দেশগুলি ফ্রান্সের প্রভাবের বাইরে আসতে পারেনি। সেই মালি-রই সবথেকে অভিজাত হোটেলে জঙ্গি হামলায় তাই আইএস যোগসূত্রের সন্দেহ অমূলক নয়।

__________________________
 প্রাক্তন ফ্যাশন মডেল ও আমেরিকার অন্যতম নামী শিল্পপতি। তিনিই মোদীর আমন্ত্রণ লুফে নিয়েছেন। ডোনাল্ড ট্রাম্পের আগেই তিনি ভারতে আসছেন। পুজোর পরেই আমেরিকার উদ্যোগপতিদের একটি প্রতিনিধি দল নিয়ে ভারতের মাটিতে পা রাখবেন তিনি। 
কিন্তু আমেরিকার শিল্পপতিরা তো হামেশাই ভারতে আসেন। এই সুন্দরী মহিলাকে নিয়ে তাহলে এত আগ্রহ কিসের? তাঁকেই বা আলাদা করে নরেন্দ্র মোদী ভারতে আসার আমন্ত্রণ জানালেন কেন?
আসলে এই প্রাক্তন ফ্যাশন মডেল হলেন ইভাঙ্কা ট্রাম্প। আমেরিকার প্রেসিডেন্ট ডোনাল্ড ট্রাম্পের মেয়ে। এখন আর তাঁর মডেল পরিচয় তেমন বড় নয়, যতটা উদ্যোগপতি হিসেবে তাঁর খ্যাতি। শুধু ফ্যাশনের ব্যাগ, জুতো, জুয়েলারির মতো জিনিসের নিজের ব্যবসাই নয়, ইভাঙ্কা বাবার কোম্পানি ট্রাম্প অরগানাইজেশনের ভাইস-প্রেসিডেন্টও ছিলেন।


এই বিষয়ে অন্যান্য খবর

আমেরিকায় মোদী এই কাজটি প্রথমবার করবেন, যা কোনও বিশ্ব নেতা করেননি
পুরনো কলকাতার গলি থেকে আওয়াজ ভেসে আসে— ট্রাম্প তুমি জবাব দাও


এখন তিনি হোয়াইট হাউসে ট্রাম্পের অন্যতম সহকারী। আর ট্রাম্পের পরিবারের সঙ্গে মিলিত হয়ে নরেন্দ্র মোদী ডোনাল্ডের সঙ্গে তাঁর মেয়ে ইভাঙ্কাকেও ভারতে আসার জন্য নিমন্ত্রণ করেন।
হোয়াইট হাউসে ডোনাল্ড ট্রাম্পের সঙ্গে যৌথ বিবৃতি পড়ার সময়ই মোদী জানান, ‘‘আমি ইভাঙ্কা ট্রাম্পকে গ্লোবাল এন্ট্রাপ্রেনিয়রশিপ ফোরামে আমেরিকার প্রতিনিধি দলকে নেতৃত্ব দেওয়ার আমন্ত্রণ জানিয়েছি।’’

‘‘আমার মনে হয় ও সেটা গ্রহণও করেছে,’’ সঙ্গে সঙ্গে যোগ করেন ডোনাল্ড ট্রাম্প।
৩৫ বছর বয়সি ইভাঙ্কাও টুইট করে প্রধানমন্ত্রীকে ধন্যবাদ জানিয়েছেন। তিনি লিখেছেন, ‘‘এই শরতে ভারতে গ্লোবাল এন্ট্রাপ্রেনিয়রশিপ সামিটে মার্কিন যুক্তরাষ্ট্রের প্রতিনিধি দলকে নিয়ে যাওয়ার আমন্ত্রণ জানানোর জন্য ধন্যবাদ প্রধানমন্ত্রী মোদীকে।’’

__________________________
 এক সপ্তাহের মধ্যে চতুর্থ হামলা জার্মানিতে। নুরেমবার্গের অ্যান্‌সবাখে গতকাল এক আত্মঘাতী হামলায় ১৫ জন আহত হয়েছেন। তাঁদের মধ্যে তিনজনের অবস্থা আশঙ্কাজনক।
হামলাকারী মহম্মদ দলিল জঙ্গি সংগঠন ‘ইসলামিক স্টেটে’র (আইএস) অনুগামী ছিল। একটি ভিডিওয় দেখা গিয়েছে, বিস্ফোরণ ঘটানোর আগে আল্লার নামে শপথ নিয়ে দলিল বলছে, সে আইএস প্রধান আবু বকর আল-বাগদাদির অনুগামী। জার্মানি ইসলামের বিরুদ্ধে দাঁড়াচ্ছে, তাই সে এই বিস্ফোরণ ঘটাচ্ছে। আইএস-ও পরে দাবি করে, ওই যুবক তাদের ‘যোদ্ধা’!
দু’বছর আগে সিরিয়া থেকে জার্মানিতে গিয়েছিল দলিল। কিন্তু জার্মানির প্রশাসন তার সে দেশে থাকার আর্জি গত বছর খারিজ করে। তবে সিরিয়ায় গৃহযুদ্ধ চলায় মানবিক কারণে ২৭ বছর বয়সি ওই যুবককে দেশে ফেরত পাঠানো হয়নি। তাকে বুলগেরিয়ায় পাঠানোর কথা ছিল।  
গতরাতে অ্যান্‌সবাখের সিটি সেন্টারে একটি ‘কনসার্ট’ উপলক্ষে প্রায় আড়াই হাজার দর্শক জড়ো হয়েছিলেন। দলিল সেখানে ঢোকার চেষ্টা করে। কিন্তু টিকিট না থাকায় তাকে ঢুকতে দেওয়া হয়নি। এরপর কিছুটা দূরে একটি পানশালার বাইরে সে নিজেকে উড়িয়ে দেয়। জার্মানির বাভেরিয়া প্রদেশের অভ্যন্তরীণ মন্ত্রী জোয়াকিম হারমান জানিয়েছেন, হামলাকারীর সঙ্গে থাকা একটি ব্যাগে প্রচুর ধারাল ধাতব টুকরো পাওয়া গিয়েছে। সন্দেহ করা হচ্ছে, একসঙ্গে অনেককে হত্যা করতেই সে কনসার্টে ঢোকার চেষ্টা করেছিল।
দলিল যে আশ্রয় শিবিরে থাকত, পুলিশ আজ সকালে সেখানে যায়। তার এক পড়শির দাবি, আইএস জঙ্গিদের দলিল পছন্দ করত না। তবে ওই যুবক নাকি সবসময় মিথ্যে কথা বলত। ছোটখাটো অপরাধে সে একাধিকবার পুলিশের হাতে ধরাও পড়েছিল। জার্মানিতে থাকাকালীন দলিল দু’বার আত্মহত্যার চেষ্টা করে। প্রসঙ্গত, গতকালই স্টুটগার্টের রুটলিনজেনে এক সিরীয় শরণার্থী এক অন্তঃসত্ত্বা মহিলাকে কুপিয়ে খুন করে। ঘটনায় আহত হন দু’জন। 
এদিকে, মিউনিখের শপিং মলে হামলাকারী আলি ডেভিড সোনবোলির বন্ধু এক আফগান কিশোরকে পুলিশ গ্রেফতার করেছে। হামলার অব্যবহিত আগে আলির সঙ্গে সে দেখা করতে গিয়েছিল। আলির কাছে যে বেআইনি পিস্তল রয়েছে, ধৃত কিশোর তা জানত। 

__________________________
 বয়স মাত্র পাঁচ বছর। ধুলোমাখা শরীর। বাঁচোখটি আঘাতে ফুলে বুজে গিয়েছে। মাথার আঘাতের রক্ত গড়িয়ে নেমেছে চিবুক পর্যন্ত। ধুলোর আস্তরণের উপরে সে রক্তের ছোপ মুখের বাঁদিকে অন্য ছবি তৈরি করেছে। মুখের ডানদিকও রক্তে ভেজা। শিশুটির নাম ওমরান দাখনিশ।
সিরিয়ার আলেপ্পোয় বিমানহানার পরে এক ধ্বংসস্তূপ থেকে উদ্ধার করা হয় ওমরানকে। বৃহস্পতিবার অ্যাম্বুল্যান্সের সিটের উপর বসে থাকা ওমরানের ছবি এবং ভিডিও সোশ্যাল মিডিয়ায় ভাইরাল। ভিডিওয় দেখা যাচ্ছে, মৃত্যুর মুখ থেকে বেঁচে ওমরান একবারও কাঁদেনি। কোলের উপরে হাত দু’টি রেখে চুপটি করে বসেছিল। মাঝে একবার সিটের উপরে দু’হাত ঘষতে দেখা যায় তাকে। কিন্তু সেটি যন্ত্রণায় না বিহ্বলতায় বোঝা যায়নি।
সিরিয়া থেকে ইউরোপ যাওয়ার পথে নৌকাডুবিতে মারা গিয়েছিল শরণার্থী শিশু আয়লান কুর্দি। তুরস্কের সমুদ্রতটে মৃত আয়লানের ছবির মতোই চর্চা হচ্ছে ওমরানের ছবি নিয়েও।

__________________________
 দলের নাম আলেক্সানদ্রভ আঁসেম্বল। রুশ সেনাবাহিনীর সরকারি কয়্যার দল। রবিবার ভোরে রাশিয়ার মস্কো থেকে সেনাবাহিনীর টিইউ-১৫৪ বিমানটি এই গানের দলকে নিয়ে সিরিয়ার লাতাকিয়া শহরের কাছে একটি রুশ সেনা ঘাঁটির উদ্দেশ্য রওনা দেয়। পরিকল্পনা ছিল, বড়দিনে সিরিয়ায় কর্মব্যস্ত রুশ সেনাদের মনোরঞ্জনের। যুদ্ধ-বিধ্বস্ত সিরিয়ায় তাদের কিছু আনন্দের মুহূর্ত উপহার দেওয়া।
মস্কো থেকে উড়ে কৃষ্ণসাগরের কাছে অ্যাডলার বিমানবন্দরে বিমানটি জ্বালানী নেওয়ার জন্য নামে। সেখান থেকে উড়ে যাওয়ার কিছুক্ষণ পরেই বিমানটি রাডারের বাইরে চলে যায়। আশঙ্কা করা হয়, দুর্ঘটনার কবলে পড়েছে বিমানটি। পরে উদ্ধারকারী হেলিকপ্টার কৃষ্ণসাগরে বিমানটির ধ্বংসাবশেষ দেখতে পায়।
বিমানটিতে মোট ৯২ জন যাত্রী ছিলেন। গানের দলটির ৬৪ জন ছাড়াও সেনাবাহিনীর বিমানটিতে ছিলেন কয়েকজন সাংবাদিক, সমাজকর্মীও। রুশ প্রতিরক্ষা মন্ত্রক সূত্রে খবর, এখনও পর্যন্ত কারও দেহ উদ্ধার করা সম্ভব হয়নি। কিন্তু কী কারণে এই দুর্ঘটনা ঘটল, তা এখনও পরিষ্কার নয়।   

__________________________
 ঠিক যেন সিনেমার চিত্রনাট্য। নায়কের গাড়ি উঠে গেল দোতলায়। এবার সেই ঘটনার প্রতিফলন ঘটল বাস্তবেও। ডিভাইডারে ধাক্কা মেরে গাড়ি সোজা দেওয়াল ভেঙে উঠে গেল দোতলায়।

দুর্ঘটনাস্থলে দমকল আধিকারিকেরা। ছবি সৌজন্যে- ওসিএফএ/ট্যুইটার
ঘটনার সূত্রপাত রবিবার রাতে। মার্কিন যুক্তরাষ্ট্রের ক্যালিফোর্নিয়ায় সান্তা আনায় একটি বাড়ির দোতলার দেওয়াল ভেঙে আচমকাই একটি গাড়ি উঠে যায়। গাড়িটির একাংশ বাড়ির বাইরের দিকে ঝুলতে থাকে। ওই বাড়িটির সামনের রাস্তায় একটি ডিভাইডারে ধাক্কা মেরে গাড়িটি দোতলায় উঠে যায়। দ্রুত গতিতে গাড়ি চালানোর জেরেই দুর্ঘটনাটি ঘটে বলে অনুমান করছে ক্যালিফোর্নিয়ার পুলিশ। পরে দুর্ঘটনাস্থলে যান দমকল কর্মী ও পুলিশেরা। ওই বাড়িটিতে একটি অফিসঘর ছিল। তবে দুর্ঘটনার সময়ে ঘরটিতে কেউ ছিলেন না বলে জানা গিয়েছে।

দুর্ঘটনাগ্রস্থ বাড়ি ও গাড়ি।ছবি সৌজন্যে- ওসিএফএ/ট্যুইটার
একটি সর্বভারতীয় সংবাদমাধ্যমে প্রকাশিত খবর অনুযায়ী, দুর্ঘটনার সময়ে গাড়িটিতে দু’জন ছিলেন। দুর্ঘটনার আগে একজন গাড়ি থেকে নেমে যেতে সক্ষম হলেও আর একজন গাড়িটিতেই আটকে থেকে যান। পরে দমকলকর্মীরা এসে তাঁকে উদ্ধার করে হাসপাতালে ভর্তি করেন। গুরুতর আহত ওই ব্যক্তিকে স্থানীয় একটি হাসপাতালে ভর্তি করা হয়েছে বলে জানা গিয়েছে। 

এই বিষয়ে অন্যান্য খবর

ফুটপাথে মিনিবাস, পা হারালেন পথচারী


দুর্ঘটনার সময়ে ওই গাড়ির চালক মাদকাসক্ত ছিল কি না, তা-ও খতিয়ে দেখা হচ্ছে। তবে এমন দুর্ঘটনায় তাজ্জব বনে গিয়েছে পুলিশও। 

__________________________
 তাঁকে জগৎ যে চেহারায় চেনে, তাতে অনিবার্য উপস্থিতি এক হুইলচেয়ারের। গাঁধীর যেমন লাঠি, জন লেননের যেমন গোল চশমা, বিজ্ঞানী স্টিফেন হকিংয়েরও অনুষঙ্গ তাঁর হুইল চেয়ার। না সেই হুইল চেয়ারটি মোটেই সাধারণ ছিল না।
২২ বছর বয়সে মোটর নিউরন ডিজিজ-এ আক্রান্ত হওয়ার পর থেকে ১৬ বছর বয়সে তাঁর প্রয়াণের কাল পর্যন্ত হকিংয়ের আশ্রয় ছিল এই হুইল চেয়ার। কাল ও ক্রমে তাঁর হুইল চেয়ারে বিপুল বিবর্তন আসে। তাঁর কথাবার্তা, দেখা ও ভাবনার সঙ্গে পৃক্ত করে তোলা হয় এই চেয়ারটিকে। 
সম্প্রতি এই হুইল চেয়ার ও বিজ্ঞানীর একটি ডক্টরাল থিসিস নিলামে উঠেছিল। একাধিক আন্তর্জাতিক সংবাদমাধ্যমে প্রকাশিত প্রতিবেদন থেকে জানা যাচ্ছে, লন্ডনের প্রখ্যাত নিলামঘর ‘ক্রিস্টি’জ অকশন হাউজ’-এর নিলামে প্রায় ৩০০,০০০ পাউন্ডে বিক্রি হল এই হুইল চেয়ার। ভারতীয় অর্থমূল্যে যা প্রায় ২ কোটি ৮২ লক্ষ টাকা।
নিলাম-কর্তারা আশা করেছিলেন এই চেয়ার বাবদ ১০,০০০-১৫,০০০ পাউন্ড পাওয়া যাবে। সেখানে এই দাম তাঁদেরও বিস্মিত করেছে। জানা গিয়েছে, নিলামলব্ধ অর্থ স্টিফেন হকিং ফাউন্ডেশন ও মোটর নিউরন ডিজিজ অ্যাসোসিয়েসন-কে দান করা হবে। 

এই বিষয়ে অন্যান্য খবর

মৃত্যুর ৩ মাস পরে এক ব্ল্যাক হোলের কাছে শোনা গেল স্টিফেন হকিং-এর কণ্ঠস্বর


এই চেয়ারের সঙ্গে নিলাম হয়েছে হকিংয়ের ১৯৬৫ সালের ডক্টরাল থিসিসও। হকিংয়ের এই থিসিসের বিষয় ছিল ব্রহ্মাণ্ডের জন্ম সংক্রান্ত। নিলামে শেষ পর্যন্ত এই থিসিসের মূল্য দাঁড়ায় ৫৮৪,৭৫০ পাউন্ড, ভারতীয় অর্থমূল্যে যা ৫ কোটি ৫০ লক্ষ টাকা। প্রাক-নিলাম হিসেব অনুযায়ী প্রায় তিন গুণ বেশি এই দাম। 
হকিংয়ের অমূল্য এই দুই সম্পদ যে আজ বিশ্বের অন্যতম বিস্ময়ে পরিণত, তা এই নিলামই প্রমাণ করে।       

__________________________
 অস্ট্রেলিয়ার কুইনসল্যান্ড। যার পূর্ব দিকে রয়েছে প্রশান্ত মহাসাগর ও প্রবাল সাগর। সেখানেই, টঙ্গে বে-র সমুদ্র সৈকতে একটি বোতল খুঁজে পান কেট চ্যালেঞ্জার নামে এক মহিলা। সঙ্গে ছিলেন তাঁর পার্টনার ড্যানিয়েল ম্যাকনেলি।
অগস্টের ৬ তারিখ বোতলটি পান কেট ও ড্যানিয়েল। কিন্তু বোতল নয়, তাঁদের আকৃষ্ট করে বোতলের ভিতরে রাখা একটি চিঠি। তবে হাতে লেখা সেই চিঠিটি ছিল চিনা ভাষায় লেখা। তাতে কী লেখা ছিল, স্বাভাবিকভাবেই তা পড়তে পারেননি অস্ট্রেলীয় যুগল।

এই বিষয়ে অন্যান্য খবর

৯ লক্ষ টাকা পুরস্কার বাংলায় চিঠি লিখে! পেতে পারেন আপনিও, জানুন নিয়ম
১৩২ বছর পরে বার্তা এসে পৌঁছল সাগরপাড়ে! কী লেখা ছিল চিঠিতে


কিন্তু, তাঁরাও নাছোড়। ড্যানিয়েল ম্যাকনেলি, তাঁর ফেসবুক পেজে চিঠিটি পোস্ট করে তা অনুবাদ করার অনুরোধ জানান। সাহায্যও পান তাঁরা। এবং জানতে পারেন যে, চিনের এক নাবিক লেখেন এই চিঠি তাঁর প্রিয়তমার উদ্দেশ্যে। তাঁদের বাগদানের পরে পরেই কাজের জন্য ভারত মহাসাগরে ভেসে পড়তে হয় সেই চৈনিক নাবিককে। প্রিয়তমাকে ছেড়ে থাকার বেদনাই তিনি লিখে ভাসিয়ে দেন সাগরের জলে। চৈনিক নাবিক এ-ও লেখেন যে, ফিরে গিয়ে তিনি এক সুখের জীবন কাটাতে চান তাঁর সঙ্গে।
চিঠিটি খুব অল্প সময়ের মধ্যেই ভাইরাল হয়ে যায় সোশ্যাল মিডিয়ায়। এবং এক সময়ে তা পৌঁছে যায় নাবিকের কাছে। নাবিকের বন্ধুরা যোগাযোগ করেন কেট চ্যালেঞ্জারের সঙ্গে। তাঁদের থেকেই কেট জানতে পারেন যে, নাবিকের জীবনে শেষরক্ষা হয়নি। তিনি এখনও অবিবাহিত রয়েছেন। তবে তাঁর প্রিয়তমার সংসার রয়েছে। তাই অনুরোধ করেন যাতে তাঁদের নাম যেন কোথাও প্রকাশিত না হয়। 
আন্তর্জাতিক সংবাদমাধ্যম ‘ব্রিসবেন টাইমস’-কে এ কথাই জানান কেট চ্যালেঞ্জার। তিনি আরও বলেন যে, নাবিক যেন তাঁর জীবনে আরও এক ভালবাসার মানুষ খুঁজে পান। 

__________________________
 মৃত্যুর মুখ থেকে বেঁচে ফিরলেন ৩৬৩ জন বিমান যাত্রী। মাঝপথেই খুলে যায় উড়ন্ত বিমানের ডানদিকের ইঞ্জিনের একটি অংশ এবং প্রশান্ত মহাসাগরে পড়ে যায়।
এক আন্তর্জাতিক সংবাদমাধ্যম লস অ্যাঞ্জেলেস টাইমসের প্রতিবেদন অনুযায়ী, মঙ্গলবার অর্থাৎ ১৩ ফেব্রুযারি এই ঘটনাটি ঘটে। ইউনাইটেড এয়ারলাইন্সের বিমান নং ১১৭৫, সকাল ৯ টার সময় সান ফ্রানসিস্কো আন্তর্জাতিক বিমান বন্দর থেকে হনলুলু-র উদ্দেশে রওনা হয়। সেখানে পৌঁছনোর ৪৫ মিনিট আগেই বিমানটির ডানদিকের ইঞ্জিন বোয়িং ৭৭৭-এর উপরের অংশ খুলে পড়ে যায় প্রশান্ত মহাসাগরের উপর।
বিমানে থাকা কিছু যাত্রী ঘটনাটিকে ক্যামেরাবন্দী করে নেয়। দেখুন সেই ভিডিও—

#ua1175 so glad we are all safe after our emergency landing. pic.twitter.com/bltAPWzYhn
— Haley Ebert (@haleylora) February 13, 2018

মারিয়া ফালাশচি নামক এক বিমান যাত্রী জানিয়েছেন যে, ‘‘আচমকাই সশব্দে ইঞ্জিনের অংশটি ভেঙে পড়ে যায় সমুদ্রে। আমি এবং আমার সহ-যাত্রীরা খুবই ভয় পেয়ে গিয়েছিলাম। কিন্তু বিমান চালকরা আমাদের মনোবল জুগিয়েছেন।’’
বিমান কর্তৃপক্ষের এক মুখপাত্র জানিয়েছেন যে, ৩৬৩ জন যাত্রী ছাড়া বিমানে ২ জন চালক এবং ৮ জন কর্মী ছিলেন। ইঞ্জিন ভেঙে গেলেও, বিমান নিরাপদেই ল্যান্ড করিয়েছিলেন পাইলটরা। যাত্রীদের কেউই ক্ষতিগ্রস্থ হননি। ক্ষতিপূরণ স্বরুপ প্রত্যেক যাত্রীকে বিমান ভাড়ার পুরো অর্থ ফিরিয়ে দেওয়ার সিদ্ধান্তও নিয়েছে কর্তৃপক্ষ।

__________________________
 আসেনি নাইজেরিয়ার সামরিক দম্পতি, ব্রিগেডিয়ার জেনারেল আকাগু এবং ব্রিগেডিয়ার জেনারেল ওয়ান্ডার মধ্যে।
অতদূর যেতেও হবে না। নিজের ঘরে উঁকি দিয়ে ক’জন পুরুষ বুক ঠুকে বলতে পারবেন, স্ত্রী-র বেতন বেশি হলে বা স্ত্রী উচ্চপদে উন্নীত হলে বুকের ভিতর হালকা জ্বলুনি অনুভব হয় না। এ সমস্যা সবচেয়ে বেশি হয় যখন দু’জনেই একই পেশায় থাকেন।
এমনিতে সামাজিক-অর্থনৈতিক দিক থেকে ভারতের থেকে যথেষ্ট পিছিয়েই আছে পশ্চিম আফ্রিকার গিনি উপসাগরীয় দেশ নাইজেরিয়া। অর্গানাইজেশন ফর ইকনমিক কো-অপারেশন অ্যান্ড ডেভেলপমেন্ট-এর তালিকায় বিশ্বের ১০২টি দেশের মধ্যে লিঙ্গ-সাম্য প্রসঙ্গে নাইজেরিয়ার স্থান ৮৬ নম্বরে।
সেই নাইজেরিয়াতেই কয়েক দশক ধরে সংসার করছেন সেসিলিয়া এবং ক্লিফোর্ড। ওঁরা হলেন সেদেশের প্রথম বিবাহিত দম্পতি যাঁরা একই সামরিক পদে বহাল। দু’জনেই ব্রিগেডিয়ার জেনারেল।
দু’টি আলাদা আলাদা অঞ্চল থেকে সামরিক অফিসার পদে চাকরিজীবন শুরু করেছিলেন ক্লিফোর্ড বি ওয়ান্ডা এবং সেসিলিয়া ইউ আকাগু। কর্মসূত্রেই প্রেম এবং বিয়ে। তার পর একের পর এক উন্নতির সিঁড়ি বাওয়া। এই সময়টায় কোনও মনান্তর তো ঘটেইনি, বরং একজন আর একজনকে অর্ধেক আকাশ হিসেবেই দেখে এসেছেন।
বিয়ের পর পদবি পরিবর্তনও করেননি সেসিলিয়া। দীর্ঘ কর্মজীবন অতিক্রম করেছেন দু’জন দু’জনকে সাহস ও অনুপ্রেরণা জুগিয়ে। দু’জনের সাফল্যেই দু’জন অভিভূত হয়েছেন।
কথায় বলে, ভাল বা মন্দ জীবনে আমরা যাই করি না কেন, জীবন সবকিছুই চতুর্গুণ করে ফেরত দেয়। হয়তো তাই আজ ঘরে-বাইরে লিঙ্গ-সাম্যের এক উজ্জ্বল দৃষ্টান্ত হয়ে সারা পৃথিবীর নজর কেড়েছেন এই নাইজেরীয় দম্পতি। শিরোনামে এসেছে ওঁদের অসামান্য দাম্পত্য জীবন। একটা ‘গান’ স্যালুট তো এঁদের প্রাপ্য বটেই।
তবে বন্দুকে নয়, সুর-ছন্দে। তাও আবার ‘অভিমান’-এর মেঘ কেটে ভালবাসার রোদ্দুরে ভেসে যাওয়ার গান।
শুনবেন আর একবার? তবে ক্লিক করুন এই নীচের লিঙ্কটিতে।

 

__________________________
 লন্ডনে জঙ্গি হামলায় সাত জনের মৃত্যু ও প্রায় ৪৭ জনের আহত হওয়ার পরে ব্রিটেনের ১৩০ জন ইমাম ও ধর্মীয় নেতারা সিদ্ধান্ত নিলেন, যে দু’জন জঙ্গি এই হামলায় জড়িত তাদের জন্য কোনও জানেজার নমাজ বা অন্ত্যেষ্টির সময়কার প্রার্থনা করা হবে না।
গত শনিবার লন্ডন ব্রিজের উপর জঙ্গি হামলায় জড়িত তিন জনের মধ্যে দু’জনের পরিচয় জানা গিয়েছে। একজন হল খুরাম সাজাদ বাট ও অন্যজন রাচিড রেডউনে। বাটের জন্ম পাকিস্তানে আর রাচিড মরোক্কোর বাসিন্দা বলে জানিয়েছে গোয়েন্দা সংস্থা।
এদের অন্ত্যেষ্টিক্রিয়ার সময় যাতে কোনও ইমামই জানেজার নমাজ না পড়েন, তার জন্যও একটি বিবৃতিতে আবেদন করেছেন এই ধর্মীয় নেতারা। 
আরও পড়ুন:—
কফি শেষ করতেই শুনি, টেররিস্ট অ্যাটাক! হত ৭
জঙ্গি হামলার পর পালাননি! ব্রিটিশ মন্ত্রী যা করলেন, এদেশের নেতাদেরও শেখা উচিত
সাধারণত যে কোনও মুসলমানের মৃত্যুর পরে এই বিশেষ প্রার্থনা করা হয়ে থাকে। মৃতের কৃতকর্মের কথা সেই সময় বিবেচনা করা হয় না। কিন্তু এক্ষেত্রে এই ইমামদের পক্ষে একটি বিবৃতিতে বলা হয়েছে, ‘‘এই আততায়ীদের জন্য ইসলামে আমরা নির্দিষ্ট প্রার্থনা করব না, কারণ তারা যে অসমর্থনযোগ্য কাজ করেছে তা ইসলামের শিক্ষার সম্পূর্ণ বিরোধী।’’
সাম্প্রতিক ম্যাঞ্চেস্টার ও লন্ডনের জঙ্গি হামলার কড়া নিন্দা করেছে মুসলিম কাউন্সিল অফ ব্রিটেনের সঙ্গে জড়িত এই ইমামরা। এই ঘটনাগুলিকে তাঁরা ‘ঠাণ্ডা মাথায় খুন’ বলেও বর্ণনা করেছেন। তাঁদের কথায়, ‘‘আমরা জঙ্গি হামলায় আহত ও নিহত ব্যক্তিদের পরিবারের কষ্ট বুঝতে পারছি। আমরা আল্লাহর কাছে প্রার্থনা করি, অপরাধীদের বিচার যেন তাঁর দরবারে হয়।’’

__________________________
 পৃথিবীর সবচেয়ে বেশি আলোচিত দেশনায়কদের একজন তিনি। তবে সেই আলোচনার যতটা না প্রশংসা, তার চেয়ে ঢের বেশি নিন্দা। দ্বিতীয় বিশ্বযুদ্ধ বাধার পিছনে তাঁরই ছিল প্রধানতম ভূমিকা, পৃথিবীর নিষ্ঠুরতম মানুষ ছিলেন তিনি— অ্যাডলফ হিটলার সম্পর্কে এমনটা মনে করেন অনেকেই। কিন্তু তাঁর জীবন সম্পর্কে মানুষের কৌতূহলও রয়েছে অনেক। অবশ্য শুধু জীবন নয়, কৌতূহল রয়েছে হিটলারের মৃত্যু নিয়েও। দ্বিতীয় বিশ্বযুদ্ধ যখন শেষ পর্যায়ে তখনই আত্মঘাতী হন হি়টলার। সেই মৃত্যু নিয়েও নানা ধোঁয়াশা রয়েছে। এমনকী যে বাঙ্কারে তিনি আত্মহত্যা করেছিলেন, সেই বাঙ্কারটিও বোমা বর্ষণের ফলে গুঁড়িয়ে গিয়েছিল। কিন্তু এবার বার্লিনের একটি মিউজিয়মের সৌজন্যে পুনরায় সেই বাঙ্কারকে চাক্ষুষ দেখার সুযোগ মিলছে।


মিউজিয়মের বাইরের চেহারা ও পুরো বাঙ্কারটির নক্সা
১৯৪৫ সালে দ্বিতীয় বিশ্বযুদ্ধ চলাকালীন রাশিয়া, ব্রিটেন এবং আমেরিকার মিলিত বাহিনী যখন বার্লিনে জার্মান বাহিনীকে একেবারে কোণঠাসা করে ফেলেছে, তখনই উপায়ান্তর না দেখে একটি এয়ার রেড শেল্টারে আশ্রয় নেন হিটলার। সেখানেই ছিল তাঁর শেষ জীবনের কর্মস্থল— যা ফুয়েরারবাঙ্কার নামে ইতিহাসে প্রসিদ্ধ। বার্লিনের পতন যখন একেবারে সুনিশ্চিত হয়ে গিয়েছে, তখন রাশিয়ান বাহিনীর হাতে ধরা পড়ার লজ্জা এড়াতে হিটলার মাথায় গুলি করে আত্মহত্যা করেন। পরে ফুয়েরারবাঙ্কার পার্শ্ববর্তী এয়ার রেড শেল্টার সহ বোমার আঘাতে ধুলিসাৎ হয়।


হিটলারের আত্মহত্যার ঘর: পুনর্নির্মিত
কিন্তু সম্প্রতি বার্লিনের একটি মিউজিয়ম ঐতিহাসিক তথ্যের ভিত্তিতে ফুয়েরারবাঙ্কারকে নতুন করে তৈরি করে খুলে দিয়েছে সাধারণ দর্শকদের জন্য। দাবি করা হচ্ছে, যতটা সম্ভব আসলের মতো করেই ফুয়েরারবাঙ্কারের পুনর্নিমাণ  সম্ভব হয়েছে। বিষয়টি, বলা বাহুল্য, যথেষ্ট সমালোচিত হয়েছে বিভিন্ন মহলে। অনেকেই মনে করছেন, এটা আসলে হিটলারী মতবাদের প্রচার। কেউ বা বলছেন, হিটলারের মতো ঘৃণ্য একজন নেতার স্মৃতিকে পুনরুজ্জীবিত করার দরকারই বা কী! মিউজিয়মের মালিক উইল্যান্ড জিয়েবেল অবশ্য সমস্ত অভিযোগ উড়িয়ে দিয়ে বলছেন, ‘এটা হিটলারী মতবাদের পুনরুজ্জীবন মোটেই নয়, বরং ইতিহাসের পুনরুজ্জীবন।’
বাঙ্কারের মধ্যে যে ঘরে হিটলার আত্মহত্যা করেন, সেই ঘরটিকেও যতটা সম্ভব ইতিহাসসম্মতভাবে পুনর্নির্মাণ করা হয়েছে। দেখা যাচ্ছে, সেই ঘরের দেওয়ালে ঝোলানো রয়েছে প্রুশিয়ার ফ্রেডেরিক দা গ্রেটের একটি পেইন্টিং। এই ফ্রেডেরিকই ছিলেন হিটলারের আদর্শ।

হিটলারের মৃতদেহ উদ্ধারের পরে সেই ঘরে তোলা ছবি। সোফার কোণে রক্তের দাগ। এই সোফাতেই পড়েছিল হিটলারের মৃতদেহ

বিধ্বস্ত হয়ে রয়েছে ঘরটি।

মাটিতে লুটোচ্ছে হিটলারের বিখ্যাত টুপিটি
 
এই বছরের শুরুর দিকেও একবার হিটলার এসেছিলেন সংবাদপত্রের শিরোনামে। সেই সময়ে অস্ট্রিয়ায় একদল মানুষ দাবি তুলেছিলেন, সেই দেশে যে বাড়িতে হিটলার জন্মগ্রহণ করেছিলেন, সেটিকে ভেঙে ফেলা হোক। কিন্তু অস্ট্রিয়ার প্রশাসন জানায়, ‘সেই কাজ করার অর্থ, অস্ট্রিয়ার ইতিহাস থেকে নাৎজি অধ্যায়টিকে মুছে ফেলা’। ফলে বহাল তবিয়তে এখনও রয়ে গিয়েছে হিটলারের আঁতুড়ঘর। এবার পুনর্নির্মিত হল, হিটলারে মৃত্যুস্থলটিও।

__________________________
 দুই পুরুষকে চুম্বন করতে দেখে নাকি স্থীর থাকতে পারেনি অরল্যান্ডোয় সমকামী নৈশক্লাবে হামলা চালানো ওমর মতিন। তাই, স্বয়ংক্রিয় অ্যাসল্ট রাইফেল নিয়ে ঢুকে পড়েছিল সমকামীদের নৈশক্লাবে। আর নিমেষে গুলিতে ঝাঁঝরা করে দিয়েছিল শতাধিক মানুষকে। যাঁর মধ্যে ৫৩ জনের মৃত্যু হয়। জখম হন ৫২ জন। এঁদের মধ্যে বহু আবার মৃত্যুর সঙ্গে পাঞ্জাও লড়ছেন। 
ওমর মতিন নাকি ‘সমকামী’-দের ঘৃণা করত। তাই সে অরল্যান্ডো রেস্তোরাঁয় হামলা চালায়। এমনটাই দাবি করেছেন মতিনের বাবা। তাঁর মতে, মতিন বারবার বলত ইসলামে ‘সমকামী’পাপ। 
কিন্তু, ৫ মুসলিম রাষ্ট্রে ‘সমকামী’আইননত সিদ্ধ। এই রাষ্ট্রগুলি হল— মালি, জর্ডন, ইন্দোনেশিয়া, তুরস্ক এবং আলবানিয়া। 
মালি যতই রক্ষণশীল দেশ হোক, তাঁদের আইনে সমকামী হওয়া অপরাধ নয়। সমকামী বা সমকামীত্ব নিয়ে সেখানকার আইনে কিছুই বলা নেই। তবে, ‘অশ্লীলতা’ ও ‘অভদ্রোচিত’আচরণের কথা সেখানকার আইনে বলা আছে।
শুনলে অবাক হতে হবে ১৯৫১ সালেই ‘সমকামী’-দের আইনত সিদ্ধ বলে স্বীকৃতি দিয়েছিল জর্ডন। 

ইন্দোনেশিয়া কোনও দিনই সমকামীদের নিষিদ্ধ করেনি। বিশ্বের তাবড় তাবড় সমকামী ক্লাবগুলি সব ইন্দোনেশিয়াতেই।
১৮৫৮ সালেই তুরস্কের শাসনযন্ত্রে বসে থাকা অটোমানরা সমকামীকে অপরাধ বলে ঘোষণা করেনি। পরে তুরস্ক স্বাধীন হলেও এই আইন বলবৎ থেকে গিয়েছে। 
১৯৯৫ সালে সমকামীদের আইনত সিদ্ধ বলে ঘোষণা করে আলবানিয়া
। 

__________________________
 দেশটার নাম আমেরিকা। প্রায় সব বিষয়েই আধুনিক মানসিকতার পীঠস্থান বলে বিবেচিত। সেখানেই এক নাইটক্লাবে ভয়াল-রক্তাক্ত সমকামী-বিদ্বেষ, খুন ! বস্তুত, এই ভয় বা আতঙ্ক এই মুহূর্তে শুধু আমেরিকার নয় ! বিশ্বের যেখানে যেখানে মানুষ বেঁচে থাকার আনন্দ ও স্বাধীনতার আস্বাদ নিয়ে জীবন উদ্‌যাপন করছেন, সেখানেই অজান্তে, অতর্কিতে, অন্তঃশীল বিপদের কালো ছায়া ঘনাচ্ছে। নিগ্রহ-উন্মুখ সেই অন্ধ ছায়া থেকে অব্যাহতি নেই কারও ! কেন একদল মানুষ বা একক মানুষের এহেন সমকামী বিদ্বেষ ! আততায়ী ওমর মতিন দু’জন পুরুষের ঘনিষ্ঠতায় নাকি খেপে গিয়েছিল ! তার খেপে যাওয়ার খেসারত দিতে হল শতাধিক মানুষকে ! প্রাণের বিনিময়ে, রক্তের বিনিময়ে ! এবং মতিনকে সমর্থন জানিয়ে হত্যার দায় নিতে চেয়েছে জঙ্গিরা ! 
জঙ্গিদের উঠোন এইভাবেই নিরন্তর বেড়ে চলেছে। সভ্য দেশের সভ্য সমাজে মানুষ কী করবেন অার কী করবেন না— তা জঙ্গিরা ঠিক করে দিচ্ছে ! কারা ব্যঙ্গচিত্র আঁকতে পারবেন না, কারা মুক্তমনে মুক্তচিন্তার ফসল তুলতে পারবেন না, কারা সমলৈঙ্গিক জীবনের রূপরস উপভোগ করতে পারবেন না— সবকিছু জঙ্গিরা নির্দেশ করে দিচ্ছে। কোনও ‘কাজ’ তাদের পছন্দের না-হলেই ‘সবক শেখানো’র জরুরি দায়িত্ব পালনে নেমে পড়ছে জঙ্গিদল ! বোমা-বন্দুক নিয়ে রক্তাক্ত করছে আধুনিকতার মুখ, স্বাধীনতার শামিয়ানা, মুক্ত ভাবনার অঙ্গন, সাহসিকতার শরীরকে ! বহুদিন যাবৎ
অামেরিকার অলিতে-গলিতে আগ্নেয়াস্ত্রের বুনো গন্ধ অার ধূর্ত শব্দ ধাওয়া করে চলেছে মানবতাকে ! শক্তিতে, প্রযুক্তিতে, ভাবনায় এগিয়ে থাকা একটি দেশ কেন দিনের পর দিন অপরাধপ্রবণতার কাছে এভাবে আত্মসমর্পণ করবে ! কেন সেখানে বারবার লাঞ্ছিত হবে মানুষের স্বপ্ন, আকাঙ্ক্ষা, লড়াই, প্রতিজ্ঞা !
১৯৮৫ সালের পুরনো আইন অনুযায়ী ‘এইচআইভি’ সংক্রমণের ভয়ে সমকামীদের রক্ত নেওয়া হয় না অরল্যান্ডোয় ! ফলে, ফ্লরিডায় সমকামী ক্লাবে হামলায় আহতদের জন্য রক্তদান শিবিরে ব্রাত্যই রইলেন সমকামীরা। নিছকই আইন। কিন্তু তা যেন সমকামীদের সমানাধিকারের লড়াইকে সপাট অপমান করল ! আশা করা যায়, আমেরিকা এই আইন নিয়ে ভাববে। সমানাধিকারের প্রতীকী পরাজয় ! জিততে-জিততে হেরে যাওয়া সমকামীদের গুলি-বন্দুকের হিংসার মুখে পড়াটাকে যেন প্রকারান্তরে ‘জাস্টিফাই’ করা হল ! বুঝিয়ে দেওয়া হল, সমাজের মূলস্রোতে সর্বতোভাবে তাঁরা ঢুকে পড়তে পারেননি এখনও ! এখনও অনেক পথচলা বাকি ! অনেক অর্জন বাকি ! বাস্তবিকই বিশ্ব জুড়ে যে কোনও ক্ষেত্রেই স্বাধিকারের লড়াই লড়ছেন যাঁরা, তাঁদের প্রত্যেকেই যেন একটা সন্ধিমুহূর্তের অপেক্ষায় দাঁড়িয়ে ! স্বীকৃতির, অভ্যর্থনার, ভালবাসার, সহমর্মিতার সন্ধিমুহূর্ত ! বিপরীত মত ও পথকে সহ্য করতে না-পারাই অসহিষ্ণুতা। যে অসহিষ্ণুতার অন্যরকম মুখ দেখা যাচ্ছে ভারতেও ! এ সবই অসভ্যতার সংকট। সব ধরনের অসহিষ্ণুতার আবেশ থেকেই মুক্তি দরকার আধুনিক বিশ্বের। যত দ্রুত সম্ভব সে মুক্তি কাম্য ! 

__________________________
 ধরুন আপনি ড্রাইভ করছেন দীর্ঘক্ষণ ধরে। খিদেও পেয়েছে তেমন। হঠাৎ রাস্তার পাশে এক ধাবা দেখতে পেয়ে গাড়ি থামালেন। তার পরে খেতে ঢুকলেন। দৃশ্যটা কল্পনা করলে খুবই স্বাভাবিক লাগছে, তাই না? এমন তো হামেশাই দেখা যায়। এতে আর কী বিশেষত্ব রয়েছে! 
কিন্তু ধরুন আপনি বিমানে উড়ে যাচ্ছেন। পরিস্থিতি একই, অর্থাৎ জোর খিদে পেয়েছে আর তখনই নীচে একটা খাবার দোকান নজরে পড়ল। বিমান নিয়ে কি সেখানেই নেমে পড়বেন? নিশ্চয়ই আপনার উত্তর হবে ‘না’।  আপনার উত্তর যাই হোক না কেন, সম্প্রতি এমনই এক আজব কাণ্ড ঘটেছে অস্ট্রেলিয়ায়। একটি আন্তর্জাতিক সংবাদমাধ্যমে প্রকাশিত খবর অনুযায়ী, খিদের চোটে ম্যাকডোনাল্ডসের সামনে হেলিকপ্টার নিয়ে নেমে পড়েছেন চালক। তারপর ভিতরে গিয়ে খাবার কিনে ফের রওনা দিয়েছেন গন্তব্যে। এক জনপ্রিয় অস্ট্রেলিয়ান রেডিও চ্যানেলে ড্যান নামের এক যুবক পরে জানান, তিনিই ওই হেলিকপ্টারটি চালাচ্ছিলেন। সঙ্গে তিনি এও বলেন, ‘মাঝেমধ্যে আমরা প্রত্যেকে এরকম কাজ করে থাকি।’ যদিও ড্যান-এর পরিচয় সম্পর্কে এর চেয়ে বেশি কিছু জানা যায়নি।
আরও পড়ুন
এ কী কান্ড! আস্ত বিমান খেয়ে বিশ্বরেকর্ড করেছিলেন ইনি, দেখুন ভিডিও
আছড়ে পড়ল জ্বলন্ত প্লেন, ভিডিও ভাইরাল সোশ্যাল মিডিয়ায়
খাবারের দোকানের সামনে গাড়ি দাঁড়িয়ে থাকবে, এটাই তো স্বাভাবিক ব্যাপার। কিন্তু তাই বলে একটা আস্ত হেলিকপ্টার! তাও কিনা ম্যাকডোনাল্ডসের সামনে! তার পরে প্রতক্ষ্যদর্শীরা দেখলেন, দোকান থেকে বেরিয়ে এলেন টুপি পরা এক ভদ্রলোক। হাতে খাবারের প্যাকেট। আর তার পরেই তিনি হেলিকপ্টারে চড়ে বেরিয়ে গেলেন। এটা দেখার পরে হতবাক হয়ে যান সকলেই। কেউ কেউ আবার ভাবেন জরুরি অবস্থা জারি হয়েছে। যদিও পরে সেই ভুল ভাঙে। কয়েকজন আবার মোবাইলে গোটা ঘটনাটির ভিডিও করে রাখেন।

__________________________
 এক কিলো আলুর দাম ৫৬২ টাকা। এক কিলো চাল ৭০২ টাকা। গাজর ৮৪৩ টাকা। পনির ২১০৯ টাকা। মাংস ২৬৭২ টাকা। না, বাজারে গেলে এমন আজব আকাশছোঁয়া দামের মুখোমুখি হতে হবে না আপনাকে। কিন্তু ভেনেজুয়েলার বাসিন্দাদের পড়তে হচ্ছে এমনই পরিস্থিতিতে।

এই বিষয়ে অন্যান্য খবর

হাজার টাকা দামে এক পিস পান! তবু ক্ষতির মুখে কলকাতার এই ঐতিহ্য


সেদেশে মুদ্রাস্ফীতির ভয়াবহ রাক্ষুসে থাবায় চরম দুরবস্থা সাধারণ নাগরিকদের দৈনন্দিন জীবনযাপনে। ভারতীয় মুদ্রায় এখন এমনই দাম এই নিত্য প্রয়োজনীয় দ্রব্যের। ভেনেজুয়েলার মুদ্রা বলিভার। পরিস্থিতি এমন দাঁড়িয়েছে একটা মুরগির দাম দেড় কোটি বলিভারে পৌঁছে গিয়েছে! 
এক সর্বভারতীয় সংবাদমাধ্যমে প্রকাশিত প্রতিবেদন থেকে জানা যাচ্ছে, লাতিন আমেরিকার এই দেশে দেখা দিয়েছে তীব্র আর্থিক মন্দা। আইএমএফ (ইন্টারন্যাশনাল মনিটরি ফান্ড)-এর হিসেব অনুযায়ী, এ বছর সেদেশের মুদ্রাস্ফীতির হার দশ লাখ শতাংশ বৃদ্ধি পাবে। 
পরিস্থিতি খুব ঘোরতর। এক মাসেরও কম সময়, ২৬ দিনেই দ্বিগুণ মূল্যবৃদ্ধি এখন সেখানে নিত্য ঘটনা। গত সোমবার ভেনেজুয়েলার প্রেসিডেন্ট নিকোলাস মাদুরাই মুদ্রাস্ফীতির মোকাবিলায় নতুন নোট বাজারে এনেছেন। ঘোষণা করেছেন নয়া অর্থনীতি। 

__________________________
 আসল নাম সিডনি কেইজার। কিন্তু, সিডনির মা অ্যাঞ্জি তার চার বছরের মেয়ের নাম দিয়েছেন ‘মায়েহম’। আর এইটুকু বয়সেই মায়েহম এখন ফ্যাশন ইন্ডাস্ট্রির নয়া সেনসেশন। 

শুরুটা হয়েছিল অ্যাঞ্জির পোশাক থেকে কাপড় খুলে নিয়ে খেলার ছলে। মা-এর পোশাকের বিভিন্ন অংশ খুলে নিয়ে নিজের শরীরে তা পেঁচিয়ে দিত মায়েহম। একদম নিজের মতো করে সে এই কাজটা করত। মায়েহম-এর কাছে একটা ছোট্ট ম্যানিকুইনও আছে। যার নাম সে দিয়েছে ‘ম্যাকেঞ্জা’। একদিন ‘ম্যাকেঞ্জা’-কেও সাজানোর কাজ শুরু করে দেয় সে। 

মেয়ের ফ্যাশন সেনস অবাক করে দিয়েছিল অ্যাঞ্জিকে। ততদিনে ‘মায়েহম’ মা-এর কাছ থেকে শেখা পেপার কার্টিং- দিয়ে পোশাক তৈরি করতে শুরু করেছিল। গ্লু-স্টিক দিয়ে পেপারের উপর নানা রকমের রঙিন পেপার এবং টুকরো টুকরো কাপড় থেকে পুঁতি আটকে দিত সে।

মেয়ের এমন প্রতিভা দেখে ইনস্টাগ্রামে ‘মায়েহম’ বলে একটি অ্যাকাউন্ট তৈরি করেন অ্যাঞ্জি। সেইখানে এই মুহূর্তে ৪,৪২ হাজার ফলোয়ার। বছর খানেক ধরে বিশ্বখ্যাত পোশাক প্রস্তুতকারি সংস্থা জে ক্রিউ ক্রিয়েশন ‘মায়েহম’-কে দিয়ে পোশাক ডিজাইন করাচ্ছে। 
ইতিমধ্যে একাধিক টিভি-শোতে অংশও নিয়েছে ‘মায়েহম’। তার ফ্যাশন সেনস বাহবা কুড়িয়েছে বহু গুণির। বড় হয়ে কি ‘মায়েহাম’ ফ্যাশন ডিজাইনারই হবে তা কিন্তু, এখনও হলফ করে বলতে পারছে না সে।

__________________________
 উরিতে ভারতীয় সেনাঘাঁটিতে পাক জঙ্গিদের আক্রমণে ১৮ জওয়ানের মৃত্যুর ঘটনায় গোটা বিশ্বের কাছেই সমালোচিত পাকিস্তান। রাষ্ট্রপুঞ্জের অধিবেশনে সকলেই নিন্দা করেছে। মার্কিন সেনেটে পাকিস্তানকে ‘সন্ত্রাসবাদী রাষ্ট্র’ আখ্যা দিতে প্রস্তাব উঠেছে। এই পরিস্থিতিতে চিন শুধু চুপ করে ছিল। আর তাতেই মনে করা হয়েছিল কাশ্মীর ইস্যুতে পাকিস্তানের পাশে রয়েছে চিন।
কিন্তু সোমবার চিন স্পষ্ট করে দিল যে, এই ধারণা একেবারেই ঠিক নয়। কাশ্মীর ইস্যুতে পাকিস্তান নাক গলাতে চায় না বলেও বুঝিয়ে দিয়েছে। লাহোরে নিযুক্ত চিনের কনসাল জেনারেল পাকিস্তানকে সমর্থনের ইঙ্গিত দিয়েছে বলে যে খবর তা এদিন উড়িয়ে দিয়েছে চিনা বিদেশমন্ত্রক। মন্ত্রকের মুখপাত্র জেং সুহাং জানিয়েছেন, ‘এই ইস্যুতে চিনের অবস্থান স্পষ্ট এবং তা বদলায়নি। প্রতিবেশী হিসেবে পাকিস্তান ও ভারত আমাদের কাছে সমান। আমরা আশা করি, দুই দেশে নিজেদের মধ্যে আলোচনা করে কাশ্মীর সমস্যার সমাধান করবে।’
চিনের এই মন্তব্য থেকেই স্পষ্ট হেয় গেল যে, কাশ্মীর ইস্যুতে পাকিস্তান যতই চিনের উপের নির্ভরতা দেখাক না কেন বিষয়টা অত সহজ নয়। 

__________________________
 সঙ্গীর একঘেয়ে মুখটা দেখতে দেখতে বোর হয়ে গিয়েছেন? রোজ বাজার যাওয়া, অফিস, বাড়ি ফিরে সাংসারিক কচকচানি।
এমন সময়ে যদি নিরালায়, নিভৃতে অপূর্ব সুন্দর এক অজানা দ্বীপে কোনও এক অজানা সঙ্গীর সঙ্গে দু’চারদিন কাটানোর প্রস্তাব পান, মনটা তো উড়ু উড়ু করবেই। আর যদি বলা হয়, আপনার শ্রীমতিটিও আপনার এই অজানা অ্যাডভেঞ্চারের বিষয়ি কিচ্ছু জানবেন না, তাহলে তো অফিসের বিজনেস ট্রিপের নামে ব্যাগটা গুছিয়ে নিলেই হয়।
‘ইলিসিটএনকাউন্টারস’ নামে এই ওয়েবসাইটটি এমনই এক অভিনব প্রস্তাব নিয়ে হাজির হয়েছে। শর্ত একটাই, আপনার সঙ্গীটিকে আপনার এই ‘অবৈধ’ সফর সম্পর্কে কিচ্ছু বলা চলবে না। বলা ভাল, নিজের সঙ্গীকে ঠকানোই এই সফরে যাওয়ার একমাত্র শর্ত। এই ওয়েবসাইট কর্তৃপক্ষের দাবি, ইংল্যান্ডের পোর্টসমাউথ উপকূলের ১০০ মাইল দক্ষিণে একটি অপূর্ব নির্জন দ্বীপ তাঁরা কিনে নিয়েছেন। এই দ্বীপে প্রায় একশোটি বিলাসবহুল বাংলো রয়েছে। জাকুজি থেকে শুরু করে যেখানে সমস্ত সুযোগ-সুবিধে রয়েছে। আর তার সঙ্গে দ্বীপের নৈস্বর্গিক সোন্দর্য তো রয়েইছে।

এই সেই ওয়েবসাইট।
সেখানে  কোনও এক অপরিচিত নারী বা পুরুষ, হয়তো আপনারই অপেক্ষায় থাকবেন। তিনিও হয়তো আপনারই মতো তাঁর সঙ্গীটিকে ঠকিয়ে একটু ‘ফ্রেশ’ হতে ওই দ্বীপে এসেছেন। শর্ত অনুযায়ী একটি হেলিকপ্টারে করে আপনাকে ওই দ্বীপে নিয়ে যাওয়া হবে। এবং দ্বিপের ঠিকানা গোপন রাখতে গোটা সফরে চোখ বেঁধে রাখা হবে। কিন্তু দ্বীপে গিয়ে পৌঁছনো মাত্র চোখ খুলে দেওয়ার পরের কয়েকদিন— শুধু আপনি, প্রাকৃতিক সৌন্দর্য এবং আরও একজন।

__________________________
 দুই প্রধানমন্ত্রীর বৈঠকের উদ্দেশ্য নিয়ে সন্দিহান ইমরান খান। যদিও দুই দেশের সম্পর্কের উন্নতির স্বার্থে ভারত এবং পাকিস্তানের প্রধানমন্ত্রীদের বৈঠকের উদ্যোগকে স্বাগত জানিয়েছেন পাকিস্তান তেহরিক-ই-ইনসাফ (পিটিআই) প্রধান তথা প্রাক্তন ক্রিকেট তারকা।
প্রধানমন্ত্রী নরেন্দ্র মোদী এবং পাক প্রধানমন্ত্রী নওয়াজ শরিফের বৈঠকের মধ্যস্থতাকারী হিসাবে উঠে আসছে শিল্পপতি সজ্জন জিন্দলের নাম। ইমরানের প্রশ্ন সেই মধ্যস্থতাকারীর ‘স্বার্থ’ নিয়ে। তিনি টুইটারে লিখেছেন, ‘যেহেতু একজন শিল্পপতি এই বৈঠকের মধ্যস্থতাকারী হিসাবে কাজ করেছেন, তাই বিষয়টিতে স্বার্থ জড়িয়ে রয়েছে’। ইমরানের এই টুইটের পরই বিভিন্ন মহলে প্রশ্ন উঠেছে, কোন স্বার্থের দিকে ইঙ্গিত করেছেন পিটিআই প্রধান।
গতকাল মোদীর আচমকা লাহৌর সফরের সময়ই সেখানে উপস্থিত ছিলেন সজ্জন। প্রসঙ্গত, পাকিস্তানে ব্যবসার সূত্রে নওয়াজের ছোট ছেলে হুসেনের সঙ্গে সজ্জনের বিশেষ খাতির রয়েছে। আবার আফগানিস্তান থেকেও ভারতে আকরিক লোহা আনতে হয় সজ্জনের সংস্থাকে। দুই প্রতিবেশী রাষ্ট্রের সম্পর্ক মসৃণ হলে পাকিস্তানের মধ্যে দিয়ে স্থলপথে ওই আকরিক লোহা সহজেই আমদানি করতে পারবেন তিনি। না হলে সমুদ্রপথে আমদানি করতে গিয়ে খরচ বাড়বে। অন্যদিকে, গত বছরের নভেম্বরে নেপালের কাঠমান্ডুতেও সজ্জন দুই রাষ্ট্রনেতার মধ্যে গোপন বৈঠকে মধ্যস্থতা করেছিলেন বলে খবর। এই প্রেক্ষিতেই রাজনীতির কারবারিদের একাংশ মনে করছেন, ভারত-পাক সম্পর্ক মসৃণ হলে সজ্জনের ব্যবসার সুবিধা হবে। ইমরান সম্ভবত সেদিকেই ইঙ্গিত করেছেন। কাঠমান্ডু এবং লাহৌরের বৈঠকের পিছনে প্রাতিষ্ঠানিক কাঠামো সবসময়ই ‘সক্রিয়’ ছিল বলে মন্তব্য করেছেন তিনি।
মোদী-শরিফের বৈঠক নিয়ে সন্দিহান হলেও এই উদ্যোগ দুই দেশের সম্পর্ককে এগিয়ে নিয়ে যেতে পারে বলেও মনে করছেন পিটিআই প্রধান। এ প্রসঙ্গে তাঁর টুইট, ‘পাকিস্তান এবং ভারতের মধ্যে সম্পর্কের বরফ গলতে শুরু করেছে। এই প্রক্রিয়াকে আমরা স্বাগত জানাচ্ছি’।
দুই প্রধানমন্ত্রীর বৈঠককে মোটের উপর স্বাগতই জানিয়েছে পাকিস্তানের অন্য রাজনৈতিক দলগুলিও। পাক পার্লামেন্টের বিরোধী দলনেতা তথা পাকিস্তান পিপল্‌স পার্টির (পিপিপি) নেতা সৈয়দ খুরশিদ শাহের টুইট, ‘ক্রমাগত কথাবার্তার মধ্যে দিয়েই দু’দেশের মধ্যে সমস্যাগুলির সমাধান হতে পারে’। মোদী-শরিফ বৈঠককে স্বাগত জানিয়েছে আমেরিকাও।

__________________________
 বন্ধ গ্যারেজে গাড়ির ভিতরে ঘনিষ্ঠ হয়েছিল ২২ বছরের তরুণ ও ১৫ বছরের কিশোরী। খানিক পরেই অজ্ঞান হয়ে গেল দু’জনে। তরুণটির জ্ঞান ফিরলেও মেয়েটির জ্ঞান আর ফেরেনি। গ্রেফতার করা হয়েছে ওই তরুণকে। কিশোরীর মৃত্যুর কারণ হিসেবে যা জানা গিয়েছে তা অদ্ভুত।
মেট্রো.কো.ইউকে-তে প্রকাশিত এক প্রতিবেদন থেকে জানা যাচ্ছে, ঘটনাটি ঘটেছে রাশিয়ার জেমেতচিনোতে। আত্মীয়ের বাড়িতে বেড়াতে এসে ১৫ বছরের অ্যালেনা স্টিউখিনার সঙ্গে আলাপ ২২ বছরের আর্টিওম ডোরোগভের। এর পর ক্রমে সম্পর্ক গাঢ় হয় তাদের। 
দু’জনে পরস্পরের নিবিড় সান্নিধ্য লাভের জন্য উপস্থিত হয় এক গ্যারেজে। গ্যারেজের ভিতরেই শরীরী মিলনে লিপ্ত হয় তারা। কিন্তু শীতের কামড়ে দু’জনেই নাজেহাল হয়ে যায়। এর পর ডোরোগভ গাড়ির ইঞ্জিন চালিয়ে দেয় গ্যারেজকে উষ্ণ রাখতে। সে ভাবতেও পারেনি কত বড় বিপদ ডেকে আনছে। 
খানিকক্ষণ পরেই দু’জনের শরীরে অস্বস্তি দেখা দেয়। ডোরোগভ বুঝতে পারে ইঞ্জিনটা চালিয়ে রাখার কারণেই কিছু একটা গণ্ডগোল হচ্ছে। কিন্তু তার পক্ষে আর গিয়ে ইঞ্জিন বন্ধ করে দেওয়া সম্ভব হয়নি। কেননা, অব্যবহিত পরেই জ্ঞান হারায় সে। অজ্ঞান হয়ে যায় অ্যালেনাও। 
জ্ঞান ফিরলে হতভম্ব ডোরোগভ তড়িঘড়ি তার আত্মীয়দের ডেকে আনে। অ্যালেনাকে হাসপাতালে নিয়ে গেলে চিকিৎসকরা তাকে মৃত বলে ঘোষণা করে। 
কিন্তু কেন প্রাণ গেল তার? চিকিৎসকদের মতে, ইঞ্জিন চালু থাকার ফলে বিষাক্ত কার্বন মনোক্সাইড গ্যাস নির্গত হচ্ছিল। যেহেতু গ্যারেজের দরজা বন্ধ ছিল, তাই ওই গ্যাস বেরতে পারছিল না সেখান থেকে। অচিরেই পুরো জায়গাটা ভর্তি হয়ে যায় ভয়ঙ্কর কার্বন মনোক্সাইডে। তার ফলেই ঘনিয়ে আসে মৃত্যু। 

এই বিষয়ে অন্যান্য খবর

গাড়ির ভিতরে শিক্ষিকা ও ছেলের কাণ্ড দেখে চক্ষু চড়ক গাছ বাবার! সত্যি হল সন্দেহ


পুলিশ ডোরোগভকে গ্রেফতার করেছে। তার বিরুদ্ধে দু’টি অভিযোগ। এক, অনিচ্ছাকৃত হত্যা। দুই, ১৬ বছরের কম বয়সী মেয়ের সঙ্গে শরীরী মিলনে লিপ্ত হওয়া।

__________________________
 দেশে যখন ৮০০-রও বেশি পর্ন সাইট বন্ধ করে ঝাঁপ ফেলার উদ্যোগ চলছে নীল ছবি দেখায়, ঠিক তখনই প্রতিবেশী দেশ চিনে চালু হল এক আজব নিয়ম। সে দেশেও পর্নোগ্রাফি ব্যান করার জন্য চলছে তুমুল তৎপরতা। কিন্তু প্রক্সি সাইটের দৌলতে কিছুতেই বন্ধ করা যাচ্ছে না পর্ন-বিলাস। সোজা আঙুলে ঘি না ওঠায় বাঁকা পথ ধরল চিনের প্রশাসন।
এক সর্বভারতীয় সংবাদমাধ্যমের প্রতিবেদন থেকে জানা গিয়েছে, দেশ থেকে পর্ন হঠাতে নগদ টাকা পুরস্কারের কথা ঘোষণা করেছে চিন সরকার। অর্থাৎ কেউ যদি প্রশাসনের কাছে জানান যে, তাঁর আশে পাশে কেউ পর্ন দেখছে এবং তথ্যপ্রমাণাদি যাঁচ করে যদি তা প্রমাণিতও হয়, তা হলে সংবাদদাতা নগদ ৬০০,০০০ ইউয়ান পুরস্কার পাবেন, ভারতীয় মুদ্রায় যা প্রায় ৬২ লক্ষ টাকা। 

এই বিষয়ে অন্যান্য খবর

নেটে পর্ন দেখার দিন শেষ, চাইলেও এখন আর দেখা মিলবে না


খবরে প্রকাশ, এর আগেও চিন সরকার এমন ইনাম ঘোষণা করেছিল। তখন তার অর্থমূল্য ছিল ৩০০,০০ ইউয়ান। কিন্তু তাতে তেমন সাড়া পাওয়া যায়নি। সারা দেশে রম রম করে চলছিল পর্ন-দর্শন। এ বারে ইনামের অর্থমূল্য বাড়িয়ে বিষয়টিকে নিয়ন্ত্রণে আনতে চায় চিন সরকার। 
শুধুমাত্র ইনামের টোপ দিয়ে পর্ন-দর্শনের মতো এক প্রবৃত্তিকে কী ভাবে নিয়ন্ত্রণ করা যায়, তাই নিয়ে তর্কে মেতেছেন নেটিজেনরা। 

__________________________
 বন্দুকবাজের হামলা নতুন নয় আমেরিকায়। কিন্তু মিচিগানে যে বন্দুকবাজের খবর সামনে এল, তার বয়স মাত্র তিন! তার চালানো গুলিতে গুরুতর আহত হয়েছে দুটি শিশু। এই মর্মান্তিক ঘটনার পরে পুলিশ শিশুটির বাবা-মা’কে গ্রেফতার করেছে। একটি শিশুর হাতের নাগালে ভয়ঙ্কর মারণাস্ত্র কেন রেখে দেওয়া হল, সেই নিয়ে উঠছে প্রশ্ন। 
এক সর্বভারতীয় সংবাদমাধ্যমে প্রকাশিত খবর থেকে জানা যাচ্ছে, মিচিগানের ডিয়ারবর্নে থাকেন ইউব্যাঙ্কস দম্পতি— সামান্থা ও টিমোথি। সামান্থা নিজেদের বাড়িতে একটি ছোটখাটো ক্রেস চালাতেন। ৬টি বাচ্চা ছিল তাঁর তত্ত্বাবধানে। ঘটনার দিন সকালে তিনি আচমকাই তাঁদের বাড়ির উপরের তলায় খুব গোলমালের শব্দ শুনতে পান। ছুটি গিয়ে উপরে যেতেই বন্দুক হাতে তাঁদের ৩ বছরের শিশুটিকে দেখতে পান সামান্থা। ততক্ষণে সে খেলার ছলে বন্দুক চালিয়ে দিয়েছে। তার বন্দুকের গুলিতে রক্তাক্ত অবস্থায় লুটিয়ে পড়েছে দু’টি শিশু। 

এই বিষয়ে অন্যান্য খবর

ঘুমন্ত ছেলেকে কুপিয়ে মারল বাবা, নৃশংসতার পিছনে তুচ্ছ কারণ


তাদের অবস্থা অত্যন্ত গুরুতর। একজনের  মুখে গুলি লেগেছে। অন্যজনের গুলি লেগেছে কাঁধে। 
ঘটনাটা ঘটেছিল সেপ্টেম্বরের শেষদিকে। অবশেষে বৃহস্পতিবারে সামান্থা ও টিমোথির বিরুদ্ধে অভিযোগ দায়ের করা হয়েছে। দেখা গিয়েছে ওই ক্রেসটিও তাঁরা বিনা লাইসেন্সে চালাতেন। তবে তার থেকেও অনেক বেশি গুরুতর অভিযোগ, ভয়ঙ্কর আগ্নেয়াস্ত্র শিশুর নাগালে রাখা। ওই প্রতিবেদন থেকে জানা যাচ্ছে, অপরাধী সাব্যস্ত হলে দু’জনেরই ১০ বছরের জেল হতে পারে। 
আমেরিকায় সহজেই আগ্নেয়াস্ত্র পাওয়া যায়। সেখানকার বহু নাগরিকই বন্দুক রাখেন নিজের কাছে। এর ফলে নানা দুর্ঘটনার কথাই সামনে এসেছে এর আগে। মিচিগানের এই মর্মান্তিক দুর্ঘটনা আরও একবার সেই সমস্যাকে সামনে নিয়ে এল। 

__________________________
 ভয়ঙ্কর পরিস্থিতি সিয়েরা লিওনে। আর্থিক অবস্থা এতটাই খারাপ যে ছোট ছোট মেয়েরা পৃথিবীর আদিম পেশায় নেমে পড়েছে। স্কুলের ফি জোগানোর পয়সা নেই। বিকল্প না-পেয়ে মেয়েরা শরীর বিক্রি করছে। আমিনাতা নামের চোদ্দো বছরের একটি মেয়ে যে সত্যতা তুলে ধরেছে, তাতে সিয়েরা লিওনের প্রকৃত ছবিটা ফুটে উঠেছে। আমিনাতা জানিয়েছে, স্কুলের টাকা দেওয়ার জন্য সে এক খদ্দেরের সঙ্গে রাত কাটিয়েছে।  
সিয়েরা লিওনের স্কুলগুলোর বার্ষিক খরচ ৪০ পাউন্ডের মতো। এই টাকা দিয়ে স্কুলে লেখাপড়া চালানো খুবই কঠিন ব্যাপার। আমিনাতা জানাচ্ছে, চোদ্দো বছরের মেয়েদের সামনে দ্বিতীয় কোনও রাস্তা আর খোলা নেই। তাই ওরা বেছে নিয়েছে পৃথিবীর আদিম পেশাকে। খদ্দেরের সঙ্গে রাত কাটিয়ে যে টাকা উপার্জন করেছে আমিনাতা, সেই টাকা দিয়ে স্কুলের খরচা চালাচ্ছে সে। শরীর বিক্রি করতে বাধ্য হচ্ছে তারা। সেই মেয়েরাই আবার তাদের খদ্দেরদের স্কুলের টাকা মিটিয়ে দিতে বলছে। 
আমিনাতা আরও বলছে, এই খেলায় মেতে ওঠার ফলে মেয়েরা সন্তানসম্ভবা হয়ে পড়েছে। তাদের দেখভালও কেউ করছে না। 

__________________________
 প্রচণ্ড পেট ব্যথা। একেবারে কাবু হয়ে পড়েছিলেন প্রৌঢ় মানুষটি। বিশেষ করে শৌচকর্ম করার সময়ে প্রবল জ্বলুনি অসহ্য হয়ে উঠছিল। তবে ভাবতেও পারেননি, ঠিক কী ঘটে গিয়েছে! এর পর তিনি বাধ্য হয়ে চিকিৎসকের দ্বারস্থ হলেন। আর তার পরেই বেরিয়ে এল আসল সত্য।
এক সর্বভারতীয় সংবাদমাধ্যমে প্রকাশিত প্রতিবেদন থেকে জানা যাচ্ছে, সিটি স্ক্যানের পরেই জানা যায়, ওই ব্যক্তির মলদ্বারে আটকে রয়েছে প্রায় শ’খানেক মাছের কাঁটা! ঘটনাটি চিনের। সেখানকার সিচুয়ান প্রদেশের এক ব্যক্তি এভাবেই নাকাল হয়েছেন মাছের কাঁটায়।
সিচুয়ান বিশ্ববিদ্যালয়ের পশ্চিম চিন হাসপাতালের তিকিৎসক হুয়াং জিহিন জানিয়েছেন, মাছের কাঁটা মলদ্বারে আটকানোর ঘটনা ঘটলেও এতগুলি কাঁটা আটকে থাকার ঘটনা আগে কখনও দেখেননি তাঁরা। 
তিনি জানিয়েছেন, জটিল অস্ত্রোপচার করে অবশেষে অধিকাংশ কাঁটাই বের করা গিয়েছে। অস্ত্রোপচারে যে ঝুঁকি ছিল, তা জানিয়ে ওই চিকিৎসক বলেন, মলদ্বার যে ভাবে ফুলে গিয়েছিল রক্তক্ষরণের মাত্রা বেশি হবে বলেই মনে হচ্ছিল। তবে শেষ পর্যন্ত তেমন কিছু হয়নি।
এখনও অবশ্য সব কাঁটা বেরয়নি। তবে ওই চিকিৎসক জানাচ্ছেন, বাকি কাঁটা স্বাভাবিক প্রক্রিয়ায় বেরিয়ে যাবে।
কিন্তু ওই কাঁটা তাঁর মলদ্বারে আটকাল কী করে? জানা যাচ্ছে, ওই প্রৌঢ় দু’টো মাছ সেদ্ধ করে খেয়েছিলেন। তাঁর ধারণা ছিল, মাছের কাঁটা এমনিই গলে যাবে, যেহেতু সেদ্ধ করে খাওয়া হচ্ছে। 

এই বিষয়ে অন্যান্য খবর

স্নানঘরে মোবাইল নিয়ে গিয়ে মলদ্বার খোয়াতে হল! আপনিও একই ভুল করছেন না তো


তাঁর ধারণা যে কতটা ভুল ছিল তা অবশ্য তিনি পরে হাড়ে হাড়ে, বলা যায় কাঁটায় কাঁটায় টের পেয়েছেন।

__________________________
 স্ত্রী মিশেলকে সঙ্গে করে লাতিন আমেরিকা চষে বেড়াচ্ছেন ওবামা। সম্প্রতি গিয়েছিলেন কিউবা। এখন আর্জেন্টিনাতে। সেখানেই এই চোখ ছানাবড়া করা বিষয়টি ঘটল। 
স্টেট ডিনারে মাননীয় অতিথি ওবামা-র আতিথ্যে আয়োজন করা হয়েছিলে আর্জেন্টাইন ট্যাঙ্গো নাচের। সেখানেই হঠাৎ যে কী হল! কী হল তা দেখুন নীচের ভিডিও লিংকে—

মার্কিন প্রেসিডেন্ট তো নাচলেনই সঙ্গে ফার্স্ট লেডিও। সত্যিই সৌভাগ্য নর্তক ও নর্তকী দু’জনেরই।  
আরও পড়ুন
বর্ধমানের চিঠি গেল বারাক ওবামার কাছে
হনুভক্ত ওবামা
ছয় ভারতীয় বংশোদ্ভুতকে সম্মান জানাচ্ছেন ওবামা

__________________________
 গুপি-বাঘার সেই বিখ্যাত গানের লাইনগুলো মনে পড়ে? ‘দুনিয়ায় কত আছে দেখবার, কত কি জানার, কত কি শেখার!’ গানের কথাগুলি কিন্তু বড় মূল্যবান। সত্যি তো, জানার সবটাই পড়ে রয়েছে এখনও। বিশেষ করে এই প্রতিবেদন পড়ার পরে সেটাই আবার মনে হবে নতুন করে। যে প্রাণীটির দুধ, মাংস আর চামড়া নিয়েই এতকাল সন্তুষ্ট ছিল মনুষ্যজাতি, এইবার তাকে অন্যভাবে কাজে লাগানোর ফন্দিও বের করে ফেলেছে তারা। আর সেই কাজটি হল শরীরচর্চা।
একটু বুঝিয়ে বলা যাক। সময়ের সঙ্গে পাল্লা দিয়ে বাড়ছে যোগব্যায়ামের কদর। দেশ-বিদেশে ছড়িয়ে পড়ছে ভারতীয় সনাতন শরীরচর্চার পদ্ধতিটি। নির্বিশেষে প্রায় সকলেই যোগব্যায়ামকে আপন করে নিয়েছেন নিজের মতো করে। এক আন্তর্জাতিক সংবাদমাধ্যমে প্রকাশিত খবর অনুযায়ী, সম্প্রতি এমন এক নয়া যোগের পদ্ধতি আবিষ্কার করেছেন মার্কিন মুলুকের বাসিন্দারা, যা সত্যিই তাক লাগিয়েছে বিশ্ববাসীকে। বিষয় হল, ছাগলের সঙ্গে যোগাভ্যাস শুরু করছেন তাঁরা।
হ্যাঁ, ঠিকই শুনছেন, ট্রাম্পের দেশে এখন বেশ জনপ্রিয় এই প্রক্রিয়া। এই ধরনের যোগ ক্লাসের আয়োজন করা হয় কোনও একটি খামারবাড়িতে। তাতে যোগ দেন মার্কিন বাসিন্দারা। একজন প্রশিক্ষক থাকেন। তাঁর নির্দেশেই উন্মুক্ত আকাশের নীচে চলতে থাকে এই যোগের পালা। পাশে অবাধে বিচরণ করতে থাকে ছাগলের পাল। ছবিতে যেমন দেখা যাচ্ছে, কখনও তারা উঠে পড়ছে যোগরত মহিলার পিঠের উপর, কখনও বা তাঁদের চুলে মুখ গুঁজে দিচ্ছে।

এই বিষয়ে অন্যান্য খবর

মাংস, মিলন নয়! গর্ভবতী মায়েদের জন্য অবাক পরামর্শ সরকারি পুস্তিকায়
পরের পর বড় নোট সাবাড়! মালিকের ‘সর্বনাশ’ করে বিখ্যাত কানপুরের ছাগল


জানা গিয়েছে, প্রথম প্রথম যাঁরা এই যোগাভ্যাস করতে আসেন, ভয় পেয়ে যান। কিন্তু ধীরে ধীরে তাঁরা ভালবেসে ফেলেন এই নিরীহ প্রাণীদের। সাধারণ ছাগলের থেকে অনেকটাই ছোট আকৃতির এই ‘নাইজিরিয়ান ডোয়ার্ফ গোট’গুলি। ফলে তাদের পিঠে নিতে কোনও সমস্যা হয় না। বরং অনেকেই এতে বেশ আরাম বোধ করেন। নিয়মিত যাঁরা এই যোগাভ্যাস করে থাকেন তাঁদের মতে, এতে ফল মেলে দ্বিগুণ। যোগের ফলে যেমন শরীর সুস্থ থাকে, তেমনই ছোট ছোট ছাগলের পায়ের চাপে সুন্দর ‘ম্যাসাজ’ও হয়ে যায়। যোগের এই নয়া পন্থা বেশ সাড়া ফেলেছে মার্কিন মুলুকের বাসিন্দাদের মধ্যে। অনেকেই এই উপায় অবলম্বন করছেন শরীর ও মন সুস্থ রাখার তাগিদে। 

__________________________
 লস এঞ্জেলেস-এর একটি সুশি পাব-এ গিয়েছিলেন হিরোশি মোতোহাসি। জন্মসূত্রে জাপানি। ফলে সুশি-প্রীতি থাকবেই। কিন্তু সঙ্গে যে সর্পপ্রীতি ছিল, সেটা কে জানত?
সুশি পাব-এ ঢুকে খাবারের অর্ডার দিয়ে পকেট থেকে বের করে ফেলেন একটা ছোট্ট সাপ। তার পরে বাকি ক্রেতাদের কাছে গিয়ে নিজের পোষ্যটির সঙ্গে পরিচয় করিয়ে দিতে থাকেন। এতেই চটে যান রেস্তোরাঁ কর্তৃপক্ষ। তাঁরা মোতোহাসিকে রেস্তোরাঁ থেকে বের করে দেন।
কিন্তু কিছুক্ষণ পরেই তিনি ফিরে আসেন। ১৩ ফিট লম্বা  একটি পাইথন রেস্তোরাঁয় ছেড়ে দিয়ে বলেন, টিপ্‌স দিলাম। নীচে রইল সেই ভিডিও।
আরও পড়ুন
রেস্তোরাঁয় খেয়ে পয়সা না-দেওয়ার ১০টি উপায়!
সাত রঙের শুধু রামধনু নয়, বিষধরও বটে


__________________________
 সমুদ্রের তীরে উঠে আসা অতিকায় একটি মাছকে কেন্দ্র করে চাঞ্চল্য ছড়াল সোশ্যাল মিডিয়ায়! অস্ট্রেলিয়ার কুইন্সল্যান্ডের সমুদ্রতীরে পাওয়া গিয়েছে মাছটিকে। 
এক সর্বভারতীয় সংবাদমাধ্যমে প্রকাশিত প্রতিবেদন থেকে জানা যাচ্ছে, মাছটির ওজন প্রায় ১৫০ কেজি। উচ্চতা প্রায় ৫ ফুট! 

এই বিষয়ে অন্যান্য খবর

৯ কোটি বছর পাথরে আটকে ‘মৎস্যাবতার’! মুক্তি দিল কে


ওই প্রতিবেদন থেকে জানা যাচ্ছে, স্বামী জন লিন্ডহোমের সঙ্গে হেঁটে আসছিলেন স্ত্রী রিলে লিন্ডহোম। তখনই ওই দম্পতি ডাউন মুর পার্ক সমুদ্র সৈকতে হাঁটার সময়ে আচমকাই আবিষ্কৃত হয় মাছটি। রিলে লিন্ডহোম পেশাগত ভাবে সারা জীবন মৎস ব্যবসার কাজই করেছেন। কিন্তু তাঁর বক্তব্য, এই মাছটির মতো মাছ তিনি কোনওদিন দেখেননি। অনেক বড় বড় মাছ তিনি সারা জীবনে দেখেছেন, কিন্তু এমন বিচিত্র মাছ কখনও দেখেননি। 
পরে তিনি ফেসবুকে ওই মাছের ছবি শেয়ার করতেই তা ভাইরাল হয়ে যায়। মাছটিকে ‘মনস্টার ফিশ’ বা ‘রাক্ষুসে মাছ’ বলে ডাকছেন নেটিজেনরা।
তবে অনেকের ধারণা, মাছটি যেহেতু মৃত, তাই তাতে খানিক বিকৃতি এসে গিয়েছে। তাই মাছটিকে এমন অদ্ভুত দেখাচ্ছে। এখনও অধরা তার পরিচয়।  

__________________________
 আপনার জন্ম তো কলকাতায়?
(হেসে) হ্যাঁ! ১৯৫৩ সালে। তখন শহরটাকে ক্যালকাটা বলে চিনতাম। অনেকগুলো বছর কাটিয়েছি। শেষ কয়েক বছরে শহরটা অনেক বদলে গিয়েছে। রাস্তাঘাট অনেক বেশি পরিষ্কার-পরিচ্ছন্ন। সুন্দরবনও আমার খুব প্রিয় জায়গা! সময়ের অভাবে সুন্দরবন যাওয়া হয় না। 
শুধু ওয়াইল্ডলাইফ ফিল্মের মাধ্যমে কি আদৌ আমজনতাকে পরিবেশ সচেতন করে তোলা সম্ভব?
পৃথিবীতে বসবাসকারী প্রতিটা মানুষই কিন্তু স্টেক-হোল্ডার। দায়িত্বটা কোথায়? পরিবেশকে বাঁচানো আমাদের সকলের দায়িত্ব। বন্যপ্রাণকে শুধু ভালবাসলেই হবে না। সকলকে আরও এক পা এগোতে হবে। ওয়াইল্ডলাইফ ফিল্ম ফেস্টিভ্যালের মাধ্যমে সেই সচেতনতা গড়ে তোলা সম্ভব। বন্যপ্রাণীদের সম্পর্কে অজানা কথাও জানা যায়। ফলে তাদের প্রতি একটা দুর্বলতা তৈরি হয়। যেটা খুব প্রয়োজন।
মেট্রো-শহরে ওয়াইল্ডলাইফ ফিল্ম ফেস্টিভ্যাল আয়োজন করার চেয়ে কোনও গ্রামে করলে, আখেরে লাভ হয় কি বেশি? 
ঠিকই। গ্রামের মানুষ প্রকৃতির কাছাকাছি বাস করেন। বিশেষত, যাঁরা জঙ্গল এলাকায় থাকেন। বন্যপ্রাণীদের কারণে তাঁদেরই সবচেয়ে বেশি সমস্যায় পড়তে হয়। তা সে জনবসতি এলাকায় বাঘ ঢুকে পড়া হোক কিংবা চাষের জমিতে হাতির চলে আসা। তাই ওই মানুষগুলোকে আগে সচেতন করতে হবে। ওয়াইল্ডলাইফ প্রোটেকশন সোস্যাইটি অফ ইন্ডিয়ার (বেলিন্ডার সংস্থা) মাধ্যমে আমরা সেটাই করার চেষ্টা করছি।
বন-জঙ্গলের সঙ্গে আপনার প্রথম সাক্ষাৎ নাকি মাত্র সাত সপ্তাহ বয়সে?
(হেসে) হ্যাঁ! তখন আমরা পলামুতে থাকতাম। এপ্রিল মাসের এক সন্ধ্যায় বাবা-মা আমাকে নিয়ে জঙ্গলে গিয়েছিলেন। দু’জনেই ওয়াইল্ডলাইফ কনজারভেশনিস্ট ছিলেন। তাই বন-জঙ্গলের সঙ্গে আমার সম্পর্কটা ছোটবেলা থেকেই। এটা ছাড়া অন্য কিছুকে পেশা হিসেবে নেওয়ার কথা ভাবিনি। সারা জীবন ধরে ভারতেই কাজ করেছি। প্রথমদিকে ওয়াইল্ডলাইফ ফোটোগ্রাফি করতাম। পেশা হিসেবে সেটার খুব একটা কদর ছিল না। সারা দেশে হাতে গোনা কয়েকজনই ওয়াইল্ডলাইফ ফোটোগ্রাফার আছেন। বাবা-মা’কে পেশার কথা জানাতে ওঁরা বলেছিলেন, শখ হিসেবে ঠিক আছে, কিন্ত তার বেশি কিছু নয়! তারপর আমি ওয়াইল্ডলাইফ নিয়ে ছবি বানাতে শুরু করি। ১৯৯৪’এর পর থেকে আমি পুরোপুরি বন্যপ্রাণ সংরক্ষণ এবং চোরাশিকার বন্ধ করার ব্যাপারে মন দিই।
অভয়ারণ্যগুলোয় এত সুরক্ষা বন্দোবস্ত সত্ত্বেও চোরাশিকার পাকাপাকিভাবে বন্ধ করা যাচ্ছে না কেন?
কারণটা হল চাহিদা। বাঘ এবং লেপার্ডের নখ, চোখের মণি, চামড়া চিনে বেশ কিছু ওষুধ তৈরিতে ব্যবহৃত হয়। ভারতের বাজারে কিন্তু বাঘের চামড়ার খুব সামান্য চাহিদা। আসল চাহিদাটা চিনে। ভারত থেকে নেপাল ঘুরে বাঘের চামড়া ও অন্যান্য সামগ্রী চিনে পাচার করা হয়। পঞ্চাশের দশকের শেষের দিকে ইউরোপ এবং আমেরিকায় নিয়মিত বাঘ শিকার করা হতো। কারণ, সেই সময় বাঘের চামড়ার ফার-কোটের চাহিদা ছিল আকাশছোঁয়া। ফার্স্ট ওয়েভ অফ টাইগার হান্টিং। এরপর চিনের যত বাঘ এবং লেপার্ড ছিল, সব শেষ করে দেওয়া হয়। চিনের ওষুধ নির্মাতারা তখন ভারতে নজর দেয়। আমার উৎসাহেই মূলত নেপাল থেকে প্রচুর বাঘের চামড়া এবং অন্যান্য অঙ্গ-প্রত্যঙ্গ উদ্ধার করা সম্ভব হয়েছিল। এখন অবশ্য ধীরে ধীরে সাধারণ মানুষের মধ্যে সচেতনতা বাড়ছে।
বৈজ্ঞানিক পরীক্ষা-নিরীক্ষার নামে জাপানে তিমি শিকারের মতো ব্যাপার!
হ্যাঁ। তবে দু’টোর মধ্যে পার্থক্য রয়েছে। বহু বছর আগে জাপানে বাঘের হাড় এবং চামড়ার ব্যবসা বৈধ ছিল। পরে বেআইনি ঘোষণা করা হয়। জাপানে তিমির মাংসের কদর এখন আকাশছোঁয়া। যার ফল অবৈধ শিকার। চিনের বক্তব্যটা আলাদা। আন্তর্জাতিক মঞ্চে চিনের দাবি, বাঘের হাড় ও অন্যান্য অঙ্গপ্রত্যঙ্গ থেকে তারা জীবনদায়ী ওষুধ তৈরি করে। বৈজ্ঞানিকভাবে বাঘের হাড়ের জীবনদায়ী কোনও ক্ষমতা নেই! চিনের বক্তব্য, দেশের ভিতরে তারা কী করবে, অন্যান্য দেশের সেখানে মতামত দেওয়া উচিত নয়। আগে চিনে প্রচুর টাইগার ফার্ম ছিল। কিন্তু দেখা গেল, চিনের মানুষ টাইগার ফার্মের চেয়ে বাঘ হত্যা করে বানানো ওষুধই বেশি পছন্দ করছে।   
জনসচেতনতা, নাকি কড়া আইন? চোরাশিকার বন্ধ করতে কোনটা বেশি কার্যকর?
ভারতে বন্যপ্রাণ সংরক্ষণের আইন যথেষ্ট কড়া। কিন্তু সেগুলো ঠিকভাবে প্রয়োগ করা হয় না। সচেতনতা যথেষ্ট রয়েছে। কিন্তু মূলত শহরাঞ্চলেই সীমাবদ্ধ। প্রতিটা অভয়ারণ্যে নজরদার নিয়োগ করা উচিত, যাদের কাজ হবে কবে-কোথায়-কীভাবে চোরাশিকার হতে পারে, তার আগাম খবর দেওয়া।

__________________________
 মার্কিন প্রেসিডেন্ট পদ থেকে সরে দাঁড়ানোর পর ওয়াশিংটনেই থাকবেন বারাক ওবামা। এর আগে তিনি নিজেই একথা জানিয়েছেন। কারণ, ছোট মেয়ের সাসা এখনও স্কুলে পড়ছে। তার স্কুল জীবন শেষ না করে ওয়াশিংটন থেকে দূরে কোথাও যেতে চাইছেন না বারাক ওবামা ও তাঁর স্ত্রী মিশেল।

সেই কারণে, হোয়াইট হাউসের খুব কাছেই একটি ছোটাখাটো প্রাসাদ আপাতত লিজ নিচ্ছেন ওবামা।

৮ হাজার ২০০ স্কোয়ারফিটের এই প্রাসাদটি কালোরামায়। সাধারণ এই স্থানটিকে ওয়াশিংটনের লাগোয়া শহরতলি বলেই লোকে চেনেন।

এই প্রাসাদের মালিক ও মালকিন যথাক্রমে গ্লোভার পার্ক গ্রুপের অন্যতম প্রতিষ্ঠাতা জো লোখার্ট এবং তাঁর স্ত্রী গ্ল্যামার পত্রিকার ওয়াশিংটন এডিটর জিওভান্না গ্রে লোখহার্ট।


প্রাসাদটিতে ন’টি শোবার ঘর, আটটি বাথরুম আছে।



১৯২৮ সালে এই প্রাসাদটি তৈরি করা হয়েছিল। ২০১৪ সালে মে মাসের এই প্রাসাদটি শেষবার হাতবদল হয়েছিল। প্রাসাদটির সেসময় মূল্য ছিল ৫.৩ মিলিয়ন ডলার। বর্তমানে এর বাজার মূল্য ৬.৩ মিলিয়ন ডলার।


দেখুন ভিডিও... 


__________________________
 বিশ্বজুড়ে বিচিত্র সব উৎসবের কথা আমরা হামেশাই শুনে থাকি। তবে ইন্দোনেশিয়ার সুলাবেশি দ্বীপের উপজাতিদের মধ্যে যে উৎসবটির প্রচলন রয়েছে, তেমনটা সচরাচর দেখা যায় না। এখানকার মানুষ মনে করেন, মৃত্যুই জীবনের শেষ কথা নয়। শুধু তাই নয়, তাঁরা মনে করেন মৃত্যুর পরে নষ্ট হয়ে যাওয়া পার্থিব শরীরটিও জীবিতদের মতোই গুরুত্বপূর্ণ। আর সেই জন্যই প্রতি তিন বছরে কবর থেকে মৃতদেহ তুলে, তাকে সাজিয়ে এক অদ্ভুত উৎসবে মেতে ওঠেন এই দ্বীপের বাসিন্দারা। বহু প্রাচীন কাল থেকেই এই রীতিটি চলে আসছে। যে অনুষ্ঠানটি তাঁরা পালন করেন, সেটি মৃতদেহ বা কঙ্কাল পরিষ্কারের অনুষ্ঠান৷ কবর থেকে তুলে আনেন প্রিয়জনের মৃতদেহ৷ তারপর ধুয়ে-মুছে, সাফসুতরো করে নতুন পোশাকে হুবহু আগের মতোই করে সাজিয়ে তোলা হয় কঙ্কালটিকে৷ পরে সেই সজ্জিত কঙ্কালের সঙ্গেই ছবি তোলেন পরিবারের সকলে৷ এটিই উৎসবের রীতি৷

গ্রামের যখনই কেউ মারা যান, তাঁরা কবর দেওয়ার আগে মৃতদেহটিকে ভাল করে কাপড়ে পেঁচিয়ে নেন। এটি করা হয় যাতে মাটির নীচে মৃতদেহের চটজলদি ক্ষয় না হয়। এই উৎসবের আর একটি গুরুত্বপূর্ণ বিষয় হল, এখানে প্রতি তিন বছর অন্তর বদলে দেওয়া হয় মৃতদেহের কফিনও। পচন রোধের জন্যেই এই ব্যবস্থা। খুব কম ক্ষেত্রেই দেখা গিয়েছে যে গ্রামের কেউ গ্রামের বাইরে গিয়ে মারা গিয়েছেন। সাধারণত সেটা হলেও এখানকার প্রথা অনুসারে দেহ গ্রামে নিয়ে এসে শেষকৃত্য সম্পন্ন করতে হয়। মৃত্যু থেকেই আর এক লোকে নতুন জীবনের শুরু হয় জন্মান্তরে—এমনটাই বুঝি বিশ্বাস এখানকার মানুষের।
আরও পড়ুন—
ধর্মের নামে যথেচ্ছ যৌনাচারের অভিযোগ ইন্দোনেশিয়ায়
ইন্দোনেশিয়ায় সমুদ্রের তলায় ৫০০০ বছরেরও বেশি পুরনো বিষ্ণু মন্দির! রহস্যটা কী?
৮ বছর আগে ২ বছরের এই শিশু দিনে ৪০ টি সিগারেট খেত। আর আজ সে...
 
 


__________________________
 ২০. জিম্বাবোয়ে: প্রতি ১ লক্ষ মানুষে ১৫.১ জন করে খুন হন।
১৯. ইরাক: প্রতি ১ লক্ষ মানুষে ১৮.৬ জন করে খুন হন।
১৮. পানামা: প্রতি ১ লক্ষে খুনের হার ১৯.৩
১৭. সোয়াজিল্যান্ড: প্রতি ১ লক্ষে ১৯.৪
১৬. নামিবিয়া: প্রতি ১ লক্ষে ১৯.৭
১৫. গায়ানা: প্রতি ১ লক্ষে ২০.২
১৪. মেক্সিকো: প্রতি ১ লক্ষে ২২.০
১৩. ডোমিনিক্যান রিপাবলিক: প্রতি ১ লক্ষে ২৫.৪
১২. হাইতি: প্রতি ১ লক্ষে ২৬.৬
১১. বাহামাস: প্রতি ১ লক্ষে ৩২.১
১০. ত্রিনিদাদ অ্যান্ড টোবাগো: প্রতি ১ লক্ষে ৩৫.৩
৯. দক্ষিণ আফ্রিকা: প্রতি ১ লক্ষে ৩৫.৭
৮. লিসোথো: প্রতি ১ লক্ষে ৩৭.৫
৭. গুয়াতেমালা: প্রতি ১ লক্ষে ৩৯.৯
৬. এল সালভাদোর: প্রতি ১ লক্ষে ৪৩.৯
৫. কলম্বিয়া: প্রতি ১ লক্ষে ৪৪
৪. বেলিজে: প্রতি ১ লক্ষে ৪৪.৭
৩. জামাইকা: প্রতি ১ লক্ষে ৪৫.১
২. ভেনেজুয়েলা: প্রতি ১ লক্ষে ৫৭.৬
১. হন্ডুরাস: প্রতি ১ লক্ষে ১০৩.৯

__________________________
 পাকিস্তানের হাসপাতালে বিস্ফোরণ। বিশ্ব জুড়ে অবিরাম রক্তস্রোত। ছড়িয়ে-ছিটিয়ে থাকা দেহ। চাপ চাপ রক্ত। অগণন মৃত্যুর মাঝে আবারও সেই পুরনো প্রশ্নটাই উঠে এল। আর কতবার? আরও কতবার জিহাদের নামে, ধর্মের নামে মানুষকে খুন করবে মানুষ? আর কতবার ইসলামের দিকে সন্দেহের চোখে তাকাবে বিশ্ব? প্রতিটি জঙ্গিহানার পর দোষারোপ অার পাল্টা-দোষারোপ, দায়স্বীকারের নাট্যমুহূর্ত ! অথচ, খুব গুরুত্বপূর্ণ প্রশ্নটি অধরাই থেকে যায়— এই জঙ্গি কারা? সত্যিই কি তাদের 
কোনও ধর্ম আছে?  
জঙ্গিরা কোন দলের, গুরুত্বপূর্ণ নয় সে বিষয়। জঙ্গিরা জঙ্গিই। ধরা যাক, আইএসের কথা। বলা হচ্ছে, আইএস জিহাদিরা সালাফি বা ওয়াহাবি। কিন্তু কারা এই সালাফি? সালাফিদের সম্পর্কে বলা হয় যে, তারা জিহাদের হিংসামূলক দিক নিয়ে বেশি মাত্রায় আগ্রহী। এদের নানা উপদলও আছে। সালাফিদের বড় অংশ ইসলামের আক্ষরিক, কঠোর এবং বিশুদ্ধ ধর্মচর্চায় বিশ্বাসী। এই অংশটি ইসলামের প্রথম যুগের ধর্মচর্চায় বিশ্বাস করে। 
তবে ‘খারিজি’ সম্প্রদায়কে ইসলামের ইতিহাসে প্রথম জঙ্গি হিসাবে স্বীকার করা হয়। ‘খারিজি’ নাম থেকেই স্পষ্ট যে, এরা ইসলাম থেকে খারিজ হয়ে গিয়েছে। আইএসের তথাকথিত সালাফিবাদ এক ধরনের ‘খারিজি’ মতবাদই।
সালাফিরা মূলত ধর্মপ্রচারক। তাদের মতাদর্শে চরমপন্থার যে কোনও জায়গা নেই, তা তাদের মুখপত্রেই পাওয়া যায়। এখন প্রশ্ন, জাকির নায়েক তো ওয়াহাবি বা সালাফি নন। অন্তত তিনি তো এতদিন তাই বলে এসেছেন। জাকির ধর্মপ্রচার করেন। আবার, ইদানীং দেখা যাচ্ছে, এই সময়ে ইসলাম ধর্ম গ্রহণ করছেন যাঁরা, তাঁরা প্রধানত সালাফি প্রচারের কারণেই তা করছেন। এখান থেকেই জাকিরকে সালাফি বলে গুলিয়ে ফেলা হচ্ছে। জাকির এক জায়গায় জানাচ্ছেন— সালাফিরা যদি নিজেদের 
হাদিশ-অনুসারী বলে থাকেন, তাহলে তাঁরা কেন নিজেদের কোরান-অনুসারী বলবেন না? 
প্রশ্ন এখানেই যে, জাকির তবে কোন মজহাবের লোক? সুন্নি ইসলামের চারটি মজহাব— হানাফি, শাফায়ি, হানবালি, মালিকি বা আহলে হাদিশ। জাকিরের বক্তব্য— তিনি কোনও মজহাবেরই নন, তিনি একজন মুসলিম এবং মুসলিমদের ঐক্যবদ্ধ হওয়া দরকার। কারণ, কোরানে গোষ্ঠী নিষিদ্ধ। 
নরমপন্থী মুসলিমও ইসলামের নানা ভাষ্য মেনে থাকেন। তাঁদের মধ্যে যেমন সালাফি, হানাফি প্রমুখ মজহাবের লোক আছেন, তেমনই আছেন জাকিরপন্থীও।  জাকির চান, বিভিন্ন মজহাবের অবসান হোক এবং ইসলাম এক ছাতার নীচে আসুক। ইসলামের একটা অংশের মানুষজন, যাঁরা বৈচিত্র ভালবাসেন, তাঁরা জাকিরের বিরোধী। যাঁরা ধর্মকে কঠোর অনুশাসনের অন্য নাম হিসেবে দেখতে চান না, তাঁরা জাকিরের বিপক্ষেই কথা বলেন। অন্যদিকে, জাকির চান, সারা বিশ্বের ইসলামে বৈচিত্রের অবসান হোক। তাহলেই নাকি বিদ্বেষ কমবে। জাকিরের ধর্মপ্রচারের মধ্যে এক ধরনের অসহিষ্ণুতা আছে। তিনি নিজের মতবাদকে সব সময় শ্রেষ্ঠতম বলে প্রচার করতে চান। অন্য ধর্ম তাঁর কাছে হীনতর। আর এই জায়গা থেকেই তাঁর সঙ্গে উগ্রপন্থীদের যোগাযোগের অভিযোগ উঠছে। 
ইসলামের বিরুদ্ধে হিংসা নিয়ে বহু অভিযোগ ওঠে। উগ্রবাদীদের বক্তব্য— ইসলাম শান্তির ধর্ম হলেও শান্তিরক্ষায় কখনও কখনও বলপ্রয়োগ করতে হয়। তরবারি ধারণ করতে হয়। সেক্ষেত্রে প্রশ্ন ওঠে, ‘তরবারি’ তো অস্ত্রই ! এর উত্তরে নরমপন্থী মুসলিম জানান— না, অস্ত্র নয়। এ হল বুদ্ধির তরবারি। এই বলপ্রয়োগের অর্থ, যুক্তির প্রয়োগ। 
কিন্তু আইএসের মুখপত্র পড়লেই দেখা যায়, সবই যেন রক্তে রাঙানো ! আতঙ্কে কেঁপে উঠতে হয় ! কোরান-হাদিশের শরণ নিলে কি এমন ভয়ংকর মতবাদী হওয়া যায়? প্রশ্নটা উঠছেই। 
সৌদির প্রধান মুফতি থেকে শুরু করে বাংলাদেশের লক্ষাধিক আলেম আইএসকে ‘খারিজি’ বলেই ঘোষণা করেছেন। তবে তাতেই দায়িত্ব শেষ হয়ে যায় না। আইএসের বিরুদ্ধে শামিল হতে হবে সমস্ত উদারপন্থী মুসলিম এবং অ-মুসলিমকে। সুস্থ ধর্মের নামে ঘৃণা ছড়ালে বিপদ বাড়ে বই কমে না। তাতে জঙ্গিদের হাত শক্ত হয়। নরমপন্থী মুসলিমদের কেউ কেউ ভুল পথে যেতে পারেন। এই সময়ে নরমপন্থী মুসলিমের উপরই মানসিক চাপ সবচেয়ে বেশি। চেনেন না, জানেন না, কোনওদিন চোখেও দেখেননি— এমন বীভৎস-খুনি লোকজনের ‘সমর্থক’ হিসাবে তাঁদেরকেও দাগিয়ে দেওয়া হচ্ছে। ভুললে চলবে না, এই দাগিয়ে দেওয়া ও ঘৃণা ছড়ানোর মাধ্যমে আসলে জঙ্গিদের হাতই 
শক্ত করা হচ্ছে। 
ইসলামের নানান ব্যাখ্যা কিংবা কোরান-হাদিশের পাশাপাশি বুদ্ধিবৃত্তি প্রয়োগের বহু ভাষ্য নরমপন্থীরাই বলছেন। ইসলামবিদ্বেষ দিয়ে আর যাই হোক, ইসলামের মঙ্গলসাধন করা যায় না। এখন কেউ কেউ মনে করেন যে— প্রগতির পথে, সভ্যতা, সুস্থতা এবং সমানাধিকারের পথে জঙ্গিরা যত না বাধা, তারও চেয়ে বড় বাধা নরমপন্থী মুসলিম আর তাঁদের বন্ধুরা। এঁদের সংখ্যা নাকি জঙ্গিদের চেয়েও বিপজ্জনকভাবে বেশি। আর এঁদের কারণেই নাকি জন্ম হচ্ছে সন্ত্রাসের। সেইসব তথাকথিত বোদ্ধাদের জানাতে ইচ্ছে করে, গুজরাতে উগ্র হিন্দুত্ববাদীরা যখন গণহত্যা চালিয়েছিল, তখন সভ্যতা, সুস্থতা এবং সমানাধিকারের পথে নেমেছিলেন বহু নরমপন্থী হিন্দুও। তখন তো মনে হয়নি যে, নরমপন্থা বিপদ ! বরং মনে হয়েছিল, তাঁরা বিপদের সময়ে মানুষের বন্ধু। মহাত্মা গাঁধীর মতো নরমপন্থী হিন্দু এবং আবুল কালাম আজাদের মতো নরমপন্থী মুসলিমের হাত ধরেই এ দেশের সংস্কার ঘটেছে, উন্নতি হয়েছে। এবং এটাই এ দেশের ঐতিহ্য। 
■ সুফিসাধকের এই পৃথিবীতে নরমপন্থীর অভাব নেই। ঘোলা জলে উগ্রপন্থীদের হাত শক্ত না-করে সন্ত্রাসের বিরুদ্ধে লড়াই জারি রাখাই বেশি জরুরি।
 (লেখক বেলুড় রামকৃষ্ণ মিশন বিদ্যামন্দিরে দর্শন বিভাগের প্রধান। মতামত নিজস্ব)

__________________________
 ওসামা বিন লাদেনের পরে কি এবার আইএস প্রধান আল বাগদাদি? বিভিন্ন সূত্রের থেকে পাওয়া খবর সত্যি হলে, গত রবিবার মার্কিন সেনার বিমানবাহিনীর নেতৃত্বাধীন বাহিনীর বিমান হানায় বাগদাদের কাছে মৃত্যু হয়েছে আইএস প্রধান আবু বকর আল বাগদাদির।
আইএস অনুমোদিত সংবাদসংস্থাকে উদ্বৃত করে ইরানের রাষ্ট্রীয় সংবাদমাধ্যম এবং তুরস্কের সরকারপন্থী একটি দৈনিকে এই খবর প্রকাশিত হওয়ায় আইএস প্রধানের মৃত্যুর সম্ভাবনা আরও জোরালো হয়েছে। খবর অনুযায়ী, রবিবার উত্তর সিরিয়ায় আইএসের শক্তঘাঁটি রাকা এলাকায় বিমানহানায় মৃত্যু হয়েছে বাগদাদির।
এই খবর সত্যি হলে গোটা পৃথিবীত ক্রমশ ত্রাস হয়ে ওঠা আইএস জঙ্গি গোষ্ঠী বড়সড় ধাক্কা খাবে। শুধু তাই নয়, গত রবিবার আমেরিকার অরল্যান্ডোয় সমকামী নাইট ক্লাবে হামলার দায়ও আইএস জঙ্গিগোষ্ঠী নিয়েছিল। তার দু’দিনের মধ্যেই বাগদাদিকে হত্যার খবর সত্যি হলে নিঃসন্দেহে তা সিরিয়ায় লড়াই চালানো আমেরিকা-সহ অন্যান্য দেশগুলির কাছে তা বড়সড় সাফল্য।
 

__________________________
 ডোনাল্ড ট্রাম্পের রোষ থেকে বাঁচতে ভোল বদলে ফেলল পাকিস্তান। ক্ষমতায় আসার পরেই সন্ত্রাসবাদী এবং তাদের মদত দেওয়া দেশগুলির বিরুদ্ধে কড়া ব্যবস্থা নেওযার ইঙ্গিত দিয়েছেন ডোনাল্ড ট্রাম্প। শোনা যাচ্ছে পাকিস্তানের বিরুদ্ধে ব্যবস্থা নিতে পারে আমেরিকা। সিরিয়া, ইরানের মতো পাক নাগরিকদের উপরেও ট্রাম্প সরকারের নিষেধাজ্ঞা জারির আশঙ্কায় মুম্বই হামলার মূল চক্রী হাফিজ সইদকে গৃহবন্দি করল পাকিস্তান। শুধু হাফিজ সইদই নয়, আরও চার জঙ্গি নেতাকে গৃহবন্দি করেছে নওয়াজ শরিফ সরকার।
 
পাকিস্তানের এক শীর্ষ পুলিশ আধিকারিককে উদ্ধৃত করে বিভিন্ন সংবাদমাধ্যমে দাবি করা হয়েছে, বাড়িতেই কার্যত গ্রেফতার করে রাখা হয়েছে সইদকে। আপাতত সইদের বাড়িটিকেই একটি সাব-জেলে রূপান্তরিত করা হয়েছে। জঙ্গি সংগঠন জামাত-উদ দাওয়ার প্রতিষ্ঠাতা সইদের বিরুদ্ধে সোমবার রাতেই ব্যবস্থা নিয়েছে ইসলামাবাদ। 
পাকিস্তানের পঞ্জাব প্রদেশের সরকারের কাছ থেকে নির্দেশ পাওয়ার পরেই সোমবার রাতে প্রচুর সংখ্যায় পুলিশ জামাত-উদ দাওয়ার সদর দফতর ঘিরে ফেলে। লাহৌরের যে এলাকায় সইদ ছিল, সেই এলাকা ঘিরে নিয়ে সরকারি নির্দেশের কথা সইদকে জানিয়ে দেওয়া হয়। পাকিস্তানের প্রতিরক্ষা মন্ত্রকের এক আধিকারিক অবশ্য দাবি করেছেন, ট্রাম্প সরকারের থেকে এখনও পর্যন্ত কোনওরকমের হুঁশিয়ারি তারা পাননি। কিন্তু যেভাবে একের পর এক ইসলামিক রাষ্ট্রের বিরুদ্ধে কড়া পদক্ষেপ নিচ্ছে ট্রাম্প সরকার, তাতে পাকিস্তানেরও আমেরিকার রোষর মুখে পড়ার আশঙ্কা প্রবল। ফলে বাধ্য হয়েই এই সিদ্ধান্ত নিতে হয়েছে পাক সরকারকে। পাকিস্তানের আভ্যন্তরীন মন্ত্রী নিসার আলি খান জানিয়েছেন, জামাত-উদ দাওয়ার বিরুদ্ধে ব্যবস্থা নেওয়ার যে প্রতিশ্রুতি দেওয়া হয়েছিল, সেটাই পূরণ করেছে পাক সরকার।
লাহৌরে জামাত-উদ দাওয়ার সদর দফতর থেকে সরিয়ে জহর টাউনে নিজের বাড়িতে নিয়ে গিয়ে গৃহবন্দি করা হয় সইদকে। শুধু তাই নয়, হাফিজের জঙ্গি সংগঠনের অফিসগুলি থেকে তাদের নিজস্ব পতাকা নামিয়ে দিয়ে পাকিস্তানের জাতীয় পতাকা তোলা হয়। লাহৌরের রাস্তা থেকেও জঙ্গি সংগঠনের বিভিন্ন ব্যানার সরিয়ে ফেলার কাজ শুরু হয়েছে।
 

__________________________
 নিজেকে নয়, নিজের কুমারিত্বকে নিলামে চড়ালেন ১৯ বছর বয়সি মার্কিন মডেল। আংশিক সময়ের ছাত্রী এই মডেল ফ্যাশন জগতে ‘গিসেলে’ নামে পরিচিত। 
গিসেলের এই কুমারিত্ব-নিলাম সংঘটিত হয়েছে জার্মানির কুখ্যাত ওয়েবসাইট সিন্ডেরেলা এসকর্টস-এর মাধ্যমে। একাধিক আন্তর্জাতিক সংবাদমাধ্যমের খবরে প্রকাশ, গিসেলের ভার্জিনিটি নিয়ে বেদম দাম চড়ামড়ি হয়। শেষ হাসিটা হাসেন আবু ধাবির এক এজেন্ট। ৩ মিলিয়ন মার্কিন ডলারে বিক্রি হয় গিসলের কুমারিত্ব।
প্রতিক্রিয়ায় গিসেলে জানিয়েছেন, এত দিনে তাঁর স্বপ্ন সফল হল। তিনি এই বিপুল অর্থ দিয়ে কলেজের ফি ভরবেন, নতুন একটা বাড়ি কিনবেন, ডানা মেলে বিশ্বভ্রমণে বের হয়ে যাবেন।
গিসেলের এই ‘কুমারিত্ব বিক্রয়’ নিয়ে আন্তর্জাতিক মহলে তীব্র প্রতিক্রিয়া দেখা দিয়েছে। গিসেলের মতে, কুমারিত্ব এক প্রকার ‘বন্ধন’। তিনি যদি ‘বন্ধনমুক্ত’ হন, তা হলে পাবলিকের কী! সেই সঙ্গে গিসেলে আরও জানিয়েছেন, তিনি এমন কোনও ব্যক্তির সঙ্গে তাঁর ‘প্রথম অভিজ্ঞতা’ শেয়ার করতে চান, যিনি তাঁর প্রেমিক নন। আর তাঁর সিদ্ধান্ত তো একান্ত ভাবে তাঁরই সিদ্ধান্ত। এর পরে তাঁর সংযোজন— ‘‘৩ মিলিয়ন ডলার পেলে কে আর কুমারিত্ব নিয়ে মাথা ঘামায়!’’
সিন্ডেরেলা এসকর্টস-এর খোঁজ পাওয়ার আগেই গিসেলে তাঁর কুমারিত্ব বিক্রির সিদ্ধান্ত নিয়েছিলেন বলেই জানা গিয়েছে। এই এজেন্সি তাঁর স্বপ্নকে সফল করেছে বলেই তাঁর ধারণা।
প্রসঙ্গত, সিন্ডেরেলা এসকর্টস-এর কর্মকাণ্ড নিয়ন্ত্রিত হয় জার্মানির ডর্টমুন্ড থেকে। ২৭ বছর বয়সি জ্যান জ্যাকোবিয়েলস্কি এর মালিক। ২০১৬ সালে আলেকজান্দ্রে খেফরেন নামের জনৈক রুশ মডেলের কুমারিত্ব বিক্রির সুবাদে এই সাইট রাতারাতি বিখ্যাত হয়ে ওঠে। 

__________________________
 কালো বেড়াল রাস্তা কাটলে, তাতে নাকি অমঙ্গল হয়। যদিও এই প্রচলিত বাক্য একেবারেই কুসংস্কার। কিন্তু সবুজ রংয়ের বেড়ালের কথা কি কখনও শুনেছেন? 
বুলগেরিয়ার রাস্তায় এমনই এক বিড়াল ঘুরে বেড়াচ্ছে। আর পাঁচটা সাধারণ বেড়ালের মতোই মিষ্টি মুখ তার। ছোট ছোট থাবা ফেলে এগিয়ে যায় সে। কিন্তু গায়ের রং সবুজ হওয়ার জন্যই সে সাড়া ফেলে দিয়েছে সোশ্যাল মিডিয়ায়। 

সখার সঙ্গে সবুজ মেনি! ছবি— ইউটিউব 
এমন আশ্চর্য বেড়াল দেখেতে তাই বুলগেরিয়ার রাস্তায় প্রায়ই মানুষের ভিড় জমে যাচ্ছে। অনেকে আবার ভয় পেয়ে তাকে ‘এলিয়েন ক্যাট’ বলেও ডাকছে। কিন্তু এই সবুজ বেড়ালের মুখের দিকে তাকালে মায়া হবে। 
কী ভাবে এই বেড়ালের গায়ের রং সবুজ হল?
অনেকেই ভেবেছিল ইচ্ছাকৃত কেউ বেড়ালটির গায়ে রং করে দিয়েছে। কিন্তু পরে জানা গিয়েছে, সে স্বেচ্ছায় সবুজবর্ণ হয়ে উঠেছে! দিনের পর দিন একটি পুরনো র‌ংয়ের ব্যারেলে গিয়ে নিশ্চিন্তে ঘুমত বেড়ালটি। আর তার ফলেই সে পুরোপুরি সবুজ হয়ে যায়। 

ভিডিও- রেক্স ফিচার্স
পশু চিকিৎসকরা জানিয়ে দিয়েছেন, এই রং বেড়ালটির স্বাস্থ্যে কোনও ক্ষতি করবে না। আর তাতেই মহানন্দে মেতে উঠেছে এলিয়েন ক্যাট-এর পাড়ার বাসিন্দারা। নিজেদের প্রিয় মেনিকে নতুন রূপে দেখতে রোজই তাকে গিয়ে আদর করছেন তাঁরা। খাবারও দিচ্ছেন। আর সেই খাবার বাকি বেড়াল বন্ধুদের সঙ্গেই চেটেপুটে খাচ্ছে সবুজ মেনি। 
তবে ধীরে ধীরে সে আবার আগের রংয়ে ফিরে যাচ্ছে বেড়ালটি। আবার সে সবুজ থেকে বাদামী হয়ে উঠছে। 

__________________________
 অভিনন্দন জানালেন। কিন্তু তাঁর প্রাক্তন বিদেশসচিবের প্রার্থীপদ আনুষ্ঠানিকভাবে আজও সমর্থন করলেন না আমেরিকার বিদায়ী প্রেসিডেন্ট বারাক ওবামা। এই ঝুলিয়ে রাখার ‘বাস্তব’ কারণ ছাপিয়ে উঠছে দুই ব্যক্তিত্বের চাপানউতোর!
আমেরিকার আসন্ন প্রেসিডেন্ট নির্বাচনে ডেমোক্র্যাটদের প্রার্থী হওয়ার জন্য প্রয়োজনীয় সমর্থন আদায় করেছেন হিলারি ক্লিন্টন। ক্যালিফোর্নিয়া প্রাইমারি ভোটে গতকাল ৫৬ শতাংশ সমর্থন পাওয়ায় তাঁর প্রার্থীপদ পাওয়ার সম্ভাবনা আরও জোরদার হয়েছে। মনোনয়ন প্রক্রিয়া এখনও শেষ না হলেও এটা স্পষ্ট যে, ওই পদের জন্য সবচেয়ে সম্ভাবনাময় নামটি হিলারি। নিজের দলে ওই পদের জন্য তাঁর প্রতিপক্ষ বার্নি স্যান্ডার্স সমর্থন আদায়ের নিরিখে অনেকটাই পিছিয়ে রয়েছেন। রাজনীতির কারবারিদের একাংশের মতে, আগামী ৮ নভেম্বরের নির্বাচনে রিপাবলিকান পার্টির প্রায়-নিশ্চিত প্রার্থী ডোনাল্ড ট্রাম্পের প্রতিদ্বন্দ্বী হবেন প্রাক্তন             ‘ফার্স্ট লেডি’ই। 
এহেন আবহে হিলারিকে ঘিরে ডেমোক্র্যাট শিবিরে দ্রুত বাড়ছে সংগঠিত উন্মাদনা। হিলারি নিজে তাঁর সাফল্য সম্পর্কে বলেছেন, ‘‘ঐতিহাসিক মূহূর্তের কিনারায়। এখনও অনেক কাজ বাকি। বড় বড় স্বপ্ন দেখা প্রতিটি বাচ্চা মেয়েকে বলছি, যা চাও, তা-ই হতে পারো।            এমনকী, প্রেসিডেন্টও!’’ 
‘প্রাইমারি’ এবং ‘ককাস’ ভোট মিলিয়ে এখনও পর্যন্ত দলের ২৭৫৫ জন ‘ডেলিগেটে’র সমর্থন জোগাড় করেছেন হিলারি। এই তথ্য প্রকাশিত হওয়ার পরেই হিলারিকে অভিনন্দন জানান ওবামা। হোয়াইট হাউসের প্রেসসচিব জশ আর্নেস্ট বলছেন, ‘‘ওঁর (হিলারি) প্রচার লক্ষ লক্ষ মানুষকে অনুপ্রাণিত করেছে। এই অনুপ্রেরণা মধ্যবিত্ত পরিবার এবং শিশুদের জন্য ওঁর দীর্ঘদিনের লড়াইয়ের স্বীকৃতি।’’
ওবামার তরফে এই অভিনন্দন বার্তা কি নিতান্তই মৌখিক? প্রাক্তন বিদেশসচিবের সঙ্গে ওবামা, বিশেষ করে তাঁর স্ত্রী মিশেলের সম্পর্কের জটিলতা সেদিকেই ইঙ্গিত করছে। ২০০৮ সালের প্রেসিডেন্ট নির্বাচনে ওবামার কাছে পরাজিত হয়েছিলেন হিলারি। সেই বিরোধিতার ক্ষত এখনও শুকোয়নি বলে দাবি করেছেন হোয়াইট হাউস বিশেষজ্ঞ কেট অ্যান্ডারসন ব্রাওয়ার, তাঁর সাম্প্রতিক বইয়ে। 
হিলারি বিদেশসচিব হওয়ার পরেও মিশেলের সঙ্গে তাঁর ‘শীতল সম্পর্ক’ নিয়েও চর্চা হয়েছে। এবার হিলারির পরিবর্তে জো বাইডেনকে ডেমোক্র্যাট প্রার্থী হিসাবে দেখতে চেয়েছিলেন ওবামা দম্পতি। গত জানুয়ারিতে আমেরিকার একটি দৈনিকে ওবামা-নীতির কড়া সমালোচনা করতে শোনা গিয়েছিল হিলারিকেও।
ডেমোক্র্যাট পার্টির প্রেসিডেন্ট পদপ্রার্থীর নাম আনুষ্ঠানিকভাবে ঘোষিত হবে দলের ‘সুপারডেলিগেট’দের ভোটদানের পর। সেই ভোট আগামী ২৫ জুলাই। অনেকেই বলছেন, আনুষ্ঠানিকভাবে তার আগে প্রার্থীর নাম সমর্থন করতে পারবেন না ওবামা। ঘটনা কি সত্যিই তা-ই?

__________________________
 ‘এসকর্ট’ শুনে নাক সিঁটকোবেন না। কেননা, আমেরিকার অ্যাটলান্টার একটি হোটেল যে দৃশ্য দেখেছে, তাতে সকলে একবাক্যে বলছেন, এমন সাহস ক’জনের হয়?
দুই ‘এসকর্ট’ তখন হোটেলের ঘরে। একজন সম্পূর্ণ নগ্ন, অন্যজন অর্ধনগ্ন। ঠিক সেই সময়েই খদ্দের সেজে ঘরে ঢোকে এক ব্যক্তি। এর পরে বন্দুক দেখিয়ে দু’জনকে দাঁড় করিয়ে চালায় লুঠপাট। চলে যাওয়ার আগে অন্যজনকেও নগ্ন হতে বলে। দ্বিতীয়জন বাধ্য হয়েই আদেশ পালন করেন।
কিন্তু ঘর থেকে ছিনতাইকারী বেরোতেই পিছু নেন দু’জন। ধাওয়া করে নেমে আসেন। ম্যারিয়ট বাকহেড হোটেলের সিঁড়ি বেয়ে সটান রাস্তায়। ধরতে পারেননি শেষ পর্যন্ত। কিন্তু যেভাবে তাঁরা ছিনতাইকারীকে ধাওয়া করেছেন, তা সকলের তারিফ কুড়িয়েছে। পুলিশও বলছে, এমন সাহস সচরাচর দেখা যায় না।

__________________________
 বাবা-মায়ের সঙ্গে সন্তানের সম্পর্ক সবচেয়ে পবিত্র, একথা বলাই বাহুল্য। এটিই পৃথিবীর সবচেয়ে গুরুত্বপূর্ণ বন্ধন। অথচ জখুব দু্ঃখজনক বিষয় এই যে, সেই মা-বাবাই আ‌জ সন্তানের জীবনে সবচেয়ে অবাঞ্চিত।
পৃথিবীর সব জায়গায় এমন মানুষ ছেয়ে গিয়েছে যারা নিজের মা-বাবার দেখভাল করে না। এই ধরনের মানুষকে শিক্ষা দিতে এক অভিনব এক পথ নিয়েছে হুয়াংফেং গ্রামের বাসিন্দারা। যে সন্তান বৃদ্ধ মা-বাবার দেখভাল করবে না, জনসমক্ষে তার বিরুদ্ধে বিক্ষোভ দেখানো হবে। ছবি-সহ তার নামের অপ-প্রচার চালানো হবে।
চিনের এমনই কিছু বৃদ্ধ মা-বাবা একসঙ্গে এই বিষয়টি জনসমক্ষে তুলে ধরেন যে, বয়সকালে সন্তানরা তাদের দেখভাল করেনি। সন্তানদের এই বিরূপ মনভাবেই এমন ভাবনার সূত্রপাত। সন্তানদের তাদের  বাবা-মায়ের প্রতি দায়িত্বশীল করে তোলাই এর কতর্ব্য।
চিনের আইনানুসারে, বৃদ্ধ বাবা-মায়ের দেখভাল করা সন্তানের কর্তব্য। তা সত্ত্বেও, হাজারেরও বেশি বৃদ্ধ-বৃদ্ধা কোর্টে গেছেন তাঁদের সন্তানদের বিরুদ্ধাচরণ নিয়ে। প্রসঙ্গত, ২০১৩ সালে, এই আইনে বৃদ্ধ বাবা-মায়ের পাশে থাকা ও তাদের সঙ্গে প্রতিদিন দেখা করা—  এই বিষয় দুটিকে বাধ্যতামূলক করা হয়েছে।

__________________________
 নামে অনেক কিছুই যায় আসে। রাহুল দেব বর্মন, নচিকেতা, অঞ্জন দত্তরা যে কত মেয়েকে সমস্যায় ফেলেছিলেন তা বাঙালি জানে। রাতারাতি নন্দিনী, নীলাঞ্জনা, রুবি রায়, বেলা বোস, রঞ্জনারা তো মুখ দেখাতে পারেননি। রাস্তায় বের হলেই ফচকে ছেলেদের গানের কলি— লাল ফিতে সাদা মোজা...
সে তো তবু গানের সঙ্গে নামের মিলে বিড়ম্বনা। আর এই গল্পের নায়িকা মানে নীল ছবির নায়িক সিরি-র নামটাই তাঁর কাম মানে কাজের পরিচয়টাই বদেল দিয়েছে। গপ্পোটা তবে শুনুন।
সিরি-কে ‘সিরি’ নামটা নিজেই দিয়েছেন সিরি। আমেরিকাবাসী এই পর্নস্টারের বয়স ২৭ বছর। অ্যাডাল্ট ফিল্মে কাজ শুরু করেন ২০১৩ সালে। নাম নেন সিরি। কিন্তু তখনও পর্যন্ত তাঁর জানা ছিল না, বিখ্যাত সংস্থা অ্যাপেলের কাস্টমারদের সমস্যা সমাধানের ‘ফ্রেন্ডলি অ্যাসিসটেন্ট’-এর প্রতীকী নাম সিরি।
তাঁর আগের নাম ছিল সিগ্রিড। কিন্তু সেটা খুবই কমন বলে সিগ্রিডকে সিরি করে নেন। এখানেই হয়েছে মুশকিল। সকলেই জানে অ্যাপেলে ফোন করলেই এক নারী কণ্ঠে যাবতীয় জবাব আসে। তার নাম সিরি। এবারে প্রশ্ন ওঠে, নীল ছবির নায়িকা সিরি-ই কি সেই সিরি!
কে বোঝাবে? ওই সিরি যে একটা কমার্শিয়াল প্রডাক্ট আর এই সিরি থাকেন অন্য এক কমার্শিয়াল প্রডাক্টের মধ্যমণি হেয়। সেটা কেউ বুঝতেই চান না।
সিরি দুঃখ করে বলেছেন, ‘‘কমপক্ষে পঞ্চাশ শতাংশ মানুষ আমার সঙ্গে পরিচয়ের সময় নাম শুনেই বলেন, ও মা! আপনিই সিরি!’’ চোখ কপালে তুলে তাঁরা নাকি এটাও বলে যে, ‘‘আচ্ছা আপনিই তিনি, এত দিনে বুঝেছি। আমার আইফোনে তো কত বার আপনার সঙ্গে কথা বলেছি। হাঃ হাঃ হাঃ হাঃ।’’
এখানেই শেষ নয়। অনেকেই তাঁকে অ্যাপেলের বিভিন্ন প্রডাক্ট সম্পর্কে প্রশ্ন করেন। তিনি সে সব প্রডাক্ট কতটা ভালবাসেন, কেন ভালবাসেন এমন সব কৌতূহলও তাঁকে মিটিয়ে যেতে হয়। অনেকেই ভুলে যান তিনি অন্য এক পেশার মানুষ।
বিড়ম্বনাটা বুঝতে পারছেন! আরও স্পষ্ট করার জন্য বলি, আমাদের এখনে এইড্‌স সচেতনতার জন্য ‘বুলা-দি’ নামে চরিত্র তৈরি করা হয়েছিল। বিজ্ঞাপনও হয়েছিল। তখন সত্যিকারের বুলুদিদের অবস্থাটা কী হয়েছিল একবার ভাবুন।
 

__________________________
 চিরজীবী হওয়ার স্বপ্ন আধুনিক প্রজন্মের একটা বড় অংশের কাছেই মূল্যহীন। যান্ত্রিক জীবন, সাফল্যের প্রতিযোগিতায় নিজেকে সঁপে দেওয়ার প্রবণতা— অনেক মানুষকেই জীবনবিমুখ করে তোলে। পরিণামে তাঁরা বেছে নেন আত্মহত্যার পথ। দক্ষিণ কোরিয়ায় বর্তমানে দৈনিক আত্মহত মানুষের সংখ্যা সর্বাধিক। প্রতি দিন এই দেশে গড়ে ৪০ জন মানুষ নিজের জীবনকে শেষ করে দেন। এই প্রবণতা কমানোর জন্য সরকারের তরফে সেই দেশে এক অভিনব উদ্যোগ নেওয়া হয়েছে। চালু করা হয়েছে মৃত্যু অভিজ্ঞতা কিংবা নকল শ্রাদ্ধানুষ্ঠানের একটি প্রোগ্রাম। এই প্রোগ্রামের অধীনে একজন মানুষ নিজেই নিজের মৃত্যু-পরবর্তী সৎকারের আয়োজন করেন। আশা করা হয়, এই অনুষ্ঠানের মধ্য দিয়েই জীবনমুখী হয়ে উঠবেন তিনি। 
কীভাবে পালিত হয় এই নকল শ্রাদ্ধানুষ্ঠান? প্রথমে আত্মহত্যাপ্রবণ ব্যক্তিটির একটি ছবি ফ্রেমে সাজিয়ে তার সামনে জ্বালিয়ে দেওয়া হয় একাধিক মোমবাতি, যেমনটা কোনও শ্রাদ্ধে মৃত ব্যক্তির ছবির সঙ্গে করা হয়। ছবির সামনে বসেই আত্মহত্যাকামী মানুষটিকে তাঁর নিজের উইল, পরিজনদের প্রতি বার্তা, কিংবা তাঁর কবরে যা লেখা থাকবে, তা লিখতে বলা হয়। অধিকাংশ মানুষ এই পর্বেই আবেগবিহ্বল হয়ে পড়েন এবং মৃত্যুবাসনা ত্যাগ করেন। 

যাঁরা আর একটু শক্ত মনের, তাঁরা এগিয়ে যান অনুষ্ঠানের পরবর্তী পর্বের দিকে। সৎকারকর্মে পারদর্শী এক জন পুরোহিত এর পর এসে ওই ব্যক্তির হাত বেঁধে দেন। চোখে বেঁধে দেন একটি কাপড়। তার পর তাঁকে একটি মৃতদেহের মতোই শুইয়ে দেওয়া হয় কফিনের ভিতরে এবং কফিনের ডালা বন্ধ করে দেওয়া হয়। একটা অন্ধকার ঘরে নিয়ে গিয়ে কফিনটি রেখে দেওয়া হয় আধ ঘন্টার জন্য। কফিনে শোওয়ানোর আগে মৃত্যুকামী মানুষটিকে বলা হয়, কফিনে শুয়ে তিনি যেন জীবনে তাঁর কৃতকর্মের কথা ভাবেন। সাধারণত অন্ধকার কফিনের ভিতরে শুয়ে নিজের যাপিত জীবন ও আত্মীয়-পরিজনদের কথা ভাবতে ভাবতেই অধিকাংশ মানুষ আত্মহত্যার পরিকল্পনা ত্যাগ করেন। 
দক্ষিণ কোরিয়ার প্রশাসন বিগত কয়েক বছরে আত্মহত্যার বিষয়টি নিয়ে বিব্রত। সমীক্ষায় দেখা গিয়েছে, সাধারণত ৬০-এর আশেপাশে বয়সের মানুষেরাই আত্মহত্যার পথ বেছে নেন। অন্য দিকে অর্থনৈতিক সমস্যায় জর্জরিত হওয়ার কারণেই সব চেয়ে বেশি সংখ্যক মানুষ আত্মহত্যার মাধ্যমে মুক্তির পথ খোঁজেন। 
এমতাবস্থায় মানুষকে জীবনের দিকে ফিরিয়ে আনতে ভুয়ো শ্রাদ্ধের আয়োজন করে প্রশংসনীয় উদ্যোগ নিয়েছে দক্ষিণ কোরিয়া প্রশাসন। 

__________________________
 দক্ষিণ পাকিস্তানের ঘোটকি শহরে এক হিন্দু কিশোরকে গুলি করে হত্যা করল অজ্ঞাতপরিচয় দুষ্কৃতীরা। গুজব ছড়িয়েছিল যে, ওই কিশোরটি ‘কোরান’ পুড়িয়ে ফেলেছে। অথচ, এহেন অভিযোগের কোনও সারবত্তা এখনও পর্যন্ত পাওয়া যায়নি।
পাকিস্তানের সিন্ধু প্রদেশে করাচি থেকে প্রায় ৪২০ কিলোমিটার দূরে ঘোটকি শহর। সেখানেই এই মর্মান্তিক ঘটনাটি ঘটেছে। ওই কিশোরটি ছাড়া আর এক কিশোরও জখম হয়েছে দুষ্কৃতীদের গুলিতে। সংবাদসংস্থা এএফপি-কে স্থানীয় পুলিশ আধিকারিক মাসুদ বাঙ্গাশ জানিয়েছেন, ‘‘অজ্ঞাতপরিচয় দুষ্কৃতীরা এক হিন্দু কিশোরকে গুলি করে হত্যা করেছে। আর একজন জখম হয়েছে।’’
বাঙ্গাশ এ-ও স্বীকার করেছেন, ‘‘এই ঘটনায় এখনও পর্যন্ত কাউকে গ্রেফতার করা যায়নি। তবে কোরান পোড়ানোর সঙ্গে এই ঘটনার সম্পর্ক রয়েছে, তা প্রমাণিত নয়।’’ দিনচারেক আগে এই এলাকায় কোরান পোড়ানোর অভিযোগে এক ব্যক্তিকে গ্রেফতার করা হয়েছিল। তার পর থেকেই এলাকায় উত্তেজনা রয়েছে। তবে সেই ব্যক্তি আদৌ কোরান পুড়িয়েছিলেন কি না, তা প্রমাণিত নয়। সেই ঘটনার সঙ্গে এদিনের মর্মান্তিক ঘটনার যোগসূত্র রয়েছে কি না, তা তদন্ত করে দেখছে পুলিশ। 

__________________________
 মার্কিন প্রদেশে এর আগে নয় নয় করে এগারো জন প্রেসিডেন্ট এসেছেন। কিন্তু ডোনাল্ড ট্রাম্পের কাছে প্রত্যেকেরই কীর্তি ম্লান হয়ে গিয়েছে মসনদে ভালো করে বসার আগেই। তিনিই প্রথম মার্কিন রাষ্ট্রনায়ক যার এর আগে কোনও পর্ণ ছবিতে অংশ নেওয়ার নজির রয়েছে। ২০১০ সালে ইউএসের বিখ্যাত প্লে-বয় ম্যাগাজিন ‘ভিডিও সেন্টারফোল্ড’ নামে একটি সফট পর্ণ নির্মাণ করে।
মিস ইউনিভার্স এলিসিয়া মাচাদোরের সঙ্গে বিবাদে জড়িয়ে পড়ার পর গত সেপ্টেম্বর মাসেই ভিডিওটি প্রকাশ্যে আনে মার্কিন গনমাধ্যম বাজফিড। নিউইয়র্কের বাফেলো থেকে খুঁজে পাওয়া ভিডিও সম্পর্কে বাজফিডে বলা হয়, সম্পূর্ণ নগ্ন হয়ে কয়েকজন মডেল যৌন আবেদনময়ী ভঙ্গীতে একে অপরের গোপনাঙ্গে স্পর্শ করেছিলেন। এই ভিডিওতেই ক্যামিও রোলে দেখা গিয়েছিলেন তৎকালীন ধনকুবের ট্রাম্পকে।

ক্যাসিনো-কিং হিসাবেই তখন মার্কিন মুলুকে জনপ্রিয় ছিলেন ট্রাম্প। সেই ভিডিওতে ট্রাম্পকে দেখা গিয়েছিল শ্যাম্পেনের বোতল খুলে প্লে বয় নামাঙ্কিত লিমুজিনে ছিটিয়ে দিতে। ট্রাম্পের মুখের সংলাপ ছিল ‘সুন্দর সুন্দরই হয়। দেখা যাক, নিউইয়র্কে এরপরে কী ঘটে!
নির্বাচনে হিলারি ক্লিন্টন এই পর্ণ-ভিডিও অস্ত্রেই কাত করতে চেয়েছিলেন ট্রাম্পকে। মাচাদোরের সঙ্গে বিবাদে জড়িয়ে পড়ার প্রসঙ্গ টেনে ক্লিন্টন ‘নারীবিদ্বেষী’ দিকটি তুলে ধরেছিলেন। সেইসময় ভেনেজুয়েলায় জন্ম নেওয়া মাচাদোরকে ‘বিরক্তিকর’ বলে টুইটও করেন রিপাবলিক্যান প্রার্থী ট্রাম্প। সেখানেই না থেমে মাচাদোরের পর্ণ ভিডিও রয়েছে বলে অভিযোগ করেন তিনি।

তবে নির্বাচনে ট্রাম্প প্রতিশ্রুতি দিয়েছিলেন তিনি জিতলে পর্ণ ইন্ডাস্ট্রি বন্ধ করে দেবেন। এখন দেখার, তিনি তাঁর প্রতিশ্রুতি রাখেন কীনা!

__________________________
 পৃথিবার বুকে তৈরি হতে চলেছে বিশ্বের সর্ববৃহৎ সামুদ্রিক উদ্যান। ইউরোপীয় ইউনিয়ন এবং ২৪টি দেশের সদস্যরা মিলে ঠিক করেছেন, পৃথিবার সর্ববৃহৎ এই সামুদ্রিক উদ্যানটি তৈরি হবে আন্টার্কটিক মহাসাগরে। এই মহাসাগরের প্রায় ৬ লক্ষ বর্গ মাইল জায়গা জুড়ে তৈরি হবে এই মেরিন পার্ক। মহাসাগরের প্রায় ১২ শতাংশ জায়গা এর আওতাভুক্ত হবে। জানা গিয়ছে এই ১২ শতাংশ জায়গা জুড়ে প্রায় দশ হাজার প্রজাতির পেঙ্গুইন, তিমি, সামুদ্রিক পাখি, শামুক জাতীয় বিভিন্ন প্রকার সামুদ্রিক জীবের বাসস্থান তৈরি করা হবে। 
রস সমুদ্রের প্রায় চার লক্ষ পঁচিশ হাজার বর্গ মাইল অঞ্চল জুড়ে মাছ ধরা সম্পূর্ণভাবে নিষিদ্ধ করা হয়েছে। কারণ উদ্যান তৈরির জন্য এই অঞ্চলটিতে বিভিন্ন রকম গবেষণা প্রক্রিয়া চালানো হবে। গবেষক এবং পরিবেশপ্রেমীদের দাবি, সামুদ্রিক জীববৈচিত্র বাঁচিয়ে রাখার ক্ষেত্রে এটি একটি নজিরবিহীন উদ্যোগ হিসেবে চিহ্নিত হবে। তাঁরা আরও জানিয়েছেন, জলবায়ু পরিবর্তনের প্রভাব সম্পর্কিত যাবতীয় বিষয় সম্পর্কে জানতে সাহায্য করবে এই সামুদ্রিক উদ্যানটি। 
আরও পড়ুন
তৈরি হবে ৪৫০ ফুট উঁচু বাংলার প্রথম রিভলভিং রেস্তোরাঁ
ড্রেস কোড দেখিয়ে পাব-এ প্রবেশে বাধা দেওয়া হল বিজ্ঞানী ও প্রযুক্তিবিদকে, ভিডিও দেখুন
এক বিরল অভিজ্ঞতার সাক্ষী হতে মানুষখেকো কুমিরের সঙ্গে ১৫ মিনিট কাটিয়ে আসুন
রাশিয়া এই প্রস্তাবে সম্মতি প্রদান করেছে। ২৫ জন সদস্যের একটি কমিশন তথা রাশিয়া, চিন, মার্কিন যুক্তরাষ্ট্র এবং ইউরোপীয় ইউনিয়ন-এর পক্ষ থেকে জানানো হয়েছে যে,  এই পরিকল্পনাকে বাস্তবায়িত করতে তাদের গোটা বিশ্বের সমর্থন দরকার। 

__________________________
 ৭ ডিসেম্বর, ১৯৪১— তারিখটি দ্বিতীয় বিশ্বযুদ্ধের ইতিহাসে সবিশেষ গুরুত্বপূর্ণ। এই দিন হাওয়াইয়ের মার্কিন নৌ-সামরিক ঘাঁটি পার্ল হারবারের উপরে নেমে এসেছিল অতর্কিত জাপানি বিমান হানা। এই ঘটনার পরেই এতদিন পর্যন্ত যুদ্ধে নির্লিপ্ত থাকা মার্কিন দেশ তার বরফ-প্রাচীর সরিয়ে সম্মুখ সমরে অবতীর্ণ হয়। পার্ল হারবার-ঘটনাকে ঘিরে বার বার লিখিত হয়েছে গল্প-উপন্যাস, নির্মিত হয়েছে চলচ্চিত্র।  তবুও পার্ল হারবার বিশ্ব-ইতিহাসের পাঠকের কাছে এক অনিঃশেষ কৌতূহলের বিষয় হয়ে থেকে গিয়েছে।
সম্প্রতি আমেরিকার ন্যশনাল ওশিয়ানিক অ্যান্ড অ্যাটমোস্ফিয়ারিক অ্যাসোশিয়েশন এবং হাওয়াই বিশ্ববিদ্যালয়ের প্রত্নতাত্ত্বিকরা পার্ল হারবার অঞ্চলের সমুদ্রে অভিযান চালিয়ে খুঁজে পেলেন এক নৌ-বিমানের ধ্বংসাশেষ। অনুসন্ধান-দলের পক্ষ থেকে জানানো হয়েছে, ১৯৪১-এর ৭ ডিসেম্বর জাপানি বিমান হানায় এই ২৭ ক্যাটালিনা পিবিওয়াই ‘ফ্লাইং বোট’ বিমানটি ধ্বস হয়েছিল।
১৯৯৪ সাল থেকে কানেওহে উপসাগরের তলদেশে অভিযান শুরু করেন প্রত্নতাত্ত্বিকরা। তুলে আনতে চেষ্টা করেন এই বিমানের ছবি। কিন্তু জলের গভীরে ডুবে থাকা ওই বিমানকে ক্যমেরায় ধরা বেশ দুরূহ বলেই বোধ হচ্ছিল। সম্প্রতি সেই ঈপ্সিত ছবিকে তাঁরা তুলতে সমর্থ হলেন।
জলে ডুবে থাকা এই বিমানাবশেষ পার্ল হারবার ঘটনার একটি জানালা— এমনটাই মনে করেন প্রত্নতাত্ত্বিক জুন ক্লেগহর্ন। এ থেকে উঠে আসে হাওয়াই সেনা-বেসের স্বর্ণযুগের ছবি।

__________________________
 পরে অবশ্য সেই টিকিট উদ্ধার করেছেন। কিন্তু অনেক লেখাই তাতে মুছে গিয়েছে।
এক ভারতীয় বংশোদ্ভূতর দোকান থেকে লটারি কিনেছিলেন ওই মহিলা। কিন্তু লটারি ওয়াশিং মেশিন থেকে বেরনো পর্যন্ত তিনি বুঝতেই পারেননি, কী মহার্ঘ জিনিস ধুয়ে-মুছে বেরিয়ে এসেছে।
সঙ্গে সঙ্গে টিকিট নিয়ে যান দোকানে। দোকানদার যোগাযোগ করেন সংশ্লিষ্ট সংস্থায়। মহিলাকে জানান, তাঁর পক্ষে এর বেশি কিছু করা সম্ভব নয়। তিনি বলেছেন, ‘‘আমার কাছে যখন লটারিটা আসে, তখন সেটার অবস্থা খুব একটা ভাল ছিল না। এখন পুরোটাই নির্ভর করছে লটারি সংস্থার উপর। ওরা যদি এর থেকে কিছু বের করতে পারে এবং বুঝতে পারে এটাই সেই মহামূল্যবান লটারি, তাহলে উনি টাকা পাবেন।’’
সংশ্লিষ্ট সংস্থার তরফে ওই মহিলাকে ৩০ দিনের মধ্যে লটারি নিয়ে যোগাযোগ করতে বলা হয়েছে। জানানো হয়েছে, ‘‘কেউ যদি লটারি কেনেন এবং মনে করেন সেটি হারিয়ে ফেলেছেন বা চুরি গিয়েছে, বা সেটি যদি এভাবে ধুয়ে যায় কোনও কারণে, তাহলে তাঁকে ৩০ দিনের মধ্যে সংস্থায় যোগাযোগ করতে হবে।’’
আপাতত লটারি সংস্থার উপরই নির্ভর করছে ওই মহিলার ভাগ্য।
আরও পড়ুন
চাকরি যেতেই ছপ্পর ফুঁড়ে এল ৩ কোটি
দুশমন অ্যাপ। লটারি জিতেও টাকা এল না হাতে

__________________________
 রাত ১:৪৫। পাওয়ার কাট হওয়ার কথাই ছিল। কিন্তু এমন সাবধানবাণী জারি হওয়ার কথা ছিল কি?
আন্তর্জাতিক সংবাদমাধ্যম ‘মিরর’-এ প্রকাশিত প্রতিবেদন অনুযায়ী, মার্কিন যুক্তরাষ্ট্রের ফ্লোরিডা স্টেটের লেক ওয়র্থ শহরে নগর কর্তৃপক্ষ ফেসবুক মারফত সম্প্রতি এই মর্মে নির্দেশ জারি করে যে, রাত পৌনে দু’টো নাগাদ পাওয়ার কাট হবে, এই সময়ে কবর থেকে জোম্বিরা উঠে আসতে পারে। এই মর্মে শহরবাসীকে সাবধান করা হচ্ছে।
মার্কিন গণসংস্কৃতিতে জোম্বি বা কবর থেকে উঠে আসা পচা-গলা দেহওয়ালা ভূতের দাপট খুবই বেশি। জনপ্রিয় সাহিত্য থেকে শুরু করে হলিউড সুনেমা— জোম্বিদের দাপট সর্বত্র। মার্কিন গণসংস্কৃতি এ কথাও বলে যে, তেমন দুর্যোগ ঘটলে ‘জোম্বি অ্যাপোক্যালিপ্স’ শুরু হয়ে যেতে পারে। এর সাদা বাংলা অর্থ হল— কবর ফুঁড়ে গণহারে বেরিয়ে আসবে পচাগলা দেহ নিয়ে দলে দলে জোম্বি। 
গণসংস্কৃতিতে যত দাপটই থাক, প্রশাসনিক স্তরে জোম্বি অ্যালার্ট জারি হওয়ার ঘটনা মার্কিন সংস্কৃতিতেও বিরল। 
পাওয়ার কাট অবশ্য ২৭ মিনিটেই মিটে যায়। এই সময়ে কবর থেকে কোনও জোম্বি বেরিয়ে এসেছে বলে জানা যায়নি। নগর কর্তৃপক্ষ অবশ্য লাজুক লাজুক ভাব দেখিয়ে ফেসবুক পোস্টে ক্ষমাও চেয়েছে।       

__________________________
 শুনলে অবাক হয়ে যেতে হবে। ভূমিকম্পে ভেঙে পড়া এক বিল্ডিংয়ের ধ্বংসাবশেষ থেকে উদ্ধার করা হল আট মাসের এক শিশুকে। উদ্ধারকারীরা এই অসাধ্যসাধন করেছেন। বিশাল ধ্বংসস্তূপের মধ্যেও কিন্তু জীবনের জয়গান শোনা গিয়েছে। ধ্বংসাবশেষ থেকে উদ্ধার করা হয়েছে এক শিশুকে। সেই শিশুটি দিব্যি বেঁচে রয়েছে। তাকে হাসপাতালে পাঠানোও হয়। এই অবিশ্বাস্য ঘটনাটি ঘটেছে কোথায় জানেন? জাপানে। বৃহস্পতিবার ভূমিকম্পে কেঁপে ওঠে জাপানের কুমামোতো শহর। প্রাকৃতিক এই তাণ্ডবে প্রাণ গিয়েছে একাধিক। ধ্বংস হয়েছে বহু বাড়িঘর। তার মধ্যেও অস্বাভাবিক ভাবে বেঁচে ফিরেছে সেই শিশুটি। অলৌকিক বোধহয় একেই বলে। 

__________________________
 বারবার বিশ্বের বিভিন্ন প্রান্তে জঙ্গি হামলা চলছে। যার সর্বশেষ শিকার ফ্রান্সের নিস। বৃহস্পতিবার ট্রাকের চাকায় পিষে, গুলি চালিয়ে অন্তত ৮৪জনকে হত্যা করা হয়েছে ফরাসি শহর নিসে। এই হামলার সঙ্গে ইসলামিক স্টেট বা আইএস যুক্ত কি না, তা এখনও জানা যায়নি। কিন্তু টিউনিসিয়ান বংশোদ্ভূত যে সন্দেহভাজন জঙ্গি ওই ঘাতক ট্রাক দিয়ে মানুষকে পিষে মারেন, তিনিও একজন মুসলিম। নাম মহম্মদ লহুয়েজ বুলেল।
এইসব তথ্যের সঙ্গেই নিস হামলা সংক্রান্ত আরও একটি তথ্য উঠে এসেছে। এই হামলায় প্রথম যে ব্যক্তির মৃত্যু হয় তিনিও একজন মুসলিম। জাতীয় দিবসের অনুষ্ঠান দেখতে যেখানে সবাই জড়ো হয়েছিলেন, মানুষকে পিষে দিতে দিতে সেদিকেই দ্রুত গতিতে এগিয়ে যাচ্ছিল ঘাতক ট্রাকটি। সেই সময়েই লেনভাল সৈকতের কাছে রাস্তার ধারে ওই মহিলাকে ট্রাকটি পিষে দেয়। ঘটনাস্থলেই মৃত্যু হয় তাঁর। একটি ইংরেজি দৈনিকের খবর অনুযায়ী, মৃত ওই মহিলার দুই ছেলে-সহ পরিবারের অন্য সদস্যরা মৃতদেহ ঘিরে কাঁদছিলেন। ঘটনার আকস্মিকতায় স্তম্ভিত হয়ে যান তাঁরা। হাল্কা নীল একটি কম্বল দিয়ে ওই মহিলার মৃতদেহ ঢাকা দেওয়া ছিল।
আরও পড়ুন
ফ্রান্সে ফের ভয়াবহ জঙ্গি হামলা, মৃত অন্তত ৮৪। দেখুন কীভাবে পিষে মারল জঙ্গি ট্রাক
 জঙ্গি হামলার প্রথম শিকার হলেন একজন ইসলাম ধর্মাবলম্বী। তাঁর সঙ্গে মৃত্যু হয়েছে আরও অসংখ্য মানুষের। কেউ হারিয়েছেন সন্তান, কেউ প্রেমিকা, কেউ বা স্বামীকে। ঘটনার জেরে তিনদিনের জাতীয় শোক ঘোষণা হয়েছে ফ্রান্সে।

__________________________
 • টাইটানিক জাহাজের নিজস্ব খবরের কাগজ ছিল। ‘আটলান্টিক ডেলি বুলেটিন’ নামের একটি দৈনিক সংবাদপত্র জাহাজেই ছাপা হত। তাতে খবর, বিজ্ঞাপন, স্টক এক্সচেঞ্জের ওঠা-নামা, রেসের মাঠের টিপস— সবই থাকত এতে।
• টাইটানিকে লাইফবোটের অভাব ছিল ঠিকই, কিন্তু যে ক’টি লাইবোটে যাত্রীদের তোলা হয়েছিল, সেগুলি মোটের উপর ফাঁকাই ছিল। অর্থাৎ একটি লইফ বোটের লোকবহন ক্ষমতা যদি ৬৫ হয়ে থাকে, তাতে তোলা হয়েছিল মাত্র ৭ জনকে।

সেই হিমশৈল
• যে হিমশৈলে টাইটানিক ধাক্কা খায়, সেটিকে পরে চিহ্নিত করা গিয়েছিল। শুধু তা-ই নয়, তার ছবিও তোলা সম্ভব হয়েছিল।
• টাইটানিকে বেশ কিছু আরব যাত্রীও ছিলেন। তাঁরা মূলত লেবানন অঞ্চলের মানুষ।
• টাইটানিকে মাত্র দু’টি প্রাইভেট বাথরুম ছিল। সেগুলি দু’খানি প্রমেনেড স্যুট-এর সঙ্গে লাগোয়া। বাকি সকলকেই কমন বাথরুম ব্যবহার করতে হত। থার্ড ক্লাসে বাথটব ছিল মাত্র দু’টি, ওই ক্লাসে যাত্রীর সংখ্যা ছিল ৭০০-রও বেশি।
• ডুবন্ত জাহাজ থেকে উদ্ধারের বিষয়ে ক্যাপ্টেনের নির্দেশ ছিল নারী ও শিশুরা অগ্রাধিকার পাবেন। ওদিকে জাহাজে ৯টি কুকুরও ছিল। তাদের মধ্যে দু’টি লাইবোটে চড়ে বসে। তারা বেঁচেও যায়। এদের মধ্য একটি পমিরেনিয়ান, অন্যটি পেকিনিজ।
• টাইটনিক থেকে একজন জাপানি যাত্রী উদ্ধার হয়েছিলেন।। কিন্তু মৃত্যুবরণ না-করার জন্য দেশে তাঁকে প্রবল নিন্দিত হতে হয়।
• 'The Titanic Disaster' — বাক্যাংশটিকে যদি কেউ অ্যানাগ্রাম হিসেবে ধরেন, তাহলে এর মধ্যে লুকিয়ে রয়েছে ‘Death, it starts in ice'  বাক্যাংশটি।
আরও পড়ুন 
অব্যর্থ ভবিষ্যদ্বাণী! টাইটানিক ডোবার কথা লেখা ছিল বইয়ে! ১৪ বছর আগেই 
জানেন, সেই অভিশপ্ত রাতে টাইটানিক-এর ডিনার মেনুতে কী ছিল? 
১০৬ বছর পরে ফের জলে ভাসতে চলেছে টাইটানিক!
 

__________________________
 বলিভিয়া থেকে কলম্বিয়ার মেডেল্লিন বিমানবন্দরে যাচ্ছিল একটি বিমান। কিন্তু, গন্তব্যে পৌঁছনোর আগেই কলম্বিয়ার কেররো গোরডোর লা ইউনিয়ন মিউনিসিপ্যালিটি এলাকায় বিমানটি ভেঙে পড়ে। ভারতীয় সময় সকালে এবং কলম্বিয়ার সময়ে রাত সোয়া দশটা নাগাদ এই ঘটনা ঘটে বলে জানা গিয়েছে। 


ভেঙে পড়া বিমানের ছবি
বিমানটিতে ব্রাজিলের একটি ক্লাব ফুটবল দলের খেলোয়াড়রাও ছিলেন। ২২ জনের এই দলে ছিলেন ক্লাব-কর্তা, কোচ এবং ফুটবলাররা। ক্যাপিকোয়েন্স নামে ফুটবল ক্লাবের এই খেলোয়াড়রা দক্ষিণ ব্রাজিল থেকে কলম্বিয়ায় একটি আঞ্চলিক প্রতিযোগিতায় অংশ নিতে যাচ্ছিল। বুধবার কলম্বিয়ার মেডেল্লিনে অ্যাটলেটিকো নাসিওনাল স্টেডিয়ামে কোপা সুদামেরিকা কাপের ফাইনালে নামার কথা ছিল ফুটবল দলটির। মেডিল্লিন এয়ারপোর্ট অথরিটিও ব্রাজিলের এই ফুটবল দলটির প্লেনের কথা নিশ্চিত করেছে। এখনও পর্যন্ত যা খবর তাতে ৭৬ জনের মৃত্যু হয়েছে। কয়েক জনকে জীবিত অবস্থায় উদ্ধার করা হয়েছে। 



বিমানের মধ্যে ব্রাজিলের চাপেকোয়েনসে ফুটবল ক্লাবের ফুটবলাররা

এখনও পর্যন্ত জানা গিয়েছে বিমানটিতে সব মিলিয়ে ৮০ জনেরও বেশি যাত্রী ছিলেন। উদ্ধার কাজ শুরু হয়েছে। তবে রাত হয়ে যাওয়ায় কিছু অসুবিধার মধ্যে পড়তে হয়েছে উদ্ধারকারী দলকে। বিমানে জ্বালানি ফুরিয়ে যাওয়ায় এই ঘটনা বলে মনে করা হচ্ছে। 
বিমানে ওঠার আগে চাপেকোয়েনসে ফুটবল ক্লাবের ফুটবলাররা, দেখুন ভিডিও... 


__________________________
 জার্মানিতে একটা সময় পর্যন্ত বম্ব ডিসপোজাল স্কোয়াডের ব্য়স্ততার অন্ত ছিল না। দ্বিতীয় বিশ্বযুদ্ধের নানা বিস্ফোরক নাগাড়ে উদ্ধার হত একসময়ে। সেগুলো নিষ্ক্রিয় করতে তাঁদের জুড়ি মেলা ভার ছিল। ফলে পৃথিবীর অন্যতম শক্তিশালী বম্ব স্কোয়াড হিসেবে জার্মান স্কোয়াডকে ধরা হয়।
কিন্তু সম্প্রতি তাঁদের কাছে যে ফোন কল এসেছিল, তা সম্ভবত ইতিপূর্বে আসেনি। দ্বিতীয় বিশ্বযুদ্ধের সময়ের বোমা নিষ্ক্রিয় করা স্কোয়াডও বেশ ঘাবড়ে গিয়েছে। ঘটনাটি কী?
হ্যাবারস্ট্যাডে একটি ভিডিও গেমস আর্কেডের এক নিরাপত্তারক্ষী আচমকা একটা গোঙানির মতো শব্দ শুনতে পান। খোঁজ করে তিনি উৎস বের করেন পুরুষ শৌচালয়ের বিন-এ। কিন্তু ওই ধরনের শব্দ শুনে তিনি আর বিন খুলে  দেখার সাহস পাননি।
সঙ্গে সঙ্গে ফোন চলে যায় বম্ব স্কোয়াডে। আশপাশের যাবতীয় বাড়ি, স্কুল, অফিস ফাঁকা করে দেওয়া হয়। একেই ছোট শহর। ভয়ে কাঁপতে শুরু করে দেয় গোটা শহর। এ কেমন বোমা যা ‘‘ঘোঁ-ঘোঁ’’ করে আওয়াজ করে! এমন বোমা ফাটলে কী হবে!
বম্ব স্কোয়াড আসে, বিন খোলে এবং তাজ্জব বনে যায়। বিন থেকে বেরিয়ে আসে একটি ভাইব্রেটিং সেক্স টয়। যৌন আনন্দ সেরে কেউ শৌচাগারে সেটি ফেলে রেখে গিয়েছিলেন। তার পরে সেটির সেটিং-এ কিছু সমস্যা হয়। চলে যায় ‘‘হায়েস্ট’’ মোড-এ। এবং তাতেই বিপত্তি।

__________________________
 তিনিও সেলফি তোলেন। হ্যাঁ রামা-শ্যামা-আনোয়ার-বছিরুদ্দির মতোই সেলফি তোলেন। তবে আম-সেলফিবাজদের সঙ্গে যথেষ্ট পার্থক্য রয়েছে অ্যালান ডিক্সনের। আয়ারল্যান্ডের বাসিন্দা অ্যালান এমনিতেই নামকরা ফোটোগ্রাফার। কিন্তু আর পাঁচজন ছবি-তুলিয়ের সঙ্গেও তাঁর ফারাক বিস্তর।
অ্যালান এই মুহূর্তে বিশ্বের সব থেকে আলোচিত ‘সেলফি উইথ অ্যানিম্যাল’-ফোটোগ্রাফার। ক্যাঙারু থেকে উট, কুতুয়া থেকে ম্যাও, কছুয়া থেকে কাকাতুয়া— কার সঙ্গে না সেলফি তুলেছেন তিনি! আর এই সব ছবি তুলতে তাঁকে কেবল বিস্তর ঘুরতেই হয়নি। রীতিমতো ঝুঁকি নিতে হয়েছে বার বার। জীবজন্তুদের বিন্দুমাত্র বিরক্ত করার পক্ষপাতী নন তিনি। তাই কারোকে না-ঘাঁটিয়ে তার সঙ্গে সেলফি তোলার কায়দা তিনি রপ্ত করেছেন অনেক অধ্যবসায়ে। সিল কিবা কচ্ছপের সঙ্গে সেলফি তোলার জন্য তিনি ডুব দিয়েছেন জলের তলায়।
সোশ্যাল মিডিয়ায় অ্যালানের সেলফি এখন ভাইরাল। কী রয়েছে এই সাফল্যের পিছনে? অ্যালান বিনয়ের সঙ্গেই জানিয়েছেন, এই কাজে সবার অগে প্রয়োজন জীবজন্তুদের আস্থা অর্জন। তার ঘাবড়ে গেল ছবিও ধেবড়ে যাবে।
এখানের রইল অ্যালানের তোলা কিছু বিখ্যাত সেলফি।








 
 
 
 

__________________________
 যে দেশের প্রায় ৭০ শতাংশ মানুষই সমকামী বিবাহে রাজি, সে দেশের সরকার কেন তা আইনসিদ্ধ করছে না, তা নিয়েই যত গোল!
অস্ট্রেলিয়া মহাদেশ। আগামী ১৩ জুন সেখানে পার্লামেন্ট সেশন হওয়ার কথা। আর তার আগেই সে দেশের এক বিখ্যাত আইসক্রিম কোম্পানি অদ্ভুত এক রেজলিউশান নিয়েছে। 
অস্ট্রেলিয়ায় ২৬টি আউটলেট রয়েছে ‘বেন অ্যান্ড জেরিজ’ নামক আইসক্রিম প্রস্তুতকারকের। এক আন্তর্জাতিক সংবাদমাধ্যমের খবর অনুযায়ী, বেন অ্যান্ড জেরিজ সম্প্রতি এক অদ্ভুত ঘোষণা করেছে। কোম্পানির বক্তব্য, সে দেশে যতদিন না সমকামী বিবাহ আইনি স্বীকৃতি পাচ্ছে, ততদিন একই ফ্লেভারের দু’টি স্কুপ আইসক্রিম তারা বিক্রি করবে না।
মূলত, বিশ্বজুড়ে এলজিবিটিকিউ রাইটস নিয়ে যে আন্দোলন চলছে, তার সমর্থনেই এমন পদক্ষেপ, আইসক্রিম কম্পানির তরফ থেকে জানিয়েছেন ইমোজেন রাগ। 

বেন অ্যান্ড জেরিজ-এর ফেসবুক পেজ থেকে
বেন অ্যান্ড জেরিজ তাদের বিভিন্ন আউটলেটে একটি পোস্টাল সিস্টেম শুরু করেছে, যেখানে ক্রেতা ও এলজিবিটিকিউ-এর সমর্থকরা এসে নিজেদের মতামত জানাতে পারেন। এই সব মতামতই আসন্ন পার্লামেন্ট সেশনে উপস্থিত করা হবে বলে জানানো হয়েছে আইসক্রিম কম্পানির তরফ থেকে। 
প্রসঙ্গত, ২০১২ ও ২০১৫ সালে, যথাক্রমে যুক্তরাজ্য ও যুক্তরাষ্ট্রে সমকামী বিবাহের সমর্থনে নিজেদের দু’টি প্রোডাক্টের নাম বদলে দেয় বেন অ্যান্ড জেরিজ।

__________________________
 চোখ কপালে উঠতেই পারে। কারণ, এতদিন অনেক বড় বড় যুদ্ধের কথা শুনেছেন, কিন্তু এমন যুদ্ধের কথা কি জানতেন, যা চলেছিল ৩৩৫ বছর? এই যুদ্ধ হয়েছিল নেদারল্যান্ডস আর আইল অফ সিলি-র মধ্যে। অবাক হওয়ার আরও বাকি, তিন শতকের বেশি সময় ধরে চলা এই যুদ্ধে একফোঁটা রক্ত তো দূর অস্ত, একটা প্রাণও যায়নি, কেউ জখমও হননি। 
কী ভাবে লেগেছিল এই যুদ্ধ? ষোড়শ শতক, ব্রিটেনে প্রয়াত হন রানি প্রথম এলিজাবেথ, সিংহাসনে বসেন তুতো-ভাই স্টুয়ার্টবংশীয় জেমস । সেই প্রথম ব্রিটেনের বৃহৎ শাসনযন্ত্রের আওতাধীন হয়েছিল স্কটল্যান্ড ও আয়ারল্যান্ড। কিন্তু, স্টুয়ার্টদের বিরুদ্ধে সক্রিয় হয়ে ওঠে আয়ারল্যান্ডের বিচ্ছিন্নতাবাদীরা। এই অবস্থায় রাজা জেমসের অপসারণে সরব হন পার্লামেন্টেরিয়ানরা। বিরোধিতা করেন রাজতন্ত্রের অনুগামীরা। দাদাগিরি ফলাতে এগিয়ে আসে নেদারল্যান্ডস। তারা পার্লামেন্টেরিয়ানদের সমর্থন করে ইংলিশ চ্যানেলে যুদ্ধ জাহাজ পাঠিয়ে দেয়। স্টুয়ার্টের অনুগামীরা পাল্টা হামলা করে পিছনে ঠেলে দেয় নেদারল্যান্ডসের নৌবহরকে। কিন্তু, একটা সময়ে শক্তি খুইয়ে রাজ অনুগতরা পিছু হঠে আইল অফ সিলি-তে তাদের ঘাঁটিতে প্রতিরোধ গড়ে তোলে। ইতিমধ্যে, আইল অফ সিলি-র সীমানায় ১২টি যুদ্ধ জাহাজ নতুন করে পাঠায় নেদারল্যান্ডস। তাদের লুঠ হওয়া যুদ্ধ জাহাজ ও সামগ্রী ফেরত চায়। 
দাবি পূরণ না হওয়াতে ১৬৫১ সালে আইল অফ সিলি-র বিরুদ্ধে যুদ্ধ ঘোষণা করে নেদারল্যান্ডস। এরমধ্যে রাজ-অনুগতরা পার্লামেন্টেরিয়ানদের কাছে আত্মসমর্পণ করে। ফলে, সব সমস্যা মিটে যায়। কিন্তু, যুদ্ধবিরতির কথা ঘোষণা না করেই ফিরে যায় নেদারল্যান্ডসের নৌবহর।
যুদ্ধবিরতি যে ঘোষণা হয়নি তা ৩০০ বছর ধরে কারোরই মাথায় ছিল না। রয় ডানকান নামে এক ইতিহাসবিদ তাঁর গবেষণায় সামনে নিয়ে আসেন সমস্ত তথ্য। তিনি ব্রিটেনে থাকা নেদারল্যান্ডস দূতাবাসেও যোগাযোগ করেন। ৩০০ বছর ধরে আড়ালে যুদ্ধ চলছে জেনে অবাক হয়ে যান তাঁরা। শেষমেশ ১৯৮৬ সালে নেদারল্যান্ডস এবং আইল অফ সিলি সই-সাবুদ করে যুদ্ধবিরতি ঘোষণা করে।

__________________________
 ঘটনা মিশরের।
সাইবার কাফেতে বসে খোশমেজাজে পর্নোগ্রাফি দেখতে বসেছিলেন রামাদান।  ছবি শুরু হতেই উত্তেজনাও বাড়তে থাকে। কিন্তু তার পরিণাম এমন হবে, কে জানত? ছবির নায়িকাকে শুরু থেকেই চেনা চেনা ঠেকছিল রামাদানের। তার পরে ভাল করে দেখেন। অতঃপর মূর্ছা। স্রেফ জ্ঞান হারান তিনি। পর্ন-ভিডিওয় দেখা গিয়েছিল তাঁর স্ত্রীকে।
রামাদান বলেছেন, তাঁর স্ত্রী আদৌ নীলছবিতে অভিনয় করেছেন কি না, তা নিশ্চিত করতে তিনি আরও কয়েকটি পর্নোগ্রাফি দেখেন। প্রথমে যে ছবিতে স্ত্রীকে দেখেছিলেন, প্রায় সেই রকম নামের আরও কয়েকটি ছবি দেখেন। এবং তার পরে তাঁর আর কোনও সংশয় ছিল না।
রামাদান একেবারে প্রথমে ভেবেছিলেন, তাঁর ও স্ত্রীর গোপন ভিডিও কেউ শ্যুট করে পর্ন সাইটে আপলোড করেছে। কিন্তু যখনই বুঝেছেন, ছবিতে তাঁর স্ত্রী অন্যের সঙ্গে সহবাস করছেন, তখন জ্ঞান হারান।
পরে অবশ্য আদালতে স্ত্রী-ও স্বীকার করেন যে, তিনি তাঁর স্বামীকে কখনওই ভালবাসতেন না। প্রাক্তন প্রেমিকের সঙ্গে যৌন সম্পর্কের কথাও স্বীকার করেন তিনি।
আরও পড়ুন
প্রথমবার পর্ন দেখতে বসেই চমকে উঠলেন তরুণী

__________________________
 পরীক্ষা হলে ছাত্রছাত্রীদের টোকাটুকি আটকাতে অভিনব সব পন্থা অবলম্বন করেন শিক্ষকরা। বিশেষ করে বড় পরীক্ষায়। কিন্তু চিন গত মঙ্গলবার টোকাটুকি রুখতে যে সব কড়া পদক্ষেপ গ্রহণ করেছে, তা জানলে সত্যিই চোখ কপালে উঠে যাবে!
গত মঙ্গলবার ছিল ‘গাওকাও’ পরীক্ষা। সফল কেরিয়ার গড়ে তোলার ক্ষেত্রে বিশ্ববিদ্যালয়ের এই প্রবেশিকা পরীক্ষা চিনে অত্যন্ত গুরুত্বপূর্ণ। প্রতি বছরই এই পরীক্ষায় ‘চিটিং’-এর নানা পদ্ধতি নজরে আসে প্রশাসনের। ইরেজার, বেল্ট কিংবা ঘড়ির মধ্যে ওয়্যারলেস যন্ত্র কিংবা কানের মধ্যে খুব ছোট্ট ইয়ারপিস লুকিয়ে রেখে বাইরে থেকে সাহায্য নিয়ে অত্যাধুনিক টোকাটুকির নিদর্শন পাওয়া গিয়েছে গত ক’বছরে। 
‘টেক স্যাভি’ এই প্রজন্মকে আটকাতে তাই তৎপরতা ক্রমে বাড়াচ্ছে প্রশাসন। তবু পুরোপুরি বন্ধ করা যায়নি টোকাটুকি। তাই পরীক্ষা কেন্দ্রগুলিতে মেটাল ডিটেক্টর ছাড়াও মুখ ও আঙুলের ছাপ থেকে পরীক্ষার্থী সনাক্তকরণের ব্যবস্থা করা হয়েছে। শুরু হয়েছে তুমুল ধরপাকড়। পরীক্ষার আগে ৫২ জনকে গ্রেফতার করা হয়েছে। ঘোষণা করা হয়েছে, কারোকে পরীক্ষায় সাহায্য করলে তার সাত বছরের জেল হবে! 
আরও পড়ুন
এবার লাইন ছাড়াই ছুটবে ট্রেন, অবাক আবিষ্কারে চমকে গেল বিশ্ব
প্রেমিকা না পেয়ে হতাশ। যুবক বিয়ে করলেন রোবটকে। কেমন হবে দাম্পত্যজীবন
সানডং ইউনিভার্সিটি তাদের ছাত্রছাত্রীদের জানিয়ে দিয়েছিল, মঙ্গল ও বুধবার কোনও ছুটি নেওয়া যাবে না। উদ্দেশ্য, যাতে তারা ছুটি নিয়ে কোনও পরীক্ষার্থীকে অসদুপায় নিতে সাহায্য করতে না পারে। তা ছাড়া ড্রোনের সাহায্যে কড়া নজরদারি তো রয়েছেই। সব মিলিয়ে, যে কোনও উপায়ে পরীক্ষার্থীদের আটকাতে মরিয়া চিন। 
কিন্তু ঘটনা হল, তাতেও কি টোকাটুকি পুরোপুরি আটকানো যাবে? বুনো ওল আর বাঘা তেঁতুলের অনুষঙ্গ মনে পড়ে যায়।  

__________________________
 বড়দিনের আগেই ঢাকার কাছে দক্ষিণখান এলাকার আশকোনা-য়, এক তিনতলা বাড়িতে অভিযান চালায় সে দেশের জঙ্গি দমনকারী বিশেষ বাহিনী। তাদের দাবি, ওই ভবনটির মধ্যে বেশ কয়েকজন জেএমবি জঙ্গি লুকিয়ে ছিল। গোপন সূত্রে খবর পেয়েই অভিযান চালানো হয়। জঙ্গিদের আত্মসমর্পণ করতে বলা হয়, কিন্তু তা না করে পাল্টা আক্রমণ করে জঙ্গিরা।
জঙ্গি দমনকারী বাহিনীর অভিযান চলে প্রায় ১৬ ঘণ্টা ধরে। এবং অভিযান চলাকালীন, আত্মঘাতী বিস্ফোরণে এক মহিলা জঙ্গি নিজেকে উড়িয়ে দেয়। এক কিশোর-সহ আরও এক মহিলা জঙ্গি মারা যায় অভিযানে।
আরও পড়ুন
ঢাকায় জঙ্গিদের গোপন ডেরায় আচমকা হানা পুলিশের! রয়েছে মহিলা জঙ্গিও
জঙ্গি দমনকারী বিশেষ বাহিনীর মতে, এই মহিলা জঙ্গিরা বাংলাদেশের ‘নিউ জামাত-উল মুজাহিদিন’ জঙ্গি গোষ্ঠির একটি শাখা ‘নিও জেএমবি’-র সদস্যা। এবং এই প্রথম কোনও মহিলা সুইসাইড বম্বার এভাবে প্রকাশ্যে এল বাংলাদেশে। সে দেশের চরমপন্থীরা যে প্রতিনিয়ত জোরালো হচ্ছে এবং প্রচুর সংখ্যায় মহিলারাও যে তার অংশ হয়ে উঠছে, তা বলাই বাহুল্য।

__________________________
 প্রাক্তন মডেল জেরি হল যে তাঁর বাগদত্তা, সে খবর মার্ডক নিজেই দিয়েছেন তাঁরই মালিকাধীন একটি ব্রিটিশ দৈনিকের ব্যক্তিগত বিজ্ঞাপনের কলামে!
দু’জনের গত মাস চারেকের প্রেমপর্ব এই পরিণতি পেয়েছে গত সপ্তাহান্তে। লস অ্যাঞ্জেলেসে ‘গোল্ডেন গ্লোব’ পুরস্কার অনুষ্ঠানের সময়েই মার্ডক জেরিকে বিয়ের প্রস্তাব দেন। সোৎসাহে রাজি হন ‘রক এন’ রোল’ তারকা তথা ‘দ্য রোলিং স্টোন্‌স’এর প্রতিষ্ঠাতা মিক জ্যাগারের প্রাক্তন সঙ্গিনী জেরি।
মার্ডক এবং জেরিকে প্রকাশ্যে একসঙ্গে দেখা গিয়েছিল গত অক্টোবরে। লন্ডনের টুইকেনাম স্টেডিয়ামে, রাগবি বিশ্বকাপে। খেলার এক উত্তেজনাময় মুহূর্তে মার্ডককে দেখা গিয়েছিল পার্শ্ববর্তিনী জেরির গালে চুমু খেতে।
৮৪ বছর বয়সী মার্ডকের এটি হবে চতুর্থ বিয়ে। ৫৯ বছরের জেরির দ্বিতীয়। ’৭০-এর দশকের ডাকসাইটে মডেল জেরি ১৯৭৭ সাল থেকে জ্যাগারের সঙ্গে থাকলেও তাঁদের বিয়ে হয় ১৯৯০ সালে। যদিও ইন্দোনেশিয়ার বালিতে হিন্দুমতে করা সেই বিবাহ আইনি স্বীকৃতি পায়নি। ১৯৯৯-এ ছাড়াছাড়ি হয় জেরি ও জ্যাগারের। তাঁদের চার সন্তান। আত্মজীবনীতে জেরি জানিয়েছিলেন, প্রাক্তন স্বামীর কোকেন-হেরোইনের নেশা ছাড়াতে পারলেও তাঁর যখন-তখন বিভিন্ন মহিলার সঙ্গে জড়িয়ে পড়ার অভ্যাস ছাড়াতে পারেননি!
মার্ডকের পুরনো তিনটি বিয়েতেই ছিল চমক। প্রথম স্ত্রী প্যাট্রিশিয়া বুকার ছিলেন বিমানসেবিকা। উড়ানে পরিচয় পৌঁছে যায় ১১ বছরের দাম্পত্যে। দ্বিতীয় স্ত্রী আনা টর্ভে ছিলেন সাংবাদিক। সাক্ষাৎকার নিতে গিয়ে মার্ডকের সঙ্গে পরিচয়। সেই বিয়ে টিকেছিল তিন দশকেরও বেশি সময়। ১৯৯৯-এ আনার সঙ্গে বিচ্ছেদের ১৮ দিনের মাথায় ৩৮ বছরের ছোট ওয়েন্ডি ডেং’কে তিনি বিয়ে করেন। ওয়েন্ডি তখন মার্ডকের সংস্থার পদস্থ কর্মী। তাঁদের বিচ্ছেদ হয় ২০১৩ সালে।
২০১১-এ লন্ডনের পার্লামেন্টে একটি শুনানির সময়ে মার্ডকের দিয়ে ধেয়ে আসা একদলা শেভিং ফোম আটকেছিলেন ওয়েন্ডি। তার দু’বছরের মধ্যে বিবাহবিচ্ছেদ। যার অন্যতম কারণ ছিল, ব্রিটেনের প্রাক্তন প্রধানমন্ত্রী টনি ব্লেয়ারের সঙ্গে ওয়েন্ডির বিবাহবহির্ভূত সম্পর্ক।
মার্ডকের ছ’টি সন্তান এবং সাতজন নাতি-নাতনি। সন্তানদের প্রত্যেকেই তাঁর সংস্থার লভ্যাংশের অংশীদার। গত সপ্তাহান্তে গোল্ডেন গ্লোবের অনুষ্ঠানে মার্ডক যখন তাঁর নতুন প্রেমিকাকে নিয়ে রেড কার্পেটে হাঁটছেন, তখন তাঁদের সঙ্গে ছিলেন মার্ডকের বড় ছেলে লাকলান এবং পুত্রবধূ সারা।

__________________________
 ব্যস্ত রাস্তা। গাড়ির পর গাড়ি চলছে দুরন্ত গতিতে। তারই মধ্যে মোটর গাড়ির চালক সঙ্গীকে নিয়ে সেক্স-এ মত্ত। এমনই এক গাড়িকে ওভারটেক করতে গিয়ে নজরে পরে আর এক গাড়ির ড্রাইভারের। তিনি আর ওভারটেক না করে একেবারে পাশে পাশে চালাতে থাকেন। আর সেই সঙ্গে ক্যামেরাবন্দি করে ফেলেন সেই সেক্স-দৃশ্য।
এই ঘটনা রাশিয়ার। গাড়িটি বিএমডব্লু। ছবির যুগল অবশ্য পোশাক পরেই। তারই মধ্যে চলছে যৌন-আনন্দ। চালকের এক হাত স্টিয়ারিং-এ আর অন্য হাতটি মহিলা-সঙ্গীর পিঠে।
আরও পড়ুন
সেক্স করতে চান দীর্ঘস্থায়ী? ৫টি ছোট কাজেই কেল্লাফতে
সেক্সের আগে কী খাবেন, কী খাবেন না
আর মহিলা সঙ্গী এতটাই ঘনিষ্ঠ যে গাড়ির চালকের হাত দু’টি ছাড়া আর কিছুই প্রায় দেখা যাচ্ছে না। কিছুক্ষণের মধ্যেই মহিলাটি চালকের কোলে উঠে পড়ে। তখনও কিন্তু গাড়ি চলেছে সমান গতিতে। আর পাশের গাড়ির চালকের ক্যামেরাও চলেছে। দেখুন সেই ভিডিও—

 

__________________________
 এক জীবনে ঠিক কতখানি বাঁচা যায়? কতদূর ছড়িয়ে দেওয়া যায় জ্ঞান ও প্রতিভার ঔজ্জ্বল্য? প্রেরণা হয়ে ওঠা যায় লক্ষ মানুষের, জীবনের প্রতিকূলতার বিরুদ্ধে সংগ্রামে? 
একটা ফটো, খুব চেনা, হুইলচেয়ারে বসে রয়েছেন মাথা হেলিয়ে, ঈষৎ উন্মুক্ত অধরোষ্ঠ— শুধু মাত্র এই ছবিটা দেখেই লড়াইয়ে থেকে গিয়েছেন অজস্র মানুষ। 

আজ চলে গেলেন। অদ্ভুত সমাপতন, এই দিনেই জন্ম নিয়েছিলেন আর এক দিকপাল। মানবসভ্যতার অন্যতম প্রধান বিজ্ঞানী ও দার্শনিক অ্যালবার্ট আইনস্টাইন। ঘটনাচক্রে আজ ‘পাই দিবস’ও বটে। 
আইনস্টাইনের সাধারণ আপেক্ষিকতা তত্ত্বের কিছু বিশেষ গাণিতিক সমীকরণের তাত্ত্বিক সমাধান থেকে পাওয়া যায় কৃষ্ণ গহ্বরের  ধারণা।
 কৃষ্ণগহ্বর (ব্ল্যাক হোল) এক অতি আশ্চর্য মহাজাগতিক খাদক। মহাকালের মতো গিলে নেয় যাবতীয় বস্তুকে। বস্তু ও তথ্যের এই একমুখী স্রোত আর কখনওই ফিরে আসতে পারে না কৃষ্ণগহ্বরকে কার্যত ঘিরে রাখা এক আবরণ পেরোলে,  পোশাকি ভাষায় যার নাম ‘ইভেন্ট হরাইজন’। তাদের অস্তিত্ব সম্পূর্ণ লুপ্ত হয়ে যায় বহির্জগৎ থেকে। ফেরার কোনও রাস্তা নেই। মনে পড়ে বিশ্বদেব মুখোপাধ্যায়ের কবিতা ‘মধ্যরাতের হল্ট’-এ কথা। কবি লিখেছিলেন— হারিয়ে যাওয়ার তীব্র আর্তি এক: 
এখানে গভীর রাত, এখানে সবাই গভীর ঘুমিয়ে আছে...
এখানে চাকার শব্দ চিরতরে থেমে গেছে, 
শেষ ট্রেন চলে গেছে, অমিতাভ তাহলে আমার 
কি উপায় হবে বল! তুই বল - তাহলে কখনও আর কোনওদিন তোদের ওখানে 
ফেরার উপায় নেই? পথ নেই? 
আর কোনো পথ নেই। 
এখানে গভীর রাত, এখানে এখন খুব রাত। 
 
 কোয়ান্টাম তত্ত্বের প্রয়োগ করে হকিং দেখালেন ঠিক ততটা অন্ধকার বোধহয় নয় কৃষ্ণগহ্বর। কালের গর্ভে বেমালুম হারিয়ে যাওয়াই বস্তু ও শক্তির একমাত্র ভবিতব্য নাও হতে পারে। ইভেন্ট হরাইজনের সন্নিহিত অতি জটিল চরিত্রের স্পেস-টাইম থেকে বেরিয়ে আসতে পারে বিশেষ ধরনের বিকিরণ, যা পরে পরিচিতি পায় হকিং রেডিয়েশন নামে। ১৯৭৪ সালে নেচার পত্রিকা এবং ১৯৭৫-এ ‘কম্যুনিকেশন ইন ম্যাথামেটিক্যাল ফিজিক্স’এ দুটি অতি বিখ্যাত, প্রায় উপকথা হয়ে যাওয়া গবেষণাপত্রে হকিং তাঁর এই বিষয়ে আবিষ্কারের কথা জনসমক্ষে আনেন।
তাত্ত্বিক পদার্থবিদ্যায়, প্রধানত সাধারণ আপেক্ষিকতা তত্ত্ব, মহাকাশবিজ্ঞান এবং সৃষ্টিতত্ত্বে (কসমোলজি) অজস্র মৌল অবদান তাঁর, কিন্তু এই হকিং রেডিয়েশনের মাধ্যমেই তিনি সাধারণ্যে সবচেয়ে পরিচিত, তাঁর সবথেকে পপুলার থিয়োরি বোধহয় এটাই। তবে এ প্রসঙ্গে অবশ্যই উল্লেখ করা উচিত আর একজনের কথা।  জেরুজালেমের হিব্রু ইউনিভার্সিটির সদ্যপ্রয়াত অধ্যাপক ইয়াকভ বেকেনস্টাইন, কৃষ্ণগহবরের এনট্রপির ওপর যাঁর মৌলিক গবেষণার বিশেষ অবদান আছে হকিং রেডিয়েশনের এর তত্ত্ব আবিস্কারের পেছনে। 
জন্ম ৮ জানুয়ারি ১৯৪২, ইংলন্ডের অক্সফোর্ডে। তাত্ত্বিক পদার্থবিদ্যার আর এক দিকপাল অধ্যাপক ডেনিস সিয়ামার তত্ত্বাবধানে ডক্টরেট করেন কেমব্রিজ বিশ্ববিদ্যালয় থেকে। পরে কেমব্রিজেরই লুকাসিয়ান প্রফেসর অফ ম্যাথমেটিক্স-এর পদ আলোকিত করেন ’৭৯ থেকে ’৯৯ এই কুড়ি বছর— যে পদে কিনা একদা আসীন ছিলেন আইজ্যাক নিউটন স্বয়ং! কেমব্রিজ বিশ্ববিদ্যালয়ের সেন্টার ফর থিওরেটিক্যাল কসমোলোজির অধিকর্তা ছিলেন শেষদিন পর্যন্ত। অজস্র পদক ও সম্মানে ভূষিত, যার সম্পূর্ণ তালিকা স্বল্পপরিসরের এই লেখায় দেওয়া অসম্ভব। 
১৯৬৩ সালে, মাত্র একুশ বছর বয়েসে ধরা পরে তিনি এক দুরারোগ্য স্নায়ুরোগে আক্রান্ত - চিকিৎসা পরিভাষায় যার নাম এমিওট্রফিক ল্যাটারাল স্কেরোসিস, বা গে ল্যুরাকস ডিজিজ। সমস্ত শরীর ধীরে ধীরে অবশ এবং অসাড় হয়ে পড়ে তাঁর, শুধু মাত্র গালের কিছু পেশি সক্ষম ছিলো শেষের দিকে, তা লাগানো ছিল বিশেষ প্রযুক্তি তে তৈরি স্পিচ জেনারেটিং ডিভাইস-এর সঙ্গে- যার মাধ্যমে জীবনের শেষদিন পর্যন্ত তিনি কথা বলেছেন। শারীরিক ঘোরাফেরার পরিধি বলতে বিশেষ ভাবে নির্মিত হুইলচেয়ার একটি, কিন্তু প্রকৃত সৃজনশীল মানুষের মনকে সীমাবদ্ধ রাখবে - সে সাধ্য কি অসুখের! 
তিনি মহাবিশ্ব সংক্রান্ত জ্ঞানের সাধনা করে গিয়েছেন জীবনের শেষ দিন পৰ্যন্ত এভাবেই। তিনি তাই সাধারণ মানুষের কাছে হিরো, আইকন! কৃষ্ণগহবর কী তা জানার প্রয়োজন নেই, সাধারণ আপেক্ষিকতা তত্ত্বও না, এমনকী পদার্থবিদ্যায় সামান্য জ্ঞান থাকারও দরকার নেই। শুধু দেখার, মানুষ কীভাবে সর্বশক্তিমান হয়ে উঠতে পারে যাবতীয় প্রতিকূলতার বিরুদ্ধে দাঁড়িয়ে। আর তাই তিনি দেশ, সমাজ ও আনুষ্ঠানিক শিক্ষার গণ্ডি পেরিয়ে সার্বজনীন রোল মডেল— প্রতিকূলতার বিরুদ্ধে লড়াই দেওয়ার। 
এবং প্রকৃত বিজ্ঞানমনস্কতা— যার ভারী অভাব এমনকী বিখ্যাত বিজ্ঞানীদের মধ্যেও। অলৌকিকত্ব ও ঈশ্বরের অলীক অস্তিত্বকে অস্বীকার করেছেন একজন প্রকৃত যুক্তিবাদীর মতো। বলেছেন-
We are each free to believe what we want and it is my view that the simplest explanation is there is no God. No one created the universe and no one directs our fate. This leads me to a profound realization. There is probably no heaven, and no afterlife either. We have this one life to appreciate the grand design of the universe, and for that, I am extremely grateful.
শেষ বক্তব্যটিতে জাঁ পল সার্ত্রের ছায়াপাতের চিন্তা দেখি। কত বড় অস্তিত্ববাদী হলে, জীবনকে কতটা ভালবাসলে এরকম কথা বলা যায় তা ভাবতেও রোমাঞ্চ লাগে। 
শুধু জ্ঞানের জগতেরই নয়, সমগ্র মানবসভ্যতার অপূরণীয় ক্ষতি হল এরকম এক ব্যক্তিত্বের চলে যাওয়ায়।

__________________________
 লিবিয়া থেকে ১১৮জন যাত্রী-সহ একটি বিমান অপহরণ করে নিল জঙ্গিরা। অপহৃত বিমানটি মল্টা বিমানবন্দরে জোর করে নামানো হয়েছে বলে জানা গিয়েছে। এয়ারবাস এ৩২০ বিমানটি দক্ষিণ-পশ্চিম লিবিয়ার ত্রিপোলি থেকে রওনা হয়। আফ্রিকিয়া এয়ারওয়েজের এই বিমানটি মাঝ-আকাশেই বিমানে লুকিয়ে থাকা দুই জঙ্গির দ্বারা অপহৃত হয়। সংবাদসংস্থা এএফপি-র খবর অনুযায়ী ওই দুই জঙ্গি বিমানটি উড়িয়ে দেওয়ারও হুমকি দিয়েছে বলে জানা গিয়েছে। 
বিমানটি অবতরণের পরেই মল্টা বিমানবন্দর কর্তৃপক্ষ টুইটারে এই সংবাদটি জানান। এমার্জেন্সি টিম ইতিমধ্যেই ঘিরে রয়েছে জঙ্গি-অপহৃত বিমানটিকে। ইতিমধ্যে মল্টা বিমানবন্দরগামী অন্যান্য বিমানগুলিকে সিসিলি বিমানবন্দরে পাঠানো হয়েছে বলে জানা গিয়েছে। তবে বিমানে উপস্থিত দুই জঙ্গির দাবি ঠিক কী বা তারা কোন সংগঠনের প্রতিনিধি, তা এখনও জানা যায়নি। এখনও পর্যন্ত কোনও জঙ্গি সংগঠন এই ঘটনার দায়িত্ব গ্রহণ করেনি। ঠিক কী অবস্থায় রয়েছে এখন বিমানটি, দেখুন ভিডিও...


__________________________
 ঈদের আর মাত্র কয়েকদিন বাকি। আমি যে পেশায় রয়েছি, তাতে এই সময়টা খুব ব্যস্ততায় কাটে। ঈদে প্রচারের জন্য বিভিন্ন নাটকের শ্যুটিং, এডিটিং— এসব কাজের চাপে নির্ঘুম রাত কাটানো নতুন কিছু নয়। শুক্রবার রাতও তার ব্যতিক্রম নয়। তবে কারণটা যে সম্পূর্ণ অন্য!
ঢাকার অভিজাত এলাকা গুলশনের এক রেস্তোরাঁয় প্রাণ হারালেন কতজন নিরীহ মানুষ! প্রথমে মনে হয়েছিল, কী অবিশ্বাস্য! পরে ভাবলাম, সত্যিই কি তাই? গত কয়েক মাস ধরে বাংলাদেশে যে সব ঘটনা ঘটছিল (শুক্রবার সকালেই তো ঝিনাইদহে এক পুরোহিতকে কুপিয়ে হত্যা করা হয়েছে), তার ধারাবাহিকতায় গুলশনে হামলা তো অপ্রত্যাশিত হওয়ার কথা নয়। তবু তারপরও অপ্রত্যাশিত! 
আসলে আমরা ভ্রান্ত ধারণার মধ্যে বাস করতাম সবসময়। ভাবতাম যে, বিশ্বের অন্য কোথাও যা-ই হোক না কেন, আমাদের কেউ কাবু করতে পারবে না। আর কেনই বা করবে? মাত্র ৫৬ হাজার বর্গমাইলের ছোট একটা দেশে সন্ত্রাসবাদ কায়েম করে কার কী লাভ? আমরা যে কতটা ভুল!
শুক্রবার রাতে খবরটা পাওয়ামাত্র একটার পর একটা টিভি চ্যানেল দেখেছি খবর জানার জন্য। আর আমার স্ত্রী আত্মীয়পরিজনদের ফোন করে গিয়েছেন, তাঁরা নিরাপদে রয়েছেন কি না জানার জন্য। কিন্তু টিভি দেখতে দেখতে খুব অসহায় লাগছিল। মনে হচ্ছিল, কেউ কি ঘটনার প্রকৃত ব্যাপকতা, গভীরতা বুঝতে পারছেন?
শুক্রবার রাতটা কেটেছে চুপচাপ। প্রায় সকলেই ‘ঘরবন্দি’ হয়ে কাটিয়েছেন। তবে শনিবার ভোরে সেনা অভিযানের পরে তাঁরা বেরিয়ে পড়েছেন রাস্তায়। জীবন থেমে থাকে না। আমিও থেমে নেই। হামলার প্রাথমিক ধাক্কা কাটিয়ে এদিন কাজে বেরিয়েছি। আসলে বেশ কয়েকজন পণবন্দিকে যে অক্ষত অবস্থায় উদ্ধার করা গিয়েছে, সেই খবর আমার মতো অনেককেই কিছুটা চাঙ্গা করেছে। কাজে যাওয়ার সময় দেখলাম, ছন্দে ফিরছে শহর। সেই চেনা ট্র্যাফিক জ্যাম, শপিং মলের সামনে ঈদের কেনাকাটার ভিড়।     
তবে শহর যতই একটু একটু করে স্বাভাবিক হোক না কেন, আমার কাছে মাত্র কয়েক ঘণ্টাতেই চেনা শহরটা অচেনা হয়ে গিয়েছে। আমি চট্টগ্রামের ছেলে। এখন কর্মসূত্রে ঢাকার ধানমণ্ডির কাছে থাকি। ছোটবেলায় চট্টগ্রাম থেকে ঢাকা এলে খুব ঘটা করে গুলশন এলাকায় ঘুরতে যেতাম। শহরের অভিজাত এলাকার প্রতি সেই আকর্ষণ হয়তো এখন আর নেই। কিন্তু এত বছর পরে মনে হচ্ছে, এই কি সেই শহর, আমার চেনা শহর? যে শহরে এখন দিনেদুপুরে ঘরে ঢুকে সাংবাদিক দম্পতিকে খুন করা হচ্ছে, ফ্ল্যাটে ঢুকে দু’জন যুবককে খুন করে দিনেদুপুরে পালিয়ে যাচ্ছে খুনিরা, বাঙালির সর্বজনীন উৎসব পয়লা বৈশাখে মেয়েরা শারীরিক লাঞ্ছনার শিকার হচ্ছে, রেস্তোরাঁয় ঢুকে নিরপরাধ মানুষকে খুন করছে জঙ্গিরা, সেই শহর কি আসলে আমার শহর? আমাদেরই শহর? 
গুলশন এলাকায় যা ঘটে গেল, তাতে দেশের সব অর্থেই অপূরণীয় ক্ষতি হল। বাংলাদেশ নামটা এমন একটা ঘৃণ্য, অমার্জনীয় ঘটনার সঙ্গে জড়িয়ে গেল। এটা যে কতটা লজ্জার! কতটা যে অসহায় লাগছে এটা ভেবে! 
তবে এই অসহায়ত্ব, এই ভয়কেই আমাদের সাহসে পরিণত করতে হবে। বাংলাদেশ সম্পর্কে যেন অপবাদ দেওয়া না হয়, সেজন্য সরকার, জনগণ, সকলকেই সতর্ক হতে হবে। একটা কঠিন রোগ যে দেশটাতে দানা বেঁধেছে, তাতে তো সন্দেহ নেই। কিন্তু রোগটা কত তাড়াতাড়ি সারানো যায়, সেটাই সবচেয়ে জরুরি।
এখন বারবার ওই গানটাই মনে হচ্ছে, ‘এই শহর প্রাণের শহর, ঢাকা শহর, আহা রে’!
সত্যিই! অনেক মন খারাপ নিয়েই বলতে হচ্ছে, আহা রে! আমার প্রাণের ঢাকা শহর! 
(লেখক বাংলাদেশে টেলি-নাটকের পরিচালক)

__________________________
 কতরকম ঘটনাই না ঘটে চলে প্রতিনিয়ত বিশ্বজুড়ে। তার কিছু আমাদের হৃদয়ে রয়ে যায় দীর্ঘদিন ধরে, কিছু আবার শোনার কয়েক মুহূর্ত পরেই মাথা থেকে হাওয়া। এই হৃদয়স্পর্শী গল্পটা অবশ্য রয়েই যাবে। যুক্তরাষ্ট্রের একটি জনপ্রিয় সংস্থার নাম ‘গ্র্যাভিটি পেমেন্টস’ যা মূলত ক্রেডিট কার্ড প্রসেসিং এবং বিভিন্ন আর্থিক লেনদেনের সঙ্গে যুক্ত রয়েছে ২০০৪ সাল থেকে। এই সংস্থার প্রতিষ্ঠাতা ও বর্তমান সিইও হলেন ড্যান প্রাইস। গল্পটা মূলত তাঁকে নিয়েই। তবে এই গল্পের অঙ্গ তাঁর প্রতিষ্ঠানের কর্মরত কর্মীরাও।
ড্যান-এর নিজের বার্ষিক বেতন ছিল প্রায় ৭ কোটি (ভারতীয় অর্থে) টাকা। তাঁর প্রতিষ্ঠানের কর্মচারীদের বার্ষিক বেতন ছিল কমবেশি ৩০ লক্ষ টাকা। তবে একটি আন্তর্জাতিক সংবাদমাধ্যমে প্রকাশিত সংবাদ অনুযায়ী, কোনও একদিন ড্যান অনুভব করেন, নেতার কাজ নেতৃত্ব দেওয়া, একই সঙ্গে যাঁদের জন্য প্রতিষ্ঠান চলছে, তাঁদের প্রতিও সবদিক থেকে ন্যায়বিচার করা। তাই তিনি তাঁর কর্মীদের বেতন বাড়ানোর জন্য নিজের বেতন কমিয়ে ৭ কোটি থেকে নিয়ে এসেছেন ৪৬ লক্ষ টাকায়। আর কর্মীদের মাইনে বাড়িয়ে করেছেন ৪৬ লক্ষ টাকা।
আরও পড়ুন
দিওয়ালি বোনাসের ঘনঘটা! ৪০০টি ফ্ল্যাট এবং ১২৬০টি গাড়ি কর্মচারীদের
ভাইফোঁটায় বোনেদের হাতে অস্ত্র তুলে দিল এই শহরের ভাইয়েরা! কী অস্ত্র?
স্বভাবতই বিষয়টিতে অভিভূত হয়ে পড়েন ‘গ্র্যাভিটি পেমেন্টস’-এর কর্মীরা। ‘বস’-কে রিটার্ন গিফট দেওয়ার জন্য তাঁরা শুরু করেন প্রস্তুতি। প্রায় ৬ মাস প্রত্যেকে মাইনে থেকে বাঁচিয়ে তাঁরা তাঁদের সিইও-কে একটি টেসলার মডেল ৭ গাড়িটি দেন।

ড্যান জানিয়েছেন, এটা তাঁর স্বপ্নের গাড়ি। অভিভূত ড্যান যখন ফেসবুকে গাড়ির ছবি পোস্ট করেন, তখনও তিনি লেখেন ‘আমি এখনও বিশ্বাস করতে পারছি না। ‘গ্র্যাভিটি পেমেন্টস’-এর কর্মীরা ৬ মাস টাকা বাঁচিয়ে আমাকে একটা স্বপ্নের গাড়ি গিফট করেছে।’

__________________________
 আমেরিকার ওকলাহোমা সিটি নিবাসী শেন ও পেগি ওয়েস্টফ্যালের ১০ বছর বয়সি পুত্র ব্র্যাডি দিন কয়েক আগে পে়টের যন্ত্রণা ও জ্বরে আক্রান্ত হয়। শেন ও পেগি ছেলেকে নিয়ে যান ডাক্তারের কাছে। উপসর্গ দেখে ডাক্তাররা প্রথমে ভেবেছিলেন, ব্র্যাডির স্টমাক ফ্লু হয়েছে। সেই অনুযায়ী  চিকিৎসাও শুরু হয়। কিন্তু ব্র্যাডির শারীরিক অবস্থার উন্নতি না হওয়ায় ডাক্তাররা তার সিটি স্ক্যান ও এন্ডোস্কোপি করার সিদ্ধান্ত নেন। স্ক্যান করার পর দেখা যায়, ব্র্যাডের ক্ষুদ্রান্তের কাছে দানা বেঁধে রয়েছে কোনও অদ্ভুত জিনিস। ব্র্যাডকে জিজ্ঞাসা করায় সে এক ভয়ঙ্কর সত্য উদ্ঘাটন করে। সে জানায়, গত কয়েকদিন ধরে একটি একটি করে মোট ৮টি চুম্বক সে গলাধঃকরণ করেছে।
ওকলাহোমা ইউনিভার্সিটি মেডিকাল সেন্টারের ডাক্তাররা এ্ররপর অপারেশনের সাহায্যে ব্র্যাডের পেট থেকে চুম্বকগুলি উদ্ধার করেন। মোট ৮টি চুম্বকই পরস্পর সংযুক্ত অবস্থায় বার হয় ব্র্যাডের শরীর থেকে।
হাসপাতালের ডাক্তার জন গ্রানো জানান, ব্যাপারটা মারাত্মক আকার নিতে পারত। এমনকী এই চুম্বক খাওয়ার অভ্যাসের ফলে মৃত্যুও হতে পারত ওই শিশুর। অপারেশনের সময়ে দেখা গিয়েছে, সারিবদ্ধ চুম্বকগুলি ব্র্যাডের ক্ষুদ্রান্তকে ক্ষতবিক্ষত করতে করতে তলপেটের দিকে এগিয়ে গিয়েছে। ডাক্তার গ্রানো বিশ্লেষণ করে বলেন, ‘যদি আলাদা আলাদা সময়ে একটি একটি করে চুম্বক খাওয়া হয়, তাহলে চুম্বকগুলি পেটে গিয়ে একে অন্যের সঙ্গে জুড়ে যায়। এর ফলে দু’টি চুম্বকের মাঝে আটকে যায় পেটের অভ্যন্তরের কিছু টিস্যু। পরিণামে রক্তসঞ্চালনের অভাবে ওই টিস্যুগুলি মারা যায়। এরকমটা যদি একটানা বেশি দিন চলে তাহলে রোগীর মৃত্যুও হতে পারে।’

ব্র্যাডের অবস্থা ব্যাখ্যা করছেন ডাক্তার গ্রোনার
আপাতত সুস্থ ব্র্যাডি জানিয়েছে, এক পারিবারিক আত্মীয়ের বেড়াতে গিয়ে সে চুম্বকগুলি পেয়েছিল। তারপর একটি একটি করে কয়েকদিন ধরে সে চুম্বকগুলি খেয়ে ফেলে। কিন্তু কেন সে খেল চুম্বকগুলি? সে কি জানত না যে চুম্বক খাদ্য নয়? ‘জানতাম। কিন্তু চুম্বক খেতে আমার ভাল লাগত। আমি বুঝতে পারতাম, আমার পেটের মধ্যে ওগুলো রয়েছে।’ জানিয়েছে ব্র্যাডি।

নিজের বাড়িতে ব্র্যাডি
ডাক্তারদের চিন্তার কারণ এটাই যে, এরকম মারাত্মক বদভ্যাসে একা ব্র্যাডিই আক্রান্ত নয়। ডাক্তার গ্রানো জানান, চুম্বক খেয়ে অসুস্থ হয়ে পড়া শিশুদের সংখ্যা দেশে ক্রমাগত বাড়ছে। চিকিৎসার সূত্রে সারা দেশেই এই ধরনের শিশুর  সন্ধান পেয়েছেন তিনি। বিষয়টির মনস্তাত্ত্বিক ব্যাখ্যা যেমন প্রয়োজন, তেমনই প্রয়োজন বাবা-মায়ের প্রাসঙ্গিক সতর্কতাও, বলছেন গ্রানো।
 

__________________________
